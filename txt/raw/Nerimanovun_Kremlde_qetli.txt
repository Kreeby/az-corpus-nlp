1 
 
 
 
AKİF AŞIRLI 
 
 
 
 
 
 
 
 
 
NƏRİMANOVUN 
KREMLDƏ QƏTLİ 
 
 
 
 
 
 
 
 
 
 
 
 
 
 
 
BAKI – “NURLAN”  - 2006 
2 
 
 
 
Texniki redaktor:  Edqar Hənifəyev 
 
 
 
Akif Aşırlı. Nərimanovun Kremldə qətli.  
Bakı, “Nurlan”, 2006. - 106 səh. 
 
 
 
 
 
 
 
 
3 
 
“Nərimanovun Kremldə qətli” kitabı XX əsr Azərbaycan tarixinin müəyyən zaman kəsiyində səlnaməsini 
yazmış, ictimai-siyasi fəaliyyəti ilə xalqımızın həyatında rol oynamış Nəriman Nərimanovdan bəhs edir. Həm 
sağlığında, həm də ölümündən sonra ən yüksək təriflərin, gah da amansız təqiblərin obyekti olan bu siyasət adamı 
hələ də birmənalı qiymətini almayıb. Müəllif siyasi nöqteyi-nəzərlərdən kənar obyektiv mülahizələrə üstünlük 
verərək, Nərimanov barəsində indiyə qədər bəlli olmayan faktlara istinadən onun ömür yoluna işıq salmağa çalışıb. 
Kitabın adının bu cür qoyuluşu da Nərimanovun fəaliyyətinin faciəli sonluğuna tam uyğundur. 
 
 
“İsmayıl bəy öldü deməyə dilim gəlmir. Öldü sözündə yoxluq var. “İsmayıl bəy yoxdur” xəbəri məni dərin-
dərin fikirlərə salır, ürəyimi sıxır, gözlərimi torlandırır. İndi millətin qeyrətli hamisi kimdir? İndi İsmayıl bəyə 
millətdən nə lazımdır? Bircə məzar daşı. Bu daş nəyə xidmət etməlidir? Ey millət, sənin yolunda bütün ömrünü 
sərf etdi, sənin hüququnu mühafizə etdi, son nəfəsinədək səni nicat yoluna dəvət edən insanın qəbri səndən bir daş 
gözləyir. Fəqət bu daş bütün millətin daşı olmalıdır”. 
 
Nəriman Nərimanovun 
İsmayıl bəy Qaspralının 
ölümünə həsr etdiyi məqaləsindən 
 
Nəriman Nərimanov barəsində çox yazılıb, haqqında müxtəlif səpkili fikirlər, ideoloji istiqamətli 
yanaşmalar ortaya qoyulub və indiyə qədər də yazılanlardan daha çox nələrsə yenidən işıq üzü görəcək. Şəxsiyyəti, 
fəaliyyəti tədqiqat obyekti olan bu dövlət və siyasət adamı bizlərə çox zaman qələm adamı kimi təqdim olunub. 
Ölümündən ta 1956-cı ilə qədər adı yasaqlanan Nərimanov yalnız ötən əsrin yetmişinci illərində ictimai 
lider və dövlət adamı kimi ədəbiyyatlarda görsənməyə başladı. Elə həmin ötən əsrin sonlarında milli-azadlıq 
hərəkatının ilk mərhələsində kifayət qədər ağrılı ittihamlara tuş olaraq Azərbaycan torpaqlarının ermənilərə 
bağışlanmasının müəllifi olaraq kitab səhifələrinə köçdü. 
Hətta Nərimanovun adı ilə bağlı nə varsa, hamısı milliləşdirilməli,heykəlləri sökülməlidir kimi sərt tələblər 
də ortaya çıxdı. Nərimanov belə münasibətə layiq idimi? Hər halda tarix yalnız faktların dili ilə danışdığı üçün 
əlahəzrət fakta müraciət olunmalıydı. Bəs tarixi fakta münasibət aydın olmayanda bu qədər səhvləri kimlər 
düzəltməli, qaydaya salmalıdır? Azərbaycan sovet tarixinin nərimanovşünasları Şərqin Lenini olan bu əzabkeş 
siyasət adamının fəaliyyətini Mərkəzi Komitənin tapşırığı, göstərişilə inqilabın öndəri, Rusiyaya hədsiz sədaqət 
nümunəsi, proletariatın avanqardı, milli burjuaziyanın düşməni kimi epitetlərlə tarixləşdirərək, köklü səhvlərə yol 
verdiklərindən yenidən Nərimanov mövzusuna qayıtmaq istəmədilər. Axı onlar yarım əsrlik yazdıqlarımın 
üstündən necə xətt çəkib, Nərimanovu yanlış addımları, düşüncələriylə obyektiv, olduğu kimi yazsınlar? 
Nərimanovşünasların bu tərəddüdləri tarixdə səhvlərə, təhriflərə kifayət qədər yol açıb ki, artıq Türkiyə mətbuatı, 
araşdırmaçıları Nərimanovun fəaliyyətini təftiş etməyə başlayıblar. Obyektivlik naminə demək olar ki, son iki-üç 
ildə professor Teymur Əhmədov, mərhum millət vəkili Şamil Qurbanov, gənc tədqiqatçı Firdovsiyyə Əhmədova 
və Azərbaycanın Macarıstandakı elçisi Həsən Həsənov bu mövzuya yeniliklər gətirmişlər. Təbii ki, araşdırmalar 
davamlı olmalı, Nərimanovun timsalında Rusiyanın Azərbaycana yönəlik tarixi siyasətinin parametrləri, detalları 
elə bu günümüz üçün müəyyənləşdirilməlidir. Tarix dəyişmir, təkrar olunur. “Erməni məsələsi”nə çox böyük 
önəm verən Çar Rusiyasının siyasi məzmunundan heç də fərqlənməyən Sovet Rusiyasına, onun siyasi elitasına 
Nərimanov niyə müqavimət göstərə bilmədi? Ömrünün sonlarında oğlu 5 yaşlı Nəcəfə yazdığı etirafları bol olan 
məktubunda bolşevizmə münasibətində köklü dəyişikliyin yaranma səbəbləri hardan qaynaqlanırdı? Nərimanov 
aldanışların qurbanı olaraq Azərbaycanın müstəqil bir Sovet Cümhuriyyəti kimi yaşamasıdan dolayı apardığı 
mübarizədə niyə uduzdu? 
Məmmədəmin Rəsulzadə-Nərimanov münasibətləri yazılanlarda olduğu kimi niyə mənfi məqamlar üzərində 
dayanır? 
Ümumiyyətlə, Nərimanovun AXC-yə münasibəti necə olub? 
Tariximizin Müsavat dövrünün araşdırıcıları bu tarixi şəxsiyyətə ideoloji rakursdan yanaşır və yanlış 
nəticələr doğurur. Yaxud nərimanovşünaslar az qala Nərimanovun timsalında Şərq Peyğəmbəri obrazı yaradaraq, 
əks tərəfin gətirmiş olduğu arqumentlərə əsaslı cavab əvəzinə, emosional fıkirlər səsləndirirlər. Doktora “qara 
yaxanların ağızlarına şillə vurmaqla” öyünənlər görünür bir sıra suallara faktlara əsaslanan cavablar vermək 
istəyində, həvəsində deyillər. Türkiyədə solçu görüşlü araşdırmaçılar artıq Nəriman Nərimanov şəxsiyyəti, siyasi 
fəaliyyəti və dünyagörüşü ətrafında bir neçə yöndə fəaliyyətdə bulunmaqdadırlar. Bu araşdırmaların bir qismi 
bizim arxivlərdə olmayan sənədlərə əsaslanır, Nərimanovun Türkiyə və türk dünyası ilə əlaqələrini ortaya qoyur. 
Hətta bir az uzağa gedərək onun “Qızıl Turan” qurmaq istəyən milliyyətçi kommunistlərin ideoloqu olduğu barədə 
tarixşünaslığı yeni materialla zənginləşdirirlər. Nə idi bu “Qızıl Turan”, onun ideoloqları kimlər idi? Türk Sosialist 
cümhuriyyətlərinin bir araya gəlib, ideoloji yöndə yeni bir siyasi birliyin əsasının qoyulması istəyi nədən doğurdu? 
Doktorun Kremldə 1925-ci ildə qətlindən sonra, 1956-cı ilədək yasaqlanmasının səbəbi nə idi? Atatürk, Ənvər 
4 
 
Paşa, məşhur tatar kommunisti Mirsultan Quliyevlə Nərimanovu bağlayan siyasi əlaqələr indiyədək öz 
tədqiqatçılarını gözləsə də, hələlik bizlər Nərimanova obyektiv baxışı bizə bəlli olan iki məktubun üzərində 
qururuq. Sözügedən məktubların ikisi də akademik Püstəxanım Əzizbəyovanın təqdimatında 1992-ci ildə kitabça 
halında nəşr olunub. Məmməd Səid Ordubadinin “Nərimançılıq” xatirəsi iki-üç il öncəyədək Əlyazmalar 
İnstitutunun seyflərində çapını gözləyirdi. Nə yaxşı ki, professor Şamil Qurbanov həmin məktubu əski əlifbadan 
çevirərək çap etdirdi. Azərbaycanın ərazi problemləri, sərhədlərinin dəqiqləşdirilməsində Nərimanovun 
səriştəsizliyi, bacarıqsızlığı və hətta xəyanətkar mövqeyində axtaranlar ittihamlarını əsaslı şəkildə izah etməli, 
tarixi dəlil və faktların təhrifinə yol verməməlidirlər. Əlbəttə, Nəriman ideal siyasətçi, bir dövlət xadimi deyil. 
Onun hakimiyyətə gəldiyi vaxt və Azərbaycanın tarixi vəziyyəti olduğu kimi, təhriflərə yol vermədən, antipatik 
yanaşmadan kənar təhlil olunmalı, real vəziyyət əksini tapmalıdır. Onun hakimiyyətə gəlməyi, yoxsa gəlməməyi 
xalqımız üçün daha münasib və əlverişli idi? Onun bu vəzifədə xidməti üstünlük təşkil edir, yoxsa qəbahəti? Bütün 
bu suallar aydın cavab istəyir. 
Zəngəzurun Ermənistana verilməsində “1 dekabr bəyanatı” Nəriman şəxsiyyətini həmişə alçaldacaq bir 
durumda qoyduğu şəksizdir. Ancaq Azərbaycan Xalq Cümhuriyyəti dövründə mübahisəli ərazilərin həlli 
istiqamətində beynəlxalq danışıqların, müzakirələrin hansı nəticələr verdiyi, hakimiyyət dəyişikliyindən sonra 
hansı situasiyanın yarandığı bəlli olmayınca ittihamlar səngiməyəcək. 1920-ci ilin aprelindən başlanan bolşevik 
istilasına, milli burjuaziyanın aradan qaldırılmasına, insan şəxsiyyətini alçaldacaq hərəkətlərin baş alıb getməsinə, 
dini inanclara qarşı yönələn təbliğat metodlarına Nərimanovun müqavimət göstərmək niyyəti onun Stalinə 
ünvanladığı “Ucqarlarda inqilabımızın tarixinə dair” məxfi qrifli məktubunda aydın görünür. İslamı aradan 
qaldırmaqla Şərqin sovetləşməsinin mümkün olmayacağını, bu problemin böyük fəsadlar törədəcəyini anlayaraq, 
islamla kommunizmi bir araya gətirməyin nəzəri əsaslarını işləyib hazırlasa da, mövcud rejimin müqaviməti onun 
iradəsini sındırdı. Ermənilərin azərbaycanlılara qarşı soyqırım siyasətinin məğzini Çar Rusiyasının milli ədavət 
siyasətində görən Nərimanov bu hisslərin təsiriylə “Bahadır və Sona” əsərindən sonra, dini inanclara qarşı yönələn 
“Pir” hekayəsini yazdı. Bütün bu paradoksallığı onun siyasi iradəsizliyində, yaxşı dövlət xadimi olmamasında 
görənlər Nərimanov şəxsiyyətinin, fəaliyyətinin dolanbaclarına diqqət yönəltməli, alternativ baxışları tariximizə 
gətirməlidir. Nərimanov hakimiyyətə nə zaman gəldi, onun gəlişi dönəmi problemlərin nələrdən ibarət olduğu da 
diqqət tələb edir. Zəngəzur itkisindən  sonra Naxçıvan, Şərur-Dərələyəz, ən əsası da bu günümüz üçün əsas ağrılı 
problem olan Dağlıq Qarabağın Azərbaycanın tərkibində qalmasında Nərimanovun aparmış olduğu siyasət 
çözülməli, doğru-dürüst əksini tapmalıdır. Azərbaycanın sovetləşməsinin Rusiyanın yeni işğalçılığına azərbaycanlı 
bolşeviklərdən biri “bizim məmləkətin taleyini yerin altı müəyyənləşdirir” söyləyərək, həqiqətə işıq salırsa, 
Nərimanovun Rusiyanın Azərbaycanda “neft kralı” Serebrovskiyə qarşı apardığı mübarizə də öyrənilməlidir. O, 
Azərbaycanda çıxarılan neftin bir hissəsinin ölkədə qalmasının vacibliyini israrla tələb etsə də, nəticəsiz qalırdı: 
“Azərbaycan kəndlisi ağ neft olmadığı üçün talaşa yandıranda, Azərbaycan vətəndaşı Tiflisdə ağ neftin 
Gəncədəkindən ucuz satıldığını görəndə, istər-istəməz bütün bunları törədənlərin ünvanlarına tənə, 
müstəmləkəçilikdə ittiham eşitməyə məcbur olursan”. Nərimanov “müstəmləkəçilikdə ittiham”ı Stalinə 
ünvanlayaraq, Leninin vəd etdiyi “müstəqil Sovet Azərbaycanının” yalnız şüar olduğunu anlayaraq, Şərqin 
milliyyətçi kommunistlərini bir araya gətirib “Qızıl Turan” yaratmaq istəyinə düşməyə bilməzdi. Çünki “ana 
dilimi sevirəm, çünki anamı sevirəm” söyləyən, ömrü boyu bütün məşəqqətliyə, çətinliklərə, siyasi qarşıdurmalara 
tab gətirən Nərimanov Azərbaycanı sevirdi. “Aldananlar üzərində qələbə yoxdur! Nərimanov aldanmışdı. Ona 
müstəqil Azərbaycan vəd edənlər Azərbaycanı simasızlaşdırmaq niyyətini gerçəkdən həyata keçirmişdilər. 
Ömrünün sonlarında oğlu Nəcəfə yazdığı məktubda “bəlkə sən bu məktubu oxuyanda bolşevizm 
olmayacaqdır” söyləyən Nəriman ömrü boyu insanın istismarına qarşı mübarizə aparacağını, bəşəriyyətə xeyir 
verəcəyini deyirdi. Oğlu Nəcəfə yazdıqlarını Türkiyə diplomatı Doktor Rza Nura da eynən söyləyirdi: “Bolşevizm 
nə? O bir rəzalətdir. Mən buna yol verə bilmərəm”. 
Onun istəyindən asılı olmayaraq bolşevizm Azərbaycanı “simasızlaşdırdı”. Məhz bu simasızlaşdırma 
siyasətində onun günahlarının çox, ya da az olmasından dolayı Nərimanov əyərəskikliyi ilə birgə öyrənilməli, 
tədqiq olunmalıdır. Çünki bu tarixi şəxsiyyət dövlətçilik tariximizin bir səhifəsini yazmış, Rusiya-Azərbaycan, 
Türkiyə-Azərbaycan siyasətinin tarixi mərhələlərində fəal rol oynamışdır. Ona görə də son dövrdə bəzi 
araşdırmalara yol açan “milli təmayüllü kommunist” deyiminin arxasında hansı mövqeyin, siyasi nöqteyi-nəzərin 
dayandığı müəyyənləşdirməli idi. Nərimanov Stalinə müraciətdə özünün “millətçi”  olduğundan imtina etmir: 
“Mən həmişə bu nöqsanları (azərbaycanlıların sıxışdırıldığı haqqında) göstərirdim və əlbəttə, əleyhdarların dili ilə 
desək, “millətçi” adını qazanmışdım”. “Millətçiliyi”nin səbəblərini də açıqlayır: “Müqabil tərəfin millətçi 
təmayülü olduqca bu tərəfin də millətçilik təmayülü olacaq  
 
5 
 
Ömürlüyü 
 
Nəriman Nərimanovu ziddiyyətli, fəaliyyəti aydın olmayan bir şəxsiyyət kimi dəyərləndirənlər nədən bu 
qənaətə gəldiklərini əsaslandıra bilmirlər. Əgər tarixi şəxsiyyət barəsində fikir səsləndirirsənsə, dediklərini sübut 
etməlisən. Məsələ budur ki, sübut yoxdur. Sübut Nərimanovun keçib gəldiyi yolun hamar olmamasında 
müəyyənləşə bilər ki, tədqiqatçılar indiyə qədər bu “nahamar yolun” bütün hissələrini tədqiq etməyiblər. 
Nərimanov haqda doğru-dürüst fikir yürütmək üçün onun doğulub-böyüdüyü ailə və mühit də nəzərə 
alınmalıdır. 1870-ci ildə Tiflisin məşhur Şeytanbazar məhləsində, Novruz bayramından iki həftə sonra dünyaya 
gələn Nərimanın soykökü Cənubi Azərbaycanın Urmiya mahalına bağlıdır. Adını oğluna qoyduğu ulu babası 
Nəcəf 17-ci əsrdə Tiflisə köç edərək, Kaxetiya valisi birinci İraklinin “eşik ağası” olub, dövrün tanınan, seçilən 
insanlarındandır. Bu nəslin ədəbiyyata, incəsənətə meyli olduğundan Nəriman onu əhatə edən mühitin və aldığı 
tərbiyənin təsirindən həmişə yaşıdları arasında seçilib. Babası Allahverdi bəy Zaqafqaziyanın tanınmış musiqi 
xadimi, əmisi Əlimirzə dövrün savadlı, elmli, bir neçə dildə yazıb oxmağı bacaran ziyahlarındandır ki, Nəriman 
onun vasitəsilə ərəb və rusca yazıb-oxumağı öyrənib. 
1879-cu ildə Tiflis ruhani məktəbində oxuduqdan sonra onu Qori Müəllimlər Seminariyasına qoyublar. Elə 
Nərimanın faciəli günləri də seminariyada təhsil aldığı zaman atasının dünyasını dəyişməsi ilə başlayır: “Mən 
təhsilimi davam etdirmək arzusundan əl çəkdim. Atamdan sonra pulsuz-parasız qalmış ailəm haqqında 
fıkirləşməyə başladım.Vəziyyət həm də ona görə ağır idi ki, böyük qardaşım Salman xəstə yatırdı. Nəslin 
ağsaqqalı Əlimirzə taqətdən düşmüşdü”. Atasının dəfnindən sonra təhsil qayğılarına əlvida deyən Nəriman anasına 
təskinlik verərək söyləyirdi: “Mən evdə qalıb pul qazanacağam”. Bəli, pul qazanmaq, ailə dolandırmaq artıq onu 
düşündürür, vəziyyətdən çıxış yolları arayır, götür-qoy edirdi. Pul qazanmağın elə sadə, adi bir iş olmadığını 
duyurdu. Müəllimliklə məşğul olmaq ailənin ehtiyaclarını ödəməsə də, qismən kömək idi. EIə ona görə də 
Borçalının Qızılhacılı kəndində müəllimlik etməyə, həm də bədii yaradıcılıqla məşğul olmağa başlayır. Elə 
“Nadanlıq” əsərini də dərs dediyi kənddə yazır. Nərimanov ailəyə hədsiz bağlı olduğunu öz fəaliyyəti ilə göstərsə 
də, insan tərbiyə edib yetişdirməyin cəmiyyət üçün gərəkli olduğunu oğlu Nəcəfə məktubunda bildirir: “Əziz 
oğlum Nəcəf! Mənim həyatım qayğılarla dolu olmuşdur. Mən 20 yaşımdan qardaş və bacılarımın ailəsinə baxmış, 
bu 30 ildə 11 adam tərbiyə etmişəm. Onlardan 8 qızı ərə vermiş, qardaşımın 3 oğlunu maaşımla böyütmüşəm. 
Bütün bunları icra edəndən sonra, mən yenə də təhsil almağa başladım. 30 yaşımda universitetə daxil olmuş, onu 
bitirdikdən sonra bütün qüvvəmlə qardaşım Salmanın uşaqlarının tərbiyəsilə məşğul oldum. Bütün bu işlərdən mən 
indi qurtardım. Bütün bunları ona görə yazıram ki, sən məni bəşəriyyət üçün az iş görməkdə ittiham etməyəsən”. 
Atanın 5 yaşlı oğluna ünvanladığı bu məktubun mahiyyəti, Nəriman Nərimanovun mənsub olduğu nəsil-şəcərəyə, 
ailəyə bir türk olaraq necə bağlı və sədaqətli olduğunun göstəricisi, bariz nümunəsidir. Çoxlarının ağız büzüb, 
məzəmmət etməsindən fərqli olaraq, o, ömrünün gənclik çağında deyil, düz 50 yaşında ailə qurub. Əsasını 
yaratdığı ailənin sevinci də uzun sürmür. Müstəqil sovet Azərbaycanı qurub istədiyi kimi inkişaf etdirə bilmədiyi 
kimi, şəxsi faciəsi də tez gəlir. Oğlu Nəcəflə, həyat yoldaşı Gülsüm xanımla Kislovodskdən yadigar qalan yeganə 
şəkildə Nəriman türk kimi, kübar baxışlarla fotonun yaddaşında donub qalıb. 
Borçalıdan Bakıya boylanan Nərimanov ictimai-siyasi proseslərlə zəngin olan azərbaycandilli mətbuatın 
çoxlu nümunələrini ortaya çıxaran şəhər həyatına qovuşur. Bakıya köç etməsinin səbəblərini xatırlayaraq yazır: 
“Rus-tatar məktəbi açmaq üçün Bakıya köçdüm. Belə ki həmin ildə Bakı şəhər Dumasında rus-tatar məktəbləri 
açılmağa başlanılmışdı. Yeni açılmış rus-tatar məktəblərinin birində işləməyi məqsədəuyğun saydım. Xahişim 
qəbul olundu”. Sadəcə olaraq bu məktəbdə Nərimanov ştatdan kənar müəllim kimi çalışırdı. Çünki Maarif 
Nazirliyinin sərəncamına və nöqteyi-nəzərinə görə, müsəlman müəllim dövlət qulluğunda işləyə bilməzdi, haqqı 
yox idi. 
Çox yaxın münasibətdə olduğu ədib Abdulla Şaiq Nərimanovun Bakıya köç etməsi və yaşayış şəraiti ilə 
əlaqəli “Xatirələri”ndə xeyli məlumatlar verir. “Mən hələ kiçik ikən Nəriman Qori Seminariyasını qurtarandan 
sonra atam ilə görüşə gəldiyi yadımdadır. Nərimanovu ilk dəfə o vaxt görmüşdüm. Ailə dostluğumuz olduğuna 
görə Bakıya köçdükdən sonra anam ilə onu görməyə getdim. O zaman Pazinovski küçəsində, Cəfərovların evində 
yaşayırdı. Kabineti kiçik, qaranlıq bir otaqdan ibarət idi. Belə ki, yaşayış şəraitində yaşayan, çox çətinliklərlə 
dolanan, sonralar adına teatr, kino-klublar, mədəniyyət ocaqları verilən Şərqin Lenini millətin inkişafı üçün 
düşünür, təkcə müəllimliklə məşğul olmur, müxtəlif sahələrdə çalışırdı. Millətin oxumağa ehtiyacı olduğunu görüb 
duysa da, belə vəziyyətlə bir kimsənin maraqlanmadığını düşünüb nəinki Qafqazda, Şərqdə ilk olaraq qiraətxana 
açdı. 
Bir tərəfdən müxtəlif əsərləri səhnələşdirir, toplanan vəsaiti ehtiyacı olanlara, gimnaziya tələbələrinin təhsil 
haqlarının ödənilməsinə yönəldir, digər tərəfdən isə yaradıcılıqla məşğul olurdu. Ziyalı o kəsdir ki, millətə lazım 
olan mənəvi ehtiyacları görsün, bu çatışmazlıqları, ehtiyacları fəaliyyəti ilə aradan qaldırsın. Bu məzmunda 
Nərimanov əsl Azərbaycan ziyalısıydı. Müxtəlif sahələrdə xalqına təmənnasız xidmət etməyə hazırıydı, təki millət 
onu anlasın, başa düşüb, inkişaf yolunu müəyyənləşdirsin. Bütün bunlar onun ən böyük amacı idi. 
6 
 
Yazmış olduğu dərsliklər minlərlə gəncin savadlanmasına gətirib çıxardı. O, “Azərbaycan dilinin sərhvi-
nəhvini” yazıb ana dilinin qramatik qaydalarını sistemləşdirib kitab halına saldı. Odessada Tibb Universitetində 
oxumaq üçün milli burjuaziyanın görkəmli siması Hacı Zeynalabdin Tağıyevin borc iltizamına qol çəkib xalqın 
sağlamlığı yolunda çalışacağını düşünürdü. Bakının Qara şəhərində imkansız fəhlələr üçün açdığı xəs-təxana ona 
ömürlük xalq tərəfindən “Bizim doktor” adını qazandırdı. “Bizim doktor” traxoma, vəba əleyhinə tibbi təbliğat 
apararaq, millətin səhiyyə mədəniyyətinin formalaşmasında çox böyük fəaliyyət proqramları müəyyənləşdirdi. 
Nərimanov sosialist hərəkatında yaranmış qeyri-millətlərin monopoliyasını dağıtmaq və azərbaycanlıları 
yeni yaranmış solyönümlü ideyalardan kənarda qalmamalarını təmin etmək üçün 1904-cü ildə “Hümmət” adlı 
siyasi qurum yaradanlardan oldu. Azərbaycanın ilk sosialistləri, sonralar bolşeviklərin sıralarına qatılanların hamısı 
demək olar ki, milli təmayülçü kommunistlər kimi güllələnib, repressiya olundular. 1937-ci ilin 
ittihamnamələrində müttəhimlərə adətən bir sual da verirdilər: “Siz Nərimanovun millətçi qrupuna nə vaxtdan 
daxil idiniz”. SSRİ tarixşünaslığından fərqli olaraq, Avropa tarixçiləri Şərqdə sovetləşmə prosesinə aid 
araşdırmalarında Nərimanovun “Hümmət”çilərinə daha geniş, əhatəli yer veriblər. A.Benniksenin “Azan səsləri” 
kitabı bu baxımdan tədqiqatçılar üçün yeni ola bilər. 
Nərimanov kommunizm ideyalarına inanırdı. Rusiya bolşevikləri elə ki Azərbaycanda sovetləşmə adı ilə 
milli qırğınlara, fitnə-fəsadlara yol verib bu məmləkətin torpaqlarını parçalamağa başladı, onda Nərimanov səhv 
etdiyini anladı və çalışdı ki, öz yolunu müəyyənləşdirsin. Bu yol isə rus bolşevizminin əsarətində olan türk 
cümhuriyyətini birləşdirib Turan Sosialist Cümhuriyyəti Birliyinin yaradılması idi. Tatar kommunisti, bir müddət 
Stalinin “sağ əli” olan, 1929-cu ildə güllələnən Mirsultan Qaliyev, türk tarixçilərinin yaxşı tanıdığı Zəki Vəlidi 
Toğan və Nəriman Nərimanov bu ideya üzərində düşünməyə, qafalarda olan birliyin kağız üzərinə köçürülməsinə 
başladılar. Yavaş-yavaş sovet diktatura rejimini formalaşdıran Stalin türklərin bu birlik planını elə qafalardaca 
məhv etməyə girişdi və son nəticədə istəyinə nail oldu. Sovet hakimiyyəti, “bolşevik ideoloqları” Nərimanovun bu 
cəsarətini, xalqa bağlılığını, müstəqil dövlətçilik iddiasını ona bağışlamadı.  1925-ci ildə müəmmalı bir vəziyyətdə 
öldürüldü. 
 
Ənvər Paşa, Nərimanov və Şərq xalqlarının qurultayı 
 
Ötən əsrin qaranlıq səhifələri Azərbaycan tarixçiləri üçün kifayət qədərdir. Ələlxüsus 1905-ci ildən başlanan 
inqilabi hərəkatlar dönəmindən sonrakı Azərbaycan tarixi və siyasi coğrafiyası əhatəli və obyektiv, ədalətli 
tədqiqatını gözləyir. Bu sahədə müəyyən işlər görülsə də, yetərli deyil. 
Tariximizin nərimanovşünasları bu sahədə yeni tədqiqatlar aparmalı, sovet dönəmində bu tarixi şəxsiyyətin 
fəaliyyətinin hansı mərhələlərinə aydınlıq gətirmək mümkün olmayıbsa, onu yerli-yataqlı nizamlayıb öz yerinə 
qoymalıdır. Bu baxımdan Nərimanovun yeritdiyi Azərbaycan-Türkiyə siyasətinin detalları, Moskvanın bu 
əlaqələrə münasibətdə hansı mövqeni sərgilədiyi, hansı təsir və təzyiq mexanizmlərini işə saldığı maraqlı olduğu 
qədər də aktualdır. 
Ənvər Paşa, Atatürk, Mustafa Sübhi ilə Nərimanovun ilişgiləri diqqətdən yayınmamalıdır. Türkiyədə bəzi 
araşdırıcılar artıq bu münasibətlərin ayrı-ayrı detallarını arxiv bilgilərinə əsaslanaraq ortaya qoymaları bizim 
tarixçiləri də bu işə həvəsləndirməlidir. Siyasətə erkən yaşlardan qatılan, gənc türklər inqilabının əsas simasından 
“İttihad Tərəqqi” Partiyasının liderinə çevrilən, Osmanlı İmperiyasının hərbi naziri və baş qərargah rəisliyinə 
qədər yol gələn Ənvər Paşanın Azərbaycana olan sevgisindən, Azərbaycan dövlətinin qurulmasında vermiş olduğu 
böyük mücadiləsindən bəhs edən xeyli sayda faktlar kitab halına salınıb. Bu əzabkeş, ürəyində türk sevgisi olan 
Turan aşiqinin Mudros sazişindən sonra Osmanlı Türkiyəsini ağır şərtlər altında öz taleyinə buraxması, Ənvər 
Paşanın yüksəklikdən enməsidir ki, bu eniş onun taleyini müvəqqəti olaraq bolşevikə bağladı. Milliyyətçi 
Nərimanın bolşeviklərə inanıb, müstəqil Azərbaycan vədinə aldanaraq atdığı addımı sanki Ənvər Paşa da davam 
etdirməli oldu. Mudros məğlubiyyətindən sonra alman sualtı qayığında Tələt Paşa ilə birlikdə Odessaya, oradan 
Berlinə gedən Ənvər Paşa bir müddətdən sonra Moskvaya gəldi. Uçduğu təyyarə yolda qəzaya uğrasa belə Paşa 
salamat qalmış, gənc rus dövləti üçün təhlükəli hesab olunsa da, bütün qadağaları aradan qaldırıb, Kremldə 
Leninlə görüşmüşdü. Ənvər Paşanın kimliyi və fəaliyyəti aydın olduğundan Türkiyənin, Türküstanın 
sovetləşməsini həyata keçirmək üçün bu məğrur, iradəli türk generalından yararlanmaq “İnqilab dahisi”nin 
nəzərində heç də pis plan deyildi. Lenin Ənvər və Tələt paşaların Cənubi Qafqazın sovetləşməsində bolşeviklərlə 
əlaqəli fəaliyyət göstərməsini də unutmamışdı. Leninlə Ənvər Paşanın münasibətlərini dərinləşdirəcək hadisələr də 
gözlənilən idi və buna Ulyanov inanmaq istəyirdi. Türk paşaları Moskvada razılıq əsasında “İslam Dirçəliş 
təşkilatı” yaratdılar. Bu elə bir dönəm idi ki, Ənvər Paşa itirilmiş mövqeyini və nüfuzunu qaytarmaq üçün 
addımlar atır, Şərq xalqlarının zülmdən xilasını bolşevikləşmədən, sosialistlərlə əlaqələrdən gəlib keçdiyini 
düşünürdü. Ənvər Paşa Nərimanovu qiyabi tanıyır, haqqında müəyyən məlumatlara sahib idi. Paşa Nərimanla 
əlaqəli məlumatları Qafqaz İslam Ordusunun komandanı kimi Azərbaycana göndərdiyi ögey qardaşı Nuru Paşadan 
eşitmiş, onun qərargaha göndərdiyi raportlarından oxumuşdu. “İttihad Tərəqqi”çilər Osmanlı Türkiyəsinin çətin 
7 
 
beynəlxalq çəkişmə və müharibələrin çıxılmaz vəziyyətində, Azərbaycan istiqlalını bolşeviklərlə siyasi əlaqələrə, 
yaxınlıqlara qurban verməli oldular. 
Türkiyənin istiqlal savaşını apararaq, səngərlərdən çəkilməyən Mustafa Kamal Paşa da eynən “İttihad 
Tərəqqi”çilər kimi düşünür, sovet Rusiyası ilə əlaqələrə başlamaq üçün Şərq Orduları komandanı Kazım Qarabəkir 
Paşaya bolşeviklərlə əlaqələr qurmağı tapşırırdı: “Bu gün Anadolunun xilası üçün bolşevik orduları ilə əl-ələ 
verərək, hərəkətdən başqa, bir çarəmiz qalmamışdı. Türkü və islamı əbədiyyən yaşatmaq və bu fürsəti qalib 
etməklə olacaqdır. Azərbaycanın şərəfli bir iş yapacağı ve yaxud 150 milyon islamın həyat və namusunu boynuna 
alacağı dəqiqələri yaşayırıq, bolşeviklərlə müttəfiqlik hərəkətimiz də bu sürətlə Anadolu türkləri ilə çalışmanıza 
ümid edir və intizardayıq”. Kazım Qarabəkir Paşanın çox təsirli bu müraciətinin ardınca Mustafa Kamal Paşanın 
1920-ci ilin aprelin 26-da Moskvaya, Leninə göndərdiyi məktub bu məqsədi daşıyırdı. Bakıda türk  zabitləri, başda 
Xəlil Paşa olmaqla, Qızıl Ordunun Azərbaycana gəlməsini istəyirdilər. Sovet Rusiyası Türkiyənin düşdüyü bu 
əlverişsiz vəziyyətdən istifadə edərək, bir tərəfdən “İttihad Tərəqqi”çilərlə, digər tərəfdən isə Mustafa Kamal Paşa 
ilə əlaqələr qurur, təsir dairəsini genişləndirməklə bu iki siyasi güc mərkəzləri arasında manevr edirdi. Nərimanov 
mərkəzin bu siyasətini çox yaxından izləyir, hələlik hər iki tərəflə münasibətlər qurmaqda maraqlı görünürdü. 
Çünki Anadoluya sosializm ixrac etmək üçün Ənvər və Tələt Paşalar kifayət qədər yararlı görünürdülər. Məhz 
buna görə Leninin tövsiyyəsi və Stalinin göstərişi ilə 1920-ci il iyun ayının əvvəllərində Nərimanovun sədrliyi ilə 
keçirilən Şərq xalqları konqresində Ənvər Paşa qurultay nümayəndəsi qismində iştirak etdi. Nərimanovla görüşən 
Ənvər Paşa “əzilən türk xalqlarının istiqlalını Sovet Rusiyası ilə əməkdaşlıqda gördüyünü” söyləyərək, 
bolşeviklərin 1917-ci ildə qəbul etdikləri “xalqların öz müqəddaratını təyin etmək” direktivlərini yüksək 
qiymətləndirirdi. Azərbaycanda əvvəlcə Nuru Paşanın, sonra isə Mustafa Kamal Paşa Atatürkün müşaviri işləmiş 
Əhməd bəy Ağaoğlunun baxışları ətrafında müzakirələr apardılar. Nərimanov Paşanın Azərbaycan istiqlalında 
əvəzsiz xidmətlərini xatırlayaraq, xalqın ona olan sevgisinin dərin olduğunu bilirdi. Ona görə Paşaya lazımi qədər 
hörmət-izzət göstərdi. Ancaq “ÇK”-nın həmlələrindən onu qorumaqda aciz idi. 8 gün çəkən Şərq Xalqları 
Qurultayını Nəriman Nərimanova giriş nitqi ilə açaraq gündəliyi elan etdi. Fəxri başqanlığa Lenin, Trotski, 
Znovyev, başqanlığa isə Nərimanov, Znovyev seçildilər. Türkiyə heyəti ilə qurultaya qatılanlardan Mustafa Sübhi, 
Bahəddin Şakir, Trabzonlu Hafız Mehmet, Təhsin bəylər Şərq Şurası üzvlüyünə seçildilər. Türkiyə Böyük Millət 
Məclisi isə Bakıya müşahidəçi sifəti ilə İbrahim bəy Qalini göndərmişdi. “Şərq-Qərb məsələsi: Mirsultan Qaliyev” 
kitabında araşdırmaçı Oğuz Şaban qurultayın materiallarını geniş təhlil edərək yazır: “Bakı konqresindən 
danışarkən bu toplantı ilə əlaqəli Ənvər Paşadan bəhs olunmalıdır. Çünki Moskvanın bu konqresdən gözlədiyi ən 
böyük iş, bəlkə də başda gələni Ənvər Paşanın Şərq xalqları üzərindəki nüfuzundan yararlanmaq niyyətiydi. Ənvər 
Paşa ilə hər dəfə görüşündə müsəlman nümayəndələr ayağa qalxaraq “salavat” çevirirdilər. Müsəlman 
nümayəndələrinin Ənvər Paşaya sevgisi o qədər böyük idi ki, onun əlini, ətəyini öpürdülər. Hətta özünü onun 
maşının qabağına atanlar da vardı”. 
Təbii ki, bu səhnələr Zinovyevin, Kirovun, Orconikidzenin nəzəri-diqqətindən yayına bilməzdi. Bu arada 
bolşeviklər Ənvər paşadan yararlanmaq yerinə, onu nüfuzdan salma yollarını aramağa başladılar. Nərimanovdan 
kənar tədbirlər planı hazırlamağa başlayan Zinovyev Ənvər Paşanın qurultay nümayəndələri üçün edəcəyi 
məruzənin Mustafa Sübhi tərəfindən oxunmasını təşkil etdi. Bu tədbirlər yenə də istədikləri nəticəni vermədi. 
Türkiyənin şanlı kommunisti Mustafa Sübhi Paşanın məruzəsini oxuyurdu: “Türkiyə savaşa girdiyi anda dünya iki 
hissəyə bölünmüşdü. Birincisi, yaşlı Çar Rusiyası və onun kapitalist və imperialist müttəfiqləri, ikincisi isə 
Almaniya və ətrafı. Amacları bizi boğmaq olan Çar Rusiyasına, İngiltərəyə qarşı mübarizə apardırdıq, ancaq ən 
azından həyatımıza qəsd etməyəcəyini söz verən Almaniyanın yanındayıq. Demə, alman imperialistləri yağmaçı 
amaclarını gerçəkləşdirmək üçün bizdən yararlanırmış. Ancaq bizim yalnız bir düşüncəmiz vardı. Müstəqilliyimizi 
qorumaq”. 
Kiçik xalqlara öz müqəddaratını təyin hüququ verən, müstəqillik vədlərini pafosla söyləyən Sovet 
Rusiyasının siyasi məzmununda, taktiki gedişlərində heç də Çar Rusiyasından fərqlənmədiyini Nərimanovla 
yanaşı, Ənvər Paşa da proseslərin gedişində anladı. Anladı ki, Sovet Rusiyası Şərq xalqlarına “qoyun sürüsü”, 
onların tarixi torpaqlarına isə müstəmləkəsi kimi baxır. Türkiyə tarixi bilicilərinin yaxşı tanıdıqları Zəki Vəlidi 
Toğan Şərq Xalqları Qurultayında Zinovyevin, Kirovun davranışlarını təhlil edərək bunları söyləyir: “Qurultayda 
iştirak etmək üçün iyul ayında gizlin Bakıya gəldik. Mustafa Sübhinin siyasəti altında iç dairələrlə, rəsmi hökumət 
nümayəndələri ilə müzakirələr apardıq. Qurultayda Zinovyev və radiklər şərqlilərə qoyun sürüsü kimi baxır, hər 
kəsin arxasından biri neçə xəfiyyə təyin edib, təqib etdiklərindən bir çox şərqli sovet dostlarının fikirləri dəyişildi”. 
“Tağıyev Teatrı”ndan çıxıb qaldığı otelə gedən zaman rus “ÇK”-nın killeri Reissic tapançadan Ənvər 
Paşaya atəş açsa da, rus gilizləri yan keçdi. Reissic tutuldu. Sonradan həbsdən azad edilərək, növbəti terraktlarını 
həyata keçirmək üçün fövqəladə komissar kimi Daşkəndə göndərildi. Bütün bu qalmaqallı Bakı qurultayından 
sonra Ənvər Paşa Nərimanovla görüşüb, sovet Rusiyası ilə Şərq ölkələri arasında dərinləşən ziddiyyətləri görüb 
Türküstana yola düşdü. Bəzi araşdırmaçılar Ənvər Paşanın Türküstana gedişinin Leninin xahişi ilə gerçəkləşdiyini, 
basmaçalarla Qızıl Ordu arasında vasitəçilik missiyasını həyata keçirmək təklifiylə əlaqələndirirlər. Hər halda 
həqiqət naminə obyektiv, dəlillərə əsaslanan tədqiqatların aparılması vacibdir. Ancaq Ənvər Paşanın Nərimanovla 
8 
 
söhbətindən sonra qələmə aldığı xatirə yazısında bunları anladır: “İndi daha anlayıram ki, idealımı 
gerçəkləşdirmək üçün imperializmin boyunduruğu altında əzilən xalqların qurtuluşu, üçün, öncə bu xalqlar 
üzərində rus imperializminə son verməliyik”. 
Türk xalqlarının Sovet Rusiyası adı altında cildini dəyişmiş qoca imperialist dövlət tərəfindən istismarına 
qarşı mücadiləyə başlayan Ənvər Paşa Türküstanda ətrafına kifayət qədər mücahidlər toplaya bildi və Qızıl 
Orduya qarşı mübarizələrə başladı. Məhz onda Nərimanovun Mirsultan Qaliyevin, Zəki Vəlidi Toğanın “Qızıl 
Turan” Sosialist Cümhuriyyətləri ideyasının əsası qoyuldu. 
9 
 
“Qızıl Turan” ideyası 
 
Azərbaycan sovetləşməsinin ilk mərhələsini Moskvanın güc və siyasi birlikləri vastitəsilə həyata keçirən  
Nərimanov artıq 1921-ci ilin əvvəllərində xalqa vəd edilən müstəqilliyinin, firavan həyat şəraitinin puçluğunu dərk 
edir, siyasətində müəyyən dəyişikliklər etmək istəyirdi. Tək Azərbaycan daxilində mərkəzə qarşı müxalifətçilik 
etmək mümkünsüz idi, çünki Mikoyanın təbirincə deyilsə, “Nərimanov” elə əhatə olunmuşdu ki, öz nüfuzundan 
istifadə edə bilmirdi”.   
Getdikcə böyük nüfuz itkisinə düçar olan inqilab rəhbəri Azərbaycan Xalq Cümhuriyyətində mübahisəli 
ərazilər hesab edilməyən bölgələrin mübahisəli elan olunaraq Ermənistana verilməsi prosesinə etiraz etsə də, fayda 
vermədi. Öz siyasi bioqrafıyasına “1 dekabr bəyanat”ı ilə ləkə vuraraq çıxılmaz vəziyyətə düşdü. Onun manevr 
imkanları getdikcə tükəndiyindən, Azərbaycanın xaricində dayaq axtararaq, şərqli kommunistlərin içərisində 
ideyaca özünə yaxın olanları bir araya gətirib mərkəzə güc nümayiş etdirmək istədi. Bu cür siyasi davranışlar 
Azərbaycanın itirilmiş müstəqilliyin bərpası və torpağının qorunmasına cəhddən doğurdu. Stalinə, Çiçerinə qarşı 
sərt ittihamlarla çıxış edən məşhur tatar kommunisti Mirsultan Qaliyev ideyaca Nərimanova daha yaxın 
görünürdü. Sovetlərin Şərq siyasətinin mənfi təzahürlərinə görə “rus burjuaziyasının rus proletariatı ilə 
əvəzlənməsi Şərq insanının kədərini azaltmaz” fikrini cəsarətlə söyləyən Mirsultan Qaliyev çox məsələlərin 
əleyhinə idi. O, “parçala və hökm sür!” şüarının Çar Rusiyasından siyasi varisçilik baxımından Sovet Rusiyasına 
keçdiyini gözəl anlayır, islam dininə qarşı aparılan zor siyasətini qəbul etmirdi. Düşüncə etibarı ilə Nərimanovla 
eyniyyət təşkil edən Mirsultan Qaliyev təhlili məqalələrində yazırdı: “İslam sinfi deyil, sinifləri ortadan qaldırdığı 
üçün kommunizmlə uyğunlaşa bilər. Ancaq bu siyasəti həyata keçirmək istəmirlər. Ona görə də Rusiyada əzilən 
məzlum şərq xalqları birləşməlidir. Turan yaratmalıdır. Müstəqil Türk Cümhuriyyətləri yaradılmalıdır”. Bu tezislər 
milliyyətçi kommunistlərin proqramlarının ana xəttini təşkil edirdi. Məmməd Səid Ordubadi də “Nərimançılıq” 
xatirə yazısında məhz bu proqramın varlığına işarə edərək, bu ideyanı “miliyyətçiliyin qarmaqarışıq” təzahürü 
kimi qiymətləndirirdi. Azərbaycanda “Nərimançılıq”la Orta Asiyadakı “Sultan Qaliyevçilik” siyasi mahiyyət 
etibarı ilə bir-birinə bağlı idi. Ağsaqqal yazıçı M.S.Ordubadinin xatirəsində toxunduğu “Nərimançılıq” türk 
cümhuriyyətlərinin sovetləşməsindən sonra dövlətlərin milli məzmununun qorunub saxlanması, idarəçiliyin milli 
kadrlar tərəfindən həyata keçirilməsini özündə ehtiva edirdi ki, bu da yalnız ideya olaraq Sovet Rusiyası üçün 
ziyanlı görünürdü. Bakıda Şərq Xalqları Qurultayından sonra Ənvər Paşa vəziyyəti görüb təhlil edərək, çıxış 
yolunu Rus İmperializminə qarşı mübarizədə görürdü və o, bu mücadiləni qəhrəmancasına apardı. Və nəticədə 
Türküstanda XI Qızıl Ordu tərəfindən 1922-ci ildə Orucluq bayramı günü qətlə yetirildi. Ənvər Paşanın taktiki 
baxımdan müəyyənləşdirdiyi ideyanı Mirsultan Qaliyev də Nəriman Nərimanov siyasi nəzəri baxımından 
proqramlaşdıraraq, gizli müzakirələrə rəvac verdilər. 1929-cu ildə növbəti dəfə Stalinin göstərişi ilə “KQB” 
tərəfindən həbsə alınan Mirsultan Qaliyev “Qızıl Turan”ın ideya müəlliflərinin adlarını açıqlamalı oldu. 
Azərbaycandan bu siyahıda Nərimanovun, Tağı Şahbazi Simurqun, Sultan Məcid Əfəndiyevin, doktor 
İsrafılbəyovun adları sadalanır və bəlli olur ki, bu ideyanın müəllifliyi Nəriman Nərimanova məxsusdur. Partiyanın 
XII qurultayı vaxtı Moskvada keçmiş “Paris” otelində yoldaş Nərimanovun odasında iki toplantı keçirdik. Mən ilk 
toplantıya telefonla yoldaş Nərimanovun adından dəvət edilmişdim. Buraya xeyli sayda kommunistlər toplaşdı. 
Gürcüstandan iki yoldaş da bizimlə idi. Fəqət  isimlərini  unutmuşam: “Xatırlayıram, birisi yoldaş Qəmbərov idi. 
Toplantıda Türk-Sovet Cümhuriyyətləri Birliyinin qurulması yolunda ayrı-ayrı insanların əlaqələrini uyğunlaşdıran 
söhbətlər gedirdi. İkinci toplantı yenə eyni yerdə təşkil olundu”. 
Mirsultan Qaliyevin “KQB”-yə vermiş olduğu ikinci ifadə də bu baxımdan xeyli maraq doğuraraq 
nərimanovşünaslar üçün xeyli materiallar verir: 
Təşkilatımızın digər milli bölgələrlə ilişgiləri mövzusunda daha öncə anlatmışdım. Burada sadəcə iki 
məsələyə toxunmaq istəyirəm. Birincisi Azərbaycan mövzusu ikincisi isə müxtəlif milli bölgələrdə çalışmaqda 
olan krımlı məsləkdaşlarımla bağlıdır. Bir zaman bizimlə əlaqədə olanlardan doktor Sultan Məcid Əfəndiyev, 
doktor İsrafilbəyov və Tağı Şahbazini Azərbaycan sağ yönümlü partiyalar olaraq tanıyırdıq. Əfəndiyevi 1919-cu 
ildə Şərq Kommunist Xalqlarının 2-ci qurultayından tanıdıq. Baxmayaraq ki, bir zamanlar bizim əleyhimizə idi və 
Vladimir İliçin yanındakı toplantıda şəxsən mənim əleyhimə ağır ifadələr işlətmişdi. O da 1921-ci ildə rəhmətlik 
Nərimanovla birlikdə bizə qatıldı. Tağı Şahbazini 1917-ci ilin fevral inqilabı zamanı Bakıda Hümmət Partiyasında 
olduğu zamanlardan tanımışdım. Rəhmətlik Nərimanovu da 1915-ci ildən şəxsən tanıyırdım. 1920-ci ildə onların 
hamısı ilə yazışırdım. Partiyadan çıxarıldıqdan sonra 1926-cı ildə bir dəfə Əfəndiyevi gördüm. Oteldəki odasına 
getdim və Azərbaycan “Sağ”çılarının müxalifətə baxışı mövzusunda söhbət etdim. Eyni zamanda o dönəmdə 
Azərbaycanda çalışmaqda olan Z.Buluşevə qarşı diqqətli olmalarını söylədim. Z.Buluşev “sağ”çı olaraq tanınsa 
da, fəqət 1923-1924-cü illərdən öncə bəzi həmkarlarımız onun səmimiyyətindən şübhələnmişdilər. Öncə mən, 
daha sonra da Yunis Validov onun bəzi hərəkətlərini ifşa etmişdi. Yoldaş Əfəndiyev müxalifətə baxışımız 
xüsusunda bu görüşü ortaya qoydu. Nəriman Nərimanov zamanında mövcud olan və milli məsələdə Trotski ilə 
eyni mövqedə hərəkət edilməsinin yanlışlığı ortaya çıxmışdı. Bu hərəkət tərzini dəyişdirmək və partiyanın mərkəzi 
komitəsi ilə ilişgilərimizi çətinə salmamağımız lazım gəlirdi. Mən yoldaş Əfəndiyevin məsələyə baxışına etiraz 
10 
 
etdim. Ola bilsin, Azərbaycandakı vəziyyət bəlkə də belə olmasını şərtləndirib. Onunla bir daha görüşmədim. 
Partiyadan çıxarıldıqdan sonra Tağı Şahbazi ilə yalnız 1928-ci ilin baharında Yambayevin yanındakı axşam 
yeməyində görüşdüm. 
Fəqət bir şey soruşmadım, öz odasına gələcəyim və bir şeyləri müzakirə edəcəyimi söylədim. Bunun səbəbi 
o dönəmdə bütövlükdə bir çalışma istəyində olmadığımdan qaynaqlanırdı. Daha doğrusu, başqa bir yol ayrımında 
idim. İsrafilbəyovla 1919-dan sonra görüşməmişdim. Bizim qrupdan olub Azərbaycan sağçı qrupu ilə bu və ya digər 
şəkildə əlaqədə olan yoldaşlarımız onların çox zəiflədiyini hiss etmişdi. Bəlkə də bunun səbəbi milli məsələ 
mövzusunda fıkir dəyişiklikləri idi. Buradan da göründüyü kimi, Azərbaycan “sağ”çıları ilə ilişgilərin təzələnməsi 
və onların fəaliyyətinin canlandırılması məqsədi ilə şəxsən mənim və digər “sağ”çı yoldaşlarımın fəaliyyətləri 
olmuşdur”. 
Maraqlıdır ki, Mirsultan Qaliyev 1929-cu ildə növbəti həbslərinin birində həbsxanadan həyat yoldaşına 
yazırdı. “Göndərdiyin şeylərin hamısını aldım. Növbəti gəlişində Nəriman Nərimanovun Stalinə ünvanladığı 
məktubu gətirəcəyin yükün içərisində keçirə bilsən yaxşı olar”. “Ucqarlarda inqilabımızın tarixinə dair” məxfi 
qrifli məktubun varlığından Qaliyevin xəbərdar olması bu iki tarixi şəxsiyyətin gizlin münasibətlərindən, ideya 
yaxınlığından doğurdu. Nərimanov məxfi qrifli məktubunda Stalinə Azərbaycanın sovetləşməsi dönəmindən sonra 
necə “simasızlaşdırıldığından”, Mirzoyanın, Orconikidzenin, Mikoyanın, Sərkisyanın Bakının 
erməniləşdirilməsindən yazır və emosional tərzdə Azərbaycanın müstəqilliyinin məhvindən doğan hisslərini, 
fikirlərini bildirirdi. 
Mirsultan Qaliyev partiya sıralarından kənarlaşdırıldıqdan sonra 1928-ci ilin baharında Tağı Şahbazi 
Simurqla görüşdüyünü söyləsə də, aralarında olan danışıqların mətninə toxunmur. Həmin dönəm Tağı Şahbazi 
Bakı Dövlət Universitetinin prorektoru vəzifəsində çalışır, eyni zamanda bədii yaradıcılıqla məşğul olurdu. 
Azərbaycan kommunistlərinin “sağçılar” qrupuna aid olan Tağı Şahbaziyə 1937-ci ildə elan olunan ittihamnamədə 
onun Nəriman Nərimanovla əlaqələrinə, Azərbaycanın SSRİ tərkibindən çıxarılması haqda mövzulara da 
toxunulur. 
 1937-ci ilin noyabr ayının 2-də Azərbaycan SSRİ XDİK-nın idarə rəisi Sumbatov müttəhim haqda “KQB”-
yə aşağıdakı məzmunda arayış təqdim edir: 
“1892-ci ildə anadan olmuş Tağı Şahbazi 1922-ci ildə Zaqafqaziya Federasiyasının yaradılması ilə bağlı 
milli təmayülçülərə qoşulmuş, Zaqafqaziya əleyhinə fəal mübarizə aparmışdı”. 
Azərbaycan Xalq Cümhuriyyəti liderləri Nərimanovun münasibətləri Sumbatovun arayışında da özünü 
göstərir: “1923-cü ildə Müsavatın xarici bürosu Azərbaycan SSRİ-də milli təmayülçülərin fəaliyyəti haqqında 
Bakıda Müsavatın ikinci gizli komitəsindən məlumat aldıqdan sonra MK-ya belə göstərişlər vermişdir: “Siz 
bolşeviklərlə əlaqə saxlayın, kommunistlərdən İsrafilbəyov, Muxtar Hacıyev, Xanbudaqov, Kazımov, Zeynallı, 
Əsəd Axundov, Tağı Şahbazi, Əhməd Əhmədovla danışıqlar aparın. Siz hətta doktor Nəriman Nərimanova da 
yanaşa bilərsiniz: 1937-ci ilin noyabr ayının 3-də həbs olunmuş kommunist Əli Kərimovla Tağı Şahbazi 
üzləşdirilir. Kərimov istintaqa bunları ərz edir: “Tağı Şahbazi hələ 1921-ci ildə Nərimanovun millətçi qrupuna 
daxil olmuşdur. Şahbazi qrupdan formal olaraq ayrılsa da, milli təmayülçü kimi tanınmışdır. O, Azərbaycanın 
SSRİ-dən ayrılması haqqında söhbət aparırdı”. Azərbaycanın SSRİ-dən ayrılması haqqında söhbətlər 
Nərimanovun ölümündən sonra belə milli təmayülçü kommunistlərin gizlin danışıqlarının mövzusu olaraq qaldı. 
Yalnız bu cür danışıqların məğzi 1937-ci ilin repressiyaları zaman açıldı. 
 
Stalinə məktub 
 
"Azərbaycan kəndlisi neft olnıadı-ğı 
üçün talaşa yandıranda, Azərbay-can 
vətəndaşı Tillisdə neftin Gəncə-dəkindən  
ucuz satıldığını görəndə, istər-istəməz bütün 
bunları törədən-lərin ünvanına tənə, 
müstəmləkəçi-likdə ittiham eşitməyə məcbur 
olur-san". 
11 
 
“Azərbaycan kəndlisi neft olmadığı üçün talaşa yandıranda, Azərbaycan vətəndaşı Tiflisdə neftin 
Gəncədəkindən ucuz satıldığını görəndə,istər-istəməz bütün bunları törədənlərin ünvanına tənə, müstəmləkəçilikdə 
ittiham eşitməyə məcbur olursan”.  
1990-cı ilin əvvəllərinə kimi Azərbaycan Tarix Muzeyinin seyflərində saxlanılan Nəriman Nərimanova 
məxsus iki məktubu tarixçilərimiz oxusalar da, onları çap etmək, əsərləri siyahısına salmaq haqqında 
düşünməmişlər. Əgər bu istəkdə olsaydılar belə, onun dərcinə imkan verilməzdi. Stalinə və oğluna ünvanlanan bu 
yazılarda çox şeydən danışılıb, çox məsələlərə toxunulub, kommununizmə olan inamın itmə səbəbləri göstərilib. 
Həm də yazılar Nərimanovu sadəlövh, siyasətdən başı çıxmayan adam kimi xarakterizə edənlərə verilən ən yaxşı 
cavabdır. Azərbaycanın sovetləşməsi prosesindəki insani cinayətlər, Azərbaycan türklərinə qarşı yürüdülən 
ayrıseçkiliyin kökü, bolşevizmin ağır təzahürləri, şərqli kommunist liderlərinin şəxsiyyətinin alçaldılması, ərazi 
siyasətində yol verilmiş səhvlər bu yazılarda kifayət qədər işıqlandırılıb. Əlbəttə, belə məktubların tədqiqi, 
Mərkəzə xeyir gətirmir, partiya tarixinin şanlı səhifəsinə uyğun gəlmirdi. Sovetlərin Azərbaycandakı fəaliyyətinin 
üçillik emosional təftişi, həqiqət və yalanın üz-üzə qoyulması, görünür, həmin vaxtlar Sovet tarixinin səhifələrinə 
lazım deyilmiş. Bu məktubların tarixi əhəmiyyəti ondan ibarətdir ki, Leninin, Stalinin, Orconikidzenin, Kirovun 
Azərbaycanı “simasızlaşdırmaq” texnologiyaları, fənn və üslubları faktların dili ilə təqdim olunur. Nərimanov 
irihəcmli məktubunu “Ucqarlarda inqilabımızın tarixinə dair” adlandırsa da, əslində Azərbaycanın və Şərq 
ölkələrinin öz baxışlarını, siyasi nəzəriyyəsini ortaya qoyub. Yazının girişində partiya xidmətlərini xatırlayır, 
sonrakı mərhələlərdə kəskin tənqidi üsluba keçərək, bir növ özünü millət qarşısında günahkarlardan hesab edir. 
Hesab edir ki, bu qədər qanlı-qadalı mərhələlərdə insanların sovetlərə olan ümidlərinin doğrulmamasında, yaxşı 
yaşamalarının əlindən alınmasında bir millət övladı kimi onun da günahı var. Günahı var ki, Azərbaycan torpaqları 
ermənilərə bağışlanıb, dini inanclara zərbə vurulub, sinifləri ortadan qaldırmaq adı altında insanlar təhqirlərə, 
təzyiqlərə və talanlara məruz qalıb. 
Yazının birinci hissəsində Həştərxanda olduğu zaman “Biz Qafqaza hansı şüarla gedirik?” məqaləsinə 
toxunduqdan sonra, Azərbaycanda sovet hakimiyyətinin qurulması tarixinə diqqət yönəldərək Stalinə bunları 
yazır: “Bakıya gedən zaman hələ yolda öyrəndim ki, Bakı bizim qoşunlarımız tərəfindən alınıb, bu, bir qədər dəqiq 
deyil.” Qoşunlar şəhərə maneəsiz daxil olmuşdu”. Bəzi tarixçilərimiz XI Qızıl ordunun fəaliyyətini şişirdib, 
rəşadətli ordu fonunda göstərmək üçün Müsavatın silahlıları ilə döyüşüb, şəhəri azad etdiyini yazırdılar. 
Nərimanov isə həqiqəti deyirdi və təbii ki, bu olmuşları Stalin də bilirdi. Həmin dönəmlər Azərbaycanın XI Qızıl 
Ordu tərəfindən işğalını görmüş, Türkiyədə bir neçə dəyərli tarixi kitabları ilə tanınan Şövkət Sürəyya Aydəmir 
“Suyu arayan adam” əsərində yazır: “Bu olub-bitən şeylərə baxaraq bir məna vermək lazım gəlsə, buna sadəcə bir 
çılğınlıq demək mümkün olardı. Baş verənlərə bir ad vermək lazım gəlirsə, buna inqilab demək olmaz. Əgər bu 
inqilab idisə, bəs inqilabçılar hardaydı?” 
Təbii ki, inqilabçılar yox idi. Şaumyanın Bakının göbəyində formalaşdırdığı erməni milli qüvvələri, 
daşnaklar parçalanmışdı. Azərbaycan Xalq Cümhuriyyətinin formalaşdırdığı milli ordu hissələri Qarabağda, 
Zəngəzurda torpaq iddiasında olan, talan və qırğınlarla həyat sürən Andranikə qarşı mübarizə aparır, sərhədlərin 
bərpasına, asayişin təmininə çalışırdılar. Bolşevizm qəbul olunmurdu deyə, belə bir siyasi qüvvənin heç bir hərbi 
birləşməsi də yox idi. Elektorat və tərəfdarlardan danışmağa isə dəyməzdi. Ona görə, Sovet Rusiyasına Nərimanov 
kimi xalq arasında nüfuzu olan insan lazım idi. Nərimanovun İnqilab Şurasının sədri kimi Bakıya aprelin 28-də 
yox, mayın 16-da gəlib çıxması da kifayət qədər maraq doğurur. Bunu Nərimanovun Leninin qəbuluna getməsi ilə 
əlaqələndirməsi də düzgün deyil. Ona görə də bu məsələnin tədqiqinə ehtiyac var. Nərimanov Bakıya dönüşünü 
Stalinə belə xatırladır: “Biləcəridə məni bəzi yoldaşlar qarşıladılar və görünür, mənim gəlişimə çox sevinirdilər. 
Onlar belə dedilər: “Bəlkə sizə qədər olan biabırçılığa son qoyula. Azərbaycanı başdan-başa qarət edirlər, sağa-
sola güllələyirlər”. Azərbaycan Xalq Cümhuriyyəti üzüntülərlə başa vurduğu parlamentin axırıncı iclasında 
hökuməti “Milli kommunistlər”ə təhvil verdikdən sonra Bakı qanlı hadisələr meydanına çevrilmiş, mülklərə 
basqınlar adi hal almışdı. İnsanlar vahimə içərisində səhərin necə açılacağını 
düşünürdülər. Bəzi inqilabçılar keçmiş ədavətləri yadına salır cümhuriyyət dövründə vəzifədə çalışanlardan 
intiqam alır, onların heysiyyətinə toxunur, ən alçaq vasitələrə əl atırdılar. Nərimanov Bakıya gələnə qədər 
Pankratovun göstərişi ilə XI Qızıl Ordu 20 mindən artıq insanı məhkəməsiz, fakt və sübutsuz güllələmişdi: “Mən 
məsələni belə qoydum ki, İnqilab Komitəsinin sanksiyası olmadan heç kəs güllələnməsin”. Pankratov, Mikoyan, 
Mirzoyan bu qərarın qəbul olunmasının əleyhinə çıxıb, sovetləşmə prosesinin Bakıda yalnız qan bahasına başa 
gələcəyini düşünüb yeni tədbirlər, planlar üzərində çalışırdılar. Onlar hərəkətlərini Azərbaycan türklərinə qarşı 
milli qırğın adı verilməsin deyə, öz sıralarına azərbaycanlı kommunistləri də daxil etmişdilər. Nərimanov bu 
kommunistlərin adını göstərir: Əliheydər Qarayev, Mirzə Davud Hüseynov. Milli adət-ənənələrə zidd hərəkətlərin, 
namusa toxunacaq davranışların fəlakətlə nəticələnəcəyini söyləyən Nərimanov Stalinə belə bir məlumat da verir: 
“Bir dəfə məşhur, hörmətli bir qadın gözüyaşlı yanıma gəlib, ailəsinin namusunu qorumağı məndən xahiş etdi. 
Məlum oldu ki, hökumət üzvü M.D.Hüseynov həmin xanımın qızına evlənməyi təklif edib, o isə rədd cavabı verib. 
Deyib ki, o, başqa birisinə, elə onun dostuna ərə getməyə hazırlaşır. Hər gecə “ÇK”nın agentləri həmin xanımın 
evinə gedərək axtarış aparıb, gələcək kürəkənini axtarıblar. M.D.Hüseynovu yanıma çağırıb belə hərəkətlərə yol 
12 
 
verməməyi tapşırdıqdan sonra ailə artıq rahatlığını tapıb”. Bu sözləri söyləyən inqilab rəhbəri Stalini qınayaraq 
“Azərbaycanın taleyini kimlərə həvalə etmələrini” sorur. O, Şərqə kommunizmin ixracını əxlaqdankənar 
formalarla, islami dəyərləri aradan qaldırmaqla və orta sahibkarlığa qadağalarla həyata keçirməyin 
mümkünsüzlüyünü qeyd edərək, milli məsələlərdə ehtiyatlılığı əldən verməməyi məsləhət görürdü. Məktubun 
planından görünür ki, Lenin Nərimanovun baxışlarını qəbul edir, həyata keçirilməsini istəyirdisə, Stalin, Çiçerin, 
Orconikidze və Kirov onun əleyhinə fəaliyyətdə bulunublar. Artıq Azərbaycanın daxilindəki müxalifətlə 
mərkəzdəki antinərimançılar birləşmiş, Bakı müsəlman şəhəri sifətindən çıxıb rus və ermənilərin nəzarətində olan 
şəhərə çevrilmişdi. Antinərimançılıq əvvəllər Bakının muxtar siyasi qurum olaraq Rusiyanın tərkibində olması 
planlarını həyata keçirmək istəyirdilərsə, sonrakı mərhələlərdə Nərimanov bunun qarşısını ciddi-cəhdlə almışdı. 
İndi isə Azərbaycanın Bakıdan ibarət olduğunu söyləyir, əyalətlərin isə erməni daşnakların nəzarətinə keçirilməsi 
üzərində işləyirdilər. Dağlıq Qarabağın muxtariyyətindən sonra Gəncənin dağlıq hissəsinin də belə idarəçilik 
formasına verilməsi gündəlikdə idi. N.Nərimanov özünə qarşı olan bütün qrupların fəaliyyətini təftiş edərək belə 
qənaətə gəlirdi ki, bu zərbə Azərbaycana ünvanlanıb. Buna görə də Leninə açıq şəkildə söyləyirdi: “Ya mənə bu 
qrupla açıq döyüşməyə girməyə icazə verin, ya da qoy RKP MK bu işi özü həyata keçirsin”. Nərimanova bu 
qrupla mübarizə aparmağa icazə verməsələr də, o, cəsarət nümayiş etdirərək, bacardığı şəkildə müqavimət 
göstərirdi. Ətrafında olan azərbaycanlı kommunistlərin bir hissəsi vəziyyətin Mərkəzin xeyrinə dəyişdiyini görüb 
ondan uzaqlaşmağa başladılar. Orconikidzenin, Mirzoyanın, Sərkisin təsiri altında “Azərbaycanı 
simasızlaşdırmaq” prosesinin fəal iştirakçılarına çevrildilər. 
XI Qızıl Ordunun qarəti, evlərin talanı hesabına əldə etdikləri pul, qızıl, zinət əşyaları sovetlərin büdcəsinə 
deyil, talançılıqla iştirak edən insanların evlərinə daşınırdı. Fəhlələrsə bu plansız, əsl qarəti xatırladan müsadirənin 
nəticəsi olaraq “nimdaş pal-paltarlarla təmin olunur, bir qisminə isə heç nə düşmürdü”. Müsadirələrin bu şəkildə 
həyata keçirilməsinin əleyhinə olan Nərimanovun səsi eşidilmir, göstərişləri yerinə yetirilmirdi. Fəhlələr etiraz 
edərək bu müsadirədən onlara heç bir şey düşmədiyini söyləyir, partiyanı məzəmmət edirdilər. “Nəhayət, 
təşkilatçıların özləri böyük səhvə yol verdikləri haqda danışmağa başladılar. Bu səhvlər bütün Azərbaycan boyu 
təkrar edilirdi. Bütün bunlara göz yummaq olmazdı. Təftiş təyin edildi. Nəticədə şeylərin düzgün 
bölüşdürülməməsi, təşkilatçıların hər şeydən qabaq özlərini yaddan çıxarmaması, ən əsası isə ilhamverici Sərkisin 
himayədarlığı altında şeylərin itməsi haqqında bir cild iş tərtib olundu”. Ancaq bu cinayət işinin istintaqı, 
məhkəməsi və günahkarların cəzalandırılması baş tutmadı. Nəticədə şikayətçi qismində Nərimanovun özü 
Yaroslavskinin qrupu tərəfindən təftiş edildi. 
Nərimanov məktubunda yazır ki, Bakının erməniləşdirilməsi planı var və bu planın, ideyanın başında 
Mikoyan dayanır. Bu planın baş tutmasında Stalinin də fəaliyyətinin olmasını üstüörtülü şəkildə söyləsə də, o yazır 
ki, Bakı Partiya Komitəsi Azərbaycanda hər şeyi həyata keçirməyə qadirdir. Məhz ona görə ermənilər istəyirlər ki, 
Bakı Partiya Komitəsi irsən ermənilərin əlində olsun: “Mikoyandan sonra BK-nın katibi Sərkis olur, Sərkisdən 
sonra isə Mirzoyan. Çox güman ki, Mirzoyandan sonra Kasparov olacaq”. Bütün bunları əsəbi şəkildə çatdırmaqla, 
Azərbaycanda milli hakimiyyətdən əsər-əlamət qalmadığını, bunun isə düzgün olmadığını söyləyirdi. Məhz bu 
arqumentlərinə görə, milliyyətçilikdə günahlandırılaraq onu zərərsizləşdirmək istəyirdilər. 
Azərbaycan dili getdikcə sıxışdırılıb çıxarıldığından Azərbaycan türklərinin öz hüquqlarını müdafiə etmək 
imkanları azalır, onların dövlət orqanlarında çalışmaları problemə çevrilirdi. Bütün bu olayları görən Nərimanov 
Azərbaycan dilini dövlət dili elan edib, dövlət idarələrində yazışmaların rus dili ilə yanaşı, Azərbaycan dilində 
aparılmasını həyata keçirirdi. Lakin onun Genuya konfransına səfəri vaxtı məktəblərdə azərbaycan dili dərslərinin 
azaldılması hesabına, rus dilinin tədrisinin çoxaldılmasıyla bağlı qərar qəbul etmişdilər. 
Stalinə məktubunda bu ədalətsizliyə qarşı çıxaraq Nərimanov faktların dili ilə vəziyyətin nə yerdə olduğunu 
göstərir: “Azərbaycan paytaxtında türklər Bakı Sovetinin qulluqçularına istər-istəməz, şifahi şəkildə müraciət 
etdikdə, bu rus dilində olmalıdır, belə ki, ruslar, yəhudilər və ermənilər türk dilində damşmırlar. Bildirirəm ki, hələ 
Dövlət Duması olanda türklər belə sıxıntıya məruz qalmırdılar”. Nərimanov çəkinmədən Azərbaycan dilini 
sıxışdıranların hərəkətinin ikinci Nikolayın mövqeyi ilə üst-üstə düşdüyünü vurğulayır, belə düşüncə sahiblərini 
“rus şovinizminin xidmətçiləri” hesab edirdi. O, Stalinə belə bir müqayisə aparmağı lazım bilərək yazırdı: 
“Götürək türklər üçün açılan məktəblərin və uşaq evlərinin sayını. Hər şeydən dəhşətlisi təqaüdçü tələbələrin 
sayıdır: 30 rus və 5 türk”. Bu vəziyyətin yaranmasının kökündə milli ayrı-seçkiliyin dayandığını, Orconikidzenin, 
Kirovun, Bakı Partiya Komitəsinin yüksək vəzifələrini zəbt etmiş Mirzoyanın, Sarkisin apardığı antiazərbaycan 
siyasəti dayandığını yazaraq bunları da dilə gətirirdi: “Əhalinin üçdə iki hissəsi yoxsul və savadsız azəri türkləri, 
üçdə biri isə savadlı ruslar olduğundan, ən çox savadlanmaq, təhsil almaq imkanları müsəlmanlara yaradılmalıdır”. 
Problemləri göstərməklə yanaşı, Nərimanov çıxış yolunu da açıqlayır: “Biz gərək dövlət vəsaitinin üçdə iki 
hissəsini türklərin maariflənməsinə xərcləyək, ümumiyyətlə bütün energiyamızm üçdə iki hissəsini gərək türklərə 
həsr edək”. 
Ermənilərin 1905-ci və 1918-ci illərdə Azərbaycanda törətdikləri milli qırğınları xatırlayaraq, insanların bu 
faciələri unutmadıqlarını dilə gətirir, mövqeyini açıq şəkildə bildirirdi: “İşimizin ilk günlərində açıq deyirəm: bir 
çox mülahizələrə görə, hələlik erməni yoldaşların görkəmli, məsul vəzifələrə təyin edilməsini dayandırmaq 
13 
 
lazımdır. Zaqafqaziyanın keçmişi, ümumiyyətlə və xüsusilə 1918-ci ildə Bakıdakı vəziyyət bu məsələ üzərində 
düşünməyə məcbur edir”. 
Bu o zaman idi ki, 1918-ci ilin martında Azərbaycanda günahsız insanları qətlə yetirib, Bakını “qan 
hamamı”na çevirənlərin bir qismi bolşevik adı ilə hakimiyyəti zəbt etmişdilər. Bütün bunlar qırğınlara məruz 
qalan, faciələr yaşamış Azərbaycan türklərini qıcıqlandırmaya bilməzdi. Ona görə də Nərimanov Stalinə Bakı 
fəhlələrinin dilindən deyir: “Sərkis düz danışmır. Bakı Partiya Komitəsi fəhlələr üçün heç bir iş görmür. Biz, 
müsəlman fəhlələri Sərkisdən bir neçə dəfə xahiş etmişdik ki, bizim vəziyyətimizə diqqət yönəltsin, məktəblər 
açdırsın, bizim dilimizi bilən katiblər təyin etsin. Lakin indiyə qədər heç bir iş görülməmişdir”. 
Bu həmin Sərkis idi ki, Şaumyanla birgə erməni milli birləşmələrini formalaşdırıb, qırğınlar törətmişdi. İndi 
isə cildini dəyişib, bolşevik simasında Bakı Partiya Komitəsinə rəhbərlik edirdi. Tarixi məktubuna Nərimanov 
Bakı Sovetinin məsul işçilərinin milli tərkibi haqqında arayış da əlavə edir və bəlli olur ki, vəzifə tutanların 
əksəriyyəti rus, yəhudi və ermənilərdi, Azərbaycan türkləri isə bu azlıq içərisində itib-batır. Vəzifə təyinatlarının 
belə qeyri-bərabər aparılmasına aydınlıq gətirmək üçün qarşılaşdığı bir faktı da yazıya köçürür: “Xəstəxana üçün 
cərrah həkim lazım idi. İki namizəd vardı: yəhudi Belinki bitərəf, birillik stajı olan adam. O birisi isə türk 
Talışinski beşillik stajı var, yerli əhali yaxşı tanıyır. Hər ikisi 8 səs qazanır. Nəyə görəsə, Bakı İcrakomu Belinkini 
bu vəzifəyə təyin etmək istəyirdi. Ona görə ki, Belinkinin qardaşı Bakı Partiya Komitəsinin üzvüdür, İcrakomun 
sədri Kirov da buna görə onu bu vəzifəyə qoymağa çalışır. Mənim müdaxilə etməyim, nəhayət Belinkiyə öz 
qardaşını yerləşdirməyə imkan vermədi”. 
Əgər indi Neftkomun və Bakı Sovetinin qulluqçularının tərkibinə nəzər salınarsa, onda qərəzsiz müşahidəçi 
dəhşətə gələr. Yerli müsəlman mühəndislər və ümumiyyətlə ziyalılar alver edir, bu müəssisələr isə rus, erməni və 
yəhudilərlə doldurulmuşdur”. Bunları da Nərimanov deyir. 
Yerli kadrların işə cəlb olunmasının milli təmayülü yaradan amil olduğunu Stalinə cəsarətlə söyləyən 
Nərimanovu məhz bu düşüncələrinə, fəaliyyətinə görə milliyyətçi adlandırır, ona qarşı hücum əməliyyatları həyata 
keçirir, sıradan çıxarmaq haqqında düşünürdülər. Bu niyyətləri görən Nərimanov partiya sıralarından 
kənarlaşdırılacağı təqdirdə “kütlələrin içərisində mədəniyyəti yaymaqla məşğul olacağını” söyləyərək, onun üçün 
vəzifənin o qədər də önəmli olmadığını oğluna məktubunda da yazırdı. Bu qabaqlayıcı tədbir idi. Nərimanovun bu 
gedişlərini anlayan Mərkəz, nəinki onu vəzifədən kənarlaşdırdı, hətta Azərbaycandan uzaqlaşdıraraq, guya yüksək 
səlahiyyət daşıyan vəzifələrə irəli çəkdi. O, heç bir səlahiyyəti olmayan Zaqafqaziya Federasiyasının İcraiyyə 
Komitəsinə seçildi, oradan da SSRİ MKİ-nin həmsədrlərindən biri oldu. Çünki o, dəfələrlə iclas və təşkilat 
yığıncaqlarında deyirdi ki, mən Azərbaycanın rəhbəriyəmsə, bütün sahələrə cavabdehəm, bəs “Azneft” nə üçün 
mənim fəaliyyətimdən kənar qalsın? Ona görə də Stalinə yazırdı: “Azərbaycan kəndlisi neft olmadığı üçün talaşa 
yandıranda, Azərbaycan vətəndaşı Tiflisdə neftin Gəncədəkindən ucuz satıldığını görəndə, istər-istəməz bütün 
bunları törədənlərin ünvanına tənə, müstəmləkəçilikdə ittiham eşitməyə məcbur olursan”. Bu məşhur məktubun 
böyük bir hissəsini “Azneft”in rəisi Serebrovskinin fəaliyyətinə həsr edən Nərimanov xalqın yeraltı sərvətindən 
istifadəsinə qoyulan qadağaları, iqtisadi sanksiyaları cinayət hesab edirdi. Ancaq cinayətkar tək Serebrovskiydimi? 
Yox. Azərbaycana müstəqilliyin davamını vəd edən, sonralar isə bu müstəqilliyə qənim kəsilən Sovet Rusiyasının 
rəhbərləri, siyasi elitasının onlarla üzvü bu siyahıda özlərinə yer eləmişdilər. “Azərbaycanda kəndlilərin cəhalət 
bataqlıqlarında boğulması onların əsla vecinə deyil. Bəs MİK-in sədri Ağamalıoğlu, Xalq Komissarlar Sovetinin 
sədri Musabəyov kimi müsəlman işçilər nə iş görürlər? Bəli, bu bədbəxtlər vəzifələrə ona görə irəli çəkilmişdilər 
ki, sussunlar”. Susmaqla öz varlıqlarını, ictimai-siyasi mövqelərini qoruyub saxlayanlardan fərqli olaraq 
Nərimanov susmurdu, haqsızlıqları, ədalətsizlikləri açıq şəkildə deyirdi. Özü də bu boyda günahların səbəbkarına, 
günah sahibinə cəsarətlə məktub ünvanlayırdı: “Mənim zərrə qədər şübhəm yoxdur ki, Serqo (Orconikidze nəzərdə 
tutulur - A.A) və Stalinin simasında AKP MK biz türklərə etibar etmir və Azərbaycaın taleyini erməni 
daşnaklarına tapşırır. Nə kimi nəticələr olacağını demək çətindir, əgər olsa bunun məsuliyyəti Serqo və Stalinin 
üzərinə düşəcəkdir. Maraqlı odur ki, bu şəxslər elə fıkirləşirlər ki, türklər o qədər axmaqdır ki, bütün bunları başa 
düşmürlər”. Təbii ki, türklər bütün oyunlardan xəbər tutur, baş verənləri analiz edir və hakimiyyətin yuxarı 
eşalonlarında olan azərbaycanlı kommunistlərin bir qismi isə vəziyyətdən çıxış yolu kimi susurdular. Nərimanov 
belə kəslərin Stalinə, Orconikidzeyə, Kirova sərf etdiyini söyləyir və bu tip insanların Azərbaycanda hakimiyyətə 
gətirilməsini “heç birinin müstəqil mövqeyi olmaması” ilə bağlayırdı. Çünki müstəqil mövqedən, alternativ 
fıkirdən çəkinirdilər, qorxurdular. “Görəsən, Azərbaycanda Azərbaycanı təmsil edən partiya varmı?” Sualın 
qoyuluşuna Nərimanovun özü sərt və qısa cavab verir: “Mən təsdiq edirəm: belə bir partiya yoxdur və mirzoyanlar 
öz siyasətlərindən, Azərbaycanı simasızlaşdırmaq siyasətindən əl çəkməyənə qədər də olmayacaqdır”. Nərimanov 
ilk mərhələdə kommunizm ideologiyasına o qədər mübtəla olmuşdur ki, millətin taleyini, tarixini bu ideologiyaya 
bağlamağa səy edir, bu yöndə var qüvvəsiylə işləyirdi. O inanırdı və bu mövqeyində yanlışlıqlara yol verirdi: “Biz 
xalqları azadlıq haqqında çağırışlarımızın səmimiliyinə inandırdıq və tezliklə daha az mədəniyyətli xalqların, daha 
çox mədəniyyətli xalq olan velikoruslarla qovuşması üçün, beləliklə inqilabı qüvvətləndirmək və inkişaf 
etdirməkdən ötrü təbii yollar axtarırdıq. Bu cəhdlər zamanı biz rus şovinistləri və vəzifəpərəstləri ilə ucuz 
14 
 
populyarlıq gözləyən məsuliyyətsiz şəxslərlə, bu və ya başqa yolla mərkəz qarşısında ad qazanmaq arzusunda olan 
fırıldaqçılarla qarşılaşdıq”. 
      Sovetlərə inam məsələsində vaxtilə Nərimanovla eyni mövqedə, davranışlarda dayanan Zəki Vəlidi 
Toğanın “Lenin beynəlmiləlçi fikrində sona qədər səmimimi” sualına, inqilab dahisini yaxından tanıyan, onun 25 
illik dostu, mübarizə yoldaşı Petrovski belə cavab vermişdi: “Lenin kommunizmi cahan miqyasında həyata 
keçirmək istəyində səmimidir. Ancaq o, milliyyət xaricində beynəlmiləlçidir. Fəqət tarixi, coğrafı və iqtisadi 
baxımından, böyük Rusiyada yaşayan qövümlərə qarşı beynəlmiləlçilikdən bəhs etməsi, sadəcə saxtakarlıqdır. O, 
kommunizmi kiçik millətlərə dayanaraq həyata keçirməyi daha asan yol qəbul edir”. Zəki Vəlidi Toğan 
Petrovskiyə belə bir tərs sual da ünvanlayır: “Georgi Andreyeviç, siz 25 ildir ki, partiyadasınız, Leninlə dostluq 
etmisiniz. Lenin “böyük rus” milli mənfəətlərini müdafiə edirmi? Yoxsa Şərq məsələsində bəzi şovinist rusları 
tutması, üstünlük verməsinin səbəbləri nədədir?” 
Petrovskinin cavabı xeyli maraqlı görünür: “Lenin “böyük rus” mənfəətlərini I Pyotrdan daha yaxşı müdafiə 
edir”. Nərimanov Leninin bu siyasətini, proqramını və taktikasını onun ölümündən sonra daha düzgün dərk etməyə 
başladı və Stalinə yazdı: “Gedəcək yolumuz yoxdur”. Artıq bu yolun sonu var idi. Elə ona görə də oğlu Nəcəfə 
“bəlkə də sən bunları oxuyanda bolşevizm olmayacaq”dır deyir. Nərimanov bolşevizmin süqutunu görür və dərk 
edirdi. Sadəcə o, bu siyasi yola millətinə xeyir vermək üçün gəlmiş, ideya yolçuluğu etmiş, aldanmış və 
aldadılmışdır. 
 
Nəriman Nərimanovun Türkiyə siyasəti 
 
 “Paşam, qardaş qardaşa borc verməz, əl tutar” 
(Atatürkə məktubundan) 
 
Nəriman Nərimanovun Türkiyə siyasəti indiyə qədər incələnməmiş, toxunulmamış mövzulardandır. 
Rusiyanın əyalət qismində münasibət göstərdiyi Sovet Azərbaycanın müstəqil xarici siyasət kursunun həyata 
keçirilməsi mümkünsüz görünsə də, son dövrlər əldə olunan fakt və sənədlər belə siyasətin varlığına işarədir. 
Şamil Qurbanov türkiyəli dostlarının təqdim etdikləri bəzi faktlara söykənərək bu mövzunun başlanğıcını qoyub. 
Davamını tarixçilərimiz, nərimanovşünaslarımız arşdırsaydılar, tariximizin bu səhifəsi də boş qalmaz, fakt qıtlığı 
ilə üzləşməzdik. Nərimanovun Atatürklə yazışmaları Rusiya-Türkiyə münasibətlərinin çox təzadlı, qaranlıq 
mərhələsində və ziddiyyətli proseslərin içərisində Azərbaycanın çəkisini müəyyənləşdirmək bizə ancaq xeyir 
gətirə bilər.  
İstiqlaliyyət uğrunda müharibənin ilk günlərində türk milliyyətçiləri Sovet Rusiyası ilə yaxşı qonşuluq 
münasibətləri qurmaq, onların həm hərbi, həm də maddi yardımlarına nail olmaq, Qərb imperializminə qarşı birgə 
mübarizə aparmaq istəyirdilər. 1919-cu ilin iyunun 18-də Mustafa Kamal Amasiyada gizli bir toplantı çağıraraq 
düşmənə müqavimət tədbirlərini planlaşdırdı və qərara aldı ki, Anadoluda de-fakto rəhbərlik yaratmaq gərəkdir. 
Bu müzakirələrlə yanaşı, rus bolşeviklərim ilə əlaqə yaratmaq da müzakirəyə çıxarıldı. Bolşeviklər də türk 
milliyyətçilərinin bəzi şərtləri qəbul edəcəkləri təqdirdə hərbi və maliyyə yardımı edəcəklərini bildirdilər. Leninin 
timsalında rusların tələblərindən biri Cənubi Qafqazın sovetləşməsinə türklərin mane olmaması və hətta bölgədə 
olan hərbi birləşmələrin bu prosesə yardım etmələri idi. Məhz buna görə Azərbaycan  Xalq  Cümhuriyyətinin 
süqutunun  səbəblərini araşdıranlar Amasiya toplantısında qəbul olunan qərarlara da daimi diqqət yönəldirlər. Belə 
ki, XI Qızıl Ordunun Azərbaycanı istilası Anadoluya kömək məqsədi adı altında həyata keçirilmişdir. Həmin 
dönəmdə fəaliyyətdə olan türk hərbi birləşmələri, Bakıda Xəlil Paşa olmaqla bolşeviklərə yardım gostərirdilər.  
 Azərbaycanın sovetləşməsi prosesindən sonra türk milliyyətçilərinin Sovet Rusiyası ilə əlaqələri danışıqlar 
müstəvisinə keçdi. İlk belə heyət Semyon Mixayloviç Budyonnunun vasitəçiliyi ilə reallaşdı, Mustafa Kamalla 
Havuzda danışıqlara başlanıldı. Həmin görüşdə Azərbaycanın sovetləşməsi məsələsi də müzakirə olunaraq ümumi 
razılıq alındı. Budyonnı Mustafa Kamala imperialistlərə qarşı başladığı müharibədə Sovet Rusiyası adından pul və 
silah yardımı təklif etdi. Fürsətdən yararlanan rus generalı Mustafa Kamalın Anadoluda hansı rejimi qurmaq 
istəyini öyrənməyə çalışır, türk milliyyətçi rəhbərinə bolşevik sistemini qəbul etdirmək istəyirdi. Mustafa Kamal 
bolşevik yardımından imtina etmir, ancaq bolşevizmi yaxına buraxmayaraq, diplomatik tərzdə ona cavablar 
verirdi. Sovet Rusiyasının Xarici işlər naziri, Nərimanovun təbirincə desək, “Şərq məsələsində dolaşıqlıq yaradan” 
Çiçerin 1920-ci ilin iyunun 3-də Mustafa Kamala məktub göndərərək, Türkiyə ilə Rusiya arasında təcili diplomatik 
münasibətlər qurulmasını təklif etdi. Sovet Rusiyası ilə ilk rəsmi əlaqə Upmal Anqarskinin sədrliyi ilə rus 
diplomatlarının 1920-ci il oktyabrın 4-də Ankaraya gəlişi ilə başladı. 200 nəfərdən çox olan bu heyət özü ilə çoxlu 
radiomaterialı, teleqrafçı və 500 kq-a qədər qızıl gətirmişdi. U.Anqarski Ərzurumda Kazım Qarabəkirlə görüşü 
zamanı Türkiyədə Kommunist Partiyasına qoyulan qadağaları aradan götürməyi tələb etdi. Çünki Mustafa Kamal 
bolşeviklərin yardımına ehtiyac duysa da, Türkiyənin istiqlalını kommunizmə yuvarlatmaq fikrində deyildi. Lenin 
də M.Kamalın sosialist olmadığını deyirdi. Ancaq sovet Rusiyasının Türkiyəyə yaxınlaşmasının bir çox səbəbləri 
vardı. Bu elə bir dönəm idi ki, türklər bir millət olaraq toparlanır, erməni və yunanlar üzərində qələbələr 
borc 
15 
 
qazanırdılar. Artıq Ankara hökuməti nümayəndələri beynəlxalq dövlət subyekti olaraq, London konfransına 
qatılırdı. Bütün bunlara görə Lenin kamalçılara qarşı münasibətlərinin müsbət məcrada inkişafında maraqlı idi. 
Yoxsa kamalçılar əks mövqeyə - Qərbə üz tuta bilərdilər. Lenin, Stalin və Çiçerin Mustafa Kamalın Ankara 
hökuməti ilə münasibətləri saxlasalar da, Ankara hökumətinin əleyhinə fəaliyyət göstərən Osmanlı Türkiyəsinin 
çox sanballı generalı, keçmiş hərbiyə naziri Ənvər Paşa ilə də əlaqələrdə bulunurdular. Biz bu məsələyə “Ənvər 
Paşa və Nərimanov” yazısında qismən toxunmuşuq. Elə buna görə Bakıda keçirilən Şərq Xalqları Qurultayında 
Mustafa Kamalın göndərdiyi nümayəndə heyətinə birmənalı münasibət göstərilməmişdi. Bolşeviklərin Mustafa 
Kamaldan xoşu gəlmir, onu Ənvər Paşa ilə əvəz etməyə ümid bəsləyirdilər. İşin gedişindən Mustafa Kamal 
məlumatlı idi. Nərimanov mərkəzin bu ikili siyasəti nəticəsində Mustafa Kamalla yanaşı, Ənvər Paşa ilə də 
münasibətlər qurur, əməkdaşlıq edirdi. Proseslərin gedişində Nərimanov Mustafa Kamalın qurmuş olduğu 
hökumətlə Sovet Rusiyasının diplomatik əlaqələrə üstünlük verməsini məqbul hesab edir, Leninə, Stalinə bu 
barədə məlumatlar ötürürdü. Stalin və Çiçerinin Atatürkə ehtiyatlı yanaşmasının kökündə təkcə onun siyasi 
baxışları deyil, həm də erməni məsələsində qətiyyət göstərməsi dayanırdı. Çünki Çiçerin Van və Bitlisdən 
ermənilərə torpaq verilməsini, Türkiyə Ermənistanı qurulmasını təkid edirdi. Buna isə Atatürk hökuməti heç cür 
razılıq verə bilməzdi. Nərimanov bu barədə Leninə yaazırdı: “Türkiyə nümayəndə heyəti bizim nümayəndəmiz 
Behbud Şaxtatinski ilə Moskvaya gedir. Mən burada Türkiyə nümayəndə heyəti ilə ətraflı söhbət etdim. Qətiyyən 
şübhə etmirəm ki, türklər İngiltərəyə qarşı çıxaraq özlərinin taleyini sidqi ürəkdən bizimlə bağlamaq istəyirlər. 
Onlar üçün ən prinsipial məsələ erməni məsələsidir... Şübhəsiz ki, onlar Antantanın əleyhinədirlər. Onlar son 
damla qanınadək vuruşmağa hazırdırlar, lakin Moskva erməni məsələsinə görə türkləri özlərindən uzaqlaşdırsa, 
onlar məyus olub İngiltərəyə üz tuta bilərlər. O zaman nələr baş verə bilər? Əgər indi türklərdən üz döndərsək, biz 
bütün müsəlman şərqində nüfuzumuzu itirərik.  Həm də bizim üçün fəlakətli nəticələr verə biləcək Şərq cəbhəsi 
açmış ola bilərik”. Bu məktub 1921-ci ilin fevralında yazılıb. Rusiya Nərimanovun bu mövqeyi ilə hasablaşdı.  
Sovet Rusiyası ilə bağlanan dövlətlərarası müqaviləyə görə, Sovet Azərbaycanı müstəqil şəkildə qonşu 
dövlətlərlə diplomatik münasibətlər qura, ticarət əlaqələri yarada bilərdi. Elə bu sazişə görə, 1920-ci ilin avqust 
ayında Türkiyənin ilk səfiri Memduh Şövkət bəy Bakıda fəaliyyətə başladı. Bundan bir il sonra isə 1921-ci ilin 
oktyabr ayında İbrahim Əbilov Türkiyədə Aazərbaycanın ilk səfiri oldu. Sovet Azərbaycanının bayrağını Mustafa 
Kamal Paşa özü şəxsən qaldırmış,  İbrahim Əbilovun nitqinə cavabən özü də nitq söyləmiş və demişdi: “Milli 
hüdudlarımız daxilində hürr və müstəqil yaşamaq istərdik. Millətimiz bu həqiqətin qardaş Azərbaycanın timsalında 
təsdiq edildiyini eşitməklə böyük səadət duyar. Rum eli, Anadolu xalqı azəri qardaşlarının qəlbinin öz qəlbi kimi 
döyündüyünü bilərlər”. İbrahim Əbilov Azərbaycanın Türkiyədəki səfiri kimi mütəmadi olaraq Nərimanovla əlaqə 
saxlayır, onun tapşırıqlarını həyata keçirirdi. Nərimanov Əbilova yazırdı: “Teleqramınızı və axırıncı məktubunuzu 
oxudum. Bu vaxta qədər apardığınız xətt-hərəkət düzdür. Ümid edirəm ki, bundan sonra da səhviniz olmayacaqdır. 
Bir şeyi gərək unutmayaq. Rusiya və Türkiyə tərəfdən müəyyən şəxslər var ki, istəyirlər aranı qarışdırsınlar”. 
Nərimanov araqarışdıranlar deyəndə erməni daşnaklarını nəzərdə tutur, bilirdi ki, həm Moskvada, həm də 
Türkiyənin özündə bu tip siyasətçilər var.  
Ankara hökuməti adından Moskvaya yollanan nümayəndə heyətləri əvvəl Bakıda olur, Nəriman 
Nərimanovala görüşüb məsləhətləşəndən sonra Moskvaya yollanırdılar. 1921-ci ilin fevralında Yusif Kamal, Əli 
Fuad və Rza Nurun daxil olduğu nümayəndə heyətinin şərəfinə verilən ziyafəti xatırlayan Rza Nur “Moskva-
Sakarya” xatirələrində bunları anladır: “Azəri hökuməti kommunist bir cümhuriyyətdir. Baş komissar Nəriman 
Nərimanov. Bu, ağlı başında olan bir adamdır. Çox məlumatlıdır. Baxdım ki, çox yaxşı bir adamdır. Özümə qarşı 
etimad istədim. Açıldı və dedi: “Bolşevik nədir? Bu rəzalət bizə yaraşmaz. Biz türkün, millətin ənənələriylə 
yaşayırıq. Çox xoşuma getdi və çox sevindim. Mənə Nəriman Moskva haqqında gözəl məlumat verdi”. 
Türkiyə nümayəndə heyəti üç gün Bakıda qaldıqdan sonra Nərimanovun səlahiyətlisi kimi Behbud bəy 
Şahtaxtinski ilə birlikdə Moskvaya yollandılar. Martın 9-da heyət Stalinlə görüşdü. Nərimanovun Leninə məktubu 
artıq vəziyyəti köklü şəkildə dəyişdirmişdi. Stalin və Çiçerin Leninin göstərişi ilə türk millətçiləriylə ümumi dil 
tapdılar. Nümayəndə heyəti bir daha Stalinlə görüşdü. Uzun sürən bu görüş zamanı mühüm məsələlərdə razılıq 
əldə olundu və martın 16-da Moskva müqaviləsi rəsmən imzalandı. Bu müqaviləyə görə, tərəflər bir-birlərinə zorla 
qəbul etdirilən sülh müqaviləsini tanımayacaqlar... Sovet hökuməti Türkiyə ilə bağlı olan, lakin sərhədləri “Milli 
andda” müəyyən edilən TBMM hökumətinin qəbul etməyəcəyi hər hansı sazişi tanımayacaq. Batumi Gürcüstanın 
tabeçiliyində qalaraq, xalqına muxtariyyət verilməlidir. Türkiyənin gömrük rüsumu ödənmədən Batumi 
limanından keçmək hüququ saxlanıldı, Naxçıvana Azərbaycanın himayəsində muxtariyyət veriləcək... . 
Sovet-Türkiyə müqaviləsi bağlanarkən Türkiyəyə əvəzsiz 10 milyon qızıl rubl məbləğində maliyyə yardımı, 
habelə hərbi kömək haqda  razılıq əldə edildi. Moskvanın vədlərindən, köməkliyindən  başqa  Azərbaycan  
hökuməti   1921-ci  ilin mayında Ankaraya 62 sistern neft göndərdi və hər ay yetim uşaq evlərinin ehtiyacı üçün 3 
vaqon kerasin göndərdi və hər ay yetim uşaq evlərinin ehtiyacı üçün 3 vaqon kerasin göndərməyi vəd etdi. 1922-ci 
ildə isə Batumi portu ilə 9 min tonddan artıq kerosin və 350 ton benzin göndərildi. Nərimanov hər an Türkiyənin 
inkişafını izləyir və onun sürətli tərəqqisinə böyük qiymət verirdi. O “Lenin və Şərq əsərində yazırdı: 
16 
 
“Köhnə Türkiyə böyük Avropa jandarmeriyasının çirkin şapkaları altında ölüb getdi, amma bunun yerinə 
tamam yeni inqilabçı –Türkiyə doğuldu və özünün son sözünü dedi: “Biz öz türk həyatımızla yaşayacağıq və 
bizim üzərimizdə dayə olmaq istəyənləri tamamilə rədd edirik.  
Türkiyənin səfiri 1921-ci ilin martın 17-də Məmduh Şövət bəy Atatürkün Nərimanova məktubunu təqdim 
etdi. Atatürk Azərbaycan hökumətindən borc pul istəyirdi. Nərimanov  dərhal 1 milyon rubl dəyərində qızıl rubl 
göndərdi və özü də yazdı: “Paşam qardaş-qardaşa borc verməz əl tutar”. 
Öz istiqlal savaşını uğurla, böyük fədakarlıqla aparan Türkiyə ciddi maliyyə sıxıntıları keçirirdi: Doğan 
Avcıoğlu bu barədə yazır: “Qarabəkir Azərbaycan hökumətindən para istədi. Atatürk gözəl anlayırdı ki, Bakıda 
Bolşevik hökuməti var, ancaq bunun arxa plana keçirib, maliyyə sıxıntılarını aradan qaldırmaq üçün Qarabəkirə 
göstəriş verdi. 
“Əlimizdə beş para olmadığını bilirsən.İndiki vaxtda elə bir qaynaq da yoxdur. Buna görə Azərbaycan 
hökumətindən yardım almaq gərəkdir”. Bu müraciəti Türkiyənin Moskvaya gedən nümayəndə heyəti Bakıda 
dayanaraq Nəriman Nərimanova çatdırdı. Avcıoğlu bu müraciətə rəğmən atılan addımlardan bəhs edir: “İyulda ilk 
altunlar gəldi. Kazım Qarabəkir Paşa 500 kiloluq ilk parti altunun 200 kilosunu öz məsrəflərinə xərcləyir, yerdə 
qalanlarını Ankaraya yollayır”. Bütün bu faktlar onu göstərir ki, Azərbaycan istər birbaşa, istərsə də Moskva ilə 
birgə Türkiyəyə maddi köməklik göstərmişdir. Neft ixracıyla məşğul olan “Azərneftsindikat”ın İstanbulda, 
Samsunda və Trabzonda nümayəndəliyi açılmışdır. Bütün bu maddi va mənəvi köməkliyin müqabilində Atatürk 
Türkiyəsi Sovet Rusiyası və Sovet Azərbaycanı ilə sıx əlaqələrin yaradılmasının tərəfdarı idi. Türkiyədə baş verən 
hər bir hadisə Nərimanovun diqqəti-mərkəzində olmuş, qardaş respublikanın uğurlarına sevinmiş,çətinliklərini öz 
uğursuzluğu hesab etmişdi. O, 1921-ci ilin aprelində Mustafa Kamal Paşanı “Türkiyənin istiqlaliyyəti yolunda 
Antanta üzərində qazanılmış böyük qələbə” münasibətilə təbrik etmişdi. 1921-ci ildə Şərq cəbhəsi komandanı 
Kazim Qarabəkir Paşaya hərbi qələbələri münasibəti ilə təbrik teleqramı göndərmişdi. Türkiyə qəzetləri 
Nərimanovun milli lider obrazında haqqında yazılar dərc etmiş, onun türk dünyası üçün gördükləri işləri yüksək 
dəyərləndirmişlər. Belə qəzetlər içərisində “Vaxt”, “Yeni gün” xüsusi yer tutur. Atatürk Nərimanovun siyasətini 
təqdir etmiş, Azərbaycan torpaqlarının bütünlüyü üçün onun rəsmi Moskvanın ermənipərəst liderləriylə 
mübarizəsinə  dəstək vermişdir. İbrahim  Əbilov Azərbaycan Xarici İşlər Komissarlığına yazdığı məktubda deyirdi 
ki, Mustafa Kamal Paşa Nərimanovun əvvəl Cənubi Qafqaz Federasiyasının, sonra isə SSRİ MİK-in sədri 
seçilməsini alqışlayır. Atatürkün tapşırığıyla Türkiyənin Xarici işlər naziri Yusif Kamal Əbilovdan xahiş edirdi ki, 
Nərimanov öz nüfuzundan istifadə edərək Qars müqaviləsinin respublikalar tərəfindən və ittifaq orqanlarında 
ratifikasiyasını təmin etsin. Deməli, Atatürk Qars müqaviləsinin dayanıqlılığını təmin etmək üçün düşünürdü. Hələ 
Qars müqaviləsindən öncə Moskva müqaviləsi üzərində işləyən rus diplomatları Naxçıvanın statusu məsələsi 
üzərindən sükutla keçir, belə bir problemin mövcudluğunu sanki unudurdular. Bu mövqe erməni və rusları 
tamamilə qane edirdi. Çünki Naxçıvanın Ermənistana vcrilməsi haqqında Nərimanovun “1 dekabr bəyanatı” 
ortadan qaldırılmamışdı. Moskvada danışıqlar masası arxasında dayanan türk diplomatları isə susmaq fikrində 
deyildi. Təkidli tələblərdən sonra Naxçıvanın taleyi türklərin vasitəçiliyi, prinsipial mövqeyilə həllini tapdı. 
Nərimanov danışıqların gedişi ərəfəsində Behbud bəy Şahtaxtinskini təlimatlandırır və tövsiyə edirdi ki, “hər kiçik 
məsələyə görə türk nümayəndə heyətinin” əleyhinə getməsin. Behbud bəy Şahtaxtinski Mirzə Davud Hüseynova 
göndərdiyi məktubda yazırdı: “Mənim orada görəcəyim bir iş yoxdur. Hər bir xırda məsələyə görə türklərin 
əleyhinə getməyimiz bizə sərf etmir, çünki onlara mənim böyük təsirim var. Məni Azərbaycanda həyata 
keçirilməsi gözlənilən bir çox kombinasiyalar gözləyir. Əgər mən konfransda Azərbaycana dəxli olmayan 
məsələlərdə türklərin əleyhinə çıxsam, bütün bu imkanlardan məhrum olaram”. Behbud bəy Şahtaxtinski 
gürcülərin türk nümayəndə heyəti qarşısında mühüm məsələ kimi qoyduqları Batumun taleyi və ermənilərin 
Gümrü problemini nəzərdə tutaraq, bütün bunları Azərbaycana dəxli olmayan məsələlər adlandırırdı. Kazim 
Qarabəkir Paşanın rəhbərlik etdiyi nümayəndə heyəti Cənubi Qafqaz respublikalarının hər biri ilə ayrıca müqavilə 
bağlamasını Mustafa Kamal Paşanın ciddi tapşırığı olduğunu söyləsə də, Rusiya tərəfi bu təklifi qəbul etmək 
istəmirdi. Burada fikir ayrılıqları yarananda, mövqelərin uzlaşdırılmasını Behbud bəy Şahtaxtinski həyata keçirdi. 
Qarsda vahid müqavilə hazırlanmasına, bu sənəddə hər bir respublika üçün ayrıca fəsillərin olmamasını 
Azərbaycan Respublikası adından təklif etdi. Azərbaycan səlahiyyətlisinin bu təklifni Kazim Qarabəkir Paşa qəbul 
etdi və konfrans işini davam etdirməli oldu. Azərbaycan və Ankara hökuməti üçün ən mühüm strateji məsələlərdən 
biri Naxçıvanın statusuyla bağlıydı və bu məsələdə qardaş cümhuriyyətçilərin fikri yekdil idi. Türk diplomatiyası 
müqavilənin sürətləndirilməsinin vacibliyini Nəriman Nərimanova çatdırmağı İbrahim Əbilovdan xahiş etdi. 
Nərimanov Türkiyə Böyük Millət Məclisinin 1922-ci il martın 17-də qəbul etdiyi müqaviləni 14 gün öncə martın 
3-də ratifi9kasiya etmişdi. “Qars müqaviləsi”nin beşinci maddəsinə görə, üç Güney Qafqaz Respublikası və 
Türkiyə Naxçıvanın Azərbaycanın tərkibində saxlanılmasını və idarəçiliyinin başqa üçüncü dövlətə verilməməsini 
təsdiqlədi. Bu müqavilə qismən də olsa Azərbaycanın ərazi bütövlüyünü qorudu və Naxçıvanın ərazi mənsubiyyəti 
məsələsinə aydınlıq gətirdi. Nəriman Nərimanov I Ümumazərbaycan qurultayındakı çıxışında deyirdi: “Sovet 
Rusiyası və Türkiyə ilə müqaviləyə əsasən Naxçıvan Azərbaycanın protektoratlığı altında müstəqil respublika elan 
olunur. Orada bizim nümayəndəmiz olacaqdır və biz bütün işlərdə Naxçıvana xidmət edəcəyik”. Nərimanovun 
17 
 
milli dövlətçilik baxışlarında türk mövqeyi, ağır maliyyə sarsıntıları keçirən Türkiyəyə yardım etmək siyasəti 
özünü həmişə aydın şəkildə göstərmişdi. Özü də bu mövqe bolşevik sistemi daxilində Türkiyəyə münasibətin 
ziddiyyətli xarakter daşıdığı dönəmdə ortaya çıxmışdı. Nərimanovun Türkiyə siyasəti hakim partiya rəhbərləri ilə 
onun arasında ixtilafların yaranmasına təsir edən amillərdən biri olmuşdur. Bütün bu tədbirlərə baxmayaraq o, bu 
mövqedən geri çəkilməmişdir.  
Nərimanovun Atatürkə olan sevgisini təsdiqləyən faktlardan biri də 13 iyul 1923-cü ildə Bakıda partiya 
fəallarının yığıncağının stenoqramıdır. AKPMK katibi L.Mirzoyanın sədrlik etdiyi, Moskva nümayəndəsi 
Yaroslavskinin qatıldığı iclasda Nərimanovun Stalinə göndərdiyi məktub müzakirə edilir. Yaroslavski öncə 
Mirsultan Qaliyevin millətçilik fəaliyyətindən, Türkiyəyə məhəbbətindən danışır. Serqo Orconikidze isə yerindən 
replika verir ki, bütün müsəlman bölgələrinidə Türkiyə agentləri var və onlara qarşı amansız mübarizə 
aparılmalıdır. Serqo replikasını inkişaf etdirərək üzünü Nərimanova tutur: “Düzdür, Türkiyə Azərbaycanda Sovet 
hakimiyyətinin qurulmasına imkan verib. Lakin Azərbaycan seminaristləri yaxalarında Leninin və ya sənin deyil, 
Mustafa Kamalın nişanını daşıyır”. Türkiyəyə sevginin, türk milliyyətçiliyinin sovet sisteminə qarşı zərərindən 
uzun-uzun danışılandan sonra Nərimanovun məktubu müzakirəyə çıxarılır. Heydər Qarayevin xüsusilə canfəşanlıq 
etdiyi bu toplantıda Nərimanovun partiyadan kənarlaşdırılması tələb olunur. Bu dəm ayağa qalxan Serqo 
Orconikidze deyir: “Mən bir neçə dəfə bu tribunadan belə bir sarsaq işin, Bakı təşkilatı ilə Nərimanov və onun 
qrupunun işinin həll edilməsinə qarışmışam. Bu gün biz həddən artıq məsuliyyət daşıyırıq. Bizim yüksəltdiyimiz 
adam, partiyanın yüksəltdiyi adam bir qəpiklik dəyəri olmayan məruzə ilə çıxış edir, hamını, o cümlədən məni 
çirkaba bulayır. Halbuki mən həyatımda belə ittihama rast gəlməmişəm, mən türk xalqını yox etməkdə ittiham 
olunuram, guya məsul işçilərin çoxu milli mübarizə aparır, türk xalqını sıxışdırır”. Orconikidze bu çıxışında 
Nərimanovun məlum məktubundakı statistik göstəricilərə, Bakının rəhbər strukturlarında əyləşənlərin milli 
mənsubiyyyəti barəsindəki rəqəmlərə toxunmur. Çünki rəhbər işçilər arasında çoxluq rus və ermənilərə aid idi, 
türklərin Leninin vəd etdiyi “müstəqil Azərbaycanda” azlıqda qalmasını Nərimanov “türklərə qarşı aparılan 
aksiya” hesab edirdi. Bu işdə Orconikidzeni, Mirzoyanı ittihamlayırdı. Orconikidzenin Bakını erməniləşdirmək, 
ruslaşdırmaq siyasətinin ağır fəsadlar törədəcəyini açıqca söylədiyinə görə “millətçilikdə” günahlandırılan 
Nərimanov az sonra Azərbaycandan kənarlaşdırıldı. 
Nərimanovun türkçülük mövqeyində önəmli fəaliyyətinin bir hissəsini müxtəlif ölkələrdə yaşayan türk 
alimlərinin səylərinin cəmləşdirilməsi, əlaqələndirilməsi və əməkdaşlığının qurulması tutmuşdur. Türkoloji 
qurultay ideyası Nərimanova məxsus olmuşdur. 1922-ci il dekabrın 3-də Zaqafqaziya hökumətinin başçısı olaraq 
Nərimanov Tiflisdə Türk Dram Cəmiyyəti teatrındakı çıxışında deyirdi: “Türk aləmində böyük tərəqqi meydana 
gətirmək üçün İran, Türkiyə və cəmi türkcə danışan tayfaların bir konfransı fikri bizdə çoxdan bəri vardır və biz 
buna çalışmalıyıq. Fəqət konfransdan qabaq biz istərdik ki, yeni türk əlifbası (qraiikası) ilə nəşr edilmiş balaca 
kitabçalar olsun və biz onları material olaraq konfransda göstərək”. Türkoloji Qurultay ideyası onun ölümündən 1 
il sonra, 1926-cı ildə həyata keçirildi. Türk dünyası üçün vahid əlifba islahatının həyata keçirilməsi ideyası 
Nərimanovu Azərbaycana rəhbərliyə gəlişi anından düşündürürdü. O, bu arzusunu Moskvaya danışıqlara yollanan 
Türkiyə nümayəndə heyətinin üzvü Rza Nura da bildirmişdi. 
Türkiyə araşdırmaçısı Hüseyn bəy Adıgözəl Nərimanovun Türkiyənin milli istiqlalına göstərmiş. olduğu 
maddi-mənəvi dəstəyi xatırlayaraq yazır: “Baxmayaraq ki, Nərimanova kommunist kimi yanaşırlar, biz onun 
siyasi yönümünü yox, türk dünyasına vermiş olduğu xeyiri, göstərmiş olduğu xidməti qiymətləndirməliyik. İstiqlal 
savaşı Nərimanovun etmiş olduğu köməkliyin nəticəsində uğurla nəticələndi”. Araşdırmaçının bu qənaətini 
bölüşməmək olmur. Nərimanovun Türkiyə siyasəti və türkçülük mövqeyi dostluq, qardaşlıq və həmrəylik 
şüarlarıyla səciyyələnir. O, hələ hakimiyyətə gəlməmişdən öncə milli düşüncəni, türk həmrəyliyini təbliğ etmiş, 
eyni tarixə, mədəniyyətə malik olan xalqların birliyinə çalışmışdır. Hələ 1918-ci ildə Zaqafqaziya Seyminin 
Osmanlı dövlətinə qarşı müharibə istəklərini pisləmiş, Nargin adasında saxlanılan türk hərbi əsirlərinə tibbi və 
mənəvi yardım etmiş, türk ordusunun Bakını tərk etməsini pisləmiş, türkoloji qurultay ideyasının müəllifı 
olmuşdur. Atatürkün Sovetlər İttifaqına, xüsusən bu ittifaqın bir üzvü olan Sovet Azərbaycanına münasibəti, 
yeritdiyi siyasət tarixi reallığa əsaslanırdı. Onun Sovet İttifaqı tərkibində yaşayan türkdilli xalqların gələcək 
taleyinə aid siyasəti də, fikri də uzaqgörənliyi ilə seçilir. Nərimanov Mustafa Kamal Paşaya müraciətində iki xalq 
arasında münasibəti “qardaşlıq silahı ilə silahlanmaq” kimi dəyərləndirərək, 1920-ci il aprel ayında Bakıda həbs 
olunan türk əsgər və zabitləri azad etmişdir. Azərbaycanın maraqlarını Kamal Türkiyəsi ilə sıx əlaqədə görmüş 
Nərimanov bu birgə maraqları Sovet Rusiyası ilə əlaqələndirmiş, Rusiyanın Türkiyə siyasətinə müsbət istiqamət 
vermişdir. Rusiya Azərbaycanda saxlanılan ingilis və fransız əsirlərini Böyük Britaniyanın nəzarəti altında olan öz 
vətəndaşlarına dəyişmək istədikdə Nərimanov onların Malta adasında əsir saxlanılan türk ziyalı və siyasi 
xadimlərinə dəyişdirilməsini təkid etmiş və buna nail olmuşdur.  
Bütün bunlara rəğmən Nərimanov bir türk olaraq heç vaxt milli maraqların müdafiəsindən geri çəkilməmiş, 
uzun mübarizə yolu keçmişdir. Bu siyasət adamının türk dünyasına vermiş olduğu töhfələr heç vaxt 
unudulmamalıdır. 
 
  
18 
 
Ərazi siyasəti və səhvlər 
 
“Əgər Azərbaycanın müsəlman kommunistlərinin əksəriyyəti millətçilik əhval-ruhiyyəsində olsaydı, inanın 
ki, Ermənistan Zəngəzuru olmazdı, Gürcüstana müftə neft verilməzdi”. 
Nərimanov Azərbaycana elə bir dövrdə rəhbərlik etmişdi ki, qismətinə taleyüklü problemlərin kompromis 
həlli kimi ağır vəzifə düşmüşdür. Belə bir missiyanı həyata keçirmiş şəxsiyyətlər, dövlət xadimləri heç də həmişə 
müasirləri və sonrakı nəsillər tərəfindən düzgün qiymətləndiriləcəklərinə ümidvar ola bilməzlər. Təəccüblü 
deyildir ki, Nərimanov həm sağlığında, həm də ölümündən sonra ən yüksək təriflərin, gah da amansız təqiblərin 
obyekti olub. “Biz, əlbəttə bilirdik ki, bal ayından sonra qanlı ay gələcəkdir” söyləyən Nərimanov Azərbaycanda 
hakimiyyət başına gətirildikdən sonra rus ordusunun törətdiklərinə xalqın müqavimət göstərib ixtişaşlar 
yaradacağını, mübahisəli ərazilər hesab olunan torpaqların müzakirəsinin fəsadlar törədəcəyini bəri başdan bilirdi. 
Çünki doktor xalqın mental xüsusiyyətlərini, siyasi vəziyyəti, qonşu dövlətlərlə münasibətlərini, milli qüvvələrin 
təsirini gözəl saf-çürük edirdi. Ona görə də Həştərxanda “Biz Qafqaza hansı şüarla gedirik” əsərini yazmışdı. 
Nərimanovun ərazi siyasəti, bu siyasətdən doğan səhvlər, tarixi reallıqlar, mərkəzin məkrli oyunları, Azərbaycanın 
Gürcüstan və Ermənistanla olan münaqişəli vəziyyəti tarixçilər tərəfindən müxtətif yöndə, prizmalarda tədqiq 
olunub. Bəzi tarixçilər onu Azərbaycan torpaqlarını qonşulara bağışlayan, səbatsız, heç bir siyasi iradəyə malik 
olmayan şəxsiyyət kimi səciyyələndirmiş, digərləri isə tarixi reallıqlardan, yaranmış beynəlxalq siyasi şəraitdən 
doğaraq atılmış addımların təzahürü hesab edərək Nərimanovun reputasiyasına çalışmışlar. Əslində Nərimanovun 
ərazi siyasətini düzgün dərk etmək və səhvlərin nədən yaranmasını qiymətləndirməkdən ötrü XX əsrin əvvəllərini, 
xalqımızın payına düşmüş tarixi kataklizimləri öyrənmək vacibdir. Tarixi fakt və sənədlərdən bəllidir ki, 
Azərbaycan Xalq Cümhuriyyəti dövründə Cənubi Qafqazda yerləşmiş ingilis hərbi komandanlığı 1919-cu ilin 
aprel ayında Naxçıvanda Araz-Türk Respublikasını ləğv etmiş VƏ zorla bu ərazini daşnak Ermənistanın tərkibinə 
qatmışdır. Buna cavab olaraq 1919-cu il aprel ayının 30-da AXC-nin xarici işlər naziri M.Y.Cəfərov Cənubi 
Qafqazda Britaniya silahlı qüvvələrinin komandanı, general Koriyə etiraz məktubu göndərmişdir. Bu məktubda 
göstərilirdi ki, Naxçıvan, Şərur, Dərələyəz və Sürməli rayonlarının sizin tərəfinizdən Ermənistana verilməsi 
düzgün addım deyil. Çünki milli hökumət göstərilən əraziləri həmişə Azərbaycanın ayrılmaz hissəsi hesab 
etmişdir. General Kori bu qərarı qəbul edərkən Qarabağın Azərbaycan hökumətinə verildiyini bəyan etsə də, 
yuxarıdakı adı çəkilən əraziləri ermənilərin təkidilə onlara “bağışlamaq” siyasətini həyata keçirmişdi. Azərbaycan 
tərəfinin etirazlarına baxmayaraq erməni silahlı birləşmələri 1919-cu il mayın 3-də ingilis silahlı qüvvələrinin 
tərkibində Azərbaycanın adıçəkilən rayonlarının işğalına başlamışdılar. Ermənilərin bu hərbi aksiyası milli 
hökumətdə ciddi narazılıq doğurdu və Fətəli Xan Xoyski müttəfiq qoşunların Tiflisdəki komandanı Tomsonla 
görüşərək bu ərazi təyinatına etiraz edərək, ingilis hərbi komandanlığının mövqeyinə aydınlıq tələb etdi. General 
Tomson bildirirdi: “Naxçıvan rayonunun idarə edilməsi ermənilərə müvəqqəti verilmişdir. Necə ki, Qarabağ 
Azərbaycana müvəqqəti verildiyi kimi”. Tomsonun vermiş olduğu bu bəyanata Xoyski kəskin münasibət 
bildirmişdi: “Naxçıvan rayonuna münasibətdə qəbul edilmiş qərar düzgün deyil və ədalətsizdir, çünki əsasən 
əhalisi müsəlmanlardan ibarət olan bu rayon yaranmış vəziyyətlə heç vaxt barışa bilməyəcəkdir”. İngilis qoşunları 
komandanı öz qərarına yenidən baxmağı vəd etsə də, bu məsələdə ermənilər sərt mövqe nümayiş etdirirdilər. 
Görünür, Azərbaycan Xalq Cümhuriyyətinin İrəvanı ermənilərin elan etdikləri respublikaya paytaxt vermələri 
onları şirnikləndirmişdi. Ona görə ermənilər AXC ilə oyun oynamağı üstün tutaraq ərazi mübahisələri məsələsinin 
hüquqi həllini təxirə salırdılar. İngilislərin mövqeyi Azərbaycan hökumətində mənfi reaksiya doğurmuş, Paris sülh 
konfransında iştirak edən Azərbaycan nümayəndə heyətinin başçısı Əlimərdan Topçubaşova bu barədə məlumat 
çatdırmışdılar və sonuncu da bu barədə müttəfiq dövlətlərin nümayəndələrinə memorandum göndərmişdir. 
Memorandumda deyilirdi: “Baxmayaraq ki, Naxçıvan, Şərur-Dərələyəz və yeni Bəyazit nahiyəsinin bir hissəsi 
Azərbaycanın sözsüz ayrılmaz hissəsidir, müttəfiq komandanlığın razılığı ilə Ermənistan Respublikasının 
hakimiyyət orqanlarına verilmişdir. Halbuki yerli əhali buna inadlı müqavimət göstərir və bunu arzulamırlar. 
Azərbaycan milli hökumətinin bütün səyləri uğursuzluğa düçar oldu, güclü siyasi xadimlərin olmasına baxmayaraq 
onların ərazi bütövlüyünü saxlamaq cəhdləri səmərə vermədi. Naxçıvan və Zəngəzuru Ermənistana verən, 
Qarabağı isə Azərbaycanın tərkibində saxlayan ingilis qoşunları 1919-cu ilin avqustun 23-də Azərbaycanı tərk 
etmiş, beləliklə özündən sonra həlli müşkülə çevrilən xeyli problemlər qoymuşdu. Həmin problemləri isə Nəriman 
Nərimanov həll etməli idi. Beləliklə, Nərimanov 1920-ci il aprel ayının 28-də qiyabi surətdə Azərbaycan İnqilab 
Komitəsinin sədri seçilərək, mayın 16-da Bakıya gəlmişdir. Azərbaycan Sovet hakimiyyəti qurulduqdan sonra 
Ermənistanın Azərbaycana ərazi iddiaları üstündə aparılan hərbi əməliyyatlar, Rusiyanın siyasətindəki təzadlı 
gedişlər əhaliyə qaçqınlıq, səfalət, yurd itkisi bəxş etdi. Azərbaycan SSRİ-nin Ermənistanla münasibətində 
Rusiyanın mövqeyi ilk mərhələdə ikinci tabe etmək üçün birincini dəstəkləmək, ikincinin çıxılmaz vəziyyətində 
birincinin torpağını onlara hədiyyə etməklə şirnikləndirib, sovetləşməni tətbiq etmək idi. M.Ə.Rəsulzadə 
Rusiyanın mövqeyinə belə qiymət verirdi: “Həqiqətən də bir qəzanın ermənidəmi, yoxsa türkdəmi qalmasının nə 
əhəmiyyəti ola biliyordu!... Yetişir ki, bunların həpsi Rusiyada olsun və ortadakı ixtilaflar həll edilsin”. 
Azərbaycandan öz qoşunlarını çıxarmış İngiltərə hökumətinin Ermənistana silah və döyüş sursatı hazırlayıb 
19 
 
göndərmək haqqında qərarından sonra Leninə teleqram göndərmiş Oconikidze çıxış yolnu Qarabağ və 
Naxçıvandan Azərbaycan hissələrini çıxardıb, yerinə XI Ordu qüvvələrini daxil etməkdə görürdü. Rusiyanın ərazi 
konfliktlərinə bu cür yanaşması Azərbaycan Sovet hökumətinə, onun rəhbəri Nərimanovun nüfuzuna sarsıdıcı 
zərbə vururdu. Necə ki, Mikoyan Nərimanov Azərbaycana İnqilab Komitəsi sədri seçiləndə söyləmişdi. “Biz 
Nərimanovu elə əhatə edəcəyik ki, o öz nüfuzundan faydalana bilməsin”. Nərimanov bu qeyri-mütənasib 
vəziyyətdə Azərbaycanın ərazi bütövlüyünün bərpası uğrunda geniş fəaliyyətə başlayır və bütün səylərini 
Naxçıvan və Zəngəzur məsələsinə yenidən baxılmağa yönəldir. Bu məsələdə o, Sovet Rusiyasının xarici işlər 
komissarı G.Çiçerinlə toqquşur. Çünki Çiçerin ərazi mübahisələri məsələsində ermənilərin tərəfində idi. 1920-ci il 
iyulun 29-da Çiçerin Leninə məktub göndərir: “Azərbaycan hökuməti Naxçıvan, Ordubad və Culfa ilə yanaşı 
Qarabağ, Zəngəzur və Şərur-Dərələyəz nahiyələrinə də iddialarından əl çəkmirlər. Bu yerlərin əksəriyyəti əslində 
Ermənistan Respublikasının əlindədir”. Buna cavab olaraq Nərimanov da Leninə məktub göndərərək Çiçerinin 
mövqeyini mühakimə edərək bildirir ki, “Yoldaş Çiçerin mərkəzin siyasətinə tabe olmaqdan danışır, lakin eyni 
zamanda mərkəz bizim fikirləri nəzərə almır. Elə həmin mərkəz bizi şirma olmağa vadar edir”. Orconikidze və 
Çiçerin mövqeyi, problemin qoyuluşu ermənilərin şərtlərindən doğurdu: “Azərbaycan Şərur-Dərələyəz qəzasından 
və Naxçıvan rayonundan imtina edərsə, erməni nümayəndə heyəti Qarabağ və Zəngəzuru dərhal Azərbaycana 
birləşdirməyə razı olacaqlar”. Qalırdı Nərimanovun razılığı. Orconikidze bu məsələnin müsbət həll olunacağına 
inanır və Çiçerinə vəd edirdi: “Mənim fikrim belədir, Qarabağ və Zəngəzur təcili Azərbaycana birləşdirilməlidir. 
Mən Azərbaycanı məcbur edərəm, bu vilayətlərə muxtariyyət versin, lakin bu, Azərbaycan tərəfindən olmalıdır, 
amma heç bir halda müqavilədə göstərilməməlidir”. Bu plan ətrafında Orconikidze Nərimanovla danışıqlar 
aparmışdı. Nərimanov məsələnin bu cür qoyuluşuyla razılaşsa da “Naxçıvan, Şərur-Dərələyəz, Ordubad, Qarabağ 
və Zəngəzur Azərbaycanın mübahisəsiz hissələridir” cavabını vermişdi. Mərkəzin bu cür mövqeyindən narahatlıq 
keçirən Nərimanov ümidini Leninə bağlayır, ona davamlı etiraz dolu məktublar göndərirdi: “Mən demək istərdim 
ki, mərkəz bu müsəlmanlara necə baxır və belə mühüm məsələləri bizsiz necə həll edə bilər. Mən açığını 
deyəcəyəm, mərkəz Qarabağ və s. haqqında qərarları ilə bizim silahımızı əlimizdən aldı, hər zaman müsəlman 
kommunistlərin Azərbaycanı Rusiyaya satdığını söyləyən Müsavat, provakasiyasını gücləndirdi, əsaslandırdı”. 
1920-ci il avqustun 20-də RSFSR ilə daşnak Ermənistanı arasında müqavilə bağlanır və ona əsasən Sovet Rusiyası 
Ermənistanın müstəqilliyini tanıyır. Bu müqavilədə Naxçıvan Ermənistanın ərazisi, Zəngəzur və Qarabağ isə 
mübahisəli ərazilər elan edilərək, oraya rus qoşunları yeridilir. Bununla bağlı Nərimanov Lenin və Çiçerinin adına 
teleqram göndərərək Naxçıvanın Ermənistana verilməsinə etiraz edir: “Naxçıvan vilayətinin əhalisi öz vətənlərində 
Sovet quruluşunu tətbiq etmiş, kommunistlərin simasinda öz xilaskarlarını görürdü, ağıllarına belə gətirmirdilər ki 
Sovet Rusiyası özbaşına, bütün əhalinin iradəsi əleyhinə bu diyarı daşnaklara verir”. Əvvəlki məktubları, etirazları 
kimi Nərimanovun bu sorusuna, tələbinə də cavab verilmədi. Belə olduğu tədqirdə Nərimanov Azərbaycanın geri 
çağırılmasını, yəni mərkəzdən ayrılacağı kimi kəskin tələblər səsləndirməyə başladı: “Mən qətiyyətlə deyirəm, 
əgər siz bizim gətirdiyimiz dəlillərə diqqət yetirməsəniz, mərkəz qarşısında geri çağırılmamız haqda məsələ  
qoymalı olacağıq. Qoy o vaxt bizim yerimizə tarixən  dolaşıq milli məsələləri bu cür asanlıqla həll edənlər 
gəlsinlər”. 1920-ci il noyabrın 29-da Ermənistanda Sovet hakimiyyəti qurulduqdan sonra vəziyyət geldikcə 
pisləşməyə, Azərbaycan torpaqlarının danışıqlar predmetinə çevrilməsinə başlanıldı. Beləliklə, Nərimanovun 
siyasi tərcümeyi-halına kölgə salan, aylarla etdiyi ardıcıl mübarizəsini heçə endirən noyabr iclaslarının ərazi 
təyinatlı qərarları torpaq itkiləriylə nəticələndi: “Zəngəzur və Naxçıvan Ermənistana keçir, Qarabağın dağlıq 
hissəsinə öz müqəddaratını təyin etmək hüququ verilir”. Hökumət başçısı simasında üzərinə qoyulmuş rolu 
Nərimanov səhəri gün, yəni dekabnn 1-də ifa etdi və bu bədnam bəyanat tarixə “Nərimanov bəyanatı” kimi düşdü. 
Həcmcə böyük olmayan bu bəyanatın nə şövqülü inqilabi məzmunu, nə də Ermənistanla Sovet qardaşlığı torpaq 
itkisi qarşılığında əhəmiyyət daşımadı. Naxçıvan və Zəngəzur qəzalarının Sovet Ermənistanına verilməsinə, 
Qarabağın öz müqəddaratmı təyin etmək vəzifələrinin əməkçi xalqın üzərinə qoyulması “Nərimanov bəyanatının 
mürəkkəbi qurumamış vəziyyəti gərginləşdirdi. Bəyanatın ərazi ilə bağlı hissəsinin erməni mətbuatında təhrifi, 
Azərbaycan tərəfindən isə unudulması məsələni arxa plana keçirmək gücündə deyildi. Bəyanatın Azərbaycanda 
çap olunan variantında Naxçıvan sözü yoxdur, ermənilər isə paylarına Dağlıq Qarabağı da əlavə ediblər. 
“Dekabrın 1-də Sovet Azərbaycanı mübahisəli ərazilərdən könüllü əl çəkirdi”, “Azərbaycan dünən artıq Naxçıvan-
Zəngəzur və Dağlıq Qarabağın Sovet Ermənistanına verilməsini bəyan etdi” kimi teleqramlar Orconikidze 
tərəfindən Kremlə ünvanlanırdı. Şövqlə Orconikidze bəyan edirdi: “Yoldaş Nərimanovun çıxışı çox səciyyəvidir. 
O, bizə öz bəyanatını oxudu. Zəngəzur, Naxçıvan və Qarabağ bu sözlərin məzmunundan agah olmayan rus qulağı 
üçün heç nə kəsb etmir. Hansısa Zəngəzur məhsulsuz dağlar, taxılı yox, suyu yox. Orada heç nə yoxdur. Hansısa 
Naxçıvan-bataqlıq, malyariya və başqa heç nə. Hansısa Dağlıq Qarabağ. Nə var bu Dağlıq Qarabağda. Heç nə 
yoxdur. Və budur yoldaş Nərimanov deyir: “Onları özünüzə götürün. Bu məhsulsuz torpaqları Ermənistan üçün 
götürün”. Azərbaycanın kiçilən əraziləri təbii ki, “rus qulağı üçün heç bir məna kəsb etmirdi. 1905-ci ildən bəri 
ermənilərin Azərbaycan türklərinə qarşı iddiaları bu torpaqlar üzərində minlərlə şəhid qanına bulaşmışdı. Bu 
torpaqlarda qan tökülməsinə son qoymaq şüarı altında, tökülən qanlara etinasız münasibət ev yiyəsinin əleyhinə 
olsa belə Stalinin göstərişiylə bu addımlar atılır, məsuliyyəti isə Nərimanovun çiyinlərinə qoyulurdu. Ancaq 
20 
 
Gümrü müqaviləsinə görə Naxçıvan, Şahtaxtı və Şərur əraziləri Türkiyə himayəsindəydi. Referendum təyin 
olunacaq dövrə qədər burada Türkiyə qoşunları saxlanılmalıydı. Nərimanovun bu məlum bəyanatı etirazlarla 
qarşılanır, yerlərdə aksiyalar keçirilirdi. İxtişaşlar baş verdiyindən Türkiyə qoşunlarının Naxçıvan ətrafında 
olmasından istifadə edən Nərimanov ərazi siyasəti məsələsində qətiyyət göstərmək istədi. Sovet Azərbaycanının 
Xarici işlər naziri Behbud bəy Şahtaxtinskini Naxçıvana göndərib təlimatlandırdı. Şahtaxtinski xalqın həyəcanına 
şərik olaraq etiraz aksiyasında söyləyirdi: “Azərbaycan sizi torpaqlarınızla birlikdə Ermənistana satıb, əgər mən 
Bakıda olsaydım, buna qəti surətdə razılıq verməzdim. Siz torpağınızla birlikdə öz müstəqilliyinizi saxlamaq 
istəyirsinizsə, burada istinad edəcəyiniz yeganə qüvvə Türkiyə qoşunlarıdır”. Atatürk və Stalinin təbirincə deyilsə, 
“Türk qapısı” olan Naxçıvanın əhalisi tarixdə qətiyyət göstərərək silahlı müqavimət həddinə qədər mübarizə aparıb 
Ermənistan idarəçiliyinə daxil olmadı. Sovet Ermənistanının liderlərindən olan Nazaretyan “Afərin, 
azərbaycanlılar” məqaləsini Naxçıvanın müstəqil Sovet respublikasına göndərdi. Tezliklə Naxçıvanda keçirilən rəy 
sorğusu erməni siyasətinə, xülyalarına əl yeri qoymadı. Əhalinin 90 faizi Naxçıvanın Muxtar Respublika 
statusunda Azərbaycanın tərkibində qalmasına səs verdilər. Bu statusa hüquq qazandıracaq “Qars müqaviləsi”nin 
Türkiyə tərəfındən Qafqaz respublikalarının hər biriylə ayrı-ayrılıqda ikitərəfli qaydada imzalamaq cəhdi gərgin 
proseslərə çevrildi. Və Türkiyə tərəfinin bu məsələ də ümid yeri Nərimanov idi. Türkiyə Xarici işlər naziri Yusif 
Kamal Azərbaycan səfiri İbrahim Əbilovdan xahiş edirdi ki, Nərimanovla əlaqə yaradıb, bu məsələyə köməklik 
göstərməsini ondan xahiş etsin. Bunun nəticəsində Nərimanov “Qars müqaviləsi”nin ratifikasiyasında Türkiyənin 
istəklərinə uyğun hərəkət etdi. Nəriman Nərimanov ərazi itkilərinə baxışını belə açıqlamışdı: “Əgər Azərbaycanın 
müsəlman kommunistlərinin əksəriyyəti millətçilik əhval-ruhiyyəsində olsaydı, inanın ki, Ermənistan Zəngəzuru 
olmazdı, Gürcüstana müftə neft verilməzdi”. Amma bu da bir faktdır ki, “Nərimanov bəyanatı”na əsasən 
Zəngəzurun təxminən 4504,5 kv.m ərazisi Ermənistana bağışlandı.
Nəriman Nərimanov və Məmməd Əmin Rəsulzadə münasibətləri 
 
Bu iki tarixi şəxsiyyət arasında əlaqələrin hansı formada olması maraq doğursa da, indiyə qədər 
öyrənilməmişdir. Sadəcə M.Ə.Rəsulzadə irsini araşdıran Azərbaycan Xalq Cümhuriyyətinin tədqiqatçıları 
Nərimanovun siyasi fəaliyyətinə ideoloji rakursdan yanaşaraq, müəyyən anlaşılmazlığa, səhvlərə yol vermişlər. 
Nərimanovşünaslar da heç bir tarixi dəlilə, fakta əsaslanmayan Azərbaycanın Müsavat dövrünə münasibətdə 
eyni səhvləri təkrar etmişlər. Bəs həqiqət necədir? Bu həqiqətləri arayıb-ortaya çıxarmaq üçün arxiv materialarına, 
dövrün mətbuat səhifələrinə, Nərimanov və Rəsulzadənin nitqlərinə, məqalələrinə nəzər yetirmək gərəkdir. Əlbəttə 
ki, bu iki tarixi şəxsiyyət Azərbaycanın bir-birinin əksi olan müxtəlif ideoloji sistemlərini müəyyənləşdirmiş, 
dövlətçilik yolu seçmişlər. Nərimanov və Rəsulzadənin istəkləri arasındakı fərqi ortaya qoymaq üçün yaranmış 
siyasi situasiyalar, Azərbaycanın xarici dövlətlərlə münasibətləri, beynəlxalq şərait nəzərə alınmalı, qərəzsiz 
şəkildə təhlilini tapmalıdır. Tarixi şəxsiyyətlər arasında münasibətlərə ilk dəfə mərhum professor Şamil Qurbanov 
toxunmuş, bəzi məqamlara aydınlıq gətirmişdir. Sadəcə, Şamil müəllim məsələyə Nərimanovun siyasi nöqteyi-
nəzərindən “Rəsulzadənin istədiyini biz istəmirik” cavabını əsas götürmüş bu şəxsiyyətlərin bir-birinə olan 
münasibətlərinin emosional tonunu araşdırmasma əlavə etmək istəməmişdir. Ancaq istər Nərimanov, istər 
Məmmədəmin Rəsulzadə öz çıxışlarında, yazılarında bir-birilərinin ünvanına çox kəskin ittihamlarda bulunmuşlar. 
“Müsavat ölmüşdür, tarix onu məhvə məhkum etmişdir”. Bu hökmü Nərimanov Moskvadan Bakıya 
dönəndən sonra “Təzə Pir” məscidinin həyətindəki görüşündə səsləndirmişdir. Həmin vaxt M.Ə.Rəsulzadənin 
Moskvaya Stalinin yanında çalışmasına baxmayaraq Müsavata qarşı kampaniya aparılırdı. Azərbaycan Xalq 
Cümhurriyyəti “milli burjua hökuməti”, “varlı və mülkədarların mənafelərinə xidmət edən siyasi quruluş” kimi 
ittihamlara hədəf olurdu. “Moskvadan Bakıya vürud edən Nəriman “Təzə Pir” meydanında xalqa xitabən söylədiyi 
nitqində diyordu ki, məxsusi bir komisiyon təşkil etdik. Bu komisiyon əski hökumətin ovraqını tədqiq ediyor. Bir 
kaç gün sonra nəticəni elan edəcək, o vaxt siz də görəcəksiniz ki, nə kimi xainlər sizi idarə ediyormuş”. 
Nərimanovun “xain” adlandırdığı hökumətin başında dayanmış M.Ə.Rəsulzadə Türkiyədə nəşr etdirdiyi 
“Azərbaycan Xalq Cümhuriyyəti” əsərində bolşeviklərin təftişçilik işini xatırladandan sonra yazır: “Fəqət 
Nərimanov və yoldaşları ruslara satmadıqları bir şey buraxmadılar”. Bütün bu söz atışmaları, qarşılıqlı ittihamlar 
Nərimanovun bolşeviklərə aldanışını anladığı 1923-cü ilədək, M.Ə.Rəsulzadənin isə ömrünün axrınadək davam 
etmişdir. 
Azərbaycanın müstəqilliyinə münasibətdə fərqliliklər bu iki tarixi şəxsiyyət arasında ziddiyyətlərə yol açsa 
da, ittihamlar heç vaxt şəxsi xarakter almamışdır. Nərimanovla Rəsulzadə eyni dövrün meydana çıxardığı millət 
fədailəridir. Onlar 
bir-birini çox yaxından tanımış, hətta bəzi tarixi mərhələlərdə eyni siyasi mövqedən çıxış etmişlər. 
Hər ikisi siyasətə “Hümmət” sosial demokrat qrupundan gəlmiş, eyni mövqeni paylaşmışlar. M.Ə.Rəsulzadə 
“Stalinlə ixtilal xatirələri”ndə öz siyasi keçmişinin sosial demokratlara bağlılığını göstərərək, “Hümmət”in onun 
tərəfindən yaradılaraq, sonradan başqa həmfikirlərinə ötürdüyünü yazır. Azərbaycan Milli hökumətinin ilk milli 
təhlükəsizlik naziri Nağı bəy Şeyxzamanlı Türkiyədə mühacirətdə yaşadığı dönəm qələmə aldığı “Biz və ağlar” 
21 
 
məqaləsində M.Ə.Rəsulzadəyə xitabən yazır: “Əvət, Məmmədəmin bəy əfəndi, şu siyasi səhnəyə sosial-demokrat 
olaraq qatılmışsmız. Və bu ideologiyanızdan ki, aşağı-yuxarı iyirmi yeddi ildən bəri daşıyırsınız, nə milli hökumət 
dövründə, nə də on dörd illik mühacirət dövründə heç bir zaman ayrılmamışsınız. Bu qayəniz və sosial demokrat 
məsləkiniz sizin üçün müqəddəs ola bilər”. Nağı bəy Şeyxzamanlının emosiyaya qatılaraq yazmış olduğu bu fıkirlər 
mühacirət dönəmində Müsavat Partiyası daxilində yaranan fraksiyaçılıqdan doğurdu. Ona görə də bu 
söylənilənlərdə Rəsulzadənin fəaliyyətinə kölgəli heç bir məqam yoxdur və ola da bilməz. Sosial-demokrat ideyası 
bolşevizmlə heç cür uyğun deyil və bu iki ideya arasında hardasa yaxınlaşmalar olsa belə, sosial-demokratlar 
nəslinin yetişməsi ötən əsrin əvvəllərində Azərbaycanda tarixi reallıqlardan doğurdu. 
Nəriman Nərimanovun siyasi fəaliyyətində tarixi reallıqlar daha çox özünü göstərir. Ötən əsrin əvvəllərində 
milli mətbuatın təşəkkülü və inkişafı bir neçə istedadlı publisistlərin yetişməsinə şərait yaratdı ki, onlardan biri 
M.Ə.Rəsulzadə, digəri isə Nəriman Nərimanovdur. Nərimanov Məmmədəminin rəhbərlik etdiyi “İrşad”, “Açıq 
söz” qəzetlərində müntəzəm publisistik yazılarla çıxış etmiş, ölkənin problemlərinə baxışda eyni mövqe 
sərgiləmişlər. Onların qəzetçilik fəaliyyəti, birgə çalışmaları onu deməyə əsas verir ki, bu iki tarixi şəxsiyyət bir-
birini yaxından tanımış, düşüncələrinə, məfkurəsinə bələd olmuşlar. 
Bəzi tarixi sənəd və faktlardan bəlli olur ki, Nərimanovun siyasi fəaliyyətində Azərbaycan Xalq 
Cümhuriyyətinə münasibəti xüsusi yer tutur. Sovet dövrünün tarixçiləri guya Nərimanovun Azərbaycan Xalq 
Cümhuriyyətinə qarşı ardıcıl mübarizə aparması haqda yazdıqları heç bir dəlilə əsaslanmır. Nərimanov Milli 
hökumət dönəmində Azərbaycanda yaranmış vəziyyət barədə baş nazir Nəsib bəy Yusubbəyliyə açıq məktub 
ünvanlamış, fıkirlərini açıq şəkildə bildirmişdir. Bu məktubla yanaşı bir-iki məqalədən başqa milli hökumət barədə 
tənqidi fikirlər səsləndirməmişdir. 
Müstəqil Azərbaycan Cümhuriyyətinin yıxılmasını, bolşeviklərin hakimiyyətə gəlməsinin səbəblərini 
Nərimanovun fəaliyyətinin nəticəsi kimi qiymətləndirmək tarixi gerçəkliklərə uyğun deyil. 
Nərimanovun AXCP-yə münasibətini, Həştərxanda olarkən hazırladığı “Qafqazın işğalına baxış” 
məruzəsində öyrənmək olar. Nərimanov sözügedən məruzədə deyirdi: “Əgər 1918-ci ilin sentyabrında, yaxud 
oktyabrında mənə desəydilər ki, fəaliyyət dairənizi genişləndirin, bu nə mənəvi, nə hüquqi, nə də siyasi nöqteyi-
nəzərdən məqsədəuyğun deyildi. Gərək etiraf edək ki, bizim Qafqazdan getməyimiz heç kimdə heyifslənmə hissi 
doğurmadı. Çünki bu yerli əhalinin milli-tarixi düşüncələrini, sosial-məişət ənənəsini, mənəvi tələblərini nəzərə 
almadan bir siyasət həyata keçirirdi”. 
Nərimanovun yazdığı kimi, “yerli əhalinin milli-tarixi düşüncələrini, sosial-məişət ənənəsini, mənəvi 
tələbləri”ni Azərbaycan Xalq Cümhuriyyəti nəzərə aldıqdan, xalqın istəklərinə, istiqlal düşüncələrinə uyğun 
siyasəti həyata keçirdiyindən sosialistlər heç bir dəstəyə malik deyildilər. “Mən bu vəziyyəti o zamanlar da 
açıqlayırdım, amma mənim sözlərimə baxan olmadı. Mən o zamanlar tam inandım ki, Bakıdakı Sovet hakimiyyəti 
daşnakların əlindədir”. Bunu da Nəriman Nərimanov söyləyirdi. 
1920-ci ildə Azərbaycan parlamenti hakimiyyəti müsəlman kommunistlərə təhvil verdikdən sonra repressiya 
dalğası başladı. XI Qızıl Ordunun başında dayanan Pankratov Müsavat liderinin oradan götürülməsi əmrini 
vermişdir. Əvvəl Lahıçda gizlənən, sonra isə Tiflisə gəlmək istəyən M.Ə.Rəsulzadə həbsdə olarkən təsadüfən əlinə 
düşən qəzetdəki bir məqaləni “Stalinlə ixtilal xatirə”lərində qələmə alaraq yazırdı: “Azərbaycan Sovet hökumətinin 
sədri doktor Nəriman Nərimanovun imzası ilə ilk səhifədə rəsmi bir məlumat vardı. Məlumatın xatirimdə qalan 
mətnini burada nəql edirəm: “M.Ə.Rəsulzadəni vilayətlərdə hər cür təhlükədən qorumaq məqsədilə Sovet 
hökuməti onun paytaxta gətirilməsinə qərar vermişdir. Burada isə həyatı əmniyyət altındadır, əhalinin bu xüsusda 
əmin olmasını və həyəcana düşməməsini tövsiyə edirik”. 
M.Ə.Rəsulzadəni qorumaq bəhanəsiylə ümumi fikir azdırılsa da, onun dərhal güllələnməməsinin səbəbləri 
vardı. İran inqilab hökumətinin görkəmli liderlərindən olan Heydər xan Əmioğlu Sovet Azərbaycanının əksər 
nüfuzlu şəxsləriylə əlaqə yaradaraq “Məmməd Əminin başından bir tük əskik olmamalıdır” mesajını ünvanlamışdı. 
Bir müddətdən sonra Bakıya gələn Stalin yalnız Nərimanova bildirir ki, həbsxanaya gedib, Rəsulzadə ilə 
görüşmüş, “burdakı kommunistlər sizdən qorxurlar, bir qismi sizin öldürülməyinizi, bir qism isə həbsdə 
qalmağınızı istəyirlər” söyləmişdi. Aralarında olan razılaşmaya uyğun Müsavat lideri Stalinlə birgə Moskvaya 
yollanmış, bir müddət Kremldə çalışdıqdan sonra xaricə mühacirət etmişdi. 
Rəsulzadə “Stalinlə ixtilal xatirələrində” yazır ki, Stalinin məqsədi onunla Nərimanov şəxsiyyətini üz-üzə 
qoymaq, bu kəskin münasibətlərdən öz missiyası üçün istifadə etmək olub. Rəsulzadə adı çəkilən xatiratında 
Nərimanovun hakimiyyət imkanlarına da yer ayırıb. Belə ki, “Osoba otdel” Nərimanovun sərəncamına əhəmiyyət 
verməmiş, Rəsulzadə ilə Lahıçda həbs olunan Abbasqulu Kazımzadə məhbəsdən buraxılmamışdı. 
Nərimanovun “biz onun da həbsdən azad olunmasını demişdik” sözlərinə Rəsulzadə belə cavab vermişdi: 
“Ola bilsin ki, demişdiniz, amma olan oldu, icazə vermədilər”. 
Bu iki böyük şəxsiyət ideya və məzmunca müxtəlif dövlət quruluşlarının məsləkdaşları kimi Azərbaycan 
tarixində öz missiyalarnı yerinə yetirmişlər. Hər ikisinin amalı Azərbaycana xidmət olub, hər ikisi milli 
Azərbaycan uğrunda çalışıblar. M.Ə.Rəsulzadə və onun müstəqil Azərbaycan tərəfdarları sözdən reallığa 
çevirdikləri respublikanı Nəriman Nərimanovun sosialistlərinə təhvil verirkən, bu müstəqilliyin davamı olacağına 
22 
 
inanırdılar. Ancaq inamları, istəkləri daşa toxundu. Nəriman Nərimanovda AXC-nin yürütdüyü müstəqillik 
siyasətini davam etdirmək, “Müstəqil Sovet Azərbaycanı” yaratmaq istəyirdi. Onun da bu istəkləri alınmadı. 
Təzyiqlər, təhdidlər aram vermədi. Açıq mübarizə taktikasına sadiq olan Nəriman Kremlin hücrələrində məhv 
edildi. Qətlindən sonra belə millətçilikdə günahlandırıldı, adı yasaqlandı. 
Azərbaycan xalqının yaratmış olduğu bu iki şəxsiyyət dövlətçilik tariximizin silinməz səhifələrini 
yazdıqlarından, hər ikisi diqqətlə öyrənilməli, fəaliyyətləri araşdırılmalı, tədqiq olunmalıdırlar. Onları bir-birinə 
qarşı qoymaq ən azı günahdır. Çünki bu şəxsiyyətlər tarixin amansız məqamlarında milli Azərbaycan davası 
aparmış kişilərdir. 
 
 
Nərimanovun formalaşdırdığı qrup və onun iflası 
 
Həştərxandan Bakıya Azərbaycan İnqilab Komitəsinin sədri kimi dönən Nərimanov hakimiyyətə gələn 
zaman mütləqi-hakim deyildi və əslində o, artıq bir neçə güc mərkəzi kimi formalaşmış qruplarla savaşmalı idi. 
Bakıda və əyalətlərdə baş verən hadisələrə təsir imkanlarını əlində saxlayan qrupların məqsədi Nərimanovu öz 
tərəflərinə çəkmək, istədikləri istiqamətdə fəaliyyətə sövq etmək idi. Azərbaycan Xalq Cümhuriyyətinin 
liderlərindən sonra milli lider obrazında görünüb xalqın maraqları naminə fəaliyyət göstərmək, bununla da 
cəmiyyətdə ziyalı, ağsaqqal obrazını qoruyub saxlamaq Nərimanov üçün asan deyildi. 
Moskvanın mərkəzi orqanları (Stalin, Çiçerin, Yaroslavski), Kommunist Partiyasının Zaqafqaziya komitəsi 
(Serqo Orconikidze), Azərbaycan Kommunist Partiyası Mərkəzi Komitəsi, Bakı şəhər Partiya komitələri (Sergey 
Kirov, Lominadze, Stasova, Levon Mirzoyan) müxtəlif qrupları təmsil edir, bu qruplar isə birbaşa Stalinə daha 
yaxın olmaq üçün mübarizə aparırdılar. 
Pankratovun rəhbərliyi ilə XI Qızıl Ordu əndazəyə sığmayan tərzdə ölkədə qanunsuzluqla məşğul olur, milli 
burjua nümayəndələrinə qarşı müharibə adı altında sadə insanları incidir, evləri talan edirdilər. Nərimanovun 
Bakıya dönəndən sonra atdığı ilk siyasi addım XI Qızıl Ordunun bu qanunsuzluqlarının qarşısının alınması oldu. 
Bu çoxsaylı qruplara qarşı tək mübarizə aparmaq çətin olduğu üçün Nərimanov özünə yaxın olan milliyyətcə türk 
kommunistlərini bir araya gətirib, dövlət və partiya idarəçiliyinə cəlb edərək, belə demək mümkünsə, bir qrup 
formalaşdırdı. Əslində bundan başqa çıxış yolu da yox idi. Məmməd Səid Ordubadi “Nərimançılıq” xatirəsində 
belə bir “milliyyətçi qrupun varlığından hər kəsin xəbəri var idi” deyə yazır. 
Bu qrupa Dadaş Bünyadzadə, İ.İsrafilbəyov, Tağı Şahbazi Simurq, Həmid Sultanov, Qədirli kimi milli 
təmayülçü kommunistlər daxil idilər. Azərbaycanlı kommunistlərdən Mirzə Davud Hüseynov, Əliheydər Qarayev 
və Pankratov, Orconikidze, Mirzoyan kimi müxtəlif qruplar da anti-Nəriman siyasəti həyata keçirirdilər. Onlar 
Nərimanovun qeyri-millətlərin, ələlxüsus erməni və yəhudilərin vəzifələrə çəkilməsinin əleyhinə addımlarını 
millətçilik kimi qiymətləndirir, Stalinə məlumatlar ötürürdülər. “Nərimançılıq” məhz belə bir vəziyyətdə ortaya 
çıxmışdı. Nə idi “Nərimançılıq”? Nərimanov siyasətinin əsas mahiyyəti azərbaycanlı fəhlələrin iş şəraitini 
yaxşılaşdırmaq, cəmiyyətin müxtəlif sahələri üçün milli kadrlar hazırlamaq, Bakınm erməniləşdirilməsinin 
qarşısını almaq idi. Bu fəaliyyət mərkəzin və ermənilərin planlarını pozduğundan Nərimanovun siyasətini 
kommunizmin “Beynəlmiləlçi”liyinə zidd addım kimi qiymətləndirib, onu hər vəchlə zəiflətmək yolu tuturdular. 
Bununla da onu Kommunist Partiyasının işlərinə yön verməkdən, istiqamətləndirməkdən uzaqlaşdırırdılar. 1923-
cü ilin aprelində gerçəkləşən Rusiya Kommunist Bolşeviklər Partiyasının XII qurultayına onu yox, sıravi 
kommunist Yusif Qasımovu nümayəndə seçmişdilər. Bu həmin dövr idi ki, Nərimanov həm mərkəzlə, həm də 
yerlərdəki “sol”larla döyüş savaşına çıxıb Stalinə məxfi qrifli irihəcmli məktub göndərərək, “Azərbaycanı 
simasızlaşdıranlara qarşı” mübarizədə ona dəstək verilmədiyini bəyan edirdi. “Nərimançılıq" belə ağır siyasi 
döyüşlərin getdiyi bir mərhələdə meydana gəldi. “Nərimançılıq” sovet diktaturası formalaşdıran Rusiya 
kommunistlərinin Şərq, türk cümhuriyyətlərində yeritdikləri siyasətin əleyhinə olaraq müxalifətçi baxışların 
fonunda formalaşmış, özündə yeni siyasi elementlər daşıyan baxışlar sistemiydi. 
Məşhur tatar kommunisti, Stalinin Şərq məsələləri üzrə müavini işləmiş Mirsultan Qaliyev eynən türk 
cümhuriyyətlərinə münasibətdə bu mövqeyi dəstəkləyirdi. “Rus burjuaziyasının rus proletariatı ilə əvəzlənməsi 
Şərq insanının kədərini azaltmaz” söyləyən Mirsultan Qaliyev də Nərimanovla birgə sosializmi islamla bir arada 
görürür, bolşeviklərin xalqın dini inanclarına qarşı əl uzatmasını korafəhmlik, təhlükəli hal sayırdı. 
Nərimanov Şərqdə kommunizmi islamın təhlükəli üsullarla aradan qaldırmasının mümkünsüzlüyünü 
vurğulayırdı. Onu bu düşüncəsinə görə millətçiliklə yanaşı, milli burjuanın qorunub saxlanmasında səy göstərən 
panislamist provakator adlandırırdılar. 
“Zənn edirəm ki, mənim Nəriman haqqında xatirələrim Nərimançılığın nə olması barədə zəngin bir 
materialdır ki, bu material Azərbaycan tarixini yazanlar üçün də qiymətlidir”. Bu sətirlərin müəllifi Azərbaycan 
tarixinin bir çox səhifələrini ustadcasına yaradıcılıq məhsuluna çevirmiş Məmməd Səid Ordubadi “Nərimançılıq”ı, 
millətçiliyin” qarmaqarışıq və mürəkkəb” bir nəzəriyyəsi hesab edərək bu orijinal nəzəriyyənin əsasının 
“Kommunizmlə islamiyyəti barışdırmaq” təşkil etdiyini qələmə alır. Yazıçının Nərimanovla görüşü zamanı 
23 
 
buzovnalı Molla Mirzə Əlinin Azərbaycanın inqilab rəhbərliyilə səmimi görüşünün anlaşılmazlığını vurğulayaraq 
bu görüş səhnəsindən təəccübünü gizlətmir. “Nəriman öz nəzəriyyəsində kommunizmi şərqləşdirməyi təklif edirdi. 
Yaxud o, Şərqə məxsus bir kommunizm tərtib etməyi düşünürdü. Onun nəzəriyyəsində kommunizmlə islamiyyəti 
barışdırmaq mühüm bir yer tuturdu”. Qocaman qələm əhlinin müşahidəsi, analizi yalnız bununla kifayətlənmir. 
Nərimanov isə milliyyətlə dini mənsubiyyətin eyniləşdirilməsinin əleyhinə olsa da, millətlə dinin münasibətlərini, 
xüsusilə millətin həyatında dinin pozitiv rolunu yaxşı anlayırdı. Onun dinlə millətin qarşılıqlı münasibətlərinə dair 
ideyalanı belə yekunlaşdırmaq olar: Din və milli hiss iki müxtəlif mənəvi-insani, eyni zamanda sosial hadisədir, 
hissdir. 
Onları bir-birindən tam ayırmaq, bir-birinə qarşı qoymaq, eyniləşdirmək olmaz. Lakin bu iki hadisə arasında 
möhkəm sağlam bağlantı vardı, onlar bir-birinin inkişafına əlverişli və qeyri-əlverişli şərait yarada bilirlər. 
Azərbaycanın ilk sosialistlərinin toplaşdığı “Hümmət”in ideoloji istiqamətlərini məyyənləşdirən Məmməd 
Əmin Rəsulzadə Məhəmməd peyğəmbəri bəşəriyyətin ilk və ən böyük sosialisti adlandırırdı. Bu böyük dövlət və 
siyasət adamının fikrincə, sosializm ideyaları öncə öz əksini islam qayda-qanunlarında tapdığından, sosializm və 
demokratiya idcyalarını islam prinsipləriylə birləşdirmək mümkündür. “Qafqaza hansı şüarlarla gedirik” - deyib 
Həştərxandan Bakıya müstəqil sovet Azərbaycanını idarə etməyə gələn Nərimanov da milli məfkurə sahibi kimi 
dövlət quruculuğu prosesində islam faktorundan istifadə edəcəyini düşünürdü. Lakin Lenin və onun ətrafındakılar 
üçün Nərimanov Azərbaycana müvəqqəti rəhbərlik üçün lazım idi, çünki M.S.Ordubadinin yazdığı kimi “doktor 
bütün ziyalı təbəqəni öz ətrafında mərkəzləşdirmişdi”, onun nüfuzu Rusiya üçün lazım idi. Yalançı müstəqillik 
vədindən sonra Azərbaycanın timsalında şərq ölkələri “Velikorus” şovinizminin sınaq meydanına çcvrildiyi zaman 
Nərimanov, nə də Mirsultan Qaliyev rus millətçiliyinə lazım olmayacaqdı. İslamı kommunizmlə bir arada 
götürməklə yanaşı, Nərimanov milli burjuaziyanı məhv edərək sıradan çıxarmağın əleyhinə idi. M.S.Ordubadi 
qeyd edir ki, siniflər arasında ziddiyyətləri aradan qaldırmaq üçün doktor “kommunizmlə burjuaziyanı 
barışdırmaq” yolunu məqbul sayır, demokratizmi sıradan çıxarmağı qəbul etmirdi. “Dünyada bir əqidənin hakim 
olması milliyyətin orijinallığını itirmək deməkdir. Çünki əqidənin milli adət və milli mədəniyyət üzərində böyük 
bir təsiri ola bilər”. Bu konservativ baxışlar sistemi “Rusiyada inqilab həyata keçirilən zaman edilən səhvlərin 
Azərbaycanda təkrarına yol verilməməsi üçün düzgün proqramlaşdırılmışdır. Lakin reallaşması mümkünsüz idi. 
Nərimanov Bakıya Sovet Azərbaycanı qurulandan düz 25 gün sonra gəlib çıxdı ki, onda da XI Qızıl 
Ordunun sahibi Pankratov milli burjua mülkiyyəti adıyla malikanələri yağmalayır, günahsız insanları qətlə 
yetirirdi. “Üç”lərin qərarıyla məhkəməsiz, sübutsuz 20 min insan güllələnmişdi. Nərimanovun dönüşündən sonra 
bu qırğınların qarşısı qismən alındı. Pankratov, Mirzəyan, Mikoyan, Sərkis, Orconikidze kimi Azərbaycan xalqının 
milli düşmənlərinə qarşı formalaşdırdığı kiçik bir qrupa arxalanaraq döyüşən Nərimanov məğlubiyyətlərə düçar 
olduğu dönəmlər, öz çıxışlarında yalnız Leninə arxalandığını sətirallı söyləyir, nitqlərində belə metodlardan 
yararlanırdı: “Lenin mənə bunları söyləyirdi: “Azərbaycan və Türkistan cümhuriyyətləri Türkiyə, İran və 
Əfqanıstana yavuq olduqları üçün, o yerlərin zəhmətkeşləri bizi ancaq Azərbaycanda və Türküstanda gördüyümüz 
siyasət üzrə tanıyacaqlar. Ona görə də Azərbaycanda və Türküstanda apardığımız siyasətə fikir vermək lazım gəlir. 
Rusiyada, inqilab zamanında etdiyimiz səhvləri burada təkrar etməməli. Yerli xalqın din və adət məsələləriylə 
üsullu rəftar etmək lazımdır”. Bu o zaman söylənilirdi ki, Bakı küçələrində aşura gününü keçirən müsəlmanlar 
gülləbaran edilmiş, mömin müsəlmanlar qətlə yetirilmişdir. 
Partiyanın XII Qurultayı ərəfəsində “Qırmızı əsgərlərin güllələrindən zərər çəkmiş iranlı fəhlələrin” 
etirazları getdikcə genişlənir, siyasi və dini müxalifətin birləşməsi təhlükəli tendensiyalar yaradırdı. Xalqla 
görüşlərini məscidlərin həyətində keçirməklə Nərimanov vəziyyəti yumşaltmağa çalışırdısa, “solluq” oyunu 
oynayanlar, şovinizmə mübtəla olmuş ruslar və ermənilər Azərbaycanın inqilab rəhbərinin bu addımlarına qarşı 
çıxırdılar. Məhz partiyanın XII qurultayına nümayəndə seçilməməyinin səbəblərindən biri də doktorun İslama 
loyal münasibətindən doğurdu. Belə bir vəziyyətdə emosional tərzdə Nərimanov Stalinə yazırdı: “Erməni 
“yoldaşlar” və rus şovinistləri cinayətkar siyasət həyata keçirirlər... Azərbaycanı simasızlaşdırmaq, öz miskin 
məqsədlərini həyata keçirmək istəyirlər”. 
Ən faciəli olan isə bu deyimdir: “Azərbaycanda olan türkləri Azərbaycanın mənafeyinə qarşı çıxış etməyə 
məcbur edirlər. İş “parçala və hökm et” şüarı altında getmiş və gedir”. Azərbaycanı simasızlaşdıranlara qarşı 
döyüşlərdə Nərimanovla birgə çiyin-çiyinə mübarizə aparan Dadaş Bünyadzadə ermənilərin, rusların və ələlxüsus 
da Stalin və Orconikidzenin təsiri ilə bu döyüşlərdən çəkinərək, onu tərk etdilər. Bünyadzadənin ardınca bu yolu 
Həmid Sultanov tutdu. Məmməd Səid Ordubadi ömrünün sonlarına yaxın Tbilisidən Bakıya gələn Nərimanovun 
Dadaş Bünyadzadədən gileyləndiyini, onun belə mövqe tutmasından təəssüfləndiyini xatırlayır. “Nərimançılığ”ın 
təftişi üçün Moskvadan göndərilən Yaroslavskinin niyyətinin partiya həyatına aid faktları təftiş etmək yox, 
Nərimanov qrupunun mövcudluğuna son qoymaq olduğu ağsaqqal yazıçının müşahidəsidir. Əlbəttə, dəqiq 
müşahidədir. Nərimanovu Azərbaycan həyatından kənarlaşdırmaq üçün onu əvvəl Zaqafqaziyaya, sonra isə SSRİ 
Mərkəzi İcraiyyə Komitəsinə “irəli” çəkdilər və bu “zərərli” ideya onun müəllifı kimi Kremlin hücrələrində məhv 
edildi. 
 
24 
 
Nərimanovun qətli 
 
“Siz özünüzü bir millətdən hesab edirsinizsə, özünüzün müəyyən bir vətəniniz vardırsa, həmin millətin, 
həmin vətənin dərdi-qəmi sizin dərdinizdir”. 
Leninin vəfatından sonra Kremlin hücrələrində hakimiyyət uğrunda səngiməyən savaşın başında Stalin - 
Orconikidze, Rıkov-Buxarin qruplaşmasıyla yanaşı digər “üçlük”, Trotski-Kamenyev-Znovyev dayanıb 
partiyadaxili mübarizəyə çıxmışdılar. Moskvadan kənarda belə, bu qruplaşmaların arxasında müəyyən tərəfdarlar, 
sosial baza dayandığından, savaşda iştirak edənlər bütün imkanlarını səfərbər edib, hakimiyyət olimpinə 
yüksəlmək istəyirdilər. Bu qruplaşmalar içərisində ən dəyişkən, ağıllı diplomatiya yürüdən Stalin və onun ətrafı 
idi. Hansı ki, bu ətrafı çox keçmir ki, Stalin öz əli ilə “qan çanağına” çəkərək məhv edir. Trotski Lenindən sonra 
hakimiyyətə daha iddialı idi. Çünki oktyabr inqilabının baş tutmasını öz fəaliyyətinin nəticəsi sayır, heç kəslə 
hesablaşmaq istəmirdi. Baxmayaraq ki, hələ Lenin sağlığında Trotskiyə mənfi münasibətini ortaya qoymuşdu. 
Çünki inqilabdan sonra baş inqilabçı Almaniya ilə Qərbi Ukrayna sövdələşməsini Trotskiyə həvalə etmiş və 
Trotski “təlimata uyğun hərəkət etmədiyi” üçün Lenini qəzəbləndirmişdi. 1925-ci ilə qədər Trotski inqilabi hərbi 
şura və müdafiə komissarlığına başçılıq etdi. Stalin isə hələ Leninin ölümcül xəstə olduğu bir dönəmdə partiyanın 
baş katibi kimi, partiyadaxili diktaturanı formalaşdırırdı. 1924-cü ildə 13-cü Partiya Konfransında “Partiyada 
burjuameylli üzvlərin və diskussiyaların nəticəsi” haqqında qərar qəbul olundu və bu, birbaşa Trotskiyə qarşı 
çevrildi. Trotski məğlub olduğuna görə Kamenyev və Znovyev Stalinin tərəfinə keçərək Trotskinin əleyhinə 
fəaliyyətə başladılar. 1928-ci ildə Trotskini sürgün etdilər. Stalin özünə qarşı olan Kamenyev-Znovyev 
qruplaşmasını da zərərləşdirə bildi. 
Stalin partiyadaxili diktaturanı sevməyən, bu diktaturanın formalaşmasını zərərli sayaraq, açıq fikirlər 
səsləndirən köhnə bolşevikləri də sıradan çıxarmağa başladı. Nəriman Nərimanov bu dönəmdə Moskvada ittifaq 
Sovetinin sədrlərindən biri idi. Partiyadaxili diskussiyalarda Stalinin yürütdüyü siyasəti qəbul etmədiyini açıq-
aşkar çəkinmədən söyləyir, təzyiq, təhdid və hədə-qorxuları ram edirdi. 1923-cü ildə Stalinə məxfi qrif altında 
məktub göndərərək “Azərbaycanı simasızlaşdıranlar”a qarşı mübarizə istəyini ortaya qoyurdu. Nərimanov tələb 
edirdi ki, ya bu insanlara qarşı partiya özü tədbir görsün, ya da imkan versinlər ki, o öz mübarizəsini aparıb, bu 
insanlan təmizləsin. Nərimanovun hədəfində Orconikidze, Mikoyan, Sərkislə yanaşı, müsəlman kommunistlərinin 
bir neçəsi özünə yer almışdı. Nərimanov Orconikidzenin Qafqazda apardığı zora, işgəncələrə, talanlara əsaslanan 
siyasətini qəbul etməyərək, onu “Qafqazın canişini” adlandırır, sovetlərin milli siyasətinin qorxulu nəticələr 
verəcəyini söyləyirdi. “Qafqazın canişini” nələr etməmişdi? Azərbaycanın tarixi torpaqları hesabına Ermənistan 
yaratmağa Mikoyanla birgə müəlliflik edir, Dağlıq Qarabağın, Naxçıvan, Zəngəzurun hesabına Sovet Ermənistanı 
tikmək istəyirdi. Məqsədini açıq-aydın izah etməkdən belə çəkinmirdi. Onun həmfikri Mikoyan idi. Bütün bunlarla 
yanaşı siyasətdə biclik işlədən Orconikidze partiya iclaslarında “ağsaqqal bolşevik” Nərimanovun ittihamlarını, 
çıxışlarını zərərsizləşdirmək, Doktorun yumşaq ürəyinə yol tapmaq istəyirdi. Nərimanov isə tarixdə üzərinə 
götürdüyü böyük ləkəni, torpaqlarımızın bir hissəsinin Ermənistana verilməsini özündə ehtiva edən “dekabr 
bəyanatı”nı unutmurdu. Bilirdi ki, nə vaxtsa xalq onun bu bəyanatının qiymətini verəcək. 
“Dekabr bəyanatı”ndan sonra təşviş içərisində çabalayan, çıxış yollarını arayan Azərbaycan bolşevikləri 
qarşısında Orconikidzenin çıxışı da Nərimanın yadında idi. Bu çıxış elə ölçülüb-biçilmişdi ki, sanki torpaq itkisinə 
doktorun özü, etiraz etmədən tərəddüsüz-filansız razılıq verib. Orconikidze çıxışında bolşeviklərə deyirdi: “Yoldaş 
Nərimanovun çıxışı çox səciyyəvidir. O, bir az əvvəl öz bəyanatını oxudu. Zəngəzur, Naxçıvan və Qarabağ, bu 
sözlərin məzmunundan agah olmayan rus qulağı üçün heç nə kəsb etmir. Hansısa Zəngəzur, məhsulsuz dağlar, 
taxılı yox, suyu yox. Onda heç nə yoxdur. Hansısa Dağlıq Qarabağ - nə var bu Qarabağda? Heç nə yoxdur. İndi 
Nərimanov deyir, onları özünüzə götürün. Bu məhsulsuz torpaqları Ermənistan yaratması planını Nərimanovun 
ayağına yazıb onu tarixin amansız cənginə buraxırdı. Bu çıxışın fonunda inamı, etiqadı “Müstəqil Sovet 
Azərbaycanı” istəyi ayaq altda tapdalanan bir insan kimi görünür Nərimanov. Xalqını siyasi burulğandan 
çıxartmaq istəyir, özü burulğana düşür. Çıxılmaz vəziyyətdə qalır. Depressiya, əsəb gərginliyi onu rahat buraxmır. 
Pessimist ovqatda Moskvaya, Kremlə çağırılaraq, “ağsaqqal kommunist” kimi SSRİ-nin İttifaq Sovetinin 
sədrlərindən biri təyin olunur. Bakıda, uzaqdan-uzağa apardığı mübarizəni indi Kremlin qurdları ilə üz-üzə, göz-
gözə davam etdirməyə məcbur olur. Azərbaycandan Şərqə bolşevizm yaymaq istəyən Nərimanov səhvlərini bir-bir 
təhlil etməyə başlayır və ömrünün sonlarına yaxın oğlu 6 yaşlı Nəcəfə yazdığı məktubda “Bəlkə də sən bu 
məktubu oxumağa başlayanda bolşevizm olmayacaq” - deyirdi. İştirakçısı olduğu hərəkatın, bolşevizmin qurbanı 
idi böyük Nəriman. 
1925-ci ilin mart ayı... Rusiya ağsaqqalı Kalinin ilə birgə Tiflisə SSRİ MİK-in üçüncü sessiyasının açılışı 
ərəfəsində, Zaqafqaziya kommunistlərinin toplantısına qatılır. Onu bu yeknəsək iclaslar səbirsiz etmişdi. Tədbiri 
başa vurandan sonra Şeytanbazarı gəzib, köhnə ata yurduna baş çəkməyə tələsdi. Ordan isə birbaş “Nadanlığ”ı 
yazdığı, dərs dediyi Qızılhacılıya yollandı. 
O günləri qələmə alan Qızılhacılı kəndinin ədəbiyyat müəllimi Hüseyn Tanrıquliyev xatırlayırdı: 
“Nərimanov Qızılhacılıya bir də ömrünün son günlərində, 34 il ayrılıqdan sonra gəlmişdi. SSRİ MİK sədrlərindən 
25 
 
biri kimi Tiflisə gəldiyi zaman vaxtının məhdud olmasına baxmayaraq, Qızılhacılıya baş çəkməyi unutmadı. 1925-
ci ilin martın 6-da Nəriman Hacılıya qonaq oldu. Böyüklü-kiçikli hamı onu qarşılamağa tələsirdi. Qonşu 
kəndlərdən tökülüb gələnlər də vardı. 
Nərimanov faytondan düşəndə onu dövrəyə aldıq. Bizimlə bir-bir görüşdü. O, əvvəlcə özünün üçsinifli 
məktəbinə baş çəkdi. Şagird və müəllimlərlə görüşdü. Məsləhətlər verdi. Keçmiş şagirdləri Məmməd İsa oğlu, 
Mehdi Nayib oğlu, Rəhim Atakişiyev... öz müəllimləri haqqında danışdılar. Nəriman xəstə idi. Aram-aram 
danışırdı. Birdən uzaqdan bir səs eşitdik: - Bu bizim Nərimanın səsidir? Dönüb arxaya baxdıq. Gələn çiynində 
yapıncı, əlində çomaq qoca Rzaqulu kişi idi. Onun gözləri görmürdü. Nərimanov vaxtilə onun evində yaşamışdı. 
Doktor üzünü bizə tutub dedi. 
- Ay camaat, bu kişi olmasaydı, sizin bəylər məni öldürəcəkdilər. O məni xilas edib, gecə ikən köç yoluynan 
Tiflisə yola saldı. Adəti üzrə yenə də Nəriman Rzaquluya qonaq oldu. Martın 7-də isə Nərimanov Tiflisdə 
yaradıcılığına həsr olunmuş yığıncağın sonunda söyləyirdi: “Mən sizə ancaq məsləhət vermək istəyirəm. Mənim 
ömrümə az qalıb”. 
Belə qadağaların, təzyiqlərin, psixoloji sarsıntıların hökm sürdüyü vaxtda Nərimanov ömrünün sonlarını 
yaşadığını duymuşdu. Gözəl anlayırdı ki, artıq partiya daxilində günü-gündən diktatura formalaşdırıb, 
fraksiyaçılığa son qoyan Stalin onu da aradan götürəcək. Elə bu duyğuların, hisslərin təsirindən çıxa bilmir, 
həyatının məşəqqətli sonluğunu duyurdu. 
Yaradıcılığının 30 illiyi Moskvada, Gürcüstanda, Həştərxanda qeyd olsunsa da, Nərimanovun əleyhdarları, 
Azərbaycanda hakimiyyət başına gələnlər belə tədbirlərin Bakıda keçirilməsinə imkan vermədilər. 
Stalinə ünvanladığı məktubda “Sınanılmış adam” kimi qiymətləndirdiyi Mövsüm İsrafilbəyov Qədirli 
Nərimanova teleqram vuraraq, vəziyyəti anladırdı: 
“Bakı şəhərində yubileyinizin qeyd olunması qeyri-mümkündür. İclaslarda adınızın çəkilməsinə yol 
verilmir”. 
1925-ci ilin Novruzu. Moskvanın qan, şaxtası yerini yaza vermək istəmirdi. Yazla qışın mübarizəsi sanki 
Nərimanovun bolşevizmlə döyüşünə bənzəyirdi. Stalin qış cildində Nərimanın qanına, canına hoparaq, onu 
üşüdürdü. Qətlinə fərman verilmişdi. Bu işi Orconikidze həyata keçirməliydi. Doktoru məclisə dəvət edərək 
Azərbaycandan göndərilmiş yarpaq dolmasına qonaq edərək, zəhərləməli, ömrünə son qoymalıydı. Kobanın 
hazırladığı plan yerinə yetirlidi. Gözünü xəstəxanada açıb oğlu Nəcəflə, xanımı Gülsümü axtara-axtara söyləyirdi:  
- Məni Serqo zəhərlədi. 
Kreml ambulatoriyasının xidmətçisi, Stalin “KQB
”
-inin “plaş, xəncər” qiyafəli agenti Yuliya İvanovna 
Litvin MK-ya necə hesabat göndərəcəyinin detallarını ölçüb-biçərək, sakit bir tərzdə heç nə olmamış kimi 
davranırdı. Yuliya Kremlə bu məznunda məlumat göndərdi: “Mən, Kreml ambulatoriyasının xidmətçisi Yuliya 
İvanovna Litvin 1925-ci il martın 19-da, iş qurtarandan sonra, axşam saat 9-a 15 dəqiqə işləmiş, ya da 9-un 
yarısında Aleksandr bağının hasarı yanındakı səki ilə Trotskiyə darvazasından İnqilab meydanı tərəfə gedərkən, bir 
nəfərin hasara söykəndiyini və bərk öskürdüyünü gördüm, deyəsən halı pis idi. Kömək etmək üçün yaxınlaşanda 
əvvəllər ambulatoriyamızda bir neçə dəfə gördüyüm MİK sədri Nərimanov yoldaşı tanıdım. O da məni tanıyıb 
dedi: “Məni tez xəstəxanaya aparın, ölürəm”. Təzədən soruşdum: “Evə getmək istəyirmi?” O qəti tapşırdı ki, 
Kremlin xəstəxanasına aparaq. Yolda hey inildəyir, deyirdi ki, halı pisdir, biz xəstəxanaya çatanda keçindi”. 
Martın 20-də “Pravda” qəzeti Azərbaycan zəhmətkeşlərinin rəhbərinin “qəflətən vəfat etməsi”ni ön 
səhifəsinə çıxardı. Bu acı xəbərin “gecədən çox keçmiş” aldıqlarını dərc etdilər. Nərimanovun dəfnini təşkil etmək 
üçün komissiyaya nə Stalin, nə də Orconikidze daxil idi. Dəfn komissiyasının sədri Kalinin, müavinləri Yenukidze 
və Ter-Qabriliyan idi. Nərimanovun dəfni günü matəm elan olunaraq, “tamaşalar, konsertlər, kino” dayandırıldı, 
Sovet bayraqları SSRİ ərazisində endirildi. 
Kremlin ağsaqqalı Kalinin bəlkə özü də bilmədən Sovet Rusiyasının işğalına məruz qalan millətlərin və 
onların liderlərinin taleyinə Qızıl Meydanın təsvirini Nərimanovun cənazəsi önündə verməli oldu: “Bir vaxt edam 
yeri və bir vaxt rus xalqının yeri olan Qızıl Meydan indi SSRİ-də yaşayan bütün millətlərin rəhbər və başçılarının 
dəfn yerinə çevrildi... “Nərimanovun timsalında biz doğma partiya yoldaşımızı və dostumuzu dəfn edirik. Onun 
şəxsində Qızıl Meydan şərq xalqlarının birinci qurbanını qoynuna alır”. Bəli, Qızıl Ordunun və Qırmızı Rusiyanın 
ilk qurbanı Nərimanov oldu. Sonra Riskulov, Mirsultan Qaliyev, Xocayev kimi milli təmayülçü kommunistlər 
məhv edildi. Kommunizmin “rus yolu”nu “şərq yolu” ilə əvəzləmək istəyənlərin çoxminli sıraları seyrəldi. 
Əksəriyyət Stalin yolu ilə güllələndi, bəziləri mühacirət ömrü yaşadılar. Türkiyəyə pənah aparanlar Sovet 
mətbuatında “panislamist”, “türk şpionu” kimi epitetlərlə tənqid hədəflərinə çevrildilər. 
Nərimanovun qətlinə tibbi rəy verib, ört-basdır etməyə çalışanlar partiyanın mətbu orqanlarına ötürdükləri 
nekroloqda Şərqin Lenininin ölümünü ürək xəstəliyi ilə bağladılar. “Pravda” qəzeti martın 21-də yazırdı: 
“Nəriman Nərimanov martın 19-da axşam saat 20:30-da Moskvada ürək partlamasından vəfat etdi. Nərimanın 
ürəyi saraydaxili çəkişmələrə, bolşevizmin ağır və acı siyasətinə dözə bilmədi. Ürək belə durumda partlamayıb, 
neyləməliydi ki?” Ömrünü Nərimanovun fəaliyyətinin tədqiqinə həsr edən, Moskvada, Sankt-Peterburqda, 
Həştərxanda, Ufada toz basmış arxivlərin rəflərində Nərimanovun izini axtaran, qocaman professor Teymur 
26 
 
Əhmədov Nərimanovun xəstəlik tarixçəsinin arxivlərdə saxlanıldığını söyləyir. Həkim-ekspertlərin verdiyi rəylərə 
tanış olduğunu, Nərimanovun ürəyindən dünyasını dəyişdiyi də həmin sənədlərin içərisindədir. Teymur müəllim 
Nərimanovun dünyasını dəyişdiyi həmin günün Stalinin də iştirak etdiyi toplantıdan sonra baş verdiyini, həmin 
iclası Nərimanovun əsəbi tərzdə tərk etdiyini söyləyir. Sadəcə, həmin toplantının stenoqramı məxfi qrif altında 
saxlanıldığından, təbii ki, hər bir tədqiqatçının ixtiyarına verilə bilməzdi. Necə ki, vaxtilə Teymur müəllim bu 
istəkdə olub, ancaq sovetlərin baş arxivçisi ona bu imkanı verməyib, ola bilsin indi cəhd etmək, həmin sənədi əldə 
etmək mümkündür. 
Nərimanovun qətliylə bağlı türkiyəli araşdırmaçı, Hüseyn bəy Adıgözəl “Hümmət” qəzetində çap olunan bir 
xəbərə diqqət çəkir: “Nərimanov anidən ölmədi. Əslində o, uzun zaman içində az-az yeməklərinə qatılan, fəqət 
fərq edilməyən bir zəhərlə öldürürldü. Bu işin ermənilər tərəfindən həyata keçirildiyi söylənilməkdədir. Gərək 
hökumət bu məsələni araşdırsın”. Müəllifin yazdığına görə, 1925-ci il may ayının 21-də nəşr olunan “Hümmət”in 
bu sayı yığılaraq yandırılıb. Yeganə nüsxəsi Hüseyn bəyin adını çəkmədiyi dostunun arxivində saxlayıb. 
“Hümmət”in yazdığı kimi Nərimanov anidən ölmədi. Onu zaman-zaman intriqalara çəkərək öldürdülər. 
M.S.Ordubadi “Nərimançılıq” xatirə yazısında Nərimanovun Tbilisidən Bakıya gəlişini, ömrünün son 
günlərini də qısaca xatırlayır. Bildirir ki, Tbilisidə keçirilən konfransda ona çıxış etmək imkanı verilməmişdi, xeyli 
sayda qrupların hücumu qarşısında tək-tənha dayanıb, Bakıya dönmüşdü. Artıq giley etməyən Nərimanovun 
səhhətinə baş verənlər təsir göstərməyə bilməzdi. “Bakıdan Moskvaya dönən Nərimanovun ölüm xəbərini” tezliklə 
aldığını yazan M.S.Ordubadi ermənilərin Nərimanova qarşı mübarizəsinə də toxunur və Nərimanova ağır 
zərbələrin həm də özü formalaşdırdığı yaxın ətrafı tərəfindən vurulduğunu yazır. 
Kreml xəstəxanasında 3 saat ölümlə mübarizə aparan Nərimanov gözü ilə ailəsini, xanımı Gülsümü, 6 yaşlı 
oğlu Nəcəfi arasa da, görmədi. Çünki onun xəstəxanada ölüm yatağında olması xəbərini ailəsinə bildirməmişdilər. 
Ölümü Kreml xəstəxanasının “KQB” buyruqçusu, tibb bacısının yazdığı kimi olmamışdı. Nərimanov xəstəxanaya 
çatdırılan kimi dünyasını dəyişmişdi. O, 3 saat ölümlə üz-üzə dayanıb. Axşam saat 18:00-da xəstəxanaya 
gətiriləndən düz 3 saat sonra, 21:00 radələrində gözlərini yumdu. Sonra isə partiyanın mərkəzi qərargahına, 
mətbuat orqanlarına və ailəsinə xəbər veriblər. 
Nərimanovun ölüm xəbərini alan Türkiyə, Almaniya, Fransa, İtaliya, Finlandiya, Avstriya rəsmiləri Stalinin 
ünvanına başsağlığı göndərdilər. Türkiyədən cümhurbaşqanı Mustafa Kamal Paşanın adından Tefviq Paşa 
teleqram göndərmiş, Nərimanovun ölümündən Atatürkün böyük üzüntü duyduğunu bildirmişdi. Türkiyə 
Cümhuriyyəti başbakan İsmət İnönün də teleqram göndərərək bu itkidən türk millətinin üzüntü yaşağını bildirmiş, 
başsağlığı vermişdir. Nərimanovun cənazəsini Bakıya göndərməyə icazə vermədilər. Təcili komissiya təşkil edərək 
dəfn tədarükü gördülər. Vaxtilə Nərimanovun mübarizə apardığı qrupun Azərbaycanda hakimiyyət başında 
olmasına baxmayaraq Nərimanovun yoxluğu milləti silkələdi. “Kommunist”, “Yeni Fikir”, “Yeni məktəb”, 
“Mədəniyyət işçisi” kimi mətbu orqanlarında onun həyat və fəaliyyəti, keçib gəldiyi ömür yolu, yaradıcılığı barədə 
məqalələrlə yanaşı, dəfn törəni təfsilatı ilə dərc olundu. 
“Biz də öləcəyik, lakin ona görə öləcəyik ki, yenidən həyata qayıdaq” söyləyən Nərimanovun bu 
məmləkətdə nə məzarı, nə də başdaşı var. Bu millət hamisindən bizlərə Kremlin divarlarında yandırılaraq 
basdırılmış bir ovuc külü qalıb. Bir də əsərləri, publisistik yazılan, siyasi-ictimai dünyagörüşü, sərhədləri kiçilə-
kiçilə balacalaşan Azərbaycan. Bir də heykəlləri... 
Yarım əsrdən çox yasaqlıq dövründən sonra həsrətində olduğu, həsrətindən qovrulduğu Azərbaycanda və 
keçmiş Sovet rcspublikalarının bir çoxunda heykəlləri ucaldıldı. 
Ancaq o heykəllərə 1990-cı ilin əvvəllərində barmaqlar tuşlandı, “sökülməlidir” söylənildi. Lakin 
sokülmədi, sökülməyin qarşısı alındı. 
1914-cü ildə Nərimanov İsmayıl bəy Qaspıralının vəfatı ilə bağlı “Bəsirət” qəzetində belə yazmışdı: 
“İsmayıl bəy öldü deməyə dilim gəlmir. Öldü sözündə yoxluq var. “İsmayıl bəy yoxdur” xəbəri məni dərin-
dərin fıkirlərə salır, ürəyimi sıxır, gözlərimi torlandırır. İndi millətin qeyrətli hamisi kimdir? İndi İsmayıl bəyə 
millətdən nə lazımdır? Bircə məzar daşı. Bu daş nəyə xidmət etməlidir? Ey millət, sənin yolunda bütün ömrünü 
sərf etdi, sənin hüququnu mühafizə etdi, son nəfəsinədək səni nicat yoluna dəvət edən insanın qəbri səndən bir daş 
gözləyir. Fəqət bu daş bütün millətin daşı olmalıdır”. 
Nərimanov da İsmayıl bəy Qaspralı kimi ömrü boyu millət üçün çalışdı, fəaliyyət göstərdi. Sosializmlə 
türkçülük, islamçılıq arasında var-gəl edə-edə böyük siyasətdə bədxahları ilə yanaşı, 1937-ci ilin cəngindən çıxa 
bilməyən millətçi arxadaşları ilə mübarizə apardı. Ona bu mübarizədə dəstək olmayanlar isə “KQB” zindanlarında 
“Nərimanova niyə əks çıxdıq” deyib üzüntülər yaşadı. Hətta “Doktor sağ olsaydı, ondan üzr istəyərdik” deyənlər 
də tapıldı. Nərimanov öz idealı uğrunda, kimlərin səhv, kimlərin doğru hesab etdikləri yolla getdi, çalışdı. 
Bu mübarizənin sonu bir ovuc külə dönüb, Kremlin hücrələrinə hörüldü. Nərimanovun bir ovuc külünə 
millətin ehtiyacı varmı? Bu tərs sualın cavabını millətin dilində yaşayan tarix cavab verəcək.                             
 
Ailə faciəsi 
 
27 
 
Moskvada külü Kremlin divarlarına hörülən Nərimanın ömür-gün yoldaşı Gülsüm xanım, atasının ona 
ünvanladığı məktubu oxuya bilməyən 6 yaşlı Nəcəf tənhalığa qapılaraq yaşadılar. Mala Xrintonyevski küçəsində 
Nərimanın başsız qalmış ailəsi heç kəsin yadına düşmədi, Stalin və onun tərəfdarları ölüm ayağına çəkib 
apardıqları millət liderinin adını yasaqlamağa başladılar, adını daşıyan küçələr yeni ünvanlara çevrildi, 
mədəniyyət, elm-təhsil ocaqları kommunizmin təzə qəhrəmanlarının adlarıyla əvəzləndi. 
Bütün bu zorakı təfəkkürdən doğan işlər Nərimanın millətçi baxışlarına yönəlmişdi. Onun Stalinə yazmış 
olduğu məktubu yandıra bilmədilər. Çünki həmin məktub əlyazma şəklində SSRİ-nin əksər bölgələrində Stalinin 
əleyhinə olan kommunistlərə paylanılmışdı. Buna görə Nərimanın sağlığında Kremlin yeməkxanasında pulsuz 
qidalanan ailəsini qapı arxasında saxladılar, Gülsüm xanımı və 6 yaşlı Nəcəfi çörək imtahanına çəkdilər. Erkən ailə 
həyatı qurduğu üçün ali təhsil almayan Gülsüm xanım bütün çətinlikləri ram edərək Petrovski adına fəhlə 
fakültəsinin ictimai-iqtisad şöbəsində axşam təhsili alır, gündüzlər isə işləyirdi. Oğlu Nəcəfin timsalında “Əsl 
Sovet adamı” tərbiyə edir, onu dözümlü, atası kimi sözübütöv görmək istəyirdi. Bu gərgin fəaliyyət onun səhhətinə 
təsir etməyə bilməzdi. “Sizin əsəbləriniz korlanmışdır. Müalicə olunmalısınız, amma hər şeydən əvvəl, özünüzü 
ələ almağı bacarmalısınız”. Bu sözləri ona psixoterapevt demişdi. “Nəriman da yoxdur, Nəcəfi bu amansız 
dünyada tək qoyub gedə bilmərəm” - deyib, bəzən öz-özünü qınayır, var gücünü toplayırdı. Anlayırdı ki, ailənin 
belə çətin durumunda özünü ələ almağı bacarmalı, övladını tərbiyə edib böyütməlidir. Uzun sürmədi ki, Nəcəf 
1928-ci ilin sentyabrında Moskvanın 110 saylı məktəbinin birinci sinfinə getdi. O, fransızca çox gözəl danışırdı. 
Bu dili Nəcəfə dayəsi Aqnessa Vitsovna öyrətmişdi. Musiqiçi, təyyarəçi, gah da atası kimi natiq olacağını 
söyləyən Nəcəf qismət elə gətirdi ki, hərbçi oldu. Ana-bala gələcəklərini təhsildə görür, ona görə elmə xüsusi 
həvəs göstərirdilər. Gülsüm xanım 1930-cu ilin baharında Petrovski adına fəhlə fakültəsini qurtarandan sonra 
Timiryazyev adına Kənd Təsərrüfatı İnstitutunun qoyunçuluq və qaragülçülük fakültəsinə daxil oldu. Moskvada 
institutda oxumaq asan iş deyildi, siyasi-iqtisad və anatomiya fənlərindən imtahan vermək çətin idi. Gülsüm xanım 
bu çətinliklərə dözdü. Bir də ki, Nərimanın özü də ali təhsilini gec, 30 yaşında almışdı. Gec ali təhsil almaq da bu 
ömür-gün yoldaşının qismətinə, taleyinə yazılmışdı. Gülsüm xanım, ömründə ilk dəfə 12 yaşına çatmış oğlu 
Nəcəfdən ayrıldı, Qərbi Sibirin Baraben rayonundakı “Qoyunçuluq” sovxozunda otçalma kompaniyasına yola 
düşdü. “Sovxozda ən vacib sahə hansıdırsa, məni ora aparın” - söyləyən Gülsüm xanım silosbasdıran fəhlələrə 
köməklik etdi. O, məharətlə at sürürdü. Heç kəs onun ittifaq rəhbərlərindən, ideoloqlarından olan Nəriman 
Nərimanovun xanımı olduğunu bilmirdi. Gülsüm xanımın özü də bu barədə heç kəsə söyləmirdi. İş bitəndən sonra 
tənhalığa qapılır, Nərimanla keçirdiyi xoş günləri, çətinlikləri xatırlayır, xatirələrlə yaşayırdı. Onunçün ən çətini 
Nəcəfi qonşularının ümidinə buraxmasıydı. Bu nigarançılıq üzürdü onu. Elə Sibirdən qayıtdıqdan sonra da 
keçirmiş olduğu gərginliyin nəticəsində yenidən xəstəxanaya göndərildi. Diaqnoz bəlliydi. Kəskin nevroz 
əlamətləri. Düz bir ay xəstəxanada qaldı. Bir kimsə qapını döymədi, halını sormadı, yoxlamadı. Qonşuların 
ümidinə buraxdığı Nəcəfin taleyi də bir tərəfdən ona ağır təsir edirdi. Taleyin gərdişindən şikayətçi olan qadın 
bilmirdi ki, onu növbəti ağır zərbə, faciə gözləyir. Orta məktəbi bitirdikdən sonra Nəcəf, 1938-ci ildə Leninqrad 
tank məktəbinə daxil oldu, bir il keçmiş onu Kiyevə eyniadlı məktəbə köçürdülər. “Ana, maşınların sirrini 
bilməliyəm ki, rotam qabaqcıl olsun”. Lvovdan anasına yazdığı məktubda “öndə olmağı” düşünürdü Nəcəf. O, 
həm də atası kimi cəmiyyətə, millətə xeyir vermək istəyirdi. Gülsüm xanım oğlunun məktublarından, hərbi libasda 
çəkdirdiyi şəkillərdən təskinlik tapır, vəziyyətinə şükür oxuyurdu. “Subay qalmaq zəhləmi töküb, istəyirəm 
evlənəm”. Məktubların birində Nəcəf anasına belə yazmışdı. O, alman dilini bilən, pianoda çalmağı bacaran bir rus 
qızıyla evlənmək istəyirdi. Gülsüm xanım oğlunun bu istəyinə sevinsə də, könlündən bir azərbaycanlı qızın 
qayınanası olmaq keçdiyindən cavab məktubunu nəsihət üzərində qurdu: “Məncə hələ tezdir, tələsirsən. Evlənməyi 
asan iş sayma. Bu, həyat məsələsidir. Ürəyin istəyi başqa, ağılla götür-qoy ctmək başqa şeydir. Hər şey barədə 
fikirləş. Amma xahiş edirəm, ağlına gətirmə ki, səni evlənməkdən çəkindirirəm. Mən sənin ailəni görməyi çox 
istəyirəm. Nəcəf, hər şeyi götür-qoy et, sonra addım at. Sən yaşda olan adamların ürəyindəkilər ağlındakılara 
adətən qalib gəlir. Amma elə etmək lazımdır ki, sonra peşman olmayasan. Görünür, hər cürə təsadüflərə tam 
hazırlıqlı olmaq lazımdır. Necə bir dövrdə yaşadığımızı çox gözəl bilirsən. Qardaş, çox ağır dövrdür. Həmişə, hər 
şeydə mənimlə məsləhətləş. Axı mən sənin doğma ananam”. 
Oğluna tam təsadüflərə hazır olmağı tövsiyyə edən Gülsüm xanım nə biləydi ki, tale ona ən ağır zərbə 
vurmağa hazırlaşır. Hərbçi qiyafəsində Böyük Vətən müharibəsində iştirak edən Nəcəf Nərimanov 1943-cü ildə 
qəhrəmancasına həlak oldu. 
“
Qara kağız” Gülsüm xanımın qapısını döydü və tək-tənha qalan ananın ürəyi də bu 
sarsıntılara dözmədi. Və ruhən həyat yoldaşı Nərimana, oğlu Nəcəfə qovuşdu. 
Budur Nəriman Nərimanovun ailə faciəsi. 
 
Tarixi məktub 
 
“Bəzi yoldaşlara cavab” 
 
28 
 
“Son vaxtlar Azərbaycanda bəzi məsul şəxslər mətbuatda məktəblərdə türk dilində tədris saatlarının və türk 
teatrında tamaşaların sayının azaldılması barədə çıxışlar edirlər. 
Əgər bütün bu təkliflərin əsasında marksist mövqeyi əsas götürülürsə, onda bu mövqe bunu deyir: 
proletariat nə qədər şüursuz, avam, cahildirsə, onu əsarət altında saxlayanlara qarşı qalxmağa məcbur etmək bir o 
qədər çətindir. Lakin deyə bilərlər: indi fəhlələr sahibkar - kapitalistlər üçün deyil, özləri üçün işləyir, buna görə də 
söhbət istismarçılardan getmir. Buna biz yenə də Marksın mövqeyi ilə cavab verməliyik: “Fəhlə sinfi nə qədər 
şüurludursa, onun fəaliyəti də bir qədər səmərəlidir, öz əlində cəmləşdirdiyi hakimiyyət də bir o qədər 
möhkəmdir”. Əgər bu belədirsə, onda Azərbaycan həqiqətləri bizə nə deyir, Azərbaycanda hakimiyyət kimlərin 
əlindədir? Fəhlə və kasıb kəndlilərin. Fəhlə və kasıb türk kəndlilərin üçdə biri savadsız, əzilmiş, şüursuzdur. Üçdə 
biri cahildir. Azərbaycanda yaşayan digər millətlər-ruslar, yəhudilər, ermənilər savad məsələsində, ümumiyyətlə 
götürdükdə isə mədəniyyət məsələsində daha üstündürlər. Bizim dövlət quruculuğunda dövlətin dayağını təşkil 
edən canlı qüvvələrin bu cür nisbətində hər bir ağıllı, etiqadlı marksist məhz bu cür fikirləşməlidir: nə qədər ki, 
dövlət fəaliyyətinə hazırlıq işində türk zəhmətkeşlər və digər millətlərin zəhmətkeşləri arasında bu cür fərqlər 
mövcud olacaq,  biz bu zəhmətkeşlərin hakimiyyətinin möhkəmliyinə cavab verə bilmərik”. 
“Bütün dünya proletarları, birləşin!” - bu, heç də boş sözlər deyildir. Bu heç də şəxsi maddi fayda üçün 
birliyə çağırış deyildir. Bu sözlərin dərin mənası var, bu sözlər mənəvi birliyə səsləyir. Bu, digər kontekstlərdə həll 
olunması mümkün olmayan lənətə gəlmiş milli məsələni özündə əks etdirir və onu həll edir. 
Və bunu olduğu kimi başa düşməyənlər heç Marksı da başa düşmürlər. Bunu olduğu kimi başa düşmək 
istəməyənlər isə Marks kimi hərəkət etmək istəməyənlərdir. 
O, sadəcə deyir: sən bədbəxt, əzilmiş, qara türk kəndlisi və fəhləsi, elə bu vəziyyətində də qal, çünki sənin 
bu vəziyyətinə görə mən yaxşı yaşayıram. Məhz Nikolay da məmurlar ilə birlikdə belə düşünürdü. 
Bəziləri deyir ki, teatr həftədə 3 dəfə rus dramının ixtiyarına, 3 dəfə isə türk dramının ixtiyarına verilməlidir. 
Lakin hazırda bu teatra kimin daha çox ehtiyacı var? Türk dram teatrının 30 illik fəaliyyəti dövründə, 
Azərbaycanın son 2 illik sovet hakimiyyəti dövründə bizim cəmi 3 müsəlman qadın-artistimiz var. Son 30 il 
ərzində ilk dəfə olaraq teatrda ərləri ilə yanaşı oturmuş müsəlman qadını görmək mümkündü. 
Və yalnız bundan sonra gözəl sözlər naminə, əsarətdə olan qadının azadlığı barədə yazmağa cürət edirsiniz? 
Digərləri məktəblərdə türk dilində dərslərin sayının azaldılmasını təklif edir. Siz türk fəhlə və kəndlilərin 
uşaqlarını hansı dildə digər milləllərin uşaqları ilə yaxınlaşdırmaq istəyirsiniz? 
Əgər Marks psixoloq olmasaydı, Marks olmazdı. Bəs sizin psixologiyanız hardadır? 
Və burada nöqtə qoyur və deyirsiniz: “Mənim xoşuma rus dili gəlir, mənə rus dilində hər şey aydındır və 
asandır, Puşkinin gözəl şeirləri rus dilində yazılıb. Mən demək istəyirəm ki, türk uşaqları bunu bilsinlər” 
Yaxşı arzudur. 
Türk cocuqları təkcə Puşkinin deyil, Şekspir, Şillerin şeirlərini də bilməlidir, lakin onlar bunu, yalnız hər 
şeydən əvvəl, əsl proletar xalq şairi Sabirin sarsıdıcı mübariz şeirlərini, xalq şairləri Vaqifi, Vidadini, Zakiri 
öyrənəndən sonra etməlidir. Və bu, Marksa görə düzgün olacaq. 
Əgər bütün bunlar, ümumiyyətlə, ümumi işin xeyrinə olaraq deyilirsə, onda mən yenə də türk dilində 
dərslərin sayının azaldılmasını təklif edənlərə təkrar edərdim ki, o özü türk dilini öyrənsin, öyrənsin ki, türk şairi 
Sabirin peyğəmbəranə şeirlərini öyrənmək imkanı əldə etsin. Mən yenə də təkrar edirəm: o, rus proletar 
ədəbiyyatında mülkədar və sahibkar əsarətində olan fəhlə sinfinin və kəndlinin bütün yaşantılarını Sabir qədər 
canlı və obrazlı əks etdirən bir şair tapa bilməyəcək. Və bu şeirləri Sabir dəhşətli irtica illərində yazıb. 
Və bütün bunlardan sonra hansısa bir məsul şəxsin belə bir bəyanatından təəccüblənirsən: Bu cür ağır 
vaxtda hansısa bir Sabirə abidə ucaltmağa nə gərək? 
Bunun cavabı: Ya bu yoldaşlar Azərbaycan şəraitini bilmir və səhvlərə yol verirlər və yaxud Marksı pis 
mənimsəyiblər, Marksın çoxdan yazdığı məsələlərdən baş çıxara bilmirlər. Qoy onda onlar Leninin xalqların milli 
müqəddaratının təyin olunması məsələsinə kifayət qədər dərindən toxunduğu “Milli məsələ”sini diqqətlə 
oxusunlar. Və Azərbaycan şəraitini bilməməkdən və bu məsələləri araşdırmaq bacarığının olmamasından ilk 
növbədə bizim ümumi inqilab işimiz zərər çəkir. Məsələyə bu cür yanaşma partiyanı parçalayır, fəhlələri pozur, 
fəhlələr və kəndlilər arasında düşmənçilik toxumu səpir, onlar arasında, eləcə də hakimiyyətə qarşı etimadsızlıq 
yaradır. 
Əslində isə məgər rus fəhlə sinfi Rusiyanın altını üstünə ondan ötrümü çevirib ki, siyasəti davam etdirsin? 
Yox və yox! 
Rus fəhləsi tamamilə şüurlu və səmimi olaraq əyalətləri onlara sərbəst surətdə nəfəs almaq və Öz həyatarını 
yaşamaq imkanı vermək üçün azad edib, lakin çox təəssüflər olsun ki, aramızda fəhlə sinfi adına layiq olmayan, 
şovinist əhval-ruhiyyəli elementlər var. Kommunistlər bəyan etməlidirlər ki, onlar heç də rus ərazilərini yığmırlar, 
bütün millətlərdən olan fəhlələri vahid, mütəşəkkil, şüurlu qüvvəyə çevirməklə öz hakimiyətlərinin 
möhkəmlənməsinə çalışırlar. 
Lakin mütəşəkkil şüurlu qüvvə yaratmaq üçün bu qüvvələrin ən geridə qalmış hissəsinin bilik səviyyəsinin 
təbii yolla inkişafına nail olmaq lazımdır. Bu məqsədlə xərclərin 2\3-u savada və ümumiyətlə, türklərin təhsilinə, 
29 
 
partiyanın diqqətinin 2\3-u türklərə sərf olunmalıdır. Bundan əlavə, sovet orqanlarını fəaliyyət enerjisinin 2\3 
hissəsi də türklər arasında işin təşkilinə yönəldilməlidir. Kimə bizim inqilabın nailiyyətləri qiymətlidirsə, kimlər 
Azərbaycanı sevir və ruhən Azərbaycanla bağlıdırsa, kimlərə “bütün ölkələrin proletarları, birləşin!” şüarı 
əzizdirsə, o, məhz bu prinsip üzrə fəaliyyət göstərməlidir. Öz vəzifə kürsülərində qalmaq üçün şirin sözlər işlədən 
“köçəri quşlar”a isə biz deyirik: bu gün, sabah da Azərbaycanın türk və rus fəhlə-kəndlisi sizin əməyinizi 
qiymətləndirməyəcək və öz son sözlərini deyəcəklər. Nəhayət, bu məsələyə hüquqi nöqteyi-nəzərdən yaxınlaşmaq 
olar. Türk dili Azərbaycanda dövlət dili elan olunub və o, bu dilin bütün hüquqlarından və üstünlüklərindən 
yararlanmalıdır. Heç kim bunu ləğv etməyə cürət edə bilməz və gücü də çatmaz. Azərbaycan öz doğma dilindən 
imtina edə bilməz, kiməsə Azərbaycanda bu dilin əhəmiyyətini aşağılamağa da imkan verə bilməz. Qoy bunu, 
müxtəlif pərdə altında Azərbaycanda türk dilinə qarşı çıxanlar qəti bilsinlər. 
Nəriman Nərimanov 
 
                                                  Redaksiyadan: Redaksiya bunu bildirməyi özünə 
                           borc bilir ki, “Bakı fəhləsi” səhifələrində türk dilinə  
                                                 və ya türk teatrına qarşı yönəlmiş heç bir məqalə 
                                    olmayıb və bundan sonra da olmayacaq. 
 
“Bakı fəhləsi”  
15 iyun 1922-ci il 
 
 
Xatirə 
Nərimançılıq 
 
1920-ci illərdən başlayaraq doktor Nəriman Nərimanovun Komissarlar Şurası sədri olduğu zamanlarda 
“Nərimançılıq” adı altında millətçi bir qrupun meydana çıxdığını eşitməyən çox az idi. 
Lakin Nərimançılıq doğrudan da millətçilikmi? Yainki orijinal bir nəzəriyyəmi? Bunu indiyə qədər 
aydınlaşdıra biləcək bir ədəbiyyata rast gəlmədiyimizdən nərimançılığın tutduğu mövqe təyin edilə bilməmişdi. 
Elə zənn edirəm ki, mənim Nəriman haqqındakı xatirələrim nərimançılığın nə olduğu barəsində zəngin bir 
materialdır ki, bu material Azərbaycan tarixini yazanlar üçün də qiymətlidır. 
Mən 1918-ci illərə qədər doktor Nəriman Nərimanovla onun əsərləri vasitəsilə tanış olmuşdum. Lakin 18-ci 
illərdə sürgündən (Saritsin) Həştərxana qayıtdığım zaman onunla yaxından tanış olmuşdum. Mən hələ Həştərxanda 
olduğum zamanlar Nərimanovla etdiyim söhbətlər nəticəsində onun əqidə və düşüncəsində mürəkkəb bir fikrin 
böyüdüyünü və onu rahatsız etdiyini hiss edirdim. 
Buna görə də mən doktor Nərimanovu millətçi, liberal burjuaziya ziyalısı, avam və siyasət anlamayan bir 
şəxsiyyət kimi göstərənlərin heç birisi ilə razılaşmırdım. 
Mən Bakıda Ordubaddakı məktəb yoldaşım İbrahim Əbilovla görüşüb Nərimanın görüşünə getmək 
istədiyimi xəbər verdim. Çünki o, Bakı sovetləşəndən sonra Moskvadan təzəcə gəlmişdi. Əbilov da bu arzuda 
olduğunu bildirdi. 
Gündüz saat 11-də icazə alıb doktorun qəbul salonuna getdik. O bizi olduqca gülər bir üzlə qəbul etdi. 
Rəsmi qəbuldan sonra doktorun əmri olmadan bizə çay gətirdilər. Bu əsnada buzovnalı molla Mirzə Əlinin görüşə 
gəldiyini xəbər verdilər. Doktor onun gəlməsinə icazə verdi. O içəri girən kimi doktoru qucaqlayıb öpdü, doktor da 
onu çox səmimiyyətlə öpdü. Mən inqilab rəhbər ilə bir nəfər mollanın əlaqəsində olan bu qədər səmimiyyətə 
təəccüb etdim. 
Görüşə gələnlər çox idi. Söhbət oradan-buradan idi. Saat 4-ə qədər oturub qalxdıq. Çünki Nəriman tez-tez 
saatına baxırdı. Hamı ayaq üstündə idi. O mənim çiynimdən basıb: 
- Otur. Səninlə Həştərxanda yarımçıq qoyduğumuz söhbəti bu gündən etibarən davam etdirməliyik! - dedi. 
Mən Əbilovla vidalaşıb oturdum. 
Nahar gətirdilər. Süfrə o qədər də zəngin və yağlı süfrə deyildi. Mən heç də təəccüb etmədim. Çünki 
Nəriman şöhrətpərəst olduğuna baxmayaraq təntənə və dəbdəbə sevən adam deyildi. 
Mən söhbətin əsas mövzuya gəlməsinə tələsirdim. Onun qəlbində hiss etdiyim toxumun göyərib-
göyərməməsini öyrənməyə çalışdım. 
Söhbətlər nəticəsində onun Həştərxanda gördüyüm Nəriman olmadığını və onun tamamilə dəyişdiyini hiss 
etdim. 
Lakin o yenə də Həştərxanda olduğu kimi kommunist olduğunu tez-tez təkrar edirdi. Buna baxmayaraq o, 
kommunizm məsələlərində bir çox mürəkkəb və qarmaqarışıq fikirlər meydana atırdı. 
30 
 
Onun bütün bəhsləri özünün təzə bir əqidə müəssisi olduğunu göstərirdi. Nəriman deyirdi ki, xalqların irq və 
adətləri müxtəlif olduğu kimi, düşüncə və zehniyyətləri də bir-birindən ayrıdır. O isbat etmək istəyirdi ki, hər mədə 
hər bir qidanı həzm edə bilməz. 
Buna görə də Nəriman öz nəzəriyyəsində kommunizmi şərqləşdirməyi təklif edirdi. Yaxud o, Şərqə məxsus 
bir kommunizm tərtib etməyi düşünürdü. 
Onun nəzəriyyəsində kommunizm ilə islamiyyəti barışdırmaq fikri mühüm bir yer tuturdu. 
Nərimançılıq eyni zamanda siniflərin təsviyyə etmək məsələsini kommunizm ilə burjuaziyanı barışdırmaqla 
həll etmək istəyirdi. Lakin nərimançılıq bu fıkirlə bərabər başqa bir fikir də meydana atmışdı. O deyirdi: “Dünyada 
bir əqidənin hakim olması milliyətin orijinallığını itirmək deməkdir. Çünki əqidənin milli adət və milli mədəniyyət 
üzərində böyük bir təsiri ola bilər”. 
Nərimançılıq sosializm və kommunizmə sinfi mübarizə yolları ilə deyil, barışdırıcılıq yolları ilə getməyi 
tövsiyə edirdi. 
Lakin o bu qədər müxtəlif və bir-birinə zidd olan fıkirləri vahid bir qəlibə salmağı bacarmırdı, o həmişə 
düşünür və çapalayırdı. Hərdən də bir köməksizliyindən şikayət edərək: 
- Məni anlayan yoxdur - deyirdi. 
Ancaq nərimançılığı bir nəzəriyyə olaraq təhlil etdiyi zaman millətçiliyin qarmaqarışıq və mürəkkəb bir 
şəkli olduğunu görə bilərik. 
Nərimançılıq bir xülyadan ibarət olsa belə o özlüyündə çox qərib bir nəzəriyyə idi. Doktor Nəriman bütün 
ziyalı təbəqəni öz ətrafında mərkəzləşdirmişdi. Buna görə də nərimançılığa olan bir hücum avam xalq tərəfindən 
Azərbaycan xalqına olan bir hücum kimi məna edilirdi. 
Nəriman öz nəzəriyyəsi ilə sovet üsul-idarəsindən razı qalmayanları da öz tərəfinə çəkmişdi. Bunu da qeyd 
etmək lazımdır ki, millətçiliyə təzə qan aşılamaq istəyən bu nəzəriyyə nərimançılar tərəfindən müxtəlif 
məzmunlarda işlədilirdi. 
Nərimançılardan Dadaş Bünyadzadə, İsrafilbəyov, Qədirli və daxiliyyə komissarı Həmid Sultanov və 
sairləri nərimançılıqla şöhrət tapsa belə, bu nəzəriyyənin nədən ibarət olduğunu anlamırdılar. Onlar ancaq bir 
qrupa ayrılaraq Mərkəzi Komitəyə və Bakı komitələrinin işlərinə əngəl törədirdilər. 
Mən elə zənn edirdim ki, Nərimanın qrupuna qarşı mübarizə aparan Ruhulla Axundov, Əliheydər Qarayev, 
Həbib Cəbiyev, Mirzədavud Hüseynov, Qəzənfər Musabəyov və sairləri də Mərkəzi Komitənin mənafeyini 
müdafiə üçün mübarizə aparırdılar. 
Onların mübarizələrinin əsas mündərəcatı Nəriman Nərimanovu komissarlar şurası sədrliyindən atmaq, 
onun yerinə Mirzədavud Hüseynov və Musabəyovlardan birini təyin etdirməkdən ibarət idi. 
Nərimanov düşmənlərinə qarşı hər cür silahdan istifadə edirdi. O, düşmənlərinin Levon Mirzoyan tərəfındən 
müdafiə olunduğunu bilməmiş deyildi. Buna görə də birinci növbədə Mirzoyanı həcv etdirir və tək-tək hökumət 
üzvlərini ifşa etdirməyə çalışırdı. 
Lakin buna baxmayaraq Nərimançıların mövqeyi o qədər də möhkəm deyildi. Çünki bu qrupun görkəmli 
üzvlərindən Dadaş Bünyadzadənin Nərimanovla axıra qədər həmfikir olacağına etibar yox idi. O, lazım gəldiyi 
zaman Nərimanovu çox ucuz sata bilərdi. Mərkəzi Komitənin təşəbbüsü nəticəsində Həbib Cəbiyev, Ruhulla 
Axundov və Mirzədavud Hüseynov ümumittifaq Mərkəzi Komitəsi tərəfindən Moskvaya çağırıldı. Lakin bu 
çağırış nərimançılığın qalib gəlməsi kimi məna edilməməli idi. Çünki partiya bu nəzəriyyəni məhv etmək üçün 
bütün qüvvəsini sərf edirdi. Nərimançılığı tövsiyə etmək işinə başlanmışdı. Dadaş Bünyadzadə Nərimanı aralıqda 
tək buraxıb Mirzoyan tərəfinə keçmiş, Həmid Sultanov isə öz müavini Siviridov ilə apardığı mübarizə nəticəsində 
daxiliyyə komissarlığmdan götürülüb İran Ədalət Partiyasının katibi təyin edilmişdi. 
Nəhayət, doktor Nəriman tərksilah edildi. O, razı qalmadığı işlər barəsində Moskvaya uzun bir məruzə 
məktubu göndərməyi qərara aldı. 
Məruzə məktubunda yazılan məsələləri yoxlamaq üçün məktub Azərbaycan Mərkəzi Komitəsinə 
göndərilmişdi. Mərkəzi Komitədə də Mirzoyan idi. Məktubda yazılan narazılıqlar da Mirzoyanın əleyhinə idi. 
Buna görə də məruzə məktubunu müzakirə etmək işini bir firqə təhqiqatı kimi aparmayaraq Nərimanov üzərində 
bir məhkəmə prosesi qurdular. 
Bu prosesdə mən özüm də iştirak edirdim. Orada məktubda yazılan məsələlərin doğru olub-olmaması təhqiq 
edilmədi. Burada ancaq məktub yazılması işinin siyasi bir səhv olduğunu meydana atmışdılar. Nəticədə bəziləri 
Nərimanın partiyadan qovulmasını təklif etdilər. İran kommunistlərindən Ağazadələr yuxarıdakı təkliflərlə 
razılaşmadılar. Onlar Nərimanın güllələnməsini təklif etdilər. Bu hadisə məni o qədər də təəccübləndirmədi. Çünki 
Nəriman əleyhinə düzələn qrupu Levon Mirzoyan idarə edirdi. O hər nəcürə olursa Nərimanı ifşa etməli və 
nüfuzunu düşürməli idi. Məni təəccübə gətirən bir şey varsa o da Dadaş Bünyadzadənin Nəriman əleyhinə səs 
verməsi idi. 
Bu hadisədən sonra Nərimanla iki kərə də görüşdüm. O, başına gələn hadisələrdən şikayət etmirdi. Bunun 
faydasız olduğunu anlayırdı. O, Azərbaycanda işləyə bilməyəcəyini yəqin etmişdi. O ancaq Azərbaycandakı son 
görüşümüzdə Dadaş Bünyadzadənin satqınlığından şikayətlənirdi. 
31 
 
Moskvada çalışdığı zaman Zaqafqaziya qurultayına gəlmişdi. Tiflisdən qayıdıb Bakıya gələrkən onunla bir 
kərə də görüşdük. 
Qurultayda ona söz verməmişdilər. O bunu böyük təhqir hesab edirdi. Hətta bu hadisə onun səhhətinə də 
fəna təsir bağışlamışdı, ürək xəstəliyi şiddət etmişdi. Nəhayət o Moskvaya gedəndən bir az sonra ürək 
xəstəliyindən öldüyünü eşitdim. 
 
                                                              M.S.Ordubadi 
Azərbaycan Elmlər Akademiyasının 
Əlyazmalar İnstitutu, 
arxiv 16, g.55 (458) 
 
 
Oğluna yarımçıq qalmış məktubu 
 
1895-ci il yanvarın 15-də Bakıda Tağıyev teatrında ilk dəfə mənim “Nadanlıq” pyesim tamaşaya qoyuldu. 
Həmin günü mən ədəbi işimin başlanğıcı hesab edirəm. Bu gün 1925-ci il yanvarın 28-i həmin hadisədən 30 il 
keçir. Dostlarımdan bəziləri bunu bilib həmin günü qeyd etmək istədilər. Onlardan teleqramlar alınmışdır... 
Əlbəttə, əgər ciddi düşünsən, demək olar ki, mən heç bir şcy etməmişəm. 30 il! Bu müddət ərzində bəzi 
şeylər etmok olardı. Həmin müddəti mənim bu illərdə yazdıqlarımla müqayisə etdikdə utanmalı olursan... 
Digər tərəfdən isə həmin vaxtı təsəvvür etdikdə, bütün şəraiti, həyatımın keçdiyi dolanbac yolları nəzərə 
aldıqda, bir şeydə təskinlik tapırsan ki, az da olsa bir iş görülüb. Məni əhatə edən mühit, bu mühitin geriliyi, irəliyə 
hərəkətindəki ətalət, ətrafımızdakı həyat təzahürlərinə soyuq münasibət, millətlər arasında gedən mənasız 
çəkişmələr, buradan da doğan iztirablar: qan, göz yaşları, yoxsulluq, yalan və bir sıra başqa şeylər, bunlar mənə 
rahatlıq verməyib, mənim yazdıqlarım bütün bunları göstərir. Bəlkə də bu, çox sönük, bədiilikdən uzaq, 
bacarıqsızlıqla təsvir olunub, mənim öz qüvvə və məkanlarım daxilində yazılarım göstərir ki, mən bir çoxları kimi 
ətraf mühitə laqeyd qala bilməzdim, mənim qəlbim sakit deyildi, mən istəyirdim və cəhd edirdim ki, bəşəriyyətə 
heç olmazsa bir xeyir verim. 
Bu və yalnız bu, mənə bir qədər təskinlik verir ki, 30 il ərzində ictimai sahədə işləmişəm. Əgəri öz işimlə 
heç olmazsa on nəfəri həmin “xəstəliyə” yoluxdurmağa nail olmuşamsa, deməli, mən, mənim şüurum o mənada 
sakit olar ki, mən hədər yerə yaşamamış, bu geniş, lakin darısqal dünyada bir guşə tuta bilmişəm... 
Əziz oğlum Nəcəf! Əgər hələ yaşamaq qismətim varsa, mən səni elə hazırlamağa çalışacağam ki, sən 
bəşəriyyət üçün daha çox iş görəsən. Lakin əgər mən əbədi məzara tez köçməli olsam, təvəqqe edirəm başqaları 
üçün daim əzab çəkən atan qədər kiçik bir iş görəsən. 
Mənim həyatım daim qayğılarla dolu olmuşdur: Mən iyirmi yaşımdan qardaş və bacılarımın ailəsinə 
baxmış, bu 30 ildə 11 adam tərbiyə etmişəm. Onlardan 8 qızı ərə vermiş, qardaşımın 3 oğlunu öz az maaşımla 
böyütmüşəm. Bütün bunların hamısını icra etdikdən sonra mən yenə də təhsil almağa başladım. 30 yaşında 
universitetə daxil olmuş, onu bitirdikdən sonra bütün qüvvəmlə qardaşım Salmanın uşaqlarının tərbiyəsi ilə məşğul 
oldum. 
Bütün bu işlərdən mən yalnız indi, qardaşımın sonuncu qızı Xanımı 1924-cü ildə ərə verdikdən sonra azad 
olmuşam. Mənə bunu bir il keçəndən sonra, yəni 1925-ci ildə yazıram. Bütün bunları ona görə yazıram ki, sən 
məni bəşəriyyət üçün az iş gördüyüm üçün məzəmmət etməyəsən. 
Ümidvaram ki, bu mənada sən öz işinlə mənim əməllərimi davam etdirəcəksən. 
Əziz oğlum! Əgər mənim həyatımı araşdırsan, sən əmin olacaqsan ki, mən 1925-ci ilədək başqaları üçün 
yaşamışam. Bəs sonra? Sonra da belə davam edəcək. Məhz belə ictimai fəaliyyətdə mən təskinlik tapıram, xüsusilə 
ona görə ki, hazırda Rusiyadakı quruluş mənim mənəvi aləmimlə uyğun gəlir. 
Mən insanın insan tərəfindən istismarının əleyhinəyəm. Mən bütün varlığımla harada olursa-olsun köləliyin 
əleyhinəyəm. Mən bəşəriyyətin tezliklə azadlığa çıxması, nadanlıqdan, habelə köləlikdən azad olması yollarını 
axtarırdım. 
Mən sosial-demokrat idim, lakin bu təşkilat getdikcə daha çox idealdan uzaqlaşır. Mən bolşeviklərin 
proqramını xüsusi inamla qəbul etmişəm, belə ki, mən bunda öz məramımın: dünyada köləliyin məhvinin həyata 
keçməsini görürdüm. 
Bəlkə də sən bu sətirləri oxuyan vaxt bolşevizm olmayacaq. Ancaq bu o demək deyil ki, bolşevizmi lazım 
deyil. Bu ona dəlalət edəcək ki, biz onu qoruya bilməmiş, ona lazımi qiymət verməmiş, işimizə pis yanaşmamışıq. 
Açıq demək lazımdır: biz əldə etdiyimiz hakimiyyətdən o qədər təkəbbürlü olmuşuq ki, boş işlərlə və çəkişmələrlə 
məşğul olaraq, əsl işi əldən buraxmışıq. 
Hakimiyyət çoxlarını korlayır. Belə də oldu: hakimiyyət bir çox görkəmli işçiləri korladı. Onlar nəhəng bir 
dövlətin müqəddaratını öz əllərinə almaq və diktator olmaq qərarına gəldilər... Bu ilk zamanlarda zəruri idi. Lakin 
indiyədək bu vəziyyəti davam etdirmək, bolşevizmi süquta aparmaq demək idi. 
32 
 
İndi mən bu sətirləri sənə yazarkən iş o yerə çatıb ki, Lenindən sonra özlərini onun “qanuni varisləri” 
adlandıranların dövləti idarə etməyi bacarmamaları nəticəsində əmələ gəlmiş böyük nöqsanlarımız barədə 
kommunistlər öz aralarında da danışa bilmirlər. 
Bütün bunlar haqda sən mənim MK-ya yazdığım geniş məruzəmdən biləcəksən. Bu məruzədən sənə çox şey 
aydın olacaqdır, həmin məruzədən sənə bəlli olacaq ki, bir çoxlarının cəsarəti çatmadığı, öz vəzifə və 
hakimiyyətlərini itirəcəklərindən qorxaraq susduqları şeylər haqqında sənin atan danışmaqdan çəkinməmişdir. 
Mənim əziz Nəcəfim! Hakimiyyət dalınca qaçma, çünki o, adamı korlayır. Əgər sən adamı tanımaq, onun bütün 
daxili aləmini bilmək istəyirsənsə, həmin adamı bir müddət vəzifə başına qoy. Həmin adam bütin bacarığını və 
nöqsanlarını biruzə verəcəkdir. Buna görə də əgər sən kütləni müvəffəqiyyətə, aldatmadan, öz arxanca aparmağa 
hazır deyilsənsə yaxşısı budur, bu işdən imtina et... Əgər kütlə (fəhlələr və kəndlilər) sənə qiymət qoyurlarsa, sənin 
hakimiyyət başında qalmağını labüd hesab edirlərsə, sənə inanırlarsa və bu inamla əlaqədar ümumi işə müəyyən 
mənfəət verəcəksənsə, onda imtina etmə. Əgər sən zərrə qədər də olsa hiss etsən ki, səni seçməyə kimsə məcbur 
edir onda imtina et. Əks halda sən nəinki, kütlənin hətta öz qarşında da ləyaqətini itirərsən. Hər dəfə dərk edəndə 
ki, səni hakimiyyətə qabiliyyətin üçün deyil, məcburən təyin etmişlər, onda sən daim vicdan əzabı çəkəcək, öz 
mənliyini təkcə kütlə qarşısında deyil.habelə öz qarşında da itirəcəksən. Sənin dünya görüşündəki sonrakı pozulma 
məhz buradan başlayacaqdır. 
Bu, ictimai xadimin həyatında ən qorxulu andır. Bütün bunlara o vaxt dözmək olar ki, sən sərbəst həyata 
hazır olasan. Bu nə deməkdir? Sənə aydın olmaq üçün mən öz həyatımdan misal gətirmək istəyirəm. 
Sən artıq bilirsən ki, mən 30 yaşında kamal attestatı imtahanı vermişəm ki, universitetə daxil olum. Lakin 
sonra mən hara daxil olum? - sualı qarşısında durdum. Həyatımın bütün şəraiti və yaşım məcbur edirdi ki, tezliklə 
universitet təhsili alım. Ona görə də elə fakültə seçmək lazım idi ki, az vaxt tələb etsin. 
Mənim qarşımda belə bir sual dururdu: hüquq fakültəsinə (o vaxtlar o asan fakültə hesab olunurdu) və ya 
təbiyyat fakültəsinə (burada 4 il oxumaq lazım idi). Həmin fakültələri bitirdikdən sonra ayrı-ayrı şəxsiyyətlərdən 
və idarələrdən asılı vəziyyətinə düşmək olardı. Ona görə də mən onlardan imtina edib tibb fakültəsinə daxil oldum 
ki, həyatımda başqalarından az asılı olum. Bu, bir səbəb idi. 
Digəri: sənin nənən və mənim anam Həlimə ürəyi yumşaq, sadə qadın idi. O, ehtiyacda olanlara yardım edir, 
xəstə qonşulara qayğı göslərir, bir parça çörəyi onlarla bölürdü vəə s. Uşaq yaşlarından mən bütün bunları 
görürdüm və bunlar mənə təsir edirdi...Ona görə də tibb fakültəsində oxumaq müddətinin uzun olması və 
çətinliyinə baxmayaraq mən həmin fakültəyə daxil olmağı qərara aldım ki, ayrı-ayrı şəxsiyyətlərdən və idarələrdən 
asılı olmayıb daha artıq mənəvi zövq alım. 
 
Moskva, 28 yanvar 1925-ci il. 
 
 
 
 
 
 
 
 
 
 
 
 
 
 
 
 
 
 
 
 
33 
 
Aşırlı Akif Abduləzim oğlu (Vəliyev) 
 
1969-cu il fevral ayının 15-də Qazax rayonunun Daş Salahlı kəndində anadan olub. 1986-cı ildə Daş Salahlı 
kənd 1 saylı orta məktəbini fərqlənmə attestatı ilə bitirib. 1988-90-cı illərdə hərbi xidmət keçib. 1994-cü ildə Bakı 
Dövlət Universitetinin tarix fakültəsinə daxil olub, 1999-cu ildə təhsilini başa vurub. BDU-da təəhsil aldığı illərdə 
paralel olaraq Azərbaycan Jurnalist Sənətkarlığı İnstitutunda oxuyub. Jurnalist ixtisası üzrə magistrdir. Orta 
məktəb illərindən başlayaraq dövri mətbuatda müntəzəm olaraq məqalələri, bədii yazıları çap olunub. 1996-ci ildə 
“Şərq” ictimai-siyasi qəzetini təsis edərək nəşr etdirib. Həmin vaxtdan etibarən “Şərq” qəzetinin baş redaktorudur. 
1993-cü ildə ABŞ-ın rəsmi dövlət agentliyi YUSİA-nın dəvətilə bu ölkədə olub, “Amerikada jurnalistika” 
kursunu bitirib. ABŞ, Almaniya, Türkiyə dövlətlərində bir çox beynəlxalq konfransların iştirakçısıdır. 
2005-ci ildə İsveçin Stokholm şəhərində keçirilən Dünya Azərbaycanlıları Konqresində Məclis üzvü və 
Məclis katibi seçilib. 
Azərbaycanda dörd, Türkiyədə çap olunan bir kitabın müəllifidir. 
2005-ci ildə Akademik Yusif Məmmədəliyev adına beynəlxalq mükafata layiq görülüb. 
Azərbaycan Beynəlxalq Universitetinin jıırnalistika fakültəsinin müəllimidir. 
2005-ci ildə juranlistikanın inkişafında xidmətlərinə görə Azərbaycan Respublikası Prezidentinin sərəncamı 
ilə “Tərəqqi” medalı ilə mükafatlandırılıb. 
Ailəlidir, üç övladı var. 
 
34 
 
 
Korrektor: 
 Kəklik Abbasova 
 
 
Yığılmağa verilmiş 11.09.2006. 
Çapa imzalanmış 22.10.2006. 
Şərti çap vərəqi 6,6. Sifariş № 448. 
Kağız formatı 60x84 1/16. Tiraj 500. 
 
 
Kitab «Nurlan» nəşriyyat-poliqrafiya 
müəssisəsində  hazır diapozitivlərdən çap olunmuşdur. 
 
 
Direktor: prof. N.B.Məmmədli 
 
 
E-mail: nurlanl959@yahoo.com 
Tel: 497-16-32; 850-311-41-89 
 
 
Ünvan: Bakı, İçərişəhər, 3-cü Maqomayev döngəsi 8/4 
 
 
