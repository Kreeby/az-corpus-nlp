Dəniz balası 
 
(Nağıl) 
 
      Biri vardı,biri yoxdu, Yer  üzərində ucu-bucağı görünməyən böyük bir 
dəniz,onun sahilində isə ucu-bucağı bilinməyən Səhralar  məmləkəti var idi. 
Bu böyük məmləkətin cavan bir şahı vardı.Elə adına da Səhra şah deyərdilər. 
Səhra şahın var-dövləti başından aşırdı,xəzinəsi ağzına qədər ləl-cavahiratla 
dolu idi. Ədalətli olduğuna görə rəiyyəti onu sevər,həm də itaətində 
durardılar.Tanrıdan ona cansağlığı,uzun ömür dilərdilər. 
   Səhra şahın evlənmək vaxtı çoxdan ötmüşdü.Amma şah ürəyi istəyən ağıllı 
və gözəl qız tapa bilmədiyinə görə evlənə bilmirdi. 
    Bir gün yaxınları ,saray əyanları şaha məsləhət gördülər ki,gələcəkdə taxt-
tacının boş qalmamasına görə şah vaxtı hədər keçirməməli ,mütləq 
evlənməlidir. 
    Şah saray əyanlarının sözünə qulaq asıb fikivrli-fikirli dilləndi: 
   -Şahın evlənməyi göründüyü qədər də asan məsələ deyil.Gərək həm nəsilli-
köklü birisi ilə evlənəm,həm də evlənəcəyim qız ağıllı və gözəl olmalıdır 
ki,ondan doğulan övlad da taxt-taca layiq şahzadə olsun.Göydə Tanrım və 
Yerdə siz mənə yardımçı olun ki,ləyaqətli birisi 
ilə evlənə biləm. 
    Məmləkətin ağsaqqalı sayılan vəzir şaha baş 
əyib dedi: 
    -Qibleyi-aləm sağ olsun,əvvəlcədən yəqin 
eləmişdim ki,bunu söyləyəcəksən.Odur  
ki,qabaqcadan adam göndərdim başqa 
diyarlara ,onlar da mənə hər yandan soraq 
gətirdilər.belə məlum olub ki,İran,Ərəbistan, bir 
də Hindistan hökmdarlarının hərəsinin bir gözəl 
qızı var.Fikrimcə, şah onların hansına elçi 
göndərərsə,hökmdarlar qızlarını Səhra şaha 
veməyə şad olarlar. 
    Bunu eşidən şah taxtdan qalxdı.Əyanlar ona 
baş əydilər.Şah fikrini bildirdi: 
   -Gözəllik,şahın xanımı olmağa əsas 
vermir.Mən onların ağlını,dərrakəsini yoxlamalıyam, vəzir! 
    Şahın mirzəsi izn alıb: 
      -Şah sağ olsun,-dedi.-Qızlar çox-çox uzaqdadırlar,ağlına ,zəkasına bələd 
olmaq üçün onlar vacibi şahın hüzuruna dəvət olunmalıdırlar. 
   Şah vəziri göstərdi: 
    -Qızları mənim üçün vəzir necə seçibsə,bunun da tədbirini 
görər.Vəzir,yubatmadan çaparla xəbər yolla,dediyin şahzadələri sarayıma 
qonaq çagırtdır.Elə ki,qonaqlar məmləkətimə təşrif buyurdular,mən onları qırx 
gün qonaq saxlayacağam.Otuz altıncı gün onlara suallar verəcəyəm.Qızların 
hansı sualların çoxuna dürüst cavab taparsa,onunla da evlənəcəyəm. 
         Vəkil də öz fikrini söylədi: 
    -Ya şahım!Qızların hansının ağıllı olduğunu ayırd etmək çox 
çətindir.Düzgün seçim etmək üçün tədbirli olmağımız gərəkdir. 
    Şah dedi: 
      -Bunu mən öz boynuma götürürəm.Onların ən ağıllısını,ən düşüncəlisini 
seçəcəyəm. 
       Hamı şahın fikrini alqışladı. 
       Vəzir şahın adından namə yazıb hər üç məmləkətin hökmarına göndərdi. 
       Namədə yazılmışdı:″Böyük ehtirama layiq Hökmdar!Səhra şah böyük bir 
ziyafət təşkil edir və şahzadənin həmin ziyafətə təşrif  buyurmasını özünə 
şərəf  hesab edir″. 
       Bir müddətdən sonra ayrılıqda hökmdarlar  onlara göndərilən naməni alıb 
oxudular və çox sevindilər.Onlar Səhra şahın cavan olsa da,müdrik və həm də 
çox varlı olduğunu eşitmişdilər.Vaxtı yubatmadan tədarük görüb qızlarını uzaq 
səfərə -Səhralar məmləkətinə yola saldılar. 
       Hər üç məmləkətin şahzadələri ayrı-ayrılıqda hərəsi öz bərli-bəzəkli,xalı-
xalçalı,çıraqlı-işıqlı kəcavələrinə minib səfərə çıxdılar.Karvanlar yola düşdü. 
       Az,ya çox getdilər ,orası yadımda deyil,o yadımdadı ki,dağlar 
aşdılar,dərələr keçdilər,bulaqlardan su içdilər ,çəmənlərdən gül seçdilər, 
gündüzləri Gün işığında yol getdilər,gecələri Ay işığında dincəldilər, çox uzun 
bir səfərdən sonra nəhayət ki, gəlib Səhralar məmləkətinə yetişdilər. 
       Səhra şah əziz qonaqlarını qarşıladı. Baxdı ki,qızlar,doğrudan da , bir-
birindən gözəldirlər. Amma qızların gözəlliyi onun ağlını başından çıxartmadı, 
onların ağıllısını seçmək üçün məqam gözlədi. 
       Qonaqlar neçə gün yedilər-içdilər, şənləndilər.Otuz altıncı gün Səhra şah 
qonaqları yığıb məqsədini belə açıqladı: 
        -Şahzadələr!Qonağım olduğunuza sevindim!Şərəf  duydum.Bu gün isə 
elə bir gün yetişib ki, öz istəyimi sizə bildirməliyəm. Gizli deyil ki, 
evlənməyimin  zamanı ötür. Sizi başıma toplamaqda məqsədim özümə ömür-
gün yoldaşı seçməkdir. 
     Qızlar şahın evlənmək istəyini eşidib şad 
oldular. 
      Şah sözünə belə davam elədi: 
Hər üçünüz gözəlsiniz.  Amma mən ata-baba 
nəsihətlərinə əməl edib, gözəlliyi ilə adamı 
sevindirən və ağlı ilə adamı heyran edən bir qız 
seçməliyəm.Sizi görən gündən gözəlliyinizə 
sevindim.İndi isə istərəm ki, ağlınız da məni 
heyran eləsin. Aranızdan ən ağıllısını seçmək 
üçün şərtim var.  Bunun üçün sizə dörd sual 
verəcəyəm! 
      Şah bunu deyəndə qızlar məyus oldular, 
belə ağıllı şahın suallarına cavab tapa 
bilməyəcəklərindən qorxdular. Şah isə yenə də 
sözünə davam elədi: 
       -Dinləyin və öncə bilin ki, kim suallara cavab taparsa , şahın xanımı 
olacaq,bütün istəkləri yerinə yettiriləcək, şöhrəti-şöhrət, hörməti-hörmət 
olacaq, yeriyəndə ayaqlarının altına güllər səpiləcək , xalılar döşənəcək.Yalnız 
ağıllı , zəkalı bir qız Səhralar səltənəti başçısının xanımı olmağa layiqdir. İndi 
isə birinci sualımı verməyə hazıram. 
        Qızlar həyəcanlarını gizləyərək razılıqla baş əydilər. 
         Şah birinci sualını verdi: 
         -Dinləyin sualımı. Düşünün cavabını. Sualım belədir:Ovçunun atdığı ox 
ceyranın sağ ayağından dəyib sol qulağından çıxmışdır. Bunun necə mümkün 
olduğunu tapıb mənə cavab verməyiniz üçün sizə səhərəcən vaxt verirəm. 
        Qızlar təəccüblə bir-birlərinin üzünə baxıb çiyinlərini çəkdilər.Amma nə 
etmək olardı? Şah öz sualını vermişdi.Onlar da fikirləşməli,suala cavab 
tapmalıydılar. 
         Qızlar üzdən gülümsədilər, amma daxildən qəm çəkə-çəkə çadırlarına 
getdilər.axşamacan baş sındırdılar. Nə qədər fikirləşdilərsə də, suala cavab 
tapa bilmədilər ki bilmədilər. 
          Səhərə yaxın şahzadələr bir-birlərindən xəbərsiz, dərdli-kədərli şahın 
hüzuruna getməyə hazırlaşdılar.Qoy qızlar şahın hüzuruna getməyə 
hazırlaşsınlar,sizə kimdən deyim, kimdən söhbət açım,Hind şahzadəsi 
Sindinin kənizi ağcadan.Ağca sahibəsinin qəmli olduğunu görəndə dözmədi, 
səbəbini soruşdu: 
         -Şahzadə,nə səbəbdən məyus olmusan?Kim xətrinə dəyib? Bəlkə 
azarlamısan? Səbəb nədir ki,qanın belə qaradır? 
           Sindinin xasiyyəti çox ağır idi.Şahın verdiyi suala da cavab tapa 
bilmədiyindən lap hirslənmişdi: 
          -Hər şeyi bilməsən olmaz.Eşit, Ağca, deyim nə baş verib.Səhra şah 
evlənmək ücün özünə ağıllı qız axtarır.bunun üçün evlənmək istədiyi qızlara 
çətin suallar verir.suallarına düzgün cavab verən şahzadə onun xanımı 
olacaq.Şərtinə görə, hansı qız onun suallarına cavab verərsə, onunla 
evlənəcək. Birinci sualını verib.Gecədən nə qədər baş sındırmışam, ona 
cavab taa bilməmişəm ki bilməmişəm. 
          Ağca maraqla soruşdu: 
           -Nə sualdır elə, deyərsənmi mənə,sahibə? 
          Qız acığını kənizin üstünə tökdü: 
          -Mən cavab tapa bilmədiyim suala sən heç vaxt cavab tapa 
bilməzsən!Nə işinə gərəkdir,nə sualdır? Get işinə! 
          Kəniz  yavaşcadan,qorxa-qorxa dedi: 
          -Bəlkə elə cavabı bilirəm? 
          Ağcanın sözlərini eşidən şahzadə da hirsləndi: 
          -Sualı deyəcəyəm, cavabını tapa bilməsən , saçlarını dibindən qırxdırıb 
səni keçəl eləyəcəyəm. 
           Ağca razılaşdı: 
          -Baş üstə,xanım,razıyam,onsuz da mənim başım da, üzüm də həmişə 
bağlı olur, kimdir saşlarımı görən, məsləhətdirsə, sualı de. 
           Şahzadə şahın verdiyi sualı kənizə dedi: 
           -Ovçunun atdığı ox ceyranın sağ ayağından dəyib sol qulağından 
çıxmışdır.Bunun necə mümkün olmasını tapıb şaha deməliyəm. 
           Kəniz sevincək dedi: 
           -Xanım, bu sualın cavabı çox sadədir. Şaha deyərsən ki, ovçu oxu atan 
zamanda ceyran sağ ayağıyla sol qulağını qaşıyırmış. Odur ki,ox ceyranın 
ayağına dəyəndən sonra qulağına girmişdir. 
           Xanım Ağcanın cavabına mat-məəttəl qaldı. Cavan ağlabatan idi. 
Ona görə də kefi kökəldi, bəzənib şahın hüzuruna getdi. 
          Əvvəlcə İran, sonra isə Ərəbistan şahzadəsi peşman-peşman suala 
cavab tapmadıqlarını söylədilər. 
           Sindi isə kənizi deyən cavabı eşitdiyi kimi şaha söylədi: 
           -Bu sualın cavabı çox sadədir.Ovçu oxu atan zamanda ceyran sağ 
ayağıyla sol qulağını qaşıyırmış.odur ki,ox ceyranın ayağına dəyəndən sonra 
qulağına girmişdir. 
            Şah hind qızının cavabından razı qaldı. 
            Daha sonra ikinci sualını vermək üçün söhbətinə başladı: 
            -Tanrının yaratdığı nemətlərdən od,su,dəmir həmişə bir-birlərinə 
düşmən sayılıblar. Səbəbi nədir bunun? 
            Qızlar məəttəl-məəttəl bir-birlərinə baxdılar."Bu nə qəliz suallardı belə 
şah onlara verir?"-deyə ürəklərində Səhra şahı qınadılar.Şahzadələr dərindən 
ah çəkdilər,budəfəki sualın cavabını tapa bilməyəcəklərini əvvəlcədən yəqin 
elədilər. 
             Şah yenə də qızlara bir gün vaxt verdi.Qızlar çadırlarına çəkilib baş 
sındırmağa başladılar. 
             Səhər Ağca yuxudan qalxanda fikir verib gördü ki,xanımının gözlərinin 
altı qaralıb. Qara çöhrəsi biraz da tutulub. Soruşdu: 
            -Nə olub, xanım ,olmaya azarlamısan? 
             Şahzadə hikkə ilə dilləndi: 
             -Yox,azarlamamışam, amma azarlasaydım bundan yaxşı olardı.Şah 
ikinci sualını verib.əvvəlkindən də çətin.Deyir ki, Tanrı yaratdığı nemətlərdən 
od, su, dəmir həmişə bir-birlərinə düşmən sayılıblar.Səbəbi nədir bunun?Belə 
də sual olar?Məgər cansız əşyalar da bir-birinə düşmən olar?Şah bizi ələ 
salır.bizim heç birimizlə evlənmək fikri yoxdur deyə,belə qəliz suallar verir. 
Bax, bu suala cavab axtardığıma görə səhərə qədər yata bilməmişəm. 
  
            Kəniz çox fikirləşmədən dedi: 
            -Bu sualın cavabı əvvəlkindən də asandır,xanım.Od sudan 
qorxur.Çünki yalnız su ona qalib gəlib,söndürə bilir.Dəmir isə oddan 
qorxur,çünki oddan başqa heç bir şey dəmiri əridə bilmir.Dəmir özü də suyu 
sevmir, çünki su dəmiri paslandırıb, çürüdür. Elə ona görədir ki,Tanrının bu üç 
neməti bir- birinə düşmən sayılır.bax, şahın verdiyi sualın cavabı budur.Şaha 
belə də deyərsən! 
            Cavab şahzadənin beyninə batdı.Sevincək durub geyindi,bəzəndi, 
şahın hüzuruna getdi. 
            Yenə də dünənki kimi, İran və Ərəbistan şahzadələri şaha baş əyib 
sualın cavabını tapmadıqlarını bəyan etdilər. 
            Sindi isə ağıllı bir görkəm alaraq kənizin dediyi cavabı olduğu kimi 
şaha çatdırdı. Şah hind gözəlinin cavabından məmnun qalıb qızlara üçüncü 
sualını verdi: 
            -Bir gün ərzində bütün dünyanı gəzməyin ən asan yolunu kim mənə 
deyər?Yenə də sizə bir gecə vaxt verirəm.Sübh namazından sonra yanıma 
gəlin, sualıma cavab deyin. 
            Bu sual qızları da, saray adamlarını da çaşdırdı. Fikirləşdilər ki, belə 
bir suala cavab ola bilməz. Hər üç şahzadə üzlərində qəm, gözlərində nəm 
çadırlarına çəkildilər. 
            Səhər tezdən Sindi şahın hüzuruna hazırlaşanda Ağca yenə də 
şahzadəni bikef görüb dözmədi, Səhra şahın budəfəki sualını soruşdu. 
Şahzadənin susduğunu görüb onun o yanına, bu yanına keçdi, sualı 
öyrənmək üçün kobud qızı birtəhər dilə tutdu: 
            -Qəm yemə, şahzadəm. Bəlkə mən suala cavab tapa bildim, sualı 
mənə də de. 
            Hindistan şahzadəsi onu acıladı: 
            -Çəkil gözlərimin qarşısından, qanımı qaraltma , yoxsa qayıdanda 
yenə də səni qul kimi sataram. 
            Yazıq kəniz qorxdu, daha səsini çıxartmadı. O,qul kimi satılmağın nə 
olduğunu çox yaxşı bilirdi. Tayfası, ata-anası, bir də başına gələnlər yadına 
düşdü. 
            İndi qapqara olan bu kəniz balaca olanda ağappaq qız idi deyə,ata-
anası ona Ağca adı qoymuşdu. Onlar balaca bir şəhərdə yaşayırdılar.Özləri 
də çox yaxşı dolanırdılar. Ağcanın atası tacir idi. O, hər dəfə səfərə gedəndə 
çoxlu qazancla qayıdardı. 
            Ağcanın on beş yaşı olanda vəhşi hindu tayfası onların şəhərinə 
hücum elədi. Əli qılınc tutanları qırdılar, var-dövlətlərinə yiyələndilər 
qalanlarının əl-qolunu bağlayaraq məmləkətlərinə aparıb qul kimi satdılar. 
            Tacir gözəl qızının pis əllərə düşəcəyindən qorxub onun üzünə qara 
saqqız  sürtdü ki, gözəlliyi görünməsin. Sonra balanı ata-anasından ayırdılar. 
Kişiləri bir tərəfə, qadınları, qızları isə başqa bir tərəfə yığıb bəzilərini baha 
qiymətə, bəzilərini isə dəyər-dəyməzinə satdılar. 
             Bir hindu öz qullarını Hindistana 
apardı ki, onları baha qiymətə satsın.Şahın 
adamları ona xəbər göndərdilər ki,bütün 
qullarını saray gətirsin, şahzadə özünə kəniz 
seçəcək. Qulları gətirdilər. Hind şahzadəsi 
qullara xeyli baxandan sonra ən eybəcər 
görünən Ağcanı seçdi və dedi: 
            -Onun mənə kəniz olmasını 
istəyirəm. 
            Şah qızını fikrindən döndərmək istədi: 
            -İstəsən dünyanın hər yerindən gözəl-gözəl kənizlərin olar, neyləyirsən 
çirkin kənizi? Ona baxanda könlün bulanacaq, kefin pozulacaq. 
            Sindi dediyindən dönmədi: 
            -Yox, mən ancaq o kənizi istəyirəm! 
            Amma bu da səbəbsiz deyildi. Sindi özü çox eybəcər olduğuna görə 
gözəl kənizlırindən xoşu gəlmirdi. 
            Ağcanı kəniz götürəndən sonra isə çox şad oldu.Ağca şahzadənin 
yanında qalandan sonra çirkin şahzadə Sindi çox dəyişdi.Ağca onu o qədər 
qəşəng bəzəyirdi ki,o , gözəllər gözəlinə çevrilir, hç kəz onun qara, çopur və 
eybəcər olduğunu başa düşmürdü. 
            Şahzadə Sindinin xasiyyəti də özü kimi çirkin idi. O ,Ağcanı çox 
incidir,günahı oldu-olmadı, tez-tez cəzalandırırdı. 
           Odur ki,indi bu qərib diyarda şahzadə Sindi Ağcaya deyəndə ki,"səni 
qul kimi bazarda satdıraram" ağca qorxdu daha səsini çıxartmadı. 
           Səhər açıldı. Şahın verdiyi vədə yetişdi. Günəş şəfəqləri ilə hər yanı 
işıqlandırdı. Ağca yenə də şahzadə Sindini bəzədi, gözəllər-gözəlinə 
döndərdi.amma acıdil şahzadə çadırdan çıxanda, Ağcanı qul kimi satdıracağı 
ilə hədələdi. Gözü yaşlı Ağca xanımını yola salanda deyindiyini eşitdi: 
           -Şahın başı xarab olub, heç bir günə dünyanı gəzməyin yolu var? 
            Ağca sualı eşidən kimi ona cavab verdi: 
            -Bəli, xanım, var! 
            Şahzadə təəccüblə, həm də kobudluqla soruşdu: 
            -Ağlına gələn cəfəngiyyatı dilinə gətirmə, kəniz! Nə hərzə-hərzə 
danışırsan, bu necə ola bilər? 
             Ağca dedi: 
            -Günəşin izi ilə gedə bilsən, bir günə bütün dünyanı gəzərsən. 
            Sindi lap hirsləndi: 
            -Hazırlaş, qayıdanda səni doğrudan da, qul bazarında satılmağa 
göndərəcəyəm! Məni ələ saldığına görə! 
             Şahzadə Ağcanın üstünə qışqıraraq 
çadırdan çıxdı. 
             Ağca dizi üstə çöküb zülüm-zülüm 
ağlamağa başladı. 
            Ağcanı ağlaya-ağlaya qoyaq, görək 
sarayda nələr baş verdi? Yox, qız yazıqdır, 
gəlin onu ovunduraq sonra gedək görək 
sarayda nə baş verdi? 
             Yazıq Ağca o qədər ağladı ki, 
nəhayət onu yuxu tutdu. Hə, indi arxayın 
Ağcanı yuxuda qoyaq, sarayda olanlardan xəbər tutaq. 
             Bütün saray əyanları şahın ətrafına yığışmışdı.İran və Ərəbistan 
şahzadələri bir-birinin ardınca gəlib şaha təzim edəndən somra suala cavab 
tapmadıqlarını bəyan etdilər. 
             Hind şahzadəsi də onlar kimi etmək istədi, amma birdən ağlına gəldi 
ki, kəniz deyən cavabı desin, düz olar-olar, olmaz da ... Şahın hüzurunda baş 
əyəndən sonra dedi: 
            -Ey hörmətli şahlar şahı! Günəşin izi ilə getməklə bir günə bütün 
dünyanı gəzmək olar! Budur mənim cavabım! 
             Hamı şahzadənin cavabına məəttəl qaldı. Onun ağlı hamını heyran 
elədi.Şah da razılığını bildirdi: 
             -Ağıllı şahzadə! Cavabından məmnun oldum.Belə sualın başqa 
cavabı mümkün deyil.İndi isə eşidin! Sonuncu sualımı verirəm. Sizdən 
soruşuram, o nədir ki, qızıl dan çox qiyməti var, nə dadı var, nə rəngi, nə 
qoxusu, insana çox gərəyi var, nə satılar,nə alınar! 
            Hər dəfə olduğu kimi , bu dəfə də sualı eşidən qızlar mat-mat bir-
birlərinin üzünə baxdılar. Şah isə sözünə davam elədi: 
            - Şahzadələr! Sübh tezdən Günəş tam özünü göstərəndə , yanıma 
gəlin! Cavablarınızı deyin! Səhər bütün məmləkətə məlum olacaq ki , kim 
olacaq Səhra şahın xanımı. Bütün səhrayi-aləmə bəyan edəcəyəm ki, kiminlə 
evlənmək istəyirəm, kiminlə ürəyimi , kiminlə taxt-tacımı bölüşmək istəyirəm! 
            Şahzadələr çadırlarına dağılışdılar. Sindi də öz çadırına 
yaxınlaşdı.Ağca yuxudan durmuş , paltar boxçasını da bağlayıb şadırın 
həyətində Sindini gözləyirdi. 
            Sindi onu bu vəziyyətdə görəndə səhər onu hədələdiyi yadına düşdü. 
            Ağcanın gözləri ağlamaqdan şişmişdi.Şahzadə qucaqlayıb Ağcanın 
üzündən öpdü.Amma onu çox istədiyindən yox, Səhra şahın verdiyi axırıncı 
sualın cavabını tapsın deyə.Yaltaq-yaltaq onu bağrına basdı: 
           -Mən sənə kəniz gözü ilə yox, bacı gözü ilə baxıram. Səhər kefim yox 
idi deyə, səni acıladım. 
           Ağca sevindiyindən ağladı. O həm də məəttəl qaldı. Çünki xanımından 
heç vaxt belə şirin sözlər eşitməmişdi. 
           Sonra Sindi dərdini Ağca ilə bölüşdü. Dərindən bir ah çəkib şah verən 
sualı dərdli-dərdli kənizinə dedi: 
           -Şahın axırıncı sualı əvvəlki bütün suallarından çətindir.Şah soruşur ki, 
o nədir qızıldan çox qiyməti var, nə dadı var, nə rəngi ,nə qoxusu var,insana 
çox gərəyi var,nə satılar,nə alınar! Amma mən ürəyimdə bir şey tutmuşam. 
Yəqin ki, həmin sualın cavabı almaz olacaq.  
           Ağca həyəcanla dedi: 
           -Yox,yox , xanım ,bu sualın cavabı almaz ola bilməz! Almaz satılar 
da,alınar da, o ,hər şeydən qiymətli deyil. Həm də onun varlığı hamıya vacib 
deyil.Almazdan da gərəkli,almazdan da da qiymətli bir şey var ki,onun nə dadı 
var, nə rəngi var, nə də qoxusu. Özü isə nə satılar, nə alınar. Hər kəsə də 
gərəyi var. Bu , sudur.Tanrının insanlara hədiyyəsi olan müqəddəs su.Bütün 
canlılara vacib olan sudur. Susuz həyat mövcud deyil. Hətta cansız torpaq da 
susuz çat-çat olar.İnsanlar, həmçinin heyanlar , quşlar su içərlər. Su ilə 
qalarlar, su ilə yaşayarlar. Bitkilər susuz böyüməzlər. Ağaclar meyvə 
gətirməzlər. Su, Tanrı möcüzəsidir. Su satılmaz, su alınmaz. Budur, cavab. 
Elə şaha da belə deyərsən! 
          Sindi Ağcanın dediklərini yadında saxladı. Səhər erkən yenə də durub 
geyindi, bəzəndi, şah sarayına yollandı. 
          Saray əhli yığışdı.Şah sualına cavab gözlədi. 
          İran şahzadəsi dedi: 
          -Bu sualın cavabı almazdır,Möhtərəm şah! 
         Ərəbistan şahzadəsi də suala eyni cavab dedi: 
         -Mən də sualın cavabının almaz olduğunu deyirəm.Çünki almazın nə 
dadı, 
nə rəngi, nə də qoxusu var. Qızıldan da qiymətlidir.Dövlətlilərdə , kasıblar da 
almazları olmasını arzularlar.Hər kəsin onu almağa gücü çatmaz. 
         Şah üzünü Hindistan şahzadəsinə tutdu: 
         -Bəs sənin fikrin nədir? 
Sindi bu dəfə də Ağcanın dediklərini eşitdiyi kimi  şaha çatdırdı: 
         -Bu sualın cavabı almaz ola bilməz, şah! Almaz satılar da, alınar da, o, 
hər şeydən qiymətli deyil. Həm də onun varlığı hamıa vacib deyil.Almazdan da 
gərəkli, almazdan da qiymətli bir şey var ki, onun nə dadı var,nə rəngi var, nə 
də qoxusu.Özü isə nə satılar,nə alınar.Hər kəsə də gərəyi var.Bu, 
sudur.Tanrının insanlara hədiyyəsi olan müqəddəs su.Bütün canlılara vacib 
olan sudur.Susuz həyat mövcud olmaz.Hətta cansız torpaq da susuz çat-çat 
olar.İnsanlar da heyvanlar da, quşlar da su içər.Su ilə yaşayarlar.Bitkilər susuz 
böyüməzlər.Ağaclar meyvə gətirməzlər.Su,Tanrı möcüzəsidir. Su satılmaz, su 
alınmaz.Budur,mənim cavabım, şah! 
      Cavabı eşidən şah ayağa qalxdı.Gəlib Hind şahzadəsi Sindinin yanında 
durdu,onun əlindən öpüb dedi: 
      -Afərin sənə, hind şahzadəsi ,ağlına,dərrakənə əhsən!Böyüyünə, nəsihət 
verəninə əhsən!Bütün sualların cavabını tapdın! şad elədin! Həm ağlın,həm 
də dərrakənlə!Mirzə,namə yaz Hindistan məmləkətinin şahına! Belə müdrik bir 
qız böyütdüyünə görə adımdan ona minnətdarlıq bildir.Qoy elçilərimi qəbul 
edib,onunla qohum olmaq istəyimə xeyir-dua versin! Qızı isə burda, 
sarayımda yenə də qonaq kimi qalsın.Elçilərimə razılıq cavabı verilərsə, 
toyumuzu edərəm, yox, əgər xeyir-dua məktubu göndərilməzsə, onda əziz 
qonağımı təmtəraqla , ədəb-ərkanla yola salaram. 
      Sindi məmnunluqla şaha təzim etdi.İran və Ərəbistan şahlarının qızları isə 
həsədlə Sindiyə baxdılar.Gözlərini süzdürdülər.Şahın təklifindən şad olan 
şahzadə Sindi sevindiyindən bilmədi neyləsin.Çadırına qaçdı ki,xəbəri 
kənizinə desin.Xanımının sevincək qayıtdığını görəndə Ağca da şad 
oldu.Əhvalatdan xəbər tutan kimi xanımını sevindirmək üçün gedib 
çimdi.Üzündəki qara saqqızı qopartdı.Oldu dünyalar gözəli.Başına gələnləri 
xanımına danışdı. 
      Amma kənizinin bu gözəliyi Sindini sevindirmək əvəzinə 
kədərləndirdi.Şahzadə onun gözəlliyini görüb paxıllıq elədi, qorxdu ki, şah 
Ağcanı görüb ona vurular.Tez əmr etdi ki, kəniz yenə də üzünə qara saqqız 
çəksin.Ağca ağlaya-ağlaya yenə də üzünə qara saqqız sürtdü. 
      İndi gəlin qızları qoyaq burda, görək Səhra şah sonra neylədi? 
      Səhra şah çox sevinirdi.O, Hind şahzadəsinin həm gözəllinə, həm də 
ağlına heyran olmuşdu.Qırxıncı gün şah, şahzadə Sindidən başqa bütün 
qonaqlarını yola saldı.Sonra isə namə yazdırıb çaparla Hindistan şahına 
göndərdi.Namədə xoş məqsədini açıqladı.Çapar yola düşdü. 
     Nağıl dili yüyrək olar.Çapar at çapdı.Gecə-gündüz yol getdi.Nə qədər yol 
getdi, bir iynənin ucu qədər , yoxsa dünyanın yarısı qədər, deyə bilmərəm, 
bircə onu deyə bilərəm ki, çox keçmədi xoş xəbərlə geri döndü. 
    Səhra şah Hindistana elçi göndərdi.Elçilər şad xəbərlə qayıdandan sonra 
isə özünə qırx gün, qırx gecə toy eləyib Hindistan şahının qızı Sindi ilə 
evləndi.Bütün məmləkət gəlinin gözəlliyindən danışırdı. Şah gözəl və ağıllı 
qızla evləndiyinə görə özünü çox xoşbət sayırdı. 
    Amma toydan bir neçə gün sonra Səhra şah sübh tezdən qəfildən arvadını 
bəzənməmiş gördü və onun qara, ləkəli üzünə, eybəcər, əyri-üyri burnuna 
baxanda qorxdu.Çirkinliyindəən diksindi. Çox peşman olsa da abırına, 
həyasına bələnib, səsini çıxartmadı. Öz-özünə təsəlli verdi: 
″Heç olmasa ağıllıdır, verdiyim elə  çətin suallara cavab verdi. Şah arvadının 
gözəlliyi vacib deyil, təki ağıllı, tədbirli olsun″. 
      Nağıl dili yüyürər, yüyrək olar deyərlər. Şahın məmləkəti üzərindən 
gündüz zamanında beş yüz dəfə Günəş keçdi, gecə vaxtında beş yüz dəfə Ay 
ötdü, amma hökmdarın ürəyi açılmadı ki, açılmadı. Sindi nə gözəlliyi, nə də 
ağlı ilə şahı sevindirmədi.Həmçinin şah bir tərəfdən də övdsızlığın xiffətini 
çəkdi. 
      Şah həmişə bikef gəzdi. Onun övladsızlıq dərd-qüssəsi gün-gündən artdı, 
heç yerdən dərdinə dərman tapa bilmədi ki bilmədi. 
      Şahın dərdli günlərindən birində ona xəbər verdilər ki, məmləkətdə bir 
nurani dərviş peyda olub, bütün dərdlərə dərman edir, dərman edə 
bilmədiyinin isə çarəsini deyir. 
      Şah əmr edib dərvişi yanına çağırtdırdı.  Onunla üz-üzə oturub taleyindən, 
dünyanın etibarsızlığından gileyləndi. Şah yaşca özündən böyük olan dərvişə 
ilk söhbətdən övladsızlıqdan söhbət açmağı ayıb saydı. Dərviş isə aqil 
adamdı. Bunu o saat başa düşdü: 
         -Şahım,-dedi. Sənə əzab verən dərdin mənə əyandır. Bala həsrəti, 
övladsızlıq həsrəti üzüb səni. Amma səbr et. Bütün dərdlərin çarəsi var. Səbirli 
ol! 
Dərvişin sözlərindən sonra elə bil, şahın çiynindən yük götürüldü. Dərindən ah 
çəkib, dedi: 
              -Dərviş baba, səbrim tükənib, neçə illərdir ki, dərdimi demədiyim 
təbib qalmayıb. Heç yerdən çarə olmayıb. Axırda yorulub oturmuşam. Amma 
qəlbimdəki ağrı məni tərk etmir, taxt-tacımın bir gün boş qalacağını yadıma 
salanda ahu-zarım ürəyimi deşir.Dərdim mənə rahatlıq vermir. 
        Dərviş şaha təsəlli verdi: 
          -Dərd verən, dərmanı da göndərir, onu tapmaq lazımdır, şahım! 
         Dərviş bunu deyib tapşırdı ki, bağçadan iki qönçə qızılgül dərib 
gətirsinlər. Sonra isə o, bir kasa torpaq,bir kasa su istədi. 
          Onları gətirən kimi dərviş qızılgülləri şaha verib dedi: 
          -Qibleyi-aləm! Sən və xanımın bu gülləri iyləyib mənə verin! 
         Şah dərviş deyəni elədi. Dərviş gülün birini kasadakı torpağa sancdı. 
         Gül torpağa dəyən kimi ləçəkləri də, yarpaqları da yerə töküldü. 
          Dərviş təəssüflə baçını yellədi. Bu dəfə ikinci qızılgülü kasadakı suya 
saldı. 
          Dərviş bu dəfə gülü suya salan kimi qönçə gül açdı, daha da gözəlləşdi. 
           Dərviş dərindən bir ah çəkdi. Şah dərvişin ah çəkməsinin səbəbini 
soruşdu: 
             -Ağa dərviş, gah başını peşiman-peşiman yelləyirsən, gah dərindən 
ah çəkirsən. Bizə də desənə açdığın fal nə göstərir? Mən nigarançılıqdan 
qurtula biləcəyəmmi? Ömrümün axırında olsa, övlad üzü görə biləcəyəmmi? 
            Dərviş şahı nigaran qoymaq istəmədi. Amma şad xəbər deyə bilməsə 
də, xoş xəbər də demədi: 
             -Şahım, səbirli ol. Mən deyənə diqqətlə qulaq ver. Gördüyün qızılgül 
torpaqda soldu. Fal göstərdi ki, sənin dərdinə dərman torpaqda yoxdur. Ikinci 
qızılgül suda gül açdı, gözəlləşdi. Onda bildim ki, dərdinin çarəsi sudadır. 
            .Şahın səbri çatmadı: 
            -Ya quruda, ya suda, dərviş, çarə de dərdimə! 
            Dərviş şahı sakitləşdirdi: 
             -Şah sağ olsun, bir azca səbirli olsan, onu da deyərəm! 
            Sonra dərviş gülü sudan çıxartdı, onu özü də qoxulayıb kənara qoydu. 
Baçına qara bir dəsmal saldı. Əyildi kasanın üstünə, dua oxumağa başladı. 
             Birdən nə gördüsə, dəsmalı başından kənara atdı. Qan-tər içində 
kasadakı suda-falda gördüklərini şaha nağıl eləməyə başladı: 
             -Kasada dərya gördüm. Dəryanın dibində ağappaq mirvarilər. Həmin 
o mirvariləri tapdırıb gətirtməlisən, şahım! Ondan iki qolbaq düzəltdirməlisən. 
Birini özünün, digərini isə xanımının qoluna taxmalısan. Həmin mirvarilər 
yavaş-yavaş balalamağa, artmağa başlayacaqlar. Onlarda olan analıq dühası 
sənin xanımına da keçəcək və o,hamilə olacaq. Həmin qolbaq düz doqquz ay, 
doqquz gün, doqquz gecə xanımın qolunda qalmalıdır. Hər ikiniz uşaq 
doğulana qədər qolbağıları qoruyub qolunuzda saxlamalısınız. 
              Şah diqqətlə dərvişə qulaq asandan sonra dedi: 
               -Xəzinəmdə nə qədər desən mirvari var. Xəzinadara əmr edərəm, 
elə indi gətirər. 
               Dərviş etiraz elədi: 
               -Yox, şahım!Mirvarilər ancaq dənizin dibindən çıxarılmalı, kimsənin 
qoluna taxılmamalı, yad qadın əlinə dəyməməlidir. Həmin mirvarilər yalnız və 
yalnız sənə və xanımına məxsus olmalı, sizin qolunuzdan asılmalıdır! Uşağın 
doğulmasına az müddət qalmış gələcəyəm. Sonra nə etmək lazım olduğunu 
onda deyəcəyəm. 
             Səhra şah dərvişin dediyinə çox da inanmadı. Bunu dərviş başa 
düşdü. Qalxdı ayağa, şaha baş əydi, istədi çıxıb getsin, şah dedi: 
           -Ayaq saxla,dərviş, dediklərin çox inandırıcı olmasa da,başqa əlacım 
yoxdur,eləməlıyəm. Ona görə də bir müddət qal mənimlə, dərdimə çarə eylə. 
Nə desən, etməyə, nə istəsən,verməyə razıyam, təki taxt-tacım boş qalmasın! 
            Dərviş şaha baş əydi. Təzədən heybəsini yerə qoyub oturdu.  Şah 
razılıq elədi:                      
-Sağ ol, dərviş,dərdimə şərik olduğuna və ona çarə axtardığına görə! Indi isə 
sən əmr et, mən yerinə yetirim! 
     Dərviş işə başladı: 
 -Şahım, əmr sahibi sənsən! Əmr et ki, yaxşı üzə bilənlər dənizin dibindən 
mirvarilər gətirsinlər. 
     Şah əmr etdi. Yaxşı üzməyi bacaranları şahın hüzuruna gətirdilər. 
     Şah dənizin dibindən mirvari tapıb gətirənlərə çoxlu qızıl vəd elədi. 
     Qızıl adı eşidəndə üzə bilənlər dənizə çıxıb mirvari yığmaq üçün dənizin 
dibinə üzdülər. 
     Balıqçılardan bəzilərinin nəfəsi çatmadığından yarımçıq qayıtdılar. Amma 
bir neçəsi suyun dibindən mirvari axtardı.Onlar suyun dibinə baş vurur, hava 
çatmayanda suyun üzünə qalxır, nəfəs yığıb, təzədən suya baş vururdular. 
     Bir neçə gün əziyyətlə mirvari axtaranlar əliboş geri döndülər.Bir qoca 
balıqçı onlara dedi: 
      -Mirvarilər gecə işıq saçırlar, o vaxt onları tapmaq daha asan olur. 
      Onlardan çoxu səs-səsə verdi: 
      -Kim canından bezib, gecə vaxtı dənizin dibinə üzər? 
      Səhərisi gün şahın hüzuruna bir cavan balıqçı gəldi. O, şaha çoxlu mirvari 
gətirmişdi. Onları gecə dənizin dibindən axtarıb yığmışdı. Şah oğlana çoxlu 
qızıl verib yola saldı.Dərviş mirvariləri iki sapa düzdürüb, onlardan iki qolbaq 
düzəltdi. Birini şaha, digərini isə xanıma verdi: 
       -Bu qolbaqlar uşaq doğulana qədər qolunuzda olmalıdır. Körpə anadan 
olan kimi ananın qolundakı mirvarini uşağın qoluna taxmalısınız. Atanın 
qolundakı mirvarini isə açıb dənizə atmalısınız. 
       Şah və Sindi diqqətlə dərvişə qulaq asırdılar. Dərviş onların gözlərində 
inamsızlıq hiss edib, qarşısındakı qara rəngli fal boxçasını onlara göstərdi. 
Onun içərisi zərli saplarla ulduz rəsmləri işlənmişdi. Sanki qaranlıq səmaya 
bənzəyirdi: 
          -Ulduzlar belə deyir, şahım! 
       Şah dərviş deyənlə razılaşdı: 
          -Nə deyirəm, Ağa dərviş, təki övladım, taxt-tacımın gələcək sahibi 
olsun! Hər şeyə razıyam. 
       Sindi qolbağı görəndə aözını büzdü.Ondan 
xoşu gəlmədi.Amma qorxusundan bir söz 
demədi.Mirvarilər gözəl olsalar da, onlardan 
bəziləri balaca, bəziləri isə böyük idi. Xanım 
qılbağı alıb çıxdı. Guya, onu qoluna taxmağa 
getdi. 
       Sindi çox tərs idi. Dediyindən dönməz, 
istədiyindən əl çəkməzdi. Gözəl görünmək 
üçün əlindən gələni edərdi. Gün ərzində altı-
yeddi dəfə libas dəyişərdi. Xanımı başqa heç 
nə maraqlandırmaz, heç bir şey əyləndirməzdi. 
Uşaqsız olmağın xiffətini isə şah özü tək 
çəkərdi. 
      İndi də dərviş deyəndə ki, şah da xanım da 
qolbağı qolunda gəzdirməlidir, Sindi 
qaşqabağını tökdü. Otağına çəkil dərvişin 
qarasınca deyinməyə başladı: ″Heç bu ″əyri-
üyri″ mirvari düzümünü doqquz ay qolda 
gəzdirməklə adamın uşağı olar? Bunlar hamısı dərvişin uydurmasıdır.Yaxşısı 
budur, onu kənizin qoluna taxım, dərviş də rəml atanda görsün ki, mirvari qola 
taxılıb. Özüm də qoluma ona oxşar gözəl qolbaqlarımdan taxaram. Şahın 
bundan xəbəri olmaz″. 
       Xanım fikirləşdiyi kimi də elədi. Ağcanı çağırıb mirvari düzümünü ona 
verdi və dedi: 
         -Bu qolbağı qolunda gəzdir və bu haqda heç kəsə bir söz demə! 
       Ağca qolbağı qoluna taxdı: 
         -Baş üstə, xanım,-dedi. 
       Dərviş işlərini başa çatdırandan sonra çıxıb getmək istədi: 
Şah sağ olsun! Mən işlərimi yoluna qoydum. İndi isə izn versəydin gedərdim 
       Şah dərvişə bu vaxtacan çəkdiyi əziyyətə görə bəxşiş vermək 
istədi.Dərviş razı olmadı. Şahdan heç nə almayıb, yola düzəldi. 
       Nağıl dili yüyrək olar, deyərlər. Aradan neçə ay keçdi. Şahın dərdli-kədərli 
günlərinin birində dərviş yenə də peyda oldu. Şah dərvişi soyuq qarşıladı. 
Amma dərviş çox şad görünürdü. O, şahdan soruşdu: 
       -Şahım, bəs indi nə dərdin var ki, belə bikefsən?         
       Şah bikef-bikef dilləndi: 
       -Taxt-tacım boşdur, məgər bu az dərddir, ağa dərviş? 
       Dərviş eşitdiyinə inanmadı: 
       -Qibleyi-aləm, mən rəml atmışam, tezliklə övladın dünyaya gələsidir. 
Dediyin sözlərə məəttəl qalıram! 
        -Dərviş baba, sənin dərmanın mənim dərdimə çarə eləmədi. 
       Bunu eşidən dərviş pərt az oldu. Təzədən rəml atdı. Yenə də sevincək 
şahı muştuluqladı: 
         -Bax şahım, zərlər göstərir ki, az bir zamanda oğlun olacaq! 
       Şah dərvişin bu sözlərindən qəzəblənsə də onu acılamaq 
istəmədi.Dediklərinin yalan olduğunu sübut eləmək üçün əmr etdi xanımı 
gəlsin. İstədi dərviş öz gözü ilə onun hamilə olmadığını görsün. 
       Xanım içəri girən dərvişin az qaldı dili tutulsun. Günahkar-günahkar xahiş 
elədi ki, ona bir kasa su gətirsinlər. Nökər suyu gətirən kimi dərviş xanımın 
qolundakı mirvari düzümünü çıxarıb suya saldı, başına isə qara bir dəsmal 
saldı  və əyilib su ilə danışmağa başladı. 
        Qan-tər içərisində başını qaldıran dərviş fal  açanda başa düşdü ki, 
xamın şahı aldadıb, başqa qolbaq taxıb. Barmağını dişlədi. Üzünü şaha tutdu: 
         -Şahım, səbirli ol və eşit dediklərimi! Bu mirvari başqa mirvaridir. Əmr et 
ki, mənim verdiyim mirvari qolbağını kim qolunda gəzdirirsə onu tapıb bura 
gətirsinlər. 
          Bu sözləri eşidən xanımın qorxudan rəngi ağardı, şah isə məəttəl 
qaldı.Üzünü xanıma tutub soruşdu: 
           -Eşitdinmi? Dərviş deyəni başa düşdünsə, əməl et onun dediklərinə! 
Mənim sənə verdiyim mirvarini kim qolunda gəzdirirsə tez bura gətir onu! 
           Şahın qəzəbindən qorxan Sindi tez gedib Ağcanın qolundan tutub 
gətirdi. Hamı gördü ki, kəniz hamilədir. Şah bu işə mat qaldı: 
           Sindi isə dili topuq vura-vura dedi: 
           -Şahım, mənə verdiyin mirvari budur, kənizin qolundadır. Yalvarıram, 
qəzəbin tutmasın, rəhm et mənə, şahım, cəzalandırma məni!-deyib şaha 
yalvardı. 
           Ağca isə qorxdu, elə bildi ki, hamilə 
olduğuna görə onu dar ağacından asacaqlar. 
Şahın qarşısında diz çökdü: 
               -Amandı, ədalətli şah! And içirəm taxt-
tacına ki, mənim heç bir günahım yoxdur! 
Sindi isə hər şeyi boynuna aldı: 
               -Şahım, qibləgahım! Mirvari qolumu 
ağrıtdı deyə onu taxt bilmədim. Kənizin qoluna 
taxdım ki, o bir tərəfdə atılıb qalmasın,sənin 
sözün yerə düşməsin. 
           Hər şey şaha aydın oldu. O, övladı 
olacağına çox sevinsə də Sindinin onu 
aldatmasına qəzəbləndi. Əmr etdi ki, xanımı 
qaranlıq zindana salsınlar. Dərviş dedi: 
           -Onun günahını doğulacaq şahzadənin 
qədəminə qurban elə, şahım! 
           Şah dərvişin sözündən çıxmadı. O, 
dərvişə çox inanırdı. İndi bir daha inandı ki, 
göydə Allah, yerdə dərviş onun dərdinə çarə edəcək. Yaxın vaxtlarda taxt-
tacına sahib olan oğlu olacaq. Buna görə dərvişin sözünü eşitdi. Sindini 
bağışladı. Ona dəymədi. 
           Saraydakılara əmr etdi ki, uşaq doğulana qədər Ağcanın qulluğunda 
dursunlar, ondan muğayat olsunlar. Dərvişin məsləhəti ilə Ağca ilə kəbin 
kəsdirdi. Qulluqçular Ağcanı çimdirdilər. Zorla üzündən qara saqqızı 
qopartdılar. Ağca yenə də oldu, gözəllər gözəli. Şah Ağcanı belə görəndə 
gözəlliyinə heyran oldu. Ürəyində ona yer elədi. Ağca oldu şahın istəkli arvadı. 
           Günlər keçdi. Elə ki, vaxt-vədə az tamam oldu, körpənin doğulmağına 
lap az qaldı, dərviş peyda olub dedi: 
            -Qibleyi-aləm! Çox az bir vaxtdan sonra uşaq doğulacaq. Yadda saxla 
ki, dəniz mirvrisindən olacaq övladın həm də dənizin balasıdır. O, dənizdə də 
doğulmalıdır. Yoxsa dənizdə  təlatümə gələr. Hər yanı su basar. Dəniz onu 
balasından ayırdığımıza görə qəzəblənər. Səhramızı suyun altında qoyar! 
Həm dəniz nigaran olmasın deyə, körpə dənizin ortasında, gəmidə 
doğulmalıdır. 
            Şahın əmri ilə dəniz səyahətinə çıxm aq üçün tədarük görüldü. 
           Düz , üç gün, üç gecə hazırlıq görəndən sonra şahvə onun yaxınları 
nökər-naiblərlə birgə dəniz səyahətinə çıxdılar. 
           Düz , qırx gün, qırx gecə gəmi dalğalarda üzüb nəhayət dənizin 
ortasına çatdı. 
           Gecənin bir aləmində Ağcanı sancı tutdu. O, yanındakı təbib qadını 
yuxudan oyatdı. Səsə Sindi də oyandı.Təbib Sindiyə dedi: 
            -Şaha xəbər vermək lazımdır. Qoy işdən hali olsun. 
           Sindi tələsik dedi: 
            -Mən şaha özüm xəbər verərəm. Sən Ağcadan muğayat ol. 
           Sonra Sindi getdi. Amma şaha muştuluq xəbəri aparmağa yox, öz 
çirkin niyyətini həyata keçirməyə getdi. 
           Sindi hirsindən az qala, partayırdı. Şah 
Ağca ilə kəbin kəsdirən gündən indiyə qədər 
onun hələ bir gecə də gözünə yuxu 
getməmişdi. Fikirləşəndə ki, kənizin biri onun 
əvəzinə şah arvadı olub, yanıb-yaxılırdı.Buna 
görə Sindi şahdan da, Ağcadan da qisas almaq 
istəyirdi. Amma bunu nə cür etsin-həmişə bu 
haqda fikirləşirdi. Nəhayət, qərara gəldi ki, 
körpəni anadan olan kimi öldürsün. 
           Məlun qadın heç kəsin görmədiyinə 
əmin olandan sonra gəminin kənarına bəndlənmiş qayığın kəndirini kəsib onu 
suya saldı. Sonra isə Ağcanın yanına qayıtdı. 
            Sindi qayıdana qədər körpə artıq doğulmuş, şahın oğlu olmuşdu. Sindi 
ürəyində yana-yana, üzdə isə məhəbbətlə körpəni qucağına aldı, onu 
yalandan şirin-şirin dindirdi. 
           Ağca dərvişin dediyi kimi qolundakı mirvari qolbağı açıb körpənin 
qoluna bağladı. 
            Sindi yana-yana dedi: 
            -Gedim, şahı muştuluqlayım. 
           Belə deyib körpəni şaha göstərmək bəhanəsi ilə çıxdı. 
          Birdən Ayın üzü tutuldu, körpə gözlərini geniş açdı, başı üstündə 
Sindini, onun qorxunc sifətini,hikkədən od saçan gözlərini görəndə diksindi. 
Elə ağzını açmaq istədi ki, ağlasın, Sindi onun ağzını əlləri ilə tutdu: 
          -Kəs səsini, sənin ucbatından taxt-tac, səltənət əlimdən çıxdı, 
xanımlıqdan düşdüm, şahın ikinci arvadı oldum. Sən insan övladı deyilsən! 
Dənizdən yaranmasın, dənizə də getməlisən! 
            Belə deyib ilan cəldliyi ilə qayığa endi. Sindinin qan gözlərini elə 
tutmuşdu ki, o bayaqdan bəri qayığın ətrafında fırlanan köpək balığını yalnız 
indi gördü. Köpək balığı düz onun üstünə gəlirdi. Sindi canını həm köpək 
balığından, həm də uşaqdan qurtarmaq üçün onu düz, vəhşi balığın üstünə 
atdı. Köpək balığı düz onun üstünə gəlirdi. Sindi canını həm köpək balığından 
, həm də uşaqdan qurtarmaq üçün onu düz, vəhşi balığın üstünə atdı. Köpək 
balığı heç körpəyə tərəf baxmadı da. O, bir dəfə qayığın başına dolanandan 
sonra başı ilə qayığa elə zərbə vurdu ki, qayıq iki yerə bölündü. Sindinin 
qışqırığı gecənin sakitliyinə və dənizin sakit ləpələrinə dəhşət qatdı. 
             Ağca öz ifritə xanımına yaxşı bələd idi. Bilirdi ki, indi Sindi paxıllıqdan 
alışıb-yanır. Başa düşürdü ki, Sindi bu hayıfı onda qoymayacaq. O, bir az 
gözləyəndən sonra baxdı ki, şahdan xəbər çıxmadı. Nigaran qaldı. Təbibi 
Sindinin arxasınca yolladı. Təbib şhın yanına keçmək üçün gözətçilərdən izn 
aldı. Gözətçi şaha xəbər aparanda isə hamı Sindinin dəhşətli çığırtısını eşitdi. 
Bu o zaman idi ki, qayıq iki yerə parçalamış, Sindinin qışqırığı aləmi 
götürmüşdü... 
Gəmidə kim vardısa hamı səs gələn səmtə qaçdı. Məşəlləri suya tutanda nə 
görsələr yaxşıdı?Onlar qan əhatəsində iki yerə bölünmüş qayığı gördülər. 
             Dənizdən yalnız Sindinin örpəyini tapdılar. Körpədən isə heç bir 
əlamət yox idi.       
            Bəs gəmidəkilər nə baş verdiyini güman eləyənə qədər görək körpənin 
aqibəti necə oldu. Körpənin qismətinə yazılanlardan xəbər tutaq. 
            Körpə soyuq, dalğalı dənizə düşdü. Yazıq,yazıq... 
            Balaca canına nazik ağ sarınmış körpə dənizin sərin suyuna qərq 
oldu. Isti ana qucağından soyuq suya düşən körpə titrəməyə , böyük 
dalğaların arasında çabalamağa başladı. 
            Binəva balanın dünyaya gəldiyi ilə başına gəldi? 
            Bəli, qurunun öz yazılmamış qanunları, dənizin də öz qanunları var. 
Hər bir canlı, istər quruda yaşasın, istər suda,bu yazılmamış qanunlara riayət 
etməlidir. Yoxsa.., yoxsa o,məhv olar. 
            Körpə suya düşdü. O,üzə bilmədiyindən yavaş-yavaş suyun dibinə 
enirdi. 
            Günahsız körpə suyun dibinə enməkdə olsun, sizə kimdən deyim, 
nədən danışım, dənizdə yaşayan Su aslanından. 
             Körpənin ağlamaq səsini  Su aslanı eşitdi. Bu səsi özünün təzə 
doğulmuş balasının səsinə oxşatdı. Su aslanı da bir neçə gün idi ki, 
balalmışdı,onun beş balası doğulmuşdu. O, gündə bir neçə dəfə balalarını 
əmizdirəndən sonra onları bir-bir yuvadan çıxarır, suyun üzərinə qaldırırdı ki, 
balaları hava alsın. Körpə balalar üzməyi təzə-təzə öyrənirdi. Özləri suyun 
üzərinə qalxa bilmirdilər ki, hava alıb, yenə də yuvalarına qayıtsınlar. Ona 
görə də tez-tez analarını köməyə çağırırdılar. Belə anda ana gecikərdisə, 
havasılıqdan balalarının ciyərləri partlaya bilərdi. Ona görə də balasının səsini 
eşidən kimi, Su aslanı uzaqda da olsa, tez özünü balalarına çatdırırdı. 
              İndi də Su aslanı dənizdə arxayın-
arxayın üzür, balalarına yem axtarırdı. Birdən 
səs eşitdi. Səs gələn tərəfə getdi. Elə bildi ki, 
ağlayan, çağıran onn balasıdır. Amma körpənin 
yanına üzəndə baxdı ki, imdada çağıran onun 
balasıdır. Amma körpənin yanına üzəndə baxdı 
ki, imdada çağıran onun balası deyil. Su aslanı 
dənizdə heç vaxt belə canlıya rast gəlməmişdi. 
Ürəyi yumşaq Su aslanı görəndə ki, körpə 
boğula-boğula suyun dibinə enir, onu imdadına 
çatdı. Fikirləşdi ki, ″bu qəribə balıq” yəqin,uzaq-
uzaq dəryalardan üzüb gəlib. Sonra gördü ki, 
yox, canlı üzə bilmir, az qalır boğulsun, imdad 
diləyir,qışqırır. Onun balası hava istəyəndə 
necə çığırırdısa da elə səs çıxarır. Gözlərinin 
kənarları qaralır. Su aslanı bunu həmin an başa 
düşdü. Yazığı gəldi ona. Onu qucaqlayıb 
qaldırdı düz, suyun üzünə. 
  
       Körpə balaca ağzını geniş açıb ağız dolusu nəfəs almağa başladı. 
Bapbalaca ciyərləri doyana qədər nəfəs çəkdi. Sonra sakitləşdi. Elə sakitləşən 
kimi də Su aslanın döşündən süd əmməyə başladı. Bir anlığa Su aslanına elə 
gəldi ki, bu "qəribə canlı" da da onun balalarından biridir. O, körpəni əmizdirə-
əmizdirə balalrının yanına-yuvasına gətirdi. Balaca Su aslanları körpəni 
tumarlamağa, onunla oynamağa başladılar. 
         Su aslanı öz xeyirxahlığından xoşlandı. Körpə də qığıldamağa, onlarla 
oynamağa başladı. 
         Su aslanının başı öz balalarına qarışmışdı. Bir də gördü ki, körpənin 
gözlərinin altı qaralıb, qarnı şişib. "Yazıq yenə boğulur", deyə fikirləşdi. Su 
aslanı nazik bir dəniz tikanı tapdı. Onu körpənin hər iki qulağına batırıb deşdi. 
Bundan sonra körpənin qarnınagetmiş bütün su onun qulaqlarından çölə axıb-
töküldü. Bunu Su aslanı yaxşı bilirdi. Çünki onun neçə balası olmuşdusa, 
qulaqlarını özü deşmişdi ki, onlar su ilə rahat nəfəs ala bilsinlər. 
         Körpə suda yaşamağa alışdı. Balaca Su aslanları ilə bir yerdə oynamaq 
onun çox xoşuna gəldi. 
         Nağıl dili yüyrək olur, deyərlər. Günlər keçir, körpə gün-gündən dənizdə 
yaşamağa öyrəşirdi. O da balıqlar kimi suyu ciyərlərinə çəkir, sonra isə həmin 
suyu təzədən qulaqlarından buraxırdı. Üzməkdə isə Su aslanlarından heç də 
geri qalmırdı.Gün ərzində onlar kimi dəfələrlə suyun üzərinə qalxaraq hava 
alır, sonra yenə də suyun dərinliklərinə baş vururdu. Havası çatmayanda daha 
Su aslanını köməyə çağırmır, özü suyun üzünə qalxır, hava alıb qayıdırdı. 
Acanda da Su aslanını axtarmır, dəniz bitkilərindən,dəniz meyvələrindən yeyib 
başını saxlayırdı. Amma xoşlamadığı bir şey var idi: balaca balıqlar körpəni 
sancıb qaçanda hirslənir, onlara səmt üzür, tutub,balaca əlləri ilə sıxıb, 
incidəndən sonra onları təzədən buraxırdı. ərköyün körpə gecələr yatanda Su 
aslanının balalarını anasına yaxın buraxmır, özü onun qucağına qısılıb yatırdı. 
Su aslanı hara üzürdüsə, çox vaxt onun ardınca üzürdü. 
         Günlər keçir, körpə sudakı, qurudakı bütün canlılar kimi yavaş-yavaş 
böyüyürdü. O,balıq dilini başa düşür, hətta yavaş-yavaş onlar kimi səslır 
çıxarır,danışırdı. Dənizin gözəlliklərini sevir, yırtıcı qanunları ilə mübarizə 
aparırdı. Bu yırtıcı qanunlardan biri də o idi ki,körpə daim özünü güclülərdən 
qorumalı idi ki, yaşaya bilsin. 
         Dəniz sultanı onların sualtı səltənətində adam yaşadığından xəbər 
tutanda Su aslanını və onun qoruduğu insanı hüzuruna çağırtdırdı. Su 
aslanını xeyirxahlığına görə tərif etdi. Uşağa Dəniz balası adı qoyub dedi: 
     -Dəniz mirvarisindən yaransan da insan balasısan. Tanrı isə insanlara 
quruda yaşamağı tövsiyə edib. Hər şey Tanrının göstərdiyi kimi olmalıdır. Sən 
bir gün dənizdən ayrılıb insanların yanına qayıdacaqsan. Onlar səni axtarıb-
tapacaq və qolundakı mirvaridən tanıyacaqlar. Həmin insanlar gəlib səni 
həmişəlik dənizdən ayıracaqlar. İndi isə sənə su xeyir –dua verirəm. Qoy 
Tanrı özü səni qorusun! 
Sonra Dəniz sultanı bütün yırtıcılara əm etdi ki, 
Dəniz balasına dəyməsinlər. 
          Bir gün Su aslanı balalarına yosun yığmağa çıxmışdı. Dəniz balası da 
həmişəki kimi onun yanında üzürdü. Bu vaxt çox dəhşətli bir hadisə baş verdi. 
        Sindinin qayığını ortadan bölüb, özünü isə udmuş həmin köpək balığı 
uşağı görən kimi tanıdı. 
         Köpək balığı ifritə Sindini yeyəndən sonra körpənin düşdüyü yeri çox 
axtarmışdı ki, onu da yesin. Amma nə qədər axtarmışdısa da, tapa 
bilməmişdi. 
         İndi o, çoxdan axtardığı şikarını tapmışdı. Köpək balığı balıqlar danışan 
dildə uğuldayaraq Su aslanına dedi: 
         -Sən mənim şikarıma sahib çıxmısan! Onu insan öz əli ilə mənə atdı ki, 
yeyəm, amma sonra nə qədər axtardımsa, tapa bilmədim! Sən mənim 
şikarımı oğurlamısan. Öz xoşunla onu geri qaytar! 
          Su aslanı qəzəbləndi: 
         -Sən nə cürətlə onu yemək istəyirsən? Ona Dəniz sultanı ad qoyub. 
Bütün yırtıcılara tapşırıb ki, onu yeməsinlər. Sənin bu hərəkətindən  Dəniz 
sultanı xəbər tutsa, mütləq səni cəzalandırar. Həm də insan mənim balam 
sayılır. Mən onu əmizdirmişəm. Heç vaxt qoymaram kimsə onu incitsin. 
         Köpək balığı körpənin üstünə cumdu: 
         -Düz demirsən , şikar özümündür! 
         Belə deyə-deyə köpək balığı körpəni udmaq üçün ağzını geniş açaraq 
ona tərəf üzdü. Özü də çox qəzəbli idi. Hələ bu vaxta qədər onun qənimətini 
əlindən alan olmamışdı. Iti dişlərini qıcıdı. 
         Artıq körpəni öz balası bilən Su aslanının hirsindən gözlərinə qan gəldi. 
O, körpəni köpək balığından qorumaq üçün özünü irəli verdi. Və başı ilə 
körpəni bərkdən itələdi ki, ona zərər toxunmasın. Sonra isə köpək balığının iti 
dişlərindən qurtarmaq üçün yan tərəə üzdü. Gücünü toplayıb təzədən qayıtdı, 
başı ilə köpək balığının böyründən elə vurdu ki, köpək balığı sancılandı. 
Amma acgöz yırtıcı bir az üzəndən sonra geriyə döndü və yenidən Su 
aslanının üstünə cumdu. Onların arasında əsl ölüm-dirim vuruşması başlandı. 
         Su aslanına gücü çatmayacağını görən köpək balığı uzun-uzadı, 
uğultulu səslə bütün köpək balıqlarını köməyə çağırdı. Bunu görən Su aslanı 
da digər Su aslanlarını köməyə çağırdı. Çox az bir vaxtda onlara kömək gəldi. 
Hər iki sürü arasında qanlı savaş başlandı. 
         Bir xeyli sonra yırtıcı köpək balıqlarına düşmən olan gəmi iblisləri və ağ 
balıqlar da Su aslanlarının köməyinə çatdı. Işi belə görən köpək balıqları 
yavaş-yavaş aradan çıxdılar. 
         Ara sakitləşəndən sonra Su aslanı baxdı ki, Dəniz balası yoxdur. Elə 
bildi ki, onu köpək balıqları yeyib. Nigaran-nigaran onu axtarmağa başladı. 
Nəhayət, xeyli axtarandan sonra onu tapdı. Balaca bala savaşdan qorxmuş və 
qorxudan düz, dənizin dibinə çəkilmişdi. Su aslanı onun qolundakı mirvaridən 
tutaraq çəkin yuvasına gətirdi. Hər şeyi olduğu kimi balalarına danışdı. 
Balaları sevindilər. Dəniz balaını balaca dilləri ilə yalamağa başladılar. Dəniz 
balası da istədi onlar kimi eləsin. Amma balaca Su aslanlarının üstlərindəki 
xırda tikanlar onun dilinə batdı. O, məhəbbətini insanlar kimi büruzə verdi. 
Toppuş  əlləri ilə ögey qardaşlarını – balaca Su aslanlarını tumarladı, əzizlədi. 
Sonra isə başını qoydu Su anasının qarnına və şirin yuxuya getdi. 
         Hə...bunlar suda olanlardı, indi gəlin xəbər tutaq, quruda olanlardan... 
Həm də görək neçə müddət əvvəl körpə anadan olandan sonra quruda nələr 
baş verdi?.. 
         Şah və yaxınları dəniz səyahətindən 
qayıdanda dərviş sahildə onları gözləyirdi. O, 
uzaqdan şahın gəmisini görəndə sevindi. 
Nəhayət ki, onlar sağ-salamat geri 
dönmüşdülər. Amma gəmi yaxınlaşanda dərviş 
gördü ki, gəmidə kədər sakitliyi , qayıdanların 
çöhrəsində vahimə, təlaş var. Şahın 
şeypurçuları çalmır, şahın qayıtmaq xəbərini 
vermirdilər. Dərviş bədbəxt hadisə baş verdiyini 
yəqin elədi. 
          Gəmi sahilə çatdı.Şah dərvişlə 
görüşəndən sonra dərd içərisində baş verənləri 
ona nağıl elədi. 
          Dərviş olanlardan xəbər tutanda çox 
bikef oldu. Onun bütün zəhməti hədər getmiş, 
şah yenə də övladsız qalmışdı. 
          Şah əmin idi ki, vəhşi balıq Sindi ilə 
bərabər, onun balasını da yeyib. On görə də 
qırx gün, qırx gecə balasına yas saxladı. Bu qırx gündə Səhralar ölkəsində 
deyib-gülən olmadı. 
          Balasına yas saxlayan Ağca başından qara yaylığını açmadı. 
Gündüzləri yemədi, gecələri yatmadı. O,balasının ölümünə inanmır, gecə-
gündüz ağlayır, Allaha yalvarır, balasının sağ qalması üçün dua edirdi: 
         -Tanrı, sənə yalvarıram, qoru mənim balamı, onu pislərdən, zalımlardan 
qoru! Rəhm elə körpə balama, qoru körpəmi! Ana südünə həsrət körpəmi, ana 
laylası eşitməyən körpəmi! Qoru onu, Allahım! Yalvarıram sənə, qoru! 
               Düz, otuz doqquz gün Ağcanın gözünə yuxu getmədi. Qırxıncı gün 
nəhayət ki, az da olsa yuxuya getdi. Elə təzəcə yuxuya getmişdi ki, dəhşətli bir 
yuxu gördü. Yuxuda gördü ki, dəniz təlatümdədir. Dənizin suyu buludlara 
qədər qalxıb-düşür. Onun körpə balası isə dalğaların arasında çabalayır. Özü 
də soyuqdan əsim-əsim əsir. Dil açıb danışır. Səsi titrəyə-titrəyə : ”Ana, 
haradasan, gəl isit məni, üşüyürəm”-deyir. Gah boğulur, gah da sahilə çıxıb 
təngənəfəs havaalır. Elə bu vaxt haradansa böyük bir köpək balığı peyda olur. 
Ağzını açır ki, körpəni udsun. Güclə canını qurtaran körpə, əllərini uzadıb 
anasından kömək imdad istəyir. ..Heç kimdən kömək görməyib özünü sahilə 
çatdırır. Uzanır ki, qumluqda isinsin, dənizdən böyük bir dalğa gəlib onu 
təzədən dənizə aparır. Körpə çığırıb deyir: “Sən məni saxlaya bilmədin. İndi 
mən dənizin balasıyam! Dənizin balasıyam! Dənizin balasıyam!”. 
      Yuxudan dik qalxan Ağca hönkürtü çəkib ağlayır. Bu vaxt dərviş onun 
ağlamaq səsinə gəlir: 
         -Ağlama, xanım! Səbirli ol! 
      Ağca gözlərinin yaşını selə-suya döndərib dedi: 
         -Ağa dərviş, sən əlindən gələni elədin ki, şahın taxt-tacı boş qalmasın. 
Amma şahın əli boşda qaldı. Mən isə övladımı dənizdə qərq elədim. Bilsəydim 
başıma bu müsibətlər gələcək, heç vaxt həmin mirvarini qoluma 
bağlamazdım. Olan oldu, keçən keçdi. Kədər ürəyimi deşdi. Kömək elə mənə. 
Oğlum yuxuma girib. Yuxuda görmüşəm ki, o sağdır. Məni köməyə çağırır. 
       Dərviş ağcanı sakitləşdirdi: 
         -Səbr elə, xanım! Səbr Allahın kəlamıdır. Yuxunu gördüyün kimi mənə 
danış! 
       Ağca yuxusunu necə görmüşdüsə, eləcə də dərvişə danışdı. Sonra isə 
dedi: 
         - Bir rəml at, Ağa dərviş! Cavabın mənə təsəlli olsun! Bir rəml at, Ağa 
dərviş, dediklərin yaralı ürəyimə məlhəm qoysun! Sevindir məni, Ağa dərviş. 
Bir rəml at, de, dəniz balamı qaytaracaq! 
       Dərviş yuxunu yozdu: 
         - Yuxun deyir oğlun sağdır, amma görək rəml də bunu deyirmi xanım? 
Bircə mənə söz ver ki, falda qara xəbər çıxsa məni qınamayacaqsan, şad 
xəbər çıxsa inanacaqsan! 
       Ağca gözlərinin yaşını sildi: 
         - Razıyam, Ağa dərviş, and içirəm, falda qara xəbər çıxsa inanacağam! 
Sən bircə mənə balamdan xəbər de! 
        Dərviş rəml boxçasını açdı. Bir kasaya su doldurub boxçanın ortasına 
qoydu. Başına qara bir yaylıq örtdü. Bir azdan sonra isə aylığı başından 
götürüb bir tərəfə atdı: 
         -Sənə xoş xəbərim var, xanım! Oğlun sağdır! Amma bəd xəbərim də var! 
Bəd xəbərim isə odur ki, mirvaridən yaranmış dəniz balası dənizin 
qismətindədir. Mirvari qolbaq qolunda, su aslanları ətrafında balıq kimi 
yaşayır, balıq kimi üzür, balıq yeyəndən yeyir. Insan onu dənizə atıb, dəniz 
daha onu insanlara qaytarmaq istəmir. O, dənizin balası olub. 
         Ağca hönkürtü çəkdi. “Dəniz balamı əlimdən aldı” deyib, qəşş eləyib, 
yerə yıxıldı. Dərviş dediklərinə peşman oldu. Ağcanın üzünə su çiləyib onu 
birtəhər ayıltdı. Hannan-hana Ağca özünə gəldi. Dərviş dedi: 
         - Xanım, oğlunu xilas eləməyin yolu var. Amma bu, çox çətin bir yoldur. 
Şah gərək bu işdə bizə kömək edə. Gedək şahın hüzuruna! 
         Sonra dərvişlə Ağca xanım şahın yanına getdilər. Şah taxtında bikef 
oturmuşdu. Ağca yuxusunu, dərviş də falda çıxanları şaha danışdı. 
         Şah dərvişin sözünə inanmadı: 
         - Nə danışırsan, dərviş ? Heç insan da suda yaşayar ? Məgər insan 
balıq-zaddır? 
         Dərviş şahı inandırmağa başladı: 
         - Şahım, unutma ki, uşaq dəniz mirvarisindən yaranıb. Ona görə də 
onun bu vaxtacan sağ qalmasına inanmaq gərək. Mənim falım heç vaxt məni 
aldatmayıb. Sən gəl axırıncı dəfə mənə inan! 
         -Dərviş, tutalım ki, sənə inandım, bəs mən oğlumu necə qaytara 
bilərəm? 
          Dərviş bu sualın cavabını dedi: 
          -Qibleyi-aləm, bunun üçün gözləməlisən. Oğlun bir az böyüməli, hər 
şeyi dərk etməlidir. Sonra isə onu tapmaq üçün dənizə çıxmalısan. Təkcə və 
balaca bir qayıqla. Qolunda da onun qolundakı mirvari düzümünün bir tayı.O 
vaxta qədər ki, oğlun qolundakı mirvarini görsün. Onda özü gəlib səni 
tapacaq. 
         Dərviş şahın inamsız baxışlarını görüb dedi: 
          -Şahım! Əgər dediklərim yalnış olsa, başımı vurdurarsan! 
         Şah qəzəbləndi. O, artıq dərvişə inanmırdı. Qolundakı mirvarini də açıb 
ona verdi: 
          -Çıx get, dərviş, bu sənin mirvarin, o da sən. Dediklərin cəfəngiyyatdan 
başqa şey deyil. Dərdli vaxtımda mənə təzədən dərd açma! 
          Dərviş kor-peşman Şaha təzim edib çıxdı. Ağca dərvişin könlünü almaq 
üçün onun arxasınca çıxdı. Dərviş əlindəki mirvarini Ağcaya verib dedi: 
           -Dərdli xanım! Mən axırıncı sözümü sənə deyirəm! Oğlunu tapsan da 
dəniz onu sənə qaytarmayacaq, tufan qoparacaq. Bax, amma bu mirvari 
düzümünü dənizə atsan, bəlkə onda rəhmə gələ. Dənizi rəhmə gətirmək üçün 
belə bir mahnı oxu: 
                         Dəniz,ya məni apar, 
                         Ya da balamı qaytar. 
                         Sənin nə çoxdur balan 
                         Əl çək, mənim balamdan! 
                         Ayırma məni ondan, 
                         Dəniz ya məni öldür, 
                         Ya da balamı qaytar! 
            Ağca Dərvişi yola saldı. Sonra isə dərviş öyrətdiyi mahnını təkrar edə-
edə mirvarini öpdü. 
            Dərviş gedəndən sonra Ağca xanım yenə də hər gün yuxuda oğlunu 
görürdü. Balası ondan imdad diləyirdi. Hər dəfə oğlunu yuxuda görən günün 
səhərisi şahdan xəlvəti dənizə gedər, qayığa minib öz qəmli mahnısını oxuya-
oxuya balasını axtarardı. 
            Nağıl zamanı tez keçər. Nağıl dövranı tez dolanar, deyirlər. Bu 
minvalla illər keçdi. 
            Yenə də bir gün Ağca dənizə balasını axtarmağa getmişdi. O, 
gözlərindən yaş axıda-axıda mahnısını oxuyur, dənizdən balasını istəyirdi: 
                         Dəniz, ya məni apar, 
                         Ya da balamı qaytar. 
                         Sənin nə çoxdur balan 
                         Əl çək, mənim balamdan! 
                         Ayırma məni ondan, 
                         Dəniz ya məni öldür, 
                         Ya da balamı qaytar! 
        Ağca belə qəmli-qəmli oxuyurdu ki, 
qəfildən möhkəm tufan başladı. Qayıq bir anda 
çevrildi. Ağca suya düşdü. Üzə bilmədiyindən 
çabalamağa, qışqırmağa başladı. Onun şirin, 
doğma ana səsi balasına çatdı. Dəniz balası 
özünü tanımadığı anasının köməyinə 
çatdıranda Ağca artıq huşunu  itirmişdi. Dəniz 
balası iti sürətlə bircə anda boğulan adamı 
sahilə çıxartdı. Onu yerə qoyub qayıtmaq 
istəyəndə... 
   Ağca bir an özünə gəldi. Baxdı ki, onu xilas 
edən oğlan uşağının qolunda mirvari qolbaq 
var. "Sən mənim oğlumsan, mənim balamsan",-
deyə qışqırmaq istədi. Səsi çıxmadı. Oğlan isə 
heç bir tərəfə baxmadan xilas elədiyi adamı 
sahilə qoyub təzədən dənizə qyıdırdı. O, 
yavaş-yavaş suda görünməz olurdu. Bütün 
bədənbi suya girmiş, bircə başı qalmışdı. 
Birdən Ağcanın səsi açıldı:  
- Oğlum, getmə, dayan! Mən sənin ananam! 
     Dəniz balası çevrilib Ağcaya baxdı. O insan dili bilmədiyindən heç nə başa 
düşmürdü. Yenə də üzünü çevirib getdi. Ağca bilmədi neyləsin. Birdən 
dərvişin dediyi yadına düşdü. Tez yaylığını açıb mirvari qolbağı çıxartdı və 
oğluna tərəf dizin- dizin sürünərək çığırdı:  
 -Getmə, dayan ! Sən mənim balamsan! Göydə Tanrı, Yerdə mən səni 
dünyaya gətirmişəm. Eşit məni! Eşit məni, oğlum!  
Dəniz balası yenə dayandı. Səs ona çox doğma gəldi. Bir daha geri boylandı. 
Xilas elədiyi adamın əlində öz qolundakı mirvari düzümündən görcək qayıtdı, 
insana səmt gəlməyə başladı. Bir vaxtlar Dəniz sultanının ona dedikləri yadına 
düşdü:"Sən insan balasısan. Tanrı insanlara quruda yaşamağı tövsiyə edib. 
Bir gün dənizdən ayrılıb onların yanına qayıdacaqsan. İnsanlar səni axtaracaq 
və qolundakı mirvaridən səni tanıyacaqlar. Əlində mirvarinin o biri tayı olan bir 
insan gəlib səni həmişəlik dənizdıən ayıracaq. Yadda saxla, o sənin doğman 
olacaq!".  
     Dəniz balası başa düşdü ki, onu çağıran onun doğmasıdır, gəlib onu 
aparmağa.  
Ona görə də qayıtdı. Qayıtdı doğmasının yanına. Dizi üstə onunla üzbəüz 
oturub diqqətlə ona baxdı. Ağca qollarını aşmışdı ki, balasını qucaqlasın.. 
Oğlan ona xeyli baxdı, baxdı birdən qollarını açıb anasını bərk-bərk bağrına 
basdı. Bu dəfə Ağca sevindiyindən huşunu itirdi. Əlindən mirvari qolbaq 
dənizə düşdü. Dəniz sakitləşdi. 
 Dəniz balasının on yaşı olardı. Amma o, 
çox güclü idi. Anasını çox asanlıqla qolları 
üstünə götürüb qumdakı iz ilə düz, saraya 
ədər gətirdi. Sarayda Ağcanın üstünə su töküb 
ayıltdılar. Ana ayılanda oğlunu şahın yanında 
gördü. Şahın sevinci yerə-göyə sığmırdı.  
   Səhra şah dərvişi tapdırdı. Şah dərvişin 
könlünü almaq üçün ona özü ağırlığında qızıl 
verdi.  
Dərviş də oğlanın tapılmasına çox şad idi. 
Dənizə gəlib sahildə dayandı. Xeyirxahlığına 
görə Dənizə-Dəniz sultanlığına baş əydi.  
Sonra isə Dəniz balası son dəfə görüşmək 
üçün Su aslanı anasının və dəniz 
qardaşlarının yanına üzdü.Üzünü onların 
üzünə sürtdü., kövrəldi, vidalaşıb onlardan 
ayrıldı. Həmişəlik insanların yanına qayıtdı.  
    Səhra şah oğlunun tapılması şərəfinə 
böyük bir ziyafət qurdurdu. Özü də dənizin 
sahilində. Yeyib-içib, şənlənmək düz, qırx gün, qırx gecə davam elədi. Elə 
həmin qırx gündə də Dəniz balası insan kimi danışmağı  öyrəndi.  
  Burda nağılımız da bitdi... Bir də baxdıq ki, dəniz sahilə bir dalğa gətirir. 
Mirvari dalğası. Çalıb-oynayan qızlar, gəlinlər hərəsi bir ətək mirvari yığdılar. 
Gülzar nənələrini də yaddan çıxartmadılar. Hərəsi yığdığının yarısını mənə 
gətirdi. Sağ olsunlar. Mən də onlara dəniz qədər sevinc dilədim!...  
