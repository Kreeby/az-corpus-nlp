1 
 
 
 
 
 
 
 
 
 
 
 
 
ŞƏKİ ÜSYANLARI 
 
 
 
Həbibulla Manaflı 
2 
 
 
 
 
 
 
 
MÜNDƏRİCAT 
 
 
- Ön söz 
- Giriş 
- I fəsil. 1930-cu il üsyanına gedən yollar  
- II fəsil. Böhranın yetişməsi  
- III fəsil. Üsyanın başlanması, gedişi və nəticəsi 
- Nəticə 
3 
 
 
 
 
Bəxtiyar Vahabzadədən  
 
Ön Söz 
 
  Şəkidə Yuxarı Karvansaranın arxasındakı meydanda 1930-cu il üsyanı 
zamanı həlak olmuş yerli kommunistlərin xatirəsinə bir abidə qoyulmuşdu. 60-cı 
illərdə raykomda məsul işdə çalışan bir qohumum ilə həmin yerdən keçdiyimiz 
zaman məsul partiya işçisi ayaq saxlayıb mənim nəzərimi abidəyə cəlb etdi: 
  -  Bu abidə Vətən yolunda canlarını qurban verən köhnə kommunistlərin 
xatirəsinə ucaldılmışdır. 
Əsəbiləşdim və qeyri adi olaraq: 
  -  Məgər bunlar Vətənin nə olduğunu bilirdimi? - deyə qəzəblə onun üzünə 
baxdım. 
O eyhamımı başa düşüb susunca mən: 
  -  Əslində bunlar Vətən xainləridir. Vətən yolunda canlarını qurban 
verənlər isə bunları cəhənnəmə vasil edənlərdir. 
  Bu söhbətdən sonra qohumum məndən soyumağa başladı. Aramızda soyuq 
münasibət yarandı. İllər keçdi. Qohumumu işdən qovdular. O, haqsız qovulduğunu 
bildirmək və məndən kömək diləmək üçün Bakıya gəldi. Qohumum cidd-cəhdlə 
günahsız olduğunu, amma raykomun I katibinin rüşvət aldığını və əxlaqsız 
olduğunu MK-ya açıq imza ilə yazdığına görə işdən qovulduğunu bildirdi. 
Mən gülüb neçə il əvvəlki söhbətimizi onun yadına salıb dedim:  
-  Sənin işdən qovulmağını mən çox təbii sayıram. Çünki bu gün səni işdən 
qovan partiya rəhbəri dünən Şəki üsyanında öldürülmüş həmin kommunistlərin 
törəmələridir. 
O: -  Neyləyim, hamı kimi mən də bu rejimin ədalətinə inanmışdım. 
Dedim:  -  Xeyir, Xalq heç zaman bu bic quruluşun ədalətinə inanmayıb. 
İnanan sənin kimi nomenklatura işçiləri idi. Çünki kor-koranə inanmaq sizə sərf 
edirdi. İndi get, inandığın rejimin ədalətini tap, görüm necə tapırsan. 
  Qohumum 2 il yuxarılara məktublar yazdı, teleqramlar vurdu. Moskvaya 
qədər getdi. Amma ədaləti tapa bilmədi. 
  Mən hər dəfə Şəkiyə getdiyim zaman həmin abidənin önündən keçəndə 
orda yatanlara lənət, xalqın haqqı uğrunda canlarını qurban verən, güllələnən, 
sürgünə göndərilən Bəhram bəylərin, Mustafa bəy Əlicanbəyovların, Qaçaq 
Abbasların, Nəcməddin Əfəndilərin, Kor Xuduların və Şeyxzadələrin ruhuna 
rəhmət oxuyardım. 
  Allaha min dəfə şükürlər olsun, Kreml əsarətindən xilas olduq. Amma o 
vaxtdan bu günə qədər Şəki üsyanı mənim ürəyimdə qara bir yara kimi durur, hər 
4 
 
dəfə yadıma düşəndə göyüm-göyüm göynəyirdim. Çünki Bakıdan gələn rus 
ordusunun məzlum xalqa necə divan tutduğunu, xalqın naləsini, Qurcana dərəsində 
gecələr səhərə qədər güllələnən igidlərin sinəsində soyuyan güllə səslərini 
eşidirdim. 
   O zaman mən 5 yaşlı uşaq olduğuma baxmayaraq, nənəmin və gəlinlərin 
qara kəlağayı örtdüklərini, əmilərimin və atamın babamla xısın-xısın, qorxa-qorxa 
danışdıqlarını və xüsusilə dağda vurulan qaçaq Abbasın şələ üstündə 
sürüdüldüyünü görən camaatın gizlində hönkür-hönkür ağladığını dünən olmuş 
kimi xatırlayıram. 
   Uşaq ikən qəlbimə düşən o qara ləkəni sətirlərə çevirib vərəqlərə 
köçürmək son illər mənim arzum oldu. Amma arxivlərdə işləmək, üsyana aid olan 
faktla, sənədləri üzə çıxarmaq yaşımın bu çağında mənə çox çətin idi. Amma vaxt 
keçir, üsyanın canlı şahidi olan qocalar sıradan çıxırdı. 
  Azərbaycanın tarixində qızıl hərflərlə yazılmağa layiq olan 30-cu il Şəki 
üsyanı haqqında bədii əsər yazmaq üçün öncə tarixi faktlar və sənədlərin üzə 
çıxarılması lazım idi. Buna görə də mən Bakıdakı bir neçə tarixçiyə, o cümlədən də 
Şəkinin bir neçə qələm əhlinə bu məsələni öyrətməyi təklif etdimsə də yaxın duran 
olmadı. Nəhayət, Şəki ziyalılarından Həbibulla Manaflı bu işi boynuna götürdü və 
arxiv sənədləri əsasında bu kitabı üzə çıxartdı. 
Kitabın I fəslində üsyanın yaranma səbəbləri - istehsal vasitələri üzərində 
dövlət inhisarı, yeni iqtisadi siyasət nəticəsində xalqın dilənçi kökünə düşməsi, 
«Mübariz Allahsızlar cəmiyyəti»nin əli ilə yüz illərin sınağından çıxmış gözəl adət 
və ənənələrə, milli və dini dəyərlərə qarşı səlib yürüşləri inandırıcı faktlar və 
sənədlər əsasında göstərilmişdir. Müəllif, inkar edilməsi mümkün olmayan dəlillər 
əsasında vurğulayır ki, sovet diktaturasının gətirdiyi qanlı rejimin, insan təbiətinə 
qarşı yönəlmiş zorakılığı, insan düşüncəsini məhdud çərçivələr içərisinə salmaq 
niyyəti, azad sənətkarlığı və fərdi kəndli təsərrüfatlarını məhv etmək yönündə 
aparılan iqtisadi siyasət mövcud üsul-idarəyə qarşı xalq qəzəbini və nifrətini 
zəruriləşdirirdi. 
   Kitabın nəzərimizi cəlb edən uğurlu cəhətlərindən biri də xalqın mövcud 
quruluşa qarşı etirazını Şəki çərçivəsindən çıxararaq ümumazərbaycan fonunda əks 
etdirə bilməsidir. Belə ki, müəllif Naxçıvan, Qax, Zaqatala, Gəncə və Şamaxıda da 
baş verən kəndli üsyanlarını da əhatə etməyə çalışmışdır. 
   Şəki ətrafındakı kənd və şəhərlərdə təşkil olunmuş silahlı üsyanları ad və 
ünvanları ilə göstərən müəllif, «Şəki üsyanı» adı ilə tarixə düşmüş bu hərəkatın 
coğrafiyasını da çəkmişdir. Məsələn, müəllif Əliabaddan Novruz Şirinovun, 
Varxiyandan İslam Qara oğlunun, Baş Göynükdən Süleyman Salman oğlunun, 
Qabaqçöl kəndindən Məmməd Ramazan oğlunun, Tala kəndindən Həsən Osman 
oğlunun dəstələrini bir-bir oxucuya təqdim edir. 
  Üsyanın rəhbəri isə Peterburq Konstantin artilleriya məktəbini bitirmiş, 
1919-cu ildə qardaşları Vahid bəy və podpolkovnik Hüseyn bəylə birlikdə 
5 
 
daşnaklara qarşı rəşadətlə vuruşan və Əsgəran ətrafında onları böyük məğlubiyyətə 
uğradan Bəhram bəy Nəbibəyov idi. 
  Kitabda müqavimət hərəkatının üzvlərindən biri olan Hüseyn bəy Əsəd 
oğlu ilə Göyçay rayon hərbi komissar vəzifəsinə yüksələn qardaşı Əlibala arasında 
gedən söhbət çox ibrətamizdir. Kommunist Əlibala Hüseyn bəyə Sovet hökumətinə 
qarşı çıxmamağı, silahı yerə qoymağı təklif edərkən Hüseyn bəyin ona verdiyi 
cavab qarşısında sarsılmamaq mümkün deyil: 
   -   Mayasında allahsızlıq olan Lenin bayrağı altında yalnız satqınlar 
yaşaya bilər mən yox. 
   O gün üçün bu söz elə belə deyilmiş söz kimi də görünə bilərdi. Amma 
biz bu gün görürük ki, Hüseyn bəy nə qədər haqlı imiş. Biz bu gün gördük ki, 
həqiqətən mayasında allahsızlıq olan bayrağın altında yalnız satqınlar yaşaya bilib. 
Mən Hüseyn bəyin bu sözünü həyəcansız oxuya bilmədim. Ana təbiəti və insan 
təbiətini zorlayan Sovet rejiminə qarşı haqq və ədalət bayrağı qaldırmış Hüseyn 
bəy kimi şəxsiyyətlərin bu gün xalqa tanıdılması bu günki nəslə nə qədər lazımdır. 
Çünki xalq yalnız belə əyilməz şəxsiyyətlərin sayəsində özünü dərk edir və öz 
gücünə inanır. 
  Ölkənin 8 rayonunu əhatə edən hərəkatın mərkəzi Baş Göynük kəndi idi. 
Aprelin 12-dən 13-nə keçən gecə üsyan başlayır. Şəki əyalətinin rayon mərkəzi 
üsyançıların əlinə keçir. Sağ qalan kommunistlər poçt idarəsində gizlənir və oradan 
Bakıya xəbər göndərirlər. 2 gündən sonra Mir Cəfər Bağırovun rəhbərliyi ilə 
ruslardan ibarət zirehli avtomobillərlə silahlanmış ordu şəhəri mühasirəyə alır. Qan 
su yerinə axıdılır. Son ölüm-dirim döyüşündə üsyançıların bir qismi həlak olur, bir 
qismi isə dağlara çəkilir. O vaxtkı yerli kommunistlərdən biri xalqa müraciət edir: 
   -   Sizin həmyerlilərinizdən biri cəlladların əli ilə qətlə yetirilərkən 
demişdir: «Sovet hökuməti var və olacaqdır. Leninin göstərdiyi parlaq gələcək 
uğrunda mübarizə aparanların sırası daha da sıxlaşır». 
  Bu yerdə H.Manaflının qələmi publisistikaya keçir. «Görəsən hansı 
gələcəkdən bəhs olunurdu? 1937-ci il, 1930-cu il üçün gələcək idi. Bəlkə həmin 
gələcəkdən söhbət gedirdi?... 1937-ci ildə hər səhər dan yerindən boylanan günəşin 
al-qırmızı şəfəqləri gecə ikən güllələnmiş soydaşlarımızın yerdə göllənmiş qanında 
bərq vururdu. Doğrudanmı kimsə belə gələcək üçün qan tökməyi özünə rəva 
bilərdi?» 
  Burada müəllif kommunist rəhbərin vəd etdiyi 1937-ci ilin dəhşətli 
«gələcəyi»ni çox böyük ustalıqla poeziya səviyyəsində mənalandırmaqla 70 il 
xalqa «gələcək deyə-deyə yalan vədlər verib aldadan rəzil rejimin əsil simasını 
açmışdır. Müəllif demişkən bəlkə də həmin kommunist rəhbər «Gələcək» deyərkən 
bu rejimin xalqın başına gətirəcəyi dəhşətli faciələrdən xəbər verirdi?! 
  Beləliklə, «Gələcəklə bağlı yazılmış bu parça əsil poeziya və 
ümumiləşdirmə nümunəsidir. Kitabda belə məzmunlu parçalar istənilən qədərdir. 
6 
 
  Arada-bərədə eşidirik: «Bizim xalq zülmə baş əyən müti xalq olduğundan 
Sovet imperiyasının zorakılığına 70 il dözüb susdu». 
  Amma yaxın tariximizi yaxşı bilən, onu Sovet təbliğat kitablarından deyil, 
həyatdan öyrənənlər belə düşünmür. 1920-ci illərdə Gəncə və Şamaxı, 1930-cu ildə 
Şəki, Zaqatala üsyanları, 1940-cı illərdə üstü açılan tələbə təşkilatları, 50-ci 
illərdən sonra yaranmağa başlayan dissident ədəbiyyatını inkar etmək 
mümkündürmü?... 1988-ci ildəki Meydan hərəkatında öz başlanğıcını həmin 
üsyanlardan, tələbə təşkilatlarından, və dissident ədəbiyyatından götürdüyünü 
unutmamalıyıq. 
  Mən bir vətəndaş və qələm sahibi kimi, Şəki üsyanının yaranma 
səbəblərini, gedişatını, hazırlıq və başlanma məqamlarını, öndə gedən 
qəhrəmanlarını böyük zəhmət və səbirlə üzə çıxaran Həbibulla Manaflıya dərin 
minnətdarlığımı bildirir, bir arzumu da çatdırmaq istəyirəm. Əlimizdəki kitab 
üsyanın başlanması və dağılması tarixini əhatə edir. Amma üsyanın 
yatırılmasından sonra da davam edib partizan hərəkatına çevrilməsi Şəki əhlinə 
yaxşı məlumdur. Ona görə də arzu edərdim ki, üsyanın birinci mərhələsi ilə 
bərabər sonuncu qaçağın qırxıncı illərdə öldürüldüyünü nəzərə alaraq hərəkatın 
ikinci mərhələsi olan partizan (qaçaqçılıq) hərəkatı haqqında yazılmasını da 
unutmayaq. Bu işi davam etdirmək, vətənimizin istiqlalı uğrunda canlarını qurban 
verib əsl şəhidlik mərtəbəsinə yüksələn üsyan qəhrəmanlarının hər biri haqqında 
ayrıca kitab yazıb onların cəsarət və şücaətini xalqa çatdırmaqla biz ona özünü 
tanıtmış olarıq. Şəkinin özündə və kəndlərində qaçaqçılıq hərəkatının şahidlərini 
bu gün tapmaq mümkündür. 4 il əvvəl dünyasını dəyişmiş qışlaqlı Sadəddin 
Yunusov xəyanətin murdar əli ilə qaçaq Kor Xudunun necə öldürülməsinin şahidi 
olduğunu mənə danışmışdı: 
  Uzun illər dağda-daşda tək başına dolaşan Qaçaq Xudu bir qismət isti 
xörək və çay içmək arzusu ilə gecə yarısı dost bildiyi bir yaxın adamının qapısını 
döyür. Ev sahibi onu gülər üzlə qarşılayıb evə dəvət edir. O, əvvəlcə çimir. Alt 
paltarlarında oturub xörək yediyi zaman eşikdə hənirti eşidir. Eşiyə boylanıb silahlı 
adamların onu güddüyünü görür. Heç demə evin sahibi Xudunun onlarda olduğunu 
milisə xəbər veribmiş. 
  Ev mühasirəyə alınır. “Təslim ol” xəbərdarlığına əhəmiyyət verməyən 
Xudu silaha sarılır. Atışma başlanır. Qaçaq Xudu milislərdən bir neçəsini öldürüb 
evin yuxarı mərtəbəsinə qalxan pilləkənlə özünü çardağa atır. Uzun müddət 
içəridən səs gəlmədiyini görən milislər onun öldüyünü güman etsələr də evə 
girməyə qorxurlar. Milislərdən 2-si qürrələnib çardağa qalxır. Xudu onları vurur. 
Yenidən atışma başlanır. Bütün kənd atışma səsinə oyanıb evin ətrafına toplaşır. 
Onu vurmağın mümkün olmadığını görən milislər evi yandırırlar. Xudu tüstüdə 
boğulur. Çölə çıxmaq istədiyi zaman evin yanmış tiri onun boynunun kökünə 
düşür, o yıxılır. Amma heç kəs ona yaxınlaşmağa cürət etmir. Heç demə o 
qaranlıqda sürünə-sürünə evin arxa tərəfinə keçibmiş. Milislər isə yanan evə güllə 
7 
 
atmaqda davam edirlər. Birdən evin arxa tərəfindən güllə səsi, arxasınca da 
Xudunun «namərd, al, bu da sənin payın» deyən səsi eşidilir. Sonra məlum olur ki, 
Xudu evin arxa tərəfindəki ayaqyolunda gizlənmiş ev sahibini vurubmuş. Milislər 
evin arxa tərəfinə keçmək istədikdə Xudu öndə gələn milisi vurub qışqırır: Bir 
gülləm qalıb, mən sizə yox, özümə təslim oluram -  deyə sonuncu gülləni sinəsinə 
sıxır. 
   Sadəddin kişi şahidi olduğu bu hadisəni mənə qəhərdən boğula-boğula 
danışıb Xudunun igidliyinə, cəsarətinə bütün kəndin heyran qaldığını və onun 
haqqında o zaman xalq arasında qəribə əfsanələr dolaşdığını dedi. 
  İkinci arzum budur ki, 1930-cu ildə xalq hərəkatını boğmaq üçün 
canfəşanlıq göstərən və bu uğurda ölən kommunistlər üçün Şəkidə ucaldılmış 
həmin abidənin yerində kommunistlərə qarşı vuruşan, canlarını  ədalət yolunda 
fəda edən üsyan qəhrəmanlarına abidə ucaldılsın. Çünki kommunistlər üçün 
ucaldılan o abidənin ömrü zorakılığın üstündə bərqərar olan quruluşun ömrü qədər 
oldu. Arzu etdiyim abidə isə həmin zülmə qarşı çıxan Bəhram bəy, Hüseyn bəy, 
Qaçaq Abbas, Mustafa bəy Əlicanbəyov, Hafiz Əfəndi kimi haqq uğrunda 
canlarını qurban verənlər üçün ucaldılacağından onun ömrü xalqın ömrü qədər 
olacaq. 
8 
 
 
 
GİRİŞ 
 
Sovet hakimiyyətinin XX əsrin 20-ci illərində fərdi kəndli torpaqlarını 
birləşdirərək kollektiv təsərrüfatlara çevirmək və beləliklə taxıl məhsullarının 
istehsalı, satışı sahəsində dövlətin inhisarçı mövqeyini təmin etmək məqsədi ilə 
Azərbaycanda apardığı aqrar siyasət xalqın kəskin narazılığına səbəb oldu. 
Kəndlilər kütləvi kollektivləşmə siyasətini haqlı olaraq onları torpaqdan, 
əməklərinin nəticələri üzərində sərəncam vermək hüququndan məhrum edəcək 
müdhiş bir bəla kimi qarşıladılar. Bu bəlanın qarşısını almaq üçün aparılan 
mübarizədə xalqımız minlərlə övladını qurban verdi. 
   Məhz səbəb olduğu çoxsaylı faciələrə və ağır sosial-iqtisadi nəticələrə 
görə böyük öndərimiz M.Ə. Rəsulzadə kolxoz quruluşunu “Azərbaycanın ən ağrılı 
yeri, daim qanayan yarası” adlandırmışdır. 
   Xalqın torpaqla bağlı ümidlərinin üstündən xətt çəkən kütləvi 
kollektivləşmə siyasəti Azərbaycanın bir çox bölgələrində üsyan həddinə yüksələn 
müqavimət hərəkatı ilə üzləşdi. Müqavimət hərəkatının yalnız sosial-iqtisadi 
xarakteri ilə deyil, həm də siyasi mahiyyəti ilə fərqlənən şərəfli səhifələrindən biri 
də 1930-cu ilin aprel ayında baş vermiş Şəki üsyanıdır. Şəkidə yüksələn, sonra isə 
Qax, Zaqatala, Balakən və məmləkətimizin digər qəzalarına yayılan üsyanların 
siyasi xarakterə malik olması rəsmi sənədlərdə də öz təsdiqini tapmışdır. 
   Üsyan ərəfəsində Şəkidə sosial-iqtisadi və mənəvi-psixoloji durum 
olduqca gərgin idi. Hakimiyyət qurumları «düşmən ünsürlərlə» mübarizə şüarı 
altında xalqın maddi və mənəvi həyatına qarşı zorakılığı gündəlik davranış 
normasına çevirmişdilər. «Mübariz allahsızlar cəmiyyəti»nin üzvləri tərəfindən yüz 
illərin sınağından çıxmış gözəl adət-ənənələr, milli və dini dəyərlər hörmətsiz 
münasibətə məruz qalırdı. 
   Bolşevik rejiminin inzibati metodlara, ağır vergi sisteminə əsaslanan 
iqtisadi siyasəti Şəki sənətkarlığını, manufaktura təsərrüfatını iflasa uğratmış, elə 
bu səbəbdən də əhalinin güzəranı olduqca ağırlaşmışdı. Belə iqtisadi siyasətin 
özülündə duran başlıca məqsəd azad sənətkarlığı ləğv etmək hesabına istehsal 
vasitələri üzərində dövlətin inhisarçı mövqeyini təmin etmək idi. Beləliklə 1920-ci 
ildən başlayaraq yalnız doğma vətən torpağına deyil, həm də xalqın maddi və 
mənəvi dünyasına, həyat və düşüncə tərzinə qarşı yönələn təcavüz 1930-cu ildə 
Şəkidə yüksələn üsyanın başlıca səbəbləri idi.    
Doğrudur 1930-cu ilin aprelində Şəkidə baş vermiş hadisələr haqqında 
fərqli fikirlər və mülahizələr də mövcuddur. Həmin mülahizələrin mahiyyəti budur 
ki, Sovet hakimiyyətinin xüsusi xidmət orqanları 1920-ci il aprel işğalından 
əvvəlki dövrə məxsus əxlaqi-etnik baxışları, iqtisadi münasibətləri, istiqlaliyyət 
düşüncəsini təmsil edən sosial zümrəni məhv etmək məqsədilə həmin üsyanın 
9 
 
başlanması üçün təhrikedici rol oynamışlar. Əslində bu sayaq niyyətlərin 
mövcudluğundan asılı olmayaraq bolşevik rejiminin mahiyyətindən irəli gələn 
sosial-iqtisadi münasibətlərin törətdiyi ziddiyyətlər müqavimət hərəkatı üçün 
obyektiv şərtlər olaraq qalır. 
  Yüzlərlə insanın qətlindən irəli gələn kədər hissindən, milli sərvətin tərkib 
hissəsi hesab edilən yüksək əxlaq və zəka sahibi olan şəxslərin məhvindən doğan 
təəssüf hissindən çıxış etsək Şəki üsyanının əhəmiyyətindən daha çox qanlı rejimin 
qara niyyətlərinə rəvac verdiyini düşünmək olar. Lakin bolşevik rejiminin insan 
iradəsinə qarşı yönələn zorakılığı, insan düşüncəsini qəlibə salmaq niyyəti, azad 
sənətkarlığı və fərdi kəndli təsərrüfatlarını sıradan çıxarmaq üçün apardığı iqtisadi 
siyasət xalq qəzəbini zəruri edirdi. Şəkililər rəsmi hakimiyyət orqanlarının 
düşündüyü təxribat xarakterli niyyətlərdən asılı olmayaraq, yüz illər ərzində 
formalaşmış, həyatlarının mənasına çevrilmiş dəyərlər uğrunda mübarizəyə 
qalxmışdılar. 
   1930-cu ildə Azərbaycanın bir çox bölgələrində, o cümlədən Şəkidə baş 
verən üsyanların mahiyyəti tariximizə məxsus olan digər proseslər kimi kobud 
təhrifə məruz qalmışdır. 
  Üsyanın yuxarıda sadalanan obyektiv səbəblərinin üstündən xətt çəkilməsi, 
onun türk, ingilis kəşfiyyatının təhriki ilə imtiyazlardan məhrum edilmiş bir ovuc 
keçmiş istismarçının əli ilə törədildiyinin iddia edilməsi və yaxud xüsusi xidmət 
orqanlarının iradəsinin nəticəsi kimi subyektiv amillə əlaqələndirilməsi hərəkatın 
mahiyyətinin təhrif edilməsinə xidmət edir. 
  Üsyançıların həqiqi niyyətlərindən bəhs edən rəsmi sənədlər isə tamam 
başqa mətləblərdən xəbər verir. 
  Uzun müddət «tamamilə məxfidir» qrifi altında qıfılda saxlanılan Xalq 
Komissarı Qorçayevanın Azərbaycan qəzalarındakı siyasi vəziyyət haqqında 
Şkiryatova ünvanladığı 445 saylı məktubda bildirilir: «Zaqatala-Nuxa qəzasında 
üsyançıların əsas şüarı Qafqazın azad edilməsidir”.1 
   Göründüyü kimi, Zaqatala-Nuxa qəzasında Sovet rejiminə qarşı çıxan 
qüvvələr nəinki Azərbaycanı, hətta bütün Qafqazı bolşevik əsarətindən xilas 
etməyi düşünürdülər. 
  Hörmətli oxucular, böyük şairimiz Bəxtiyar Vahabzadənin 1930-cu il Şəki 
üsyanı haqqında ağrı, kədər yüklü söhbətlərini dəfələrlə dinləmişdim. O, uşaqlıqda 
şahidi olduğu hadisələrdən, böyüklərdən eşidib yaddaşına həkk etdiyi 
mətləblərdən, üsyan yatırılarkən Şəki camaatına tutulan amansız divandan, atasının 
qaçaqlara yardım göstərməkdə ittiham edilərək həbs olunmasından yana-yana 
danışardı. Və hər dəfə bu məsələni öyrənib qələmə almağı məsləhət görərdi. 
                                                          
1  
 Azərbaycan Resp. Nazirlər Kabineti yanında Baş Arxivlər idarəsi. f. 12, s. 4, iş 57, v. 8  
 
10 
 
  Ulu şairimizin təkidli tövsiyələrindən sonra bu yükün altına girməyi qərara 
aldım. Arxivdə çalışdım, Şəkinin özündə və kəndlərində bir çox məlumatlı 
ağsaqqallarla söhbətlər etdim. Nəticədə bu kitab meydana gəldi. 
   «Şəki üsyanı» kitabı ilk dəfə məhdud tirajla 2000-ci ildə çap olundu. 
Lakin sonralar əldə etdiyim yeni sənədlər, üsyan yatırılandan sonra davam edən 
qaçaqçılıq hərəkatı haqqında məlumatlar məni kitab üzərində yenidən işləməyə, 
onu daha da genişləndirməyə sövq etdi. 
   Əziz oxucular, XX əsrin 30-cu illərində bolşevizmin yaratdığı zülmət 
səltənətində yarasa tək qaranlıqda yaşamaqdan imtina edib mərdanə ölümə 
üstünlük verən sələflərimizin həqiqi əməlləri, şəxsiyyətləri uzun müddət təhrif və 
yalan kölgəsi altında gizlədildiyindən həyatda olduqları tək yox, Sovet rejimi 
qurucularının təsvirlərinə uyğun şəkildə təqdim edilmişdir. 
  Müəllif kimi mənim başlıca niyyətim kölgədən işığa doğru gedən balaca 
bir cığır açmaqdan ibarət olmuşdur. Sizin rəyiniz bu məqsədə çatmaq üçün edilən 
cəhdin uğurunu müəyyən edən meyar olacaqdır. 
11 
 
I FƏSİL 
 
1930-cu il  
 
ÜSYANINA GEDƏN YOLLAR 
 
Şəki XX yüzilliyin ilk onilliklərində sözün həqiqi mənasında intibah 
dövrünü yaşayırdı. İqtisadiyyatının aparıcı sahəsi olan ipək  sənayesi mövcud 
olduğu müddət ərzində ən böyük tərəqqi mərhələsinə yüksəlmişdir. İpək istehsal 
edən fabriklərdə o dövr üçün ən müasir, ən mükəmməl avadanlıqlar tətbiq edilirdi. 
Çar imperiyasında ilk dəfə elektrik enerjisindən istifadə etmək yolu ilə barama 
açmaq təcrübəsi Şəki sahibkarı Salam Lətifovun zavodunda həyata keçirilmişdi. 
Şəki ipək sənayesində 1915-ci ildə 10 milyon manatlıq məhsul istehsal edilmişdir. 
Bu göstərici əsrin əvvəlləri ilə müqayisədə 5 dəfədən çox idi.2 
   İqtisadi yüksəliş zəncirvarı qaydada arxasınca mənəvi tərəqqi gətirir, 
təhsilin, mədəniyyətin inkişafı üçün zəmin rolunu oynayırdı. 
  Xalqın təhsilə qovuşması, dünyagörüşünün artması naminə hər cür 
fədakarlığa getməyə hazır olan, könül evini millət sevgisi ilə işıqlandıran insanların  
Axund Fərəgullah Pişnamazzadə, Axund Məhəmməd Həsən Mövlazadə, Məşədi 
Abdullah Qafarov, Şirəli bəy Əmircanov və başqalarının gərgin səyləri hesabına 
«Şəki şəhəri və qəza müsəlman əhalisi arasında savad yayan Nuxa cəmiyyəti» adlı 
xeyriyyə təşkilatı yarandı. Bu cəmiyyət öz məramından irəli gələn vəzifələrin 
həyata keçirilməsində diqqətə layiq uğurlar əldə etdi. 
   Sübut etməyə ehtiyac yoxdur ki, səbəb-nəticə əlaqələrinin ahəngdarlığı 
baxımından iqtisadi tərəqqi və mədəni səviyyənin yüksəlişi milli özünüdərk 
prosesinin inkişafına təkan verən mühüm amilə çevrilir. I Dünya savaşı ərəfəsində 
bu qanuna uyğunluq Azərbaycanın iqtisadi və mədəni cəhətdən inkişaf etmiş 
bölgələrindən olub Şəkidə də özünü büruzə verirdi. Milli oyanışı təsdiqləyən ən 
mühüm əlamət əhalinin öz etnik soy-kükünə, Türkiyəyə marağının xeyli artması 
idi. Abdulla Əfəndizadənin 1919-cu ildə Şəkinin “Mədəniyyət” mətbəəsində çap 
olunmuş “Ya ölüm, ya Türkiyə” kitabçasının məzmununu milli şüurun inkişafını 
təsdiq edən bariz nümunədir. Əsərin mahiyyəti müəllifin «Böyük Türkiyə ilə 
birləşib əzəmətli və elmi səltənət təşkil etməklə bərbad ittihadi-millət və 
ittihadlaşan bizim milli əməllərimiz çiçəklənə biləсəkdir”3 -  fikrində öz əksini 
tapmışdır. 
  Onu da qeyd etmək yerinə düşər ki, Şəkili sahibkar Həsən Mustafayevə 
məxsus olan bu mətbəə 1911-ci ildə işə başlamışdır. Həmin mətbəədə 1916-cı ildə 
Rəşid bəy Əfəndiyevin «Saqqalı kəraməti» əsəri, yenə həmin ildə «Əsgəri 
                                                          
2 Mahmud İsmailov. «Şəki», Bakı, 1982, səh. 70 
3
 Abdulla Əfəndizadə. «Ya ölüm ya Türkiyə». «Şəki Mədəniyyət» mətbəəsi, 1919-cu il 
12 
 
Marşlar», 1918-ci ildə Rəcəb Əfəndizadənin «Türk qiraəti» dərsliyi, 1919-cu ildə 
«Nuxa Hürriyəti Maarif» kitabçası və Abdulla Əfəndizadənin yuxarıda adı çəkilən 
əsəri çap olunmuşdur. 4 
1913-cü ilin yazında Şəkidə Müsavat Partiyasının yerli özəyi yaradıldı. 
Özəyin təsis yığıncağında bəyan edildi ki, Müsavatın başlıca məqsədi milli mənafe 
uğrunda mübarizə aparmaqdır. 
   Qısa bir zaman kəsiyi ərzində Müsavat Partiyasının Şəki özəyinin 
üzvlərinin sayı 400 nəfərə çatdı. Hətta Şəki qəza polis idarəsinin rəisi Mürsəl bəy 
Həsən bəy oğlu Sədraddinbəyov da onun sıralarında fəaliyyət göstərirdi. O, 
partiyaya cəlb etdiyi polis idarəsinin əməkdaşları Əhmədağa Yusifbəyov və 
Zahidin vasitəsi ilə Müsavat ideyalarını təbliğ edir, onun sıralarını artırırdı. Mürsəl 
bəyin qurduğu təbliğat sisteminin təsir dairəsi Şəkinin hüdudlarını aşaraq Qəbələ 
və Ərəş nahiyələrini də əhatə edirdi. O, mütəmadi olaraq Bakı, Gəncə və Tiflis 
şəhərlərində olur, F.X.Xoyski, X.Xasməmmədov, X.Məlikaslanovla görüşərək 
müxtəlif xarakterli tapşırıq və məsləhətlər alırdı. 
  Məmmədəli Xəlfəzadə Müsavat Partiyasının Şəki özəyinin ilk rəhbəri 
olmuşdur. Türkiyədə təhsil alması onun dünyagörüşünə əhəmiyyətli təsir etmişdir. 
Məmmədəli Xəlfəzadə Şəkinin Küngüt, Zəyzid, Göynük və digər kəndlərini 
gəzərək Müsavat ideyalarını təbliğ edir, bu partiyanın guya bəylərin, varlıların 
partiyası olması haqqında təəssüratların yanlış olduğunu, xalqın bütün zümrələrinin 
mənafeyini qoruduğunu, milli birliyi təmin etməyə can atdığını təkidlə izah edirdi. 
«Türk millətindənəm, islam hümmətindənəm, qərb mədəniyyətindənəm» kəlamı 
onun dilinin əzbəri idi. 
  Milli hökumət qırmızı ordunun süngüləri ilə süquta uğradıqdan sonra 
M.Xəlfəzadə özünü cəmiyyətdən təcrid edib, bir növ qaçaq həyat tərzi keçirir. 
1925-ci ildə həbs olunur. Yüksək intellekt sahibi olması, bir neçə dili, o cümlədən 
rus dilini mükəmməl bilməsi Məmmədəli Xəlfəzadəni xilas edir. 
   O bir müddət Maarif komissarlığında çalışır, sonra Sənaye (Neftkimya) 
institutunda pedaqoji fəaliyyətini davam etdirir. Məmmədəli müəllim ömrünün 
sonuna kimi bu institutda rus dili kafedrasına rəhbərlik etdi. 
Məmmədəli Xəlfəzadənin keşməkeşli ömrü 1959-cu ildə başa çatdı. 
İnsanlar ürəklərində gəzdirdikləri Vətənlə bağlı arzularını Müsavat Partiyası 
tərəfindən reallaşdırılacağına inandıqlarından ona tapınırdılar, onunla nəfəs 
alırdılar. Belə isti münasibətin nəticəsi idi ki, partiya elin-obanın məhəbbət və 
qayğı orbitinin cazibə dairəsinə düşmüşdür. 
  İpək sənayesində çox böyük nüfuz yiyəsi olan fabrik sahibi Salam Lətifov 
(Törə Salam), zərgər Usta Əhməd Usta Əziz oğlu, İstanbulda təhsil almış Vüsəl 
Əfəndi, hüquqşünas Mustafa bəy Əlibəyov, Şəkinin Hacı Zeynalabdini hesab 
                                                          
4 Kərimov. Şəki keçmişdə və indi. «Şəki» mətbəəsi, 1927-ci il, Azərbaycan Yazıçılar birliyinin üzvü. 
Sabir Əfəndiyevin şəxsi arxivindən 
13 
 
edilən Hacı Məmmədsadıx Əliyev və onun qardaşları Müsavatın yerli özəyinə 
himayədarlıq edir, hər cür maddi və mənəvi yardım göstərirdilər. 
  Azərbaycanın ictimai-siyasi həyatında Müsavat partiyasının aparıcı 
mövqeyə malik olması, nüfuzunun orta xətlə yüksəlməsi Şəki özəyinin də 
tərəqqisinə əhəmiyyətli təsir göstərirdi. Burada «Türk federalistlər», «Əhrar», 
«Hümmət», «İttihadi-İslam» partiyalarının yerli özəklərinin üzvlərinin bir qismi 
Şəki müsavatçıları ilə birləşib vahid mövqedən çıxış edirdilər. 
   1917-ci il fevral inqilabı nəhəng Rusiya imperiyasında mütləqiyyət üsul 
idarəsinə son qoydu. Müstəmləkə əsarətinin əzab-əziyyətlərini yaşayan digər 
xalqlar kimi Azərbaycan xalqı da mütləqiyyətin süqutunda öz nicatını görürdü. 
   Kerenski hökumətinin iş başına keçməsindən az sonra Şəkinin Hürriyyət 
meydanında toplanan əhali qarşısında Sultan bəy Əmircanovun bəhs etdiyi 
mətləblər də bunu təsdiq edir. Onun söylədiklərindən: «Həzərat! Bu gün inqilabdır. 
Biz bu vaxta qədər insan deyildik. Bugünkü inqilabın əli ilə bağışlanan insaniyyət 
libasını biz məmnuniyyətlə qəbul edib geyməliyiz. 
   Çar hökuməti bizi oxumaqdan məhrum etmişdi. Bu gündən etibarən biz 
mədəni-maarif sarayları tikməli və onun içində tərbiyə almalıyız. Cəhalət 
xarabalarında yatmaq zamanı keçdi. İndi Kerenski hökuməti başda durur. Bu 
hökumət çara bənzəmir. Bu hökumətin verdiyi qanunlar hamını razı salacaqdır»5. 
Əlbəttə, Kerenski hökumətinin Rusiya imperiyası tərkibində olan xalqların 
maariflənməsinə münasibəti heç də çarizmin bu problemlə bağlı tutduğu mövqedən 
əsaslı dərəcədə fərqlənə bilməzdi.  
Əslində Sultan bəy arzularını həqiqət kimi təqdim etməklə gümanlarının 
illüziya olduğunun fərqinə varmamışdır. Lakin hər necə olsa da çarizmin 
devrilməsindən sonra liberallaşma prosesi həyatın bütün sahələrində özünü büruzə 
verirdi. 
  Şəki ziyalıları qəzada təhsilin inkişafını təmin etmək üçün maarif 
cəmiyyəti təsis etmək qərarına gəlirlər. Onlar bu niyyəti o zaman müfti ilə birgə 
Şəkiyə gəlmiş Şeyxülislama da bildirirlər. O bu təşəbbüsü alqışlayır və xeyir dua 
verir. 
   1917-ci ilin aprelində Bakıda keçirilən Qafqaz müsəlmanlarının I 
qurultayında Şəkidən Şirəli bəy Əmircanov, Mürsəl bəy Sədrəddinbəyov və 
Qəbələni təmsil edən, dövrün tanınmış coğrafiyaşünası Əhməd Əfəndi iştirak 
edirdilər. Türk Federalistlər partiyasının yerli özəyinə rəhbərlik edən Şəki 
bələdiyyəsinin sədri Şirəli bəy dinləyiciləri riqqətə gətirən bir nitqlə qurultay 
tribunasından çıxış etmişdir. 
   1917-ci ilin mart ayının axırlarında Şəki maarifpərvərlərinin təşəbbüsü ilə 
«Hürriyyəti Maarif Cəmiyyəti» təsis olundu. Bu cəmiyyət Şəkidə maarifin, 
                                                          
5
 Ə.Kərimov. Şəki keçmişdə və indi. «Şəki» mətbəəsi, 1927-ci il 
 
14 
 
mədəniyyətin inkişafında müstəsna rol oynadı. Yaşadıqları ömrün mənasını xalqa 
xidmət etməkdə görən insanların gördükləri işin miqyası adamı heyrətləndirməyə 
bilmir. 
  «Hürriyyəti Maarif Cəmiyyəti» tərəfindən 60 nəfərə yaxın tələbənin təhsil 
aldığı ibtidai məktəb müəllimi hazırlayan kurs açıldı. Kursda yalnız Şəki 
qəzasından deyil, Şamaxı, Qaryagin kimi uzaq bölgələrdən gələn tələbələr də təhsil 
alırdılar. Cəmiyyət tələbələrin məişət ehtiyaclarını ödəmək üçün təqaüd də verirdi. 
Zamanın tələbatına uyğun olaraq tələbələr hərbi təlim də keçirdilər. Bunun üçün 
kursa zabit dəvət olunmuşdu. Üç aylıq təhsil prosesi başa çatdıqdan sonra uğurla 
imtahan verən 35 nəfər tələbəyə diplom təqdim edildi. Qısa müddət ərzində 
cəmiyyət tərəfindən qəzada 25 məktəb, təhsildən kənarda qalan 200 nəfər üçün 
Vətən məktəbi yaradıldı. Tavanasız ailədən olan uşaqların pulsuz paltarla, dərs 
ləvazimatı ilə təchiz edilməsi, həmçinin müəllimlərin əmək haqqının ödənilməsi, 
Şəki qəzasında açılan qiraətxanalar, konsert və teatr truppalarının fəaliyyəti bütün 
bunlar Nuxa «Hürriyyəti Maarif Cəmiyyəti»nin adı ilə bağlı idi. 
  Cəmiyyətin 18 nəfər fəxri və 76 nəfər həqiqi üzvü var idi. Nurməmməd 
Əfəndi cəmiyyətin fəxri sədri seçilmişdi. 
  Nuxa «Hürriyyəti Maarif Cəmiyyəti» öz məramını dolğun şəkildə 
reallaşdırmaq üçün xeyli maliyyə vəsaiti sərf etmişdi. Maliyyə problemləri Şəkinin 
sahibkarları və ziyalıları tərəfindən şəxsi vəsaitlər hesabına həll edilirdi. O zaman 
çox yüksək dəyərə malik olan manat hesabı ilə Abdulla Əbdürrəhmanzadə 300 
manat, tacir Cəfər Əbdürrəhmanzadənin oğulları 1000 manat, Mustafa Əlibəyov 
200 manat, Hacı Məmmədsadıq Əliyevin vəfatı ilə əlaqədar qardaşları ehsan olaraq 
200 manat, Süleyman Məmmədzadə, Həmid Qasımoğlu və doktor Əliabbas Əfəndi 
Qədimov hər biri 100 manat Hürriyyəti Maarif cəmiyyətinə yardım göstərmişlər.6 
  S.Şaumyanın Bakı Sovetini Zaqafqaziyada vətəndaş müharibəsinin başlıca 
mərkəzinə və istehkamına çevirəcəyi təhdidindən irəli gələn faciəvi nəticələr 
Şəkidə də özünü büruzə verdi. 
   1918-ci ilin martında Şahmalıyev soyadlı bir nəfər Şəkiyə gələrək yeni 
hökumət quruculuğu barədə bir sıra təkliflərlə çıxış etdi. 
  Bu təkliflər şeyx Əli Salman tərəfindən təqdir edildi. Eyni zamanda o, 
Bakıdan Şəkiyə rəhbər işə göndərilən nümayəndənin artıq yolda olduğunu və onu 
qarşılamaq üçün Çapağan kəndinə yaxın olan yerdə pişvazına çıxmağı tövsiyə etdi. 
   Şəkidə sənətkarlıqla məşğul olan Movses adlı erməni daha da irəli 
gedərək Əli Salmanın da hökumət nümayəndəsinin qarşılanma mərasimində iştirak 
etməsini məsləhət bildi. Onun rəyinə görə din xadiminin yerli rəhbərliyə 
göndərilən şəxsin qarşılanmasında iştirakı şəkililərin qurulan hökumətə 
bəslədikləri hörmətin təzahürü kimi qəbul edilərdi. 
                                                          
6
 “Nuxa Hüriyyəti Maarif Cəmiyyəti” kitabçasının tam mətni bu kitabın “Sənədlər” bölməsində verilir. 
 
15 
 
  Şəkiyə rəhbər işə göndərilən şəxs isə Şaumyanın yaxın adamı Ter-
Qriqoryan idi. Onun qısa müddətli hakimiyyəti dövründə qəzada milli zəmində 
toqquşmalar nəticəsində Şəkinin 20 kəndi viran edildi. 
  Qəzada əhalinin müsibətlərinə son qoymaq üçün qərara alındı ki, Gəncədə 
yerləşən milli hökumətə müraciət edilsin. Ora yollanan nümayəndə heyətinə Şəki 
şəhər bələdiyyəsinin rəis müavini Mahmud bəy Fərzəlibəyov rəhbərlik edirdi. 
Lakin onlar Kiş çayı sahilində, bəndin yaxınlığında basqına məruz qaldılar.  
Mahmud bəy Fərzəlibəyov və Məşədi Cabbar Dadanovdan başqa 
nümayəndə heyətinin üzvləri qətlə yetirildi.7 
  20-30-cu illərdə Sovet hökumətinin Şəkidə törətdiyi bütün cinayət 
xarakterli əməllərdə əli olan “ispolkom” Ələşrəf 1927-ci ildə Şəkidə çap etdirdiyi 
«Şəki keçmişdə və indi» kitabçasında bu hadisəni başqa variantda təqdim edir. 
Onun yazdığına görə erməni qoşununun Gürcüstan vasitəsilə Şəkiyə gələcəyi 
barədə şayiələr yayılır. Guya bu qüvvəni qarşılamaq üçün Haşım bəy Əmircanovun 
rəhbərliyi ilə nümayəndə heyəti göndərilir. Əvvəlcə nümayəndə heyətinə rəhbərlik 
üçün Ədilxan nəzərdə tutulsa da sonra Haşım bəylə əvəz olunur. Şəki şəhər 
bələdiyyəsinin rəis müavini Mahmud bəy Fərzəlibəyov, Meşədi Cabbar Dadanov, 
erməni millətinin nümayəndələri Muxak Bayaxçı oğlu, Şaşa Məlik Allahverdov və 
iki nəfər mühafiz həmin heyətin tərkibində idi. Yuxarıda deyildiyi kimi Mahmud 
Fərzəlibəyov və Məşədi Cabbar Dadanovdan başqa onların hamısı Kiş çayı 
sahilində, bəndin yaxınlığında qətlə yetirildilər. 
  Tarixən milli təəssübkeşlik əhval-ruhiyyəsi ilə köklənən şəkililər 
istiqlaliyyət dövründə ümummilli problemlərin həllində də yaxından iştirak 
edirdilər. Daşnak təcavüzünün qarşısını almaq üçün Şəkidən Zəngəzura 400 
nəfərdən ibarət süvari hissə göndərilmişdir. Eyni zamanda Zəngəzurun dağıdılmış 
kəndlərindən qaçqın düşmüş 5000 adam qəzada yerləşdirilmişdi. 8 
1919-cu il may ayının 28-də Şəki Bayram ovqatında idi. İstiqlaliyyətin 
birinci ildönümü qeyd olunurdu. Küçələrə qələbəlik, insanların simasına sevinc 
ifadəsi, qəlblərinə isə müstəqilliyin ilk ilinin gətirdiyi fərəhli yekunlardan irəli 
gələn milli qürur hissi hakim kəsilmişdi. 
  Həmin gün şəhərin müxtəlif yerlərində yarmarkalar təşkil edilmişdi. Xalq 
üçlüyünün ifasında səslənən muğamlar, mahnılar qara zurnanın hay-harayına 
qovuşaraq qəribə bir ahəngdarlıq yaratmışdı. Xan sarayını əhatə edən qala 
divarlarının önündə müsavatçı çavuş Əhmədağa Yusifbəyovun qəbul etdiyi hərbi 
rəsmi-keçid bayram şənliklərinə xüsusi təntənə gətirdi. Cümhuriyyətin nazirlər 
kabinetinin sədri Nəsib bəy Yusifbəyovun xalqa ünvanlanan nikbin məzmunlu 
müraciəti oxunduqdan sonra camaatın əhval-ruhiyyəsi daha da yüksəldi. 
                                                          
7 Əfəndiyev. Şəki Azərbaycan Xalq Cümhuriyyətinin fəaliyyəti illərində. Şəki, 2003, səh. 6 
8
 V.Çıraqzadə. İstiqlal yollarında. Azərnəşr, Bakı, 1992, səh. 58 
 
16 
 
  Bəli, müstəmləkə əsarəti adlı hərarətli vəziyyətdən xilas olmuş xalq ürək 
dolusu sevinir, həyatın bütün sahələrini əhatə edən geniş quruculuq işləri aparırdı. 
   Həm də dövlət quruculuğu daşnak təcavüzünün gətirdiyi çətinliklər, öz 
varlığını işğallardan kənarda təsəvvür etməyən «şimal ayısının təhdidləri və 
nəhayət daxili satqınların fitnə-fəsadları şəraitində gedirdi. Bolşevik mərəzinə 
yoluxmuş məhdud bir zümrə adamları kommunistlərin sıralarına cəlb etmək üçün 
ərzaq paylamağa qədər müxtəlif vasitələrə əl atırdılar. Partiyaya daxil olan hər bir 
Şəkili 3 kq mampası konfeti və 2 qutu çayla mükafatlandırılırdı. 
   Şəkidə milli hakimiyyətin nüfuzdan salınmasına xidmət edən təbliğatın, 
fəhlələri tətillərə sövq edən çağırışların və digər təxribat xarakterli əməllərin 
törədilməsində Abid Əfəndiyev, Məmmədəmin Şəkinski və Mustafa Quliyev 
aparıcı rol oynayırdılar. Bu bolşeviklər siyasi xarakterli aksiyaların 
hazırlanmasında və həyata keçirilməsində xüsusi səriştəyə malik olan peşəkarlar 
idi. 
  Məsələ burasındadır ki, Abid Əfəndiyev və Məmmədəmin Şəkinski Orta 
Asiyada, Mustafa Quliyev isə Kiyevdə bir müddət bolşevik təbliğatının təşkili 
prosesində iştirak etmişdilər. Hətta, M. Şəkinski «Hümmət» bolşevik təşkilatının 
Aşqabad komitəsinin məsul katibi kimi fəaliyyət göstərmişdi. Onlar «Hümmət»in 
qərarına əsasən inqilabi iş aparmaq üçün Azərbaycana gəlmişdilər. 
  Ukraynadan Azərbaycana dəvət edilmiş, Bakıda, Lənkəranda daha sonra 
Şəkidə milli hökumətə qarşı mübarizə aparmış M.Quliyev Azərbaycanda sovet 
hökuməti qurulduqdan sonra maarif komissarı vəzifəsinədək yüksəlmişdir. Lakin 
milli hökumətə qarşı bolşevizmin təntənəsi naminə mübarizə aparan bu bolşevik də 
digərləri kimi kütləvi repressiyanın şahə qalxdığı dövrdə xalq düşməni kimi «ifşa» 
olundu. 
O, Azərbaycan SSR Xalq Daxili işlər Komissarlığının təqdimatına əsasən 
1937-ci il iyulun 5-də Odessa şəhərində həbs edilərək Bakıya göndərildi. 
M.Quliyevə qarşı irəli sürülən ittihamnamədə bildirilirdi ki, 1924-cü ildən bolşevik 
partiyasının baş xəttinə qarşı çıxışlara başlamış, 1926-cı ildə Xalq Maarif 
Komissarı işləyərkən millətçi ittihad təşkilatına rəhbərlik etmiş və şəxsən həmin 
təşkilatın Şəkidəki özəyini yaratmışdır. Daha sonra qeyd olunurdu ki, o, Moskvada 
yaşayarkən Ə.Qarayevlə əlaqəyə girərək onun rəhbərliyi altında əksinqilabı 
fəaliyyətini davam etdirmişdir. Qazaxıstanda yaşadığı dövrdə də eyni məzmunlu 
siyasi fəaliyyət göstərmişdir. M.Quliyevin əsas məqsədi silahlı yolla SSRİ-dən 
ayırmaq olmuşdur. Əlbəttə bütün bunlar cəfəngiyatdan başqa bir şey deyildi. Milli 
hökumətə qarşı güzəştsiz mübarizə aparan bir şəxs belə niyyətlərdən çox-çox uzaq 
olmuşdur. O, sadəcə olaraq, nədənsə M.C.Bağırovun qəzəbinə tuş gəlmişdir.  
  Mustafa Quliyev 1938-ci il iyul ayının 3-də SSRİ Ali Məhkəməsinin Hərbi 
kollegiyasının qərarı ilə güllələndi. 
  Azərbaycanda Sovet hökuməti qurulduqdan sonra əvvəllər müxtəlif 
vasitələrlə kommunist bolşeviklər partiyasının sıralarına cəlb edilmiş adamların bir 
17 
 
çoxundan imtina edildi. 1920-ci il oktyabr ayının 31-nə olan məlumata görə 
qeydiyyata götürülmüş 350 bolşevikdən yalnız 53 nəfəri partiya sıralarında 
qalmışdı.9 
  Camaatın böyük əksəriyyəti isə ümumi rifah cəmiyyəti quruculuğu üçün 
dövlət müstəqilliyinin qorunub saxlanılmasının zərurətini, istiqlaliyyətdən kənarda 
milli tərəqqinin mümkün olmadığını dərk edirdi. 
  Təəssüflər olsun ki, istiqlaliyyətimizin ömrü şirin röya kimi çox qısa oldu. 
   1920-ci ilin aprelində ac, çılpaq, böyük qənimətlərlə şirnikləndirilmiş 
əsgərlərdən ibarət olan 11-ci bolşevik ordusu çiçəklənən Azərbaycanın üzərinə 
yeridi. Avantürist xarakterli ideyalarla qızışdırılmış, hər cür qanlı əməllər 
törətməyə psixoloji baxımdan hazır olan bu ordunun ayrı-ayrı hissələri may ayının 
1-də Bakıdan Şəkiyə doğru istiqamət götürdü. Artıq mayın 4-də Şəki onların 
pəncərəsində idi. 
  Xalq qısa müddətdən sonra insan həyatının bütün sahələrini öz nəzarəti 
altına almağa səy göstərən, hər şeyi, hətta insan düşüncəsini, öz iradəsinə tabe 
etdirməyə can atan amansız rejimin zülmü altında inləməyə başladı. Bətnində 
kabus mahiyyəti gəzdirən bolşevik rejimi istibdada qarşı azacıq etiraz səsini 
ucaldanların hamısını məhv edirdi. Azərbaycanda Sovet hakimiyyətinin 
mövcudluğunun ilk 9-10 ayı ərzində 50 min insan qətlə yetirildi. 
   1921-ci ildə Şəki kəndlərindəki vəziyyətdən bəhs edən «Qafqaz» 
kommunası qəzeti» yazırdı. «Nuxa Qəza revkomun sədri Abid Əfəndiyev və 
kommunist firqəsinin idarə heyətinin üzvü Əbdülrəşid İnçə-Zunut, Aşağı Göynük, 
Baş Göynük, Aşağı Layskı kəndlərində olarkən əhali şikayətlənib bildirmişdi ki, 
sizin dediyinizə görə Qızıl Ordu nümayəndələrinin vəzifəsi füqarə hökumətinin 
müdafiəsidir. Fəqət onlar əhalidən zor və hədə ilə qoşqu heyvanı, araba, ərzaq alır, 
nalayiq hərəkətlər edirlər.10 
  Azərbaycanda bolşevik rejiminin bərqərar olduğu dövr istiqlalçı zümrənin 
taleyində ağır faciələrlə əks olundu. XX əsrin inkvizitorları missiyasında çıxış edən 
«troyka» üzvləri, НКВД və ГПУ cəlladları istiqlal məfkurəsinin daşıyıcılarını 
kütləvi şəkildə məhv etməklə xalqı bu məfkurədən imtina etmək həddinə qədər 
kiçiltmək niyyətinə düşmüşdülər. Onların azğınlığından törənən fəallar nə qədər 
ocağı kor qoydu. 
  Kərimuşaqlarının taleyi həmin qan qoxulu zamanın məğzini anlamaq 
baxımından olduqca səciyyəvidir. Onların nümayəndəsi Mustafa Qasım oğlu 1920-
ci ildə bolşeviklər tərəfindən güllələndi. Mustafanın yeganə günahı Müsavat 
                                                          
9 «Şəki əxbarı» qəzeti, № 7,1921-ci il 
10 «Qafqaz Kommunası» qəzeti, 9 fevral, 1921-ci il 
 
18 
 
partiyasına mənsubluğu və istiqlaliyyət dövründə vəzifə sahibi kimi Milli dövlət 
quruculuğunda fəal iştirak etməsi olmuşdur. 
  Kərimuşaqlarının digər nümayəndəsi Şabəddin (Bucu) Salam oğlu elə 
həmin ildə Qanlı Qobu deyilən yerdə cəza dəstəsi ilə döyüşdə həlak oldu. 
  Bu nəslə mənsub olan Hacı Salam oğlu, Mirzəmməd Qasım oğlu və 
Əmirəhməd Qasım oğlu isə 1930-cu il üsyanında iştirakda ittiham olunaraq məhv 
edildilər. 
  Eyni taleyi Hacı Göyüşuşaqları da yaşamalı oldular. Bu nəslə mənsub olan 
İsfəndiyar və Bəxtiyar Türkiyədə hərbi kolleci bitirmişdilər. İsfəndiyar Müsavat 
partiyasının üzvü olub. Yeri gəlmişkən bildirək ki, xala-oğlanları olan İsfəndiyarla 
Bəxtiyarın analarının əmisi oğlu Yusif Şəkidə Müsavatın yerli özəyinin 
yaradılmasında fəal rol oynamışdır. İsfəndiyar Şəkidən Zəngəzura göndərilən 
süvari hissənin tərkibində Andranikin quldur dəstələrinə qarşı igidliklə döyüşmüş, 
30 kəndin azad olunmasında iştirak etmişdir. 
İsfəndiyar pantürkist ittihamına tuş gələrək 1923-cü ildə güllələndi. 
  Hacı Göyüşuşaqları ilə qohum olan Əbdülrəhman Məhəmməd oğlu da 
Şəki üsyanının iştirakçısı olub. Onu 1930-cu il may ayının 28-də həbs etdilər. 
Əbdülrəhmanı ələ keçirmək üçün gələn cəza dəstəsinə müqavimət göstərilməsi 
bütün ailənin məhvi ilə nəticələnə bilərdi. Bu dəhşətli faciəyə yol verməmək üçün 
Əbdülrəhmanın anası Zəbirə ona məxsus olan silahı könüllü təhvil verir, 
Əbdülrəhman isə müqavimətsiz təslim olur. Bu azadlıq mücahidi 1930-cu il iyunun 
9-da güllələndi. Əbdülrəhmanın qayınları Əbdülrəşid və Əyyub da iman və əqidə 
uğrunda döyüşənlərin ön cərgəsində olublar. Üsyan hərəkatı amansızcasına 
yatırıldıqdan sonra onlar sağ-salamat qalmış digər üsyançılarla birlikdə dağlara 
çəkilib məşəqqətli qaçaq həyatına sinə gərməli oldular. 
  Əbdülrəşid 1934-cü ildə həlak oldu. Əyyub isə məşhur qaçaqlar Gəncəli 
Dəli Alı və samuxlu Məmmədqasımla çiyin-çiyinə dayanaraq bolşevik zülmünə 
qarşı mübarizəni bir müddət də davam etdirdi. Onun ömrü l936-cı ildə qırıldı. 
   Klassik Aşıq şerinin görkəmli nümayəndəsi Molla Cüma soyğunçuluq 
məqsədilə onun evinə soxulmuş və ailə şərəfini təhqir etmiş 11-ci ordu əsgərlərinin 
bu bəd əməllərinin qarşısını almaq istərkən öldürüldü. 
  Qarlı, şaxtalı Sibirə sürgün edilmiş və bir daha geri dönməmiş Cavad adlı 
sərracın yeganə günahı rəhbərin şəkili olan qəzetə əlinin silməsi olmuşdu. Onun 9 
nəfərdən ibarət olan ailəsi evə qazanc gətirən yeganə şəxsi itirdiyindən acından 
məhv oldu. 
  Yeni üsul-idarə ilə barışmaq istəməyərək dağda-daşda özünə sığınacaq 
tapan adamları məhv etmək adı ilə 18-ci süvari hissənin əsgərlərinin əhaliyə qarşı 
törətdiyi vəhşiliklər xüsusən dözülməz idi. Bütövlükdə XI ordunun Azərbaycanda 
etdiyi cinayətlər haqqında ölkəmizin Moskvadakı səlahiyyətli müvəkkili Behbud 
Şaxtaxtinski V.İ. Leninə bildirmişdi: “Qızıl Ordu əvvəlcə özünü yaxşı aparırdı, 
19 
 
indi isə özünü irticaçı kimi göstərir. Yerlərdən sarsıdıcı məlumatlar alınır. İş o yerə 
gəlib ki, qızlar və qadınlar açıq şəkildə zorlanır”.11 
  Bolşevik terrorunun diqqət çəkən cəhətlərindən biri də bu idi ki, bütün kin 
və qəzəbini zəkalı, ağıllı adamların üzərinə yönəltmişdir. Çünki kommunist 
çinovniklər ağılın hər şeyə nüfuz etmək qabiliyyətinə, deməli həm də istismarçılara 
qarşı mübarizə şüarı altında törədilən cinayətlərin mahiyyətini dərk etmək 
imkanına malik olduğunu yaxşı bilirdilər. 
  Ölümünə fərman verilən belə insanlardan biri də Axund Fərəcullah 
Pişnamazzadə idi. Bu həmin Pişnamazzadədir ki, N.Nərimanova öz siyasi 
baxışlarına bir daha nəzər yetirməyi tövsiyə etmiş, iti zəkası, istedadı Mirzə Cəlil, 
Ömər Faiq Nemanzadə tərəfindən yüksək qiymətləndirilmişdir. O, L.N.Tolstoyla 
məktublaşma vasitəsi ilə dinin insan mənəviyyatına təsiri barədə fikir mübadiləsi 
aparmış və mülahizələri ilə böyük yazıçının rəğbətini qazanmışdı. 
  İstiqlaliyyət dövründə Şəkidə cəmiyyət içərisinə ziddiyyət toxumu səpib 
qarşıdurma yaratmaq və bundan hökuməti nüfuzdan salmaq, onun milli birliyə 
istinad edən əsaslarını sarsıtmaq istəyən qüvvələr var idi. Onlar məqsədlərinə 
çatmaq üçün təriqətlər arasına nifaq toxumu səpməkdən belə çəkinmirdilər. Bu 
sayaq təhlükəli əməllərin qarşısını almaq üçün A.F.Pişnamazzadə yalnız təbliğat 
aparmaqla kifayətlənmir, dini icma başçısı kimi digər icma rəhbəri, öz mütərəqqi 
baxışlarına görə yalnız Şəkidə deyil, bütün Azərbaycanda tanınan Nurməmməd 
Əfəndi ilə dostluq əlaqəsi saxlayırdı.  
   Nurməmməd Əfəndi varlığından axan nur seli ətrafa işıq saçaraq cəhalətin 
kölgə saldığı məkanı daraldır, pas atmış ürəkləri, kiflənmiş qafaları təmizləyirdi. O 
həm də elm, maarif vurğunu idi. Nurməmməd Əfəndi tərəfindən «Əfqanıstan 
tarixi» əsərinin fars dilindən Azərbaycan türkcəsinə tərcümə edilməsi onun elmi 
xarakterli fəaliyyətinin, maraq dairəsinin geniş miqyasından xəbər verirdi. 
   Onları bir-birinə bağlayan əsas tel xalq, vətən sevgisindən qaynaqlanan 
əqidə dostluğu idi. Qəlblərində tarın sevgisi gəzdirən bu din xadimlərinin istək və 
hörmət üzərində qurulan dostluq münasibətləri insanlara xoş ovqat bəxş edir, 
nümunə təsiri göstərirdi. 
   A.F.Pişnamazzadə bir dəfə Cümə Məscidində öz əmmaməsini 
Nurməmməd Əfəndinin başına, onun əmmaməsini isə öz başına qoyaraq 
möminlərin təəccüblü baxışları altında elan etdi ki, bu andan etibarən mən qonşu 
dini icmaya mənsub cavanların, Nurməmməd Əfəndi isə bizim icmanın 
cavanlarının kəbinlərini kəsəcəkdir.12   
Beləliklə, bu müdrik insan öz əməli fəaliyyəti ilə böyük öndər 
M.Ə.Rəsulzadənin daim diqqət mərkəzində saxladığı və milli problemlərin həlli 
                                                          
11
 B.Rəfiyev. Aysberqin sualtı hissəsi. Bakı, 1995, səh. 14 
12
 Teymur Xəlilovun Şəki qaçaqları. “Böyük məhəbbət” oçerkinə istinad edilmişdir. 
 
20 
 
üçün ciddi əhəmiyyət verdiyi milli təsanüd (milli həmrəylik) siyasətini həyata 
keçirirdi. 
  Belə işıqlı zəka sahibi bolşevik istibdadın yaratdığı zorakılıq mühitində 
psixoloji sıxıntı içərisində yaşamışdır. Onu qətlə yetirmək üçün siyasi idarəyə 
aparmış, lakin N.Nərimanovun müdaxiləsi və belə cinayətin baş verdiyi təqdirdə 
xalq qəzəbinin labüd olacağının dərk edilməsi rejim nökərlərini bu əməldən 
çəkindirmişdir. 
  Bəli, Şəkinin müdrik ağsaqqallı Axund Fərəcullah Pişnamazzadənin 
Zaqatala-Nuxa qəza İnqilab komitəsinin sədri Abid Əfəndiyevın və xüsusi şöbənin 
rəisi K.F.Qonkinin qanlı pəncələrindən xilas olmasında N.Nərimanov önəmli rol 
oynadı. Bu fakt bir daha N.Nərimanovun siyasi fəaliyyətindəki ziddiyyətləri, həm 
də heç bir məntiqlə, əqli mühakimə ilə izahı mümkün olmayan ziddiyyətləri təsdiq 
edir. Məntiqsizlik nədədir? Bir tərəfdən Azərbaycan istiqlalının qəbir qazanı 
rolunda çıxış etməsi, digər tərəfdən dövlət müstəqilliyinin itirilməsindən irəli gələn 
faciələrin qarşısını almaq niyyətinə düşməsindədir. Bır tərəfdən 1920-ci ilin aprel-
avqust ayları ərzində 48 min insanı qətlə yetirmiş qanlı ordunun rəhbəri 
M.Q.Yefremova qəbzəsində «Mixail Qriqoryeviç Yefremova, Azərb.SSR fəhlə və 
kəndliləri adından Bakı şəhərinin fədakarcasına tutulmasına, Yefremov yoldaşın 
Azərbaycan Burjua Müsavat hökumətinin ürəyinə vurduğu ölümcül ildırım 
zərbəsinə görə «qeydi yazılmış qılınc bağışlanması üçün Azrevkomun sədri kimi 
dekret imzalanması, digər tərəfdən ayrı-ayrı şəxsləri qanlı qırğından xilas etmək 
üçün etdiyi səylərdədir. 
  20-ci illərdə istehsal və ticarət üzərində dövlət inhisarını təmin etmək üçün 
yeridilən iqtisadi siyasət qədim ənənələrə malik olan Şəki sənətkarlığının və 
sərbəst ticarətin tənəzzülünə səbəb oldu. 
  Bir qrup dabbağ -  Ələkbər Hacı Mustafa oğlu, İdris Hacı Salam oğlu, 
Qurban Abdulla oğlu, Həsən İlyas oğlu, Hüseyn Salam oğlu, Rəsul Məhərrəm 
oğlu, İsmayıl Cəfər oğlu, Nəsrulla Lətif oğlu, Qurban Abdulla oğlu, Həsən İlyas 
oğlu, Hüseyn Salam oğlu, Abbas Cəfər oğlu tərəfindən Xalq Komissarlar Sovetinin 
sədrinə ünvanlanan ərizə sənətkarlara düşdüyü acınacaqlı vəziyyətin əks 
etdirilməsi baxımından, ümumiyyətlə kurslar istehsala qarşı hakimiyyətin yetirdiyi 
mürtəce siyasətin mahiyyətini anlamaq nöqteyi-nəzərdən mühüm əhəmiyyət kəsb 
edir. Ərizəni üslubuna toxunmadan diqqətinizə çatdırırıq: «Biz kustar dabbağlarıq. 
Bu sənəti ata-babalarımızdan almışıq. Başqa sənətimiz yoxdur. Azərbaycan sənət 
birliyi dabbağları öz şəbəkəsinə birləşdirmək, artel yaratmaq qərarı qəbul etdikdə 
biz həvəslə artelə yazılmaq üçün ərizə verdik. 200 nəfər dabbağdan 69 nəfəri qəbul 
edildi. Bizi Azərbaycan sənət birliyi xammalla təchiz edə bilmir. Şəhər Maliyyə 
şöbəsindən vəsiqəmiz var. Bizi gizli iş görməkdə ittiham etmək olmaz. Əgər 
maliyyə şöbəsi bizi əvvəldən xəbərdar etsəydi aclığı katorqa əməyindən üstün 
21 
 
tutardıq»13. Bolşevik çinovniklərinin xalqın həyat tərzinə, əxlaqi etnik baxışlarına 
zidd əməlləri quruluşun elə ilk mərhələdə çat verməsinə, xalq nifrətinin hədəfinə 
çevrilməsinə səbəb olmuşdur. Üzdən iraq «füqarə hökuməti»nin fırıldaq əməlləri o 
həddə çatmışdı ki, dövlət mətbuat orqanı olan «Nuxa fəhləsi» qəzeti belə 
əməllərdən bəhs etmək zərurəti qarşısında qalmışdı. Həmin qəzetdə dərc olunan 
yazılardan birində Göynük kooperativinin sədri Əhməd Səfəralının Məhəmməd 
Quluzadə adlı şəxsdən təhvil aldığı 527 kq çəltiyi saxtakarlıqla azaldaraq 227 kq 
miqdarında qeyd etməsi, 7 manatlıq şab 20 manata satması, iri məmurların təsiri 
altına düşərək onların şəxsi maraqlarına xidmət edən bütün tapşırıqlarını yerinə 
yetirməyə hazır olması barədə məlumat verilir.14 
  Başqa bir yazıda isə qeyd olunur ki, rayonun məsul işçiləri hər gün birinin 
evində plov yedikləri halda fəhlələr 2 saat növbədə dayandıqdan sonra xəmir kimi 
çörək alıb yeyirlər.15 
  Sovet hökumətinin fərdi kəndli təsərrüfatlarına qarşı tətbiq etdiyi ağır 
vergi sistemi 20-ci illərin ortalarında həmin təsərrüfatları iflas həddinə çatdırmışdı. 
Qolçomaq təsərrüfatı adlandırılan varlı kəndli təsərrüfatları bütün təsərrüfatların 
cəmi 3 faizini təşkil etdiyi halda kənd təsərrüfatından alınan vergilərin 50% onların 
üzərinə düşürdü. 16 
  Fərdiyyətçilərə qarşı yol verilən ədalətsizliklərin AK(b)P Zaqatala-Nuxa 
Dairə komitəsi tərəfindən etiraf olunması törədilən qanunsuzluqların geniş 
miqyasından xəbər verir: «Kənd təsərrüfatı vergisinin bir növü əvəzinə faktiki 
olaraq 12 və daha artıq müxtəlif növü toplanılırdı. Kəndlilərin yanlış olaraq seçki 
hüququndan məhrum edilməsi, qısa müddətli borcların vaxtından əvvəl məcburi 
yığılması, ipək sənayesi üçün tədarük olunan çiy baramadan şahad toplanması 
zamanı əyinti hallarına yol verilmişdir»17 
  Bolşevik rejiminin fərdiyyətçilərə mənfi münasibəti onlara qarşı tətbiq 
olunan təcrid etmə siyasətində də öz əksini tapmışdır. Həmin siyasətin təzahür 
formalarından biri kəndlilərin şəhərdə istehsal edilən sənaye və ərzaq məhsulları ilə 
olduqca məhdud miqdarda təmin edilməsi idi. Bu barədə kəndlilər şikayətlənərək 
deyirdilər: «Madam ki, fəhlə-kəndli ittifaqından söhbət gedir, onda ayrı-seçkilik nə 
üçündür? Nə üçün fəhlələr qənd, çay və digər ərzaq, sənaye məhsulları ilə təmin 
olunmaqda imtiyazlara malikdirlər?»18. 
                                                          
13 Şəki arxivi. Əsas fond 13, saxlama vahidi 13 
14
 «Nuxa fəhləsi» qəzeti, 2 noyabr 1930-cu il 
15
 «Nuxa fəhləsi» qəzeti, 2 noyabr 1930-cu il  
16
 Cəmil Həsənov, Ağ ləkələrin qara kölgəsi, səh. 103  
17 Baş arxivlər idarəsi. f. 225, s. 1, iş 56, v. 38-47 
18 Baş arxivlər idarəsi. f. 225, s. 1, iş 56, v. 38-47 
22 
 
   Ateizm bolşevik ideologiyasının əsas elementlərindən biri idi. Məhz bu 
səbəbdən də dinə aid nə varsa Sovet hakimiyyətinin patoloji nifrətinə hədəf olmuş, 
total zorakılığa məruz qalmışdır. 
  Bu barədə mərhum Əbdürrəhman Abdullayevin qeydləri diqqəti cəlb edir: 
«20-ci illərin sonunda Şəkidə məhəllə məscidlərinin mollaları İstanbul, Bağdad, 
Tehran, Qahirə darülfünunun ilahiyyat fakültələrini bitirmiş ruhanilər Sovet 
hakimiyyətinin düşməni hesab edildilər. İnqilabdan qabaq Məkkə, Kərbəla, 
Məşhəd ziyarətlərinə gedib hacı, məşədi, kərbəlayı ləqəbi daşıyanlarda da, ərəb, 
fars dilini bilən, Quran oxuyan namaz qılan, oruc tutanlar da bu siyahıya salındılar. 
Məscidlər bağlandı, xalqın məscidlərə verdiyi minlərlə xalı-xalça müsadirə 
edilərək kimlərəsə verildi. 
   Məscidlərin minarələri söküldü, hündürlüyü 100 metrə, eni 23 metrə 
qədər olan qocaman (200-300 illik) şabalıd ağacları kəsildi, qədim 
qəbiristanlıqların ağacları qırıldı».19 
  Sovet hakimiyyətinin dinə qarşı zorakılığı bütövlükdə insanlığa qarşı, 
insanın könül evinin ən dərin guşələrinə nüfuz edən ilahi nura qarşı, insanda ülvi, 
munis, qüdsi nə varsa hamısına qarşı yönəlmişdi. Bolşevik rejiminin dini dəyərlərə 
qarşı tutduğu asi mövqe üsyan ərəfəsində Şəkidə mənəvi-psixoloji vəziyyəti 
olduqca gərginləşdirmişdi. Kolxoz fəalları, «Mübariz Allahsızlar Cəmiyyəti»nin 
üzvləri «düşmən ünsürlərlə» mübarizə şüarı altında xalqın mənəvi həyatına qarşı 
zorakılığı gündəlik davranış normasına çevirmişdilər. İş o yerə gəlib çatmışdı ki, 
onlar ağzı oruclu adamları küçədə yaxalayaraq oruclarını pozur, öyrədilmiş kənd 
sovetlərinin sədrləri səmaya atəş açaraq guya ilahi varlığa meydan oxumağa qabil 
olduqlarını nümayiş etdirirdilər. 
  Törədilən rəzalətlər heç də təsadüfi olmayıb bolşevik ideologiyasının ifrat 
ateizm prinsipindən qaynaqlanırdı. Həmin ideologiyanın yaradıcısı V.İ.Lenin 
M.Qorkiyə yazdığı məktubda bildirirdi: 
  «Allah ideyasını indi Avropada da, Rusiyada da hər cür, hətta ən incə, ən 
xoş niyyət şəklində müdafiə etmək və ya ona bəraət qazandırmaq, irticaya bəraət 
qazandırmaq, deməkdir”.20 
Əsrlər boyu yaradılan möhtəşəm memarlıq abidələri, ecazkar bədii əsərlər, 
böyük elmi kəşflər insan qəlbinə və zəkasına düşən ilahi işığın nəticəsində 
mümkün olmuşdur. Allaha inamı irtica ilə eyniləşdirmək mənəvi şikəstliyin 
əlamətidir. Necə olmuşdur ki, insan adlanan məxluq rəzalət girdabının belə dərin 
qatlarına enə bilmişdir. 
                                                          
19 «Kommunist» qəzeti, 15 avqust 1989-cu il 
20 V.İ.Lenin. Ədəbiyyat haqqında. Bakı, "Yazıçı" nəşriyyatı, 1979, səh. 130 
 
23 
 
  Deməli 1930-cu ildə Şəkidə baş vermiş üsyan yalnız iqtisadi və siyasi 
hüquqsuzluğa qarşı deyil, həm də əsasında allahsızlıq dayanan mənəviyyatsızlığa 
qarşı yüksələn etiraz hərəkatı idi. 
24 
 
 
 
II FƏSİL 
 
BÖHRANIN YETİŞMƏSİ, 
ÜSYANIN İDEOLOJİ-SİYASİ VƏ 
TEXNİK-TƏŞKİLATİ ƏSASLARININ 
HAZIRLANMASI. 
 
   1930-cu il Şəki üsyanının başında Baş Şabalıd kəndinin sakini, savadlı, iti 
zəkaya və poetik ilhama malik olan Molla Mustafa Şeyxzadə dururdu. Onun babası 
Şeyx Əhməd saflığı, dini dəyərlərə sonsuz məhəbbəti, hörmət və ehtiramı ilə el-
obanın gözündə övliya səviyyəsinə yüksəlmişdi. Xalq tərəfindən Şeyx Əhmədin 
qəbri üzərində ucaldılmış məqbərə yerli əhalinin bu insana olan ehtiramının 
təzahürü idi. Az sonra həmin qəbir-məqbərə Qafqaz miqyaslı ziyarətgaha çevrildi. 
  Üsyan yatırıldıqdan sonra Molla Mustafanın həyatının sonrakı mərhələsi 
müəmmalar dumanı içində əriyib yoxa çıxır. Məhz onun tərcümeyi-halının həmin 
mərhələsinə xas olan məchulluq müxtəlif səpkili şayiələrin yayılmasına, əsassız 
güman və fərziyyələrin meydana gəlməsinə səbəb olmuşdur. 
  Əbdürrəhman Abdullayevin yazdığına görə Molla Mustafa üsyan 
yatırıldıqdan sonra bir müddət gizli şəkildə Tiflis yaxınlığındakı Soğanlıq kəndində 
yaşamışdır. O tam təsadüf nəticəsində ələ keçmişdir. Xalq Daxili İşlər 
Komissarlığının Balakən rayon şöbəsinin rəisi Tacəddin Koltayev bir nəfər 
qaraçını at oğurlayarkən yaxalamış. Oğru bağışlanacağı təqdirdə Sovet dövlətinin 
qəddar düşmənlərindən birinin gizləndiyi yeri nişan verəcəyini bildirmişdir. 
Beləliklə, oğru ilə enkevedeçinin sövdələşməsi nəticəsində Molla Mustafa həbs 
olunmuş və qapalı məhkəmə vasitəsi ilə 10 il müddətinə azadlıqdan məhrum 
edilərək sürgünə göndərilmişdir.21 
  Molla Mustafa Şeyxzadə haqqında müxtəlif xarakterli söz-söhbətin baş 
alıb getməsinə rəvac verən ən mühüm amil Mir Cəfər Bağırovun məhkəməsində 
Padarov Hacı Məmməd İbrahim oğlunun verdiyi ifadə olmuşdur. O, Azərbaycan 
SSR Baş Siyasi idarəsində, NKVD-də və DTN-də 1931-ci ildən 1954-cü ilədək 
işləmiş, müvəkkildən Azərbaycan SSR Təhlükəsizlik nazirinin müavini  
vəzifəsinədək  yüksəlmişdir. 
Padarov məhkəmədə bunları söyləmişdir: «Mənə məlum olan cinayət 
faktlarına diqqət yetirməyi zəruri sayıram. 1930-cu ildə Zaqatala-Nuxa zonasının 8 
rayonunda silahlı əksinqilabi üsyan baş verdi. Həmin üsyanın təşkilatçısı və başçısı 
ruhani ailəsindən çıxmış nuxalı molla Şeyxzadə idi. Üsyan yatırılandan sonra 
                                                          
21 «Kommunist» qəzeti. 15 avqust 1988-ci il 
 
25 
 
üsyanın iştirakçılarına qarşı hərbi çekist əməliyyatı aparıldı. Fövqəladə üçlüyün 
başçısı Sumbatov idi. Həmin vaxt yüzlərlə adam həbs edildi, güllələndi və sürgünə 
göndərildi. Lakin mənə məlum olmayan səbəbdən üsyanın təşkilatçısı Şeyxzadə 
həbs olunmadı. 
   1932-ci ilin fevralında Azərbaycan BSİ-nin Balakən rayonu üzrə 
müvəkkili işlədiyim zaman öyrəndim ki, Şeyxzadə Tiflisdədir, Türkiyəyə keçməyə 
hazırlaşır. Mən Tiflisə getdim. O vaxtlar məlum idi ki, Şeyxzadənin ingilis və türk 
kəşfiyyatı ilə əlaqəsi var, üsyanı da onların tapşırığı ilə təşkil edib. Şeyxzadə çox 
təhlükəli siyasi cinayətkar idi və törətdiyi cinayətlər üçün güllələnməli idi. Mən 
Şeyxzadəni Bakıya gətirəndən sonra BSİ-yə təhvil verdim və burada Sumbatova 
məlumat verdim. Şeyxzadənin işini BSİ-nin müstəntiqi Zeynal Əliyevə tapşırdılar. 
Mən elə güman edirdim ki, Şeyxzadə güllələnib. Ancaq 1937-ci ildə öyrəndim ki, 
Şeyxzadə sağ-salamatdır, qohum-əqrəbası ilə məktublaşır. Mən heyrətə gəldim ki, 
üsyanın sıravi iştirakçıları (onların arasında elələri var idi ki, Şeyxzadə başlarını 
aldadıb üsyana qoşmuşdu) Sumbatovun əmri ilə güllələnib, üsyanın başçısı, casus 
hələ sağ qalıb. Mən bu barədə Sumbatovla danışdım. O da özünü elə göstərirdi ki, 
guya Şeyxzadənin belə yüngül cəza ilə yaxasını qurtarması onu da hiddətləndirir 
və söz verdi ki, Şeyxzadənin işinə yenidən baxmaq üçün tədbir görəcək. 
  Əslində isə Sumbatov bu söhbəti gözdən pərdə salmaq üçün edirdi, çünki 
Şeyxzadə hal-hazırda sağ salamatdır. Onun harada yaşadığı mənə məlum deyil, 
ancaq onu bilirəm ki, Nuxada yaşayan ailəsi ondan məktub alır.22 
   Əvvəla unutmaq olmaz ki, bu ifadə Sovet xüsusi xidmət orqanlarının 
demək olar ki, bütün pillələrində fəaliyyət göstərmiş insana məxsusdur. Onun 
insanları qeyri-qanuni həbs etməsi və istintaq təcridxanasında M.C.Bağırovun 
«Şüuru varlıq deyil, döymək təyin edir» tövsiyəsinə uyğun olaraq vəhşicəsinə 
döyməsi faktları elə həmin məhkəmədə aşkarlandı. Çoxlarının taleyini alt-üst etmiş 
bu amansız çekistin özünə qarşı irəli sürülən ittihamdan yayınmaq və Sovet 
kommunist sisteminə sədaqətini nümayiş etdirmək üçün guya Yemelyanova və 
onun timsalında M.C. Bağırova əks mövqedə durduğunu sübut etmək istəyi nəzərə 
alınmalıdır. 
  İkincisi, Padarov xidmət etdiyi sistemin xislətinə sadiq qalaraq Molla 
Mustafanı türk və ingilis kəşfiyyatına xidmət etməkdə, əhalini məhz onların təhriki 
ilə üsyana qaldırmaqda günahlandırması baş verən prosesləri təhrif etmək 
niyyətindən xəbər verir. 
  Əslində isə qeyd olunduğu kimi xalqı üsyana qaldırmağa sövq edən başlıca 
səbəb bolşevizmin yaratdığı dözülməz sosial-iqtisadi və mənəvi-psixoloji vəziyyət 
olmuşdur. 
                                                          
22 Mir Cəfər Bağırovun məhkəməsi. Bakı, «Yazıçı» nəşriyyatı, 1991, səh 5253 
 
26 
 
  Əlimizdə olan faktlar sübut edir ki, Padarov məhkəməyə yalan ifadə 
vermişdir. Molla Mustafanın ailəsinə onun ölümü haqqında təqdim olunan 
şəhadətnamədə «Ölüm haqqında vətəndaşlıq vəziyyəti aktları» kitabının 1966-cı il 
avqustun 30-na aid olan 27 saylı qeydi diqqətinizə çatdırırıq: «Şeyxzadə Molla 
Mustafa Məmməd oğlu 8. XII. 1937-ci ildə güllələnib». 
  Birdə ki, vaxtı ilə «belədən belə fırlanan dünyamızda» ömür sürmüş Frans 
Kafka adlı müdrik bir yazıçının həyat gerçəkliklərini heyrətamiz dəqiqliklə əks 
etdirən kəlamı bizlərə yadigar qalmışdır: «Bu rəhimsiz və amansız dünyada yalnız 
kobud və kütbeyinlər qalib gəlir. Bütün ali hiss və məqamlar əksəriyyət üçün 
gülünc və mənasızdır. Qabiliyyəti olan insanlar taleyin, amansız dövlət aparatı və 
onun gizli agentlərinin əlində oyuncaqdır». 
   Oxşar taleyi yaşayan Molla Mustafa Şeyxzadə həbsxanada olarkən 1934-
cü il fevralın 11-də özü haqqında belə yazmışdı: 
 
Gənc ömrü fəlakətlərdə tar-mar olan, 
Millət fədaisi olmaqda xəyanət bulan, 
Xəyanət fərdi qazanan divanə bənəm. 
Xalqıma xidmət idi qəsdim bu xanədə 
Vermədi rüsxət bari ilahi nə çarə, 
Həqiqət qurbanı cahanda yeganə bənəm. 
Özüm millət qurbanı əksim yadigar,  
Mustafa Şeyxzadə Şahidi divan bənəm. 
 
  Hələ Sovet hökumətinin mövcudluğunun ilk illərində Leninin göstərişi ilə 
uzaq Ağ dənizdəki Solovetsk adasında ölüm düşərgəsi yaradılmışdı. Oradan sağ-
salamat can qurtarmaq möcüzə hesab edilirdi. Bu düşərgənin fəaliyyət göstərdiyi 
müddətdə belə səadət yalnız bir neçə nəfərə nəsib olmuşdur. 
Bəli bu həmən Solovetsk adası idi ki, Vətən, millət davası aparan yüzlərlə 
müsavatçının son mənzilinə, görgahına çevrilmişdi. 
  Molla Mustafa da 1937-ci ildə həmin adada sürgündə olmuşdur. O 
buradan ölümünə 7 ay qalmış, daha dəqiq desək 1937-ci il may ayının 25-də 
Şəkinin Baş Göynük kəndinə, əmisi oğlu Məmməd Səadətdin oğlu Şeyxzadənin 
adına məktub yazmışdır. Həmin məktubu oxuyarkən gözlərimiz önündə incə 
duyğularla yaşayan, kövrək qəlbli, qohumcanlı bir insanın surəti canlanır. Məktubu 
olduğu kimi, vergülünə, nöqtəsinə toxunmadan diqqətinizə çatdırırıq: 
  “Mənim əzizlərim, qəlbən sevib hörmət bəslədiyim əmi oğlanlarım 
Məmmədə və Məcidə. 
  Əvvəla, öz doğmalarına illərlə Vətən həsrəti çəkən talesizlik fəqirinin 
kövrəlmiş ürəyinin dərinliyində çoxdan qövr eləyən və sısqa bulaq kimi çağlayan 
salamımı yetirirəm. 
27 
 
  Sonrası, əgər oğlunuzun və əmioğlu Balakişinin əhvalını xəbər alsanız, 
Şükür allaha Bugünkü günəcən sağ-salamatıq. Gecə-gündüz bədbəxtlik girdabına 
düşmüş əmi oğlanlarıma görə dua edirəm. Sizinlə - giyərparalarımla görüşməyi 
çox istəyirəm və ümid edirəm ki, yaxınlarda hökumətin ədalətli qanunu mənə 
bəraət verər və sizi doyunca görə bilərəm. 
  Əzizlərim, elə düşünməyin ki, mən sizi unutmuşam. Allaha and olsun ki, 
bir dəqiqəm olmayıb sizi arzulamayım, amma nə eləyəsən, - dustaq həyatını... 
Yalnız ayda bir dəfə Nuxaya yaza və sizi salamlaya bilərəm. 
  Bununla ikinci məktubdur yazıram, bilmirəm əvvəlki sizə yetişib, ya yox. 
Bəlkə siz mənə yazmağa qorxursunuz? Elə isə Anaya deyin, o, mənə məktub 
almağınızı yazar, bu da məni sakitləşdirər və bilərəm ki, məktubum mehriban 
əzizlərimə yetişib. Bircə çatdırın ki, necə yaşayırsınız, sizin və oradakıların gün-
güzəranı nə təhərdir. 
  Arzulayıram ki, heç nəyin fikrini çəkməyəsiniz, Allah qoysa qayıdaram, 
sizi damət kimi bağrımın başına qoyaram, özünüz də şir balaları kimi layiqli 
yerinizi tutar, hökumətin ədalətli qanunun köməyilə ürəyinizdən keçənlərə 
çatarsınız. 
  Daha nə yazım? Mənim yerimə anam əvəzi Şirin bacıya baş çəkin, onun 
müqəddəs əllərindən öpün, oğlu Balakişidən ona salam yetirin, bir də bacım 
Fatmaya, onun uşaqlarına -  Mədinə və Şəfqət bacılarına, qardaşlarım Əhmədin və 
Mahmudun ailələrinə salam deyin. Sevimli qardaşoğlunu ağzından öpün. Hidayətə, 
Vahidə qayıdıb gəlibsə Vəliyulla bəyə, xala uşaqlarına və məni soruşan bütün dost-
doğmalara salam. Sizin intizarlı gözlərinizi və dodaqlarınızı öpürəm. Hələlik, 
xudahafiz. Sizin bəxtsiz əmi oğlunuz Mustafa Şeyxzadə. 25.V.1937.   
  Məqsədinə çatanacan arzulayacaqsan ki, vaxt gələr qardaş özünü yetirər. 
Mənim ünvanım: Popovostrov poçt şöbəsi. DİXK8-ci Solovetsk şöbəsi. Solovetsk 
adası. 
Şeyxzadə Mustafa Məmməd oğlu.”... 
  Bir neçə il üsyana hazırlıq işləri getmişdir. Mustafa Şeyxzadə və onun 
həmfikirləri Sovet hökumətinin yeritdiyi aqrar siyasətin kəndlini tədricən 
mülkiyyətçilik hissindən məhrum etdiyini, bu səbəbdən də əmək məhsuldarlığının 
aşağı düşdüyünü, güzəranın ağırlaşdığını, narazılığın artdığını həssaslıqla izləyir və 
həmyerliləri ilə etdikləri söhbətlər zamanı ağıllı mühakimələrlə, həyati dəlillərlə bu 
vəziyyəti doğuran səbəbləri izah edirdilər. 
  Təbliğat və təşviqat işi yalnız Şəkidə deyil, Azərbaycanın bir çox 
bölgələrində də gedirdi. Azərbaycan Siyasi İdarəsinin rəhbərlərindən Aqrba, 
Nevernov və Şəmsəddinskinin bircə tərtib etdikləri ümumi məlumatda bu barədə 
deyilirdi: «1930-cu ilin fevralında bizim tərəfimizdən 4 nüsxədən ibarət 2 formada 
intibahnamələr aşkarlanmışdır. Bu intibahnamələrdə naməlum fəhlə təşkilatının 
adından çıxış edilir, fəhlələr və kəndlilər Sovet hökumətini devirməyə çağırılır; 
28 
 
həmçinin siyasi idarənin günahsız fəhlələri, kəndliləri həbs etməsindən, iqtisadi 
dağıntılardan bəhs olunur. 
   1930-cu il fevralın 20-də bir nəfər işsizin əlində «oxu və sonra ötür» 
sözləri yazılmış xalqa ünvanlanan müraciət tutulub. Müraciətdə deyilir ki, SSRİ-də 
din təqib olunur. Məscidlər, kilsələr Sovet hakimiyyəti orqanları tərəfindən ləğv 
olunur. Sovet hökumətindən tələb olunmalıdır ki, aldığı ibadət yerlərini və qiymətli 
əşyaları geri qaytarsın. 23 
  Üsyana hazırlıq işinin bütün çətinliklərini çiyinlərində daşıyan şəxslərin 
səyi hesabına Zaqatala-Nuxa bölgəsinin bir çox yaşayış məntəqələrində 35 
nəfərdən ibarət kiçik silahlı dəstələr yaradılmışdı. Onların ümumi sayı 150 nəfərə 
çatmışdı. Üsyanın başlanacağı təqdirdə silahlı qüvvəni 600 nəfərə qədər artırmaq 
ehtimalı da nəzərə alınmışdı. 
   1930-cu ilin mart ayında Molla Mustafanın yaxın silahdaşı, Göynük 
kəndinin sakini Yunus Tiflisə gedərək yarı-gizli şəkildə yaşayan Şəkinin keçmiş 
bəyi Mustafa bəy Əlicanbəyovla görüşür.  
   Üsyana hazırlaşanların məqsədi onun vasitəsi ilə müsavatçılarla əlaqə 
yaratmaq, eyni zamanda Mustafa bəy Əlicanbəyovu üsyana rəhbərlik üçün Şəkiyə 
dəvət etmək idi. Mustafa bəyin sonrakı fəaliyyəti sübut edir ki, üsyanda yaxından 
iştirak etmək üçün edilən təklifi qəbul etmiş və bu məqsədlə 1930-cu ilin aprelin 2-
də Bakıya gəlmişdir. O, Bakıda olarkən hərəkatın perspektivindən bəhs edərək 
bildirmişdi ki, əgər üsyanın başlanğıc mərhələsində müvəffəqiyyət əldə olunarsa və 
üsyançıların müqaviməti heç olmasa bir ay davam edərsə, Qarabağ mahalında da 
üsyanın başlanması zəruridir. Çünki bolşevik rejiminin törətdiyi fəsadlar orada da 
əhalinin narazılığını son həddə çatdırmışdı. Onun mülahizələrinə görə ümumi 
üsyan Şəkidən başlanmalı idi. M.Əlicanbəyovu bu qənaətə gəlməyə sövq edən 
başlıca səbəb burada kolxoz quruculuğu zamanı əhaliyə qarşı yönəlmiş 
qanunsuzluq və zorakılıq hallarına görə müqavimətin sürətlə artması idi. Torpaqla 
bağlı ümidi puç olmuş kəndlilər, Sovet hakimiyyətinə qarşı asi düşərək dağlara 
qalxan qaçaqlar müqavimətin əsasını təşkil edirdilər. Elə rəsmi dövlət qulluğunda 
olan şəxslərin də bir çoxu xalqın maddi və mənəvi həyatına qarşı yönələn 
zorakılıqlardan narazı idilər. Bolşevik rejiminin siyasi və sosial bazasının məhdud 
olması bu qənaəti daha da möhkəmləndirirdi. On minlərlə əhalinin yaşadığı Şəki 
rayonunda cəmi 800 nəfər kommunist var idi. Burada hərbi hissə də yox idi. Hətta 
milis işçiləri də antibolşevik əhval-ruhiyyə ilə köklənmişdilər. 
  Üsyançıların demək olar ki, bütün dövlət idarələrində öz adamları var idi. 
Onlar hakimiyyət orqanlarının fəaliyyəti haqqında üsyana hazırlaşan qüvvələrə 
müntəzəm məlumatlar verirdilər. M.Əlicanbəyovun bildirdiyinə görə Şəki hərbi 
                                                          
23
 Baş Arxivlər idarəsi. f. 12, s. 4, iş 62, v. 140 
 
29 
 
komissarlığında 5 nəfər əməkdaşdan 3 nəfəri, milisdə və digər təşkilatlarda 
çalışanların yarıya qədəri onların adamları olmuşdur. 24 
  Beləliklə, 1930-cu ilin yazında Şəkidə üsyanın başlanması üçün ilkin 
şərtlər tam yetişmişdi. Hərəkat kənddən başlandı. Çünki kütləvi kollektivləşmə 
kəndlini torpağa sahiblik hüququndan məhrum edilməsinə gətirib çıxarırdı. Torpaq 
isə kəndlinin həyatının təminatı üçün başlıca şərtdir. O, torpaq uğrunda üsyana 
qalxmaqla ailəsi və öz həyatı uğrunda ölüm-dirim mücadiləsinə başlamış olurdu. 
Bütövlükdə üsyanın hərəkətverici qüvvəsi yüz illərin sınağından çıxmış əxlaqi-etik 
baxışları,   dini   məfkurəni,   iqtisadi   münasibətləri   və   istiqlaliyyət düşüncəsini 
təmsil edən zümrə idi. 
  AK(b)P Zaqatala-Nuxa dairə komitəsinin sədri Əmiraslanov və 
informasiya şöbəsinin rəhbəri Ayrapetovun AK(b)P MK-ya 10-20 aprel 1930-cu il 
tarixdə baş vermiş hadisələr haqqında “məxfidir” qrifi ilə verdikləri məlumat da 
yuxarıda yazılarından təsdiq edir: «Hadisələrin məzmunu və istiqaməti sübut edir 
ki, din xadimlərinin, qolçomaqların və banditlərin başçılıq etdiyi üsyan siyasi 
xarakter kəsb edir. Üsyana uzun müddət hazırlıq işi görülüb. 
  Hərəkat Azərbaycan SSR-nin digər dairələri ilə əlaqəlidir və 
müsavatçıların, ittihadçıların rəhbərliyi altında sovetləşmənin 10 illiyi ilə əlaqədar 
başlanacaq ümum Azərbaycan üsyanının tərkib hissəsidir. 
  Qeyd etməyi vacib hesab edirik ki, xan-bəy, qolçomaq-bandit ünsürlər 
quruculuğumuzun çətinliklərindən, kəndlilərin ayrı-ayrı narazılıq hallarından 
istifadə edərək Sovet hakimiyyətinə qarşı çıxmışlar. İslam uğrunda şüarı ilə çıxış 
edərək fitnəkarlıqla öz ətraflarına xeyli zəhmətkeş kəndliləri cəlb edə bilmişlər. 
Uzun müddətli hazırlıqdan güdülən başlıca məqsəd kəndlilərin əhval-ruhiyyəsində 
dəyişiklik etmək və beləliklə üsyan üçün əlverişli mühit yaratmaq olmuşdur. 
Üsyana hazırlıq son 3 ayda daha intensiv xarakter kəsb etmişdir. Bu isə kənddə 
kapitalist elementlərə qolçomaqlara, din xadimlərinə sosializmin geniş hücumu ilə 
əlaqədar idi. Bunu kolxozçu kəndlilərin öldürülməsi, təhqir edilməsi, kənd 
aktivlərinin qorxudulması kimi halların artması da təsdiq edir. 
  Sovet hökumətinin tezliklə yıxılacağı, kəndlilərə şəkər və digər ərzaq 
məhsulları verilərkən bunların aeroplanlarla Türkiyədən gətirildiyi haqqında 
şayiələr yayılmışdı. Onlar özlərini dini dəyərlərin himayəçisi kimi təqdim edərək, 
«islam uğrunda» şüarı ilə çıxış edərək aşağıdakı tələbləri irəli sürmüşlər: 
 
1. Din əleyhinə təbliğata son qoyulsun. 
2. Məscidlərə sərbəst getmək azadlığı verilsin. 
3. Məktəblərdə şəriət dərsləri tədris olunsun. 
                                                          
24
 Cəlal Qasımov. Yaddaşın bərpası. Bakı, «Mütərcim» nəşriyyatı, 1999, səh. 105-108 (müəllif MTN-
in arxivindəki sənədlərə istinad etmişdir) 
 
30 
 
4. Dini tədris üçün mədrəsələr açılsın. 
5. Həbs edilmiş din xadimləri azad edilsin. 
6. Latın əlifbası qurana və şəriətə zidd olduğuna görə ləğv edilsin.  
 
Hətta latın əlifbası onlar tərəfində qanundan kənar elan edilmiş, həmin 
əlifba ilə yazılan kitablar yandırılmışdır. 
  Sovet hökumətinin düşmənləri quruluşumuzun tərəfdarlarını öldürməkdən 
belə çəkinmirdilər. Yeddi nəfər müəllim həlak olmuşdur...25 
  Mənəvi-psixoloji və sosial-iqtisadi sıxıntılar içində yaşayan xalqın yaxın 
keçmiş haqqında xatirələri hələ öz hərarətini itirməmişdi. İstiqlaliyyət dövrünə xas 
olan azad əkinçiliyə və sənətkarlığa əsaslanan iqtisadi münasibətlərin məhv 
edilməsindən, dini məfkurənin amansız təqiblərə məruz qalmasından irəli gələn 
sonsuz qəzəb, Azərbaycanın demək olar ki, bütün bölgələrində müqavimət 
hərəkatına təkan verən obyektiv səbəblər idi. 
   Sovet hakimiyyəti orqanlarının 30-cu ildə Azərbaycanın ayrı-ayrı 
bölgələrində baş verən hadisələrə münasibətini ifadə edən daha bir arxiv sənədinin 
ümumi məzmunu deyilənləri bir daha təsdiq edir. 
  «Azərbaycan ərazisində antisovet elementlərin bir qisminin aradan 
götürülməsi digər belə ünsürlər içərisində çaxnaşma yaratdı. Onların bir hissəsi 
banditlərlə (qaçaqlara) birləşdi. Bir qismi gizli yaşayış şəraitinə keçdi. Əhəmiyyətli 
hissəsi isə yoxsullar, ortabab və fəhlələr arasında aparılan həbslərin qeyri-qanuni 
olması, Sovet hökumətinə qarşı dərhal çıxış etməyin zəruriliyi barədə təbliğata 
başladılar. Təbliğatçılar xalq içərisində bu məzmunda söhbətlər aparırdılar»: SSRİ 
daxilində üsyanlar başlandıqdan sonra Sovet hökuməti özünü inamsız hiss edir. 
Lakin rəhbər şəxslər nəyin bahasına olursa olsun, öz mənsəblərini qoruyub 
saxlamağa çalışırlar. Lakin bütün cəhdlərə baxmayaraq hakimiyyət tezliklə süquta 
uğrayacaqdır. Sizin vəzifəniz taxılı, digər vergiləri verməmək və kolxoza üzv 
olmaqdan imtina etməkdən ibarətdir. 
  Bakı dairəsində Lenin-Suraxanı rayonunun Əmircan kəndində Qulam Əli 
(keçmiş dəllal-ticarətçi), Məşədi Fərrux Nur Məmməd oğlu (Müsavatçı oğlu), 
Kərbəlayı Səlim (icraçı), Atabala (keçmiş tacir), Məşədi Məmməd və Kərbəlayı 
Məmmədovdan ibarət qrup yaranmışdı. Onlar kəndin mollası Axund Molla 
Hənifənin həbsinin qeyri-qanuni olduğunu bildirərək həmkəndlilərinə məsləhət 
veriblər ki, mollanın azad edilməsi üçün Mərkəzi Komitə qarşısında vəsatət 
qaldırsınlar. 
  Bu kənddə Məşədi Əziz Hüseyn oğlu və Ağa Nəbi Əhməddən ibarət ikinci 
qrup da fəaliyyət göstərir. Bu iki qrup bircə hərəkət edir. Onların fəaliyyəti 
nəticəsində 1930-cu il fevralın 9-da həmin kəndin 30 nəfər sakini məscidə 
                                                          
25 Baş Arxivlər idarəsi. f. 255, s. 1, iş 56, v. 3844 
 
31 
 
toplaşaraq namazdan sonra öz aralarında üç nəfəri Axund Molla Hənifənin azad 
edilməsini xahiş etmək üçün Bakıya göndəriblər. 
   Bakının Bülbülə kəndində Hacı Sahib (qolçomaq), Cumaqulu Nəsrulla 
oğlu İslamov, Hacı İsgəndər Qafar oğlu, Əli İman, Hacı Əli bəydən ibarət antisovet 
qrup fəaliyyət göstərir. 
   Bu qrup 1930-cu il fevralın 9-da axşam saat 8-də kəndlilərlə birlikdə 
məscidə toplaşaraq kənddə dini işləri gücləndirmək və Molla Axundun azad 
olunması üçün, kollektiv ərizə yazmaq üçün qərar qəbul etmişlər. 
  Binə kəndində Fəcəli Əşrəf oğlu və Abdurəhim Talıb oğlundan ibarət daha 
bir antisovet qrup formalaşmışdı. Onlar aparılan həbslərin düzgün olmadığı 
haqqında təbliğat aparırdılar. 
  Qarabağda Şeparta adlanan yerdə 40 nəfər həbs olunmaqdan qorxaraq 
gizlənmişdilər. Belə antisovet qruplar Salyan, Lənkəran mahallarında da 
yaranmışdı. 
  Zəngilan və Qubadlı dairə milis rəisləri Sultanov və Hacıyev 24 nəfərlik 
silahlı qüvvə ilə gizlənmişlər. 
  Qarabağ mahalı Xanlıq və Əfəndilər kəndlərində din xadimləri həbs 
edilərkən qadınlar etiraz əlaməti olaraq dustaqları 1,5 km müşayiət etmişlər. 
  Zaqatala-Nuxa mahalın Balakən rayonunda kəndlilər kolxoza daxil 
olmaqdan imtina etmiş, görkəmli din xadimlərinin həbs edilmə səbəbləri ilə 
maraqlanmış və onların dərhal azad olunmalarını tələb etmişlər. Kəndlilər həbs 
olunan din xadimlərini yaxşı insanlar kimi xarakterizə edərək, heç bir günah sahibi 
olmadıqlarını bildirmişlər. Onlar bir səslə qışqırırdılar: «Biz kolxoz istəmirik, 
lazım deyil, bizim mollanı azad edin». Bu etiraz hərəkatında iştirak edən qadınlar 
saçlarını yolurdular. 
  Antisovet ünsürlərinin həbsi zamanı silahlı müqavimət göstərilməsi halları 
da mövcud olmuşdur. 
  Naxçıvanda Kərbəlayı İsmayıl, Gəncədə quldur Yaqub məhz belə hərəkət 
etmişlər».26   
   Sənədin məzmunu sübut edir ki, dövlət səviyyəsində qanunsuzluq və 
özbaşınalıq baş alıb getmişdir. Həbslər dalğası şahə qalxaraq qarşısına çıxanları 
süpürüb siyasi idarənin zindanlarına tökürdü. Haqsızlığa qarşı cüzi etiraz antisovet 
əməl adlanan siyasi ittihamla üzləşirdi. 
   Kəndin ağsaqqal mollasının azad edilməsini tələb etmək antisovet əməli, 
həbs edilən əzizlərinin arxasınca qadınların pay-piyada getməsi doğmalarının 
həbsinə görə saç yolmaqla öz kədərlərini ifadə etməsi antisovet əməl! 
   Siyasi rəngin ən qatı çaları olan antisovet əməl ittihamı minlərlə, on 
minlərlə insanı fəlakətin ağuşuna sürükləyirdi. 
                                                          
26 Baş Arxivlər idarəsi. f. 12, s. 4, iş 62, v. 134137,140 
 
32 
 
  Törədilən rəzalətlər, verilən zülm və sitəmlər müqabilində mütləq itaət 
nümayiş etdirilməsi bu ittihamdan yaxa qurtarmaq üçün yeganə çıxış yolu idi. 
Fəqət insanın zülm qarşısında daim itaət göstərməsi mümkün idimi? Bu insanın öz 
təbiətinə qarşı çıxması, öz-özünü inkar etməsi demək olardı. 
  İnsan ruhuna doğma olan, qəlbi riqqətə gətirən dəyərlərdən məhrum olmaq 
istəməyən, mənəvi cəhətdən şilküt edilmiş halda yaşamaqdan, daha doğrusu 
mövcud olmaqdan imtina edən adamların qiyamdan başqa digər yolları qalmırdı. 
  Üsyan ərəfəsində meydana gəlmiş kiçik silahlı dəstələrin üzvləri məhz bu 
yolu seçən insanlar idi. Budur onların bir qismi. 
 
1. Süleyman Salman oğlunun dəstəsi (Baş Göynük) -  3 nəfər. 
2. Əbdül Məcid Bakkayevin dəstəsi -  3 nəfər. 
3. Novruz Şirinovun dəstəsi (Əliabad) -  2 nəfər. 
4. İslam Qara oğlunun dəstəsi (Varxıyan) -  3 nəfər. 
5. Məmməd Ramazan oğlunun dəstəsi (Qabaqçöl) -  5 nəfər. 
 6. Həsən Osman oğlunun dəstəsi (Tala qrupu -  Şuayan qalıqları) -  3 nəfər. 
7. Abbas Zikzitski 
 
   1930-cu il aprel ayının 13-də üsyanın başlandığı gün bir sıra fəallar həbs 
edildilər. Çox güman ki, xəyanətin qara əlləri bu həbslər üçün zəmin rolunu 
oynamışdır. 
  Həmin gün Mustafa bəy Əlicanbəyov (Şəkinin bəyi), Hidayət Hacı Vahab 
oğlu (Xalxaldan olan tacir), Bəkir Yusif oğlu Əhmədov (Vartaşen rayonunun 
Turkeş kəndindən olan ortabab kəndli), Rəsul Abdulla oğlu Rəsulov (Nuxanın 
Qışlaq hissəsindən olan kustar) və Talıb Həsənov o vaxt rəsmi hakimiyyət 
nümayəndələrinin dedikləri kimi aradan götürüldülər. 
  Nuxa rayon milis şöbəsinin rəisi Cərulla Əfəndizadəni gizləndiyinə görə 
həbs etmək mümkün olmadı. 
  Molla Mustafa Şeyxzadə Zaqatala-Nuxa qəzasında fəaliyyət göstərən 
müqavimət hərəkatı fəalları ilə əlaqə saxlayır, üsyana mütəşəkkil halda başlamaq, 
vahid qüvvə ilə çıxış etmək, hərəkətləri uzlaşdırmaq, kortəbiiliyə və özfəaliyyət 
hallarına yol verməmək üçün danışıqlar aparırdı. Belə danışıqlardan biri 1930-cu il 
aprel ayının əvvəllərində Qax-Muğal kəndinin sakini Xəlil Musa oğlu Eminovun 
evində, Qax üsyançılarının başçısı Sadiq bəy Balacayevlə olmuşdur. 
   Sadıq bəy həbs olunduqdan sonra 1930-cu il aprelin 27-də ifadə 
vermişdir. Onun dediklərindən: «Üsyan başlanmazdan 10-12 gün əvvəl (aprelin ilk 
günlərində) səhər tezdən mənim evimə Qax-Muğal kəndinin sakini Xəlil Musa 
oğlu Eminov gəldi və bildirdi ki, məni onun evində olan Molla Mustafa Şeyxzadə 
çağırır. O, mənə dedi ki, heç kimin görməməsi üçün bağların içi ilə gedim və bu 
barədə heç kimə, heç nə deməyim. Bu tapşırıqları verdikdən sonra o saat getdi. 
Mən Xəlilin tapşırdığı kimi etdim və tezliklə onun evində oldum. Məni Xəlil özü 
33 
 
qarşıladı. Mustafa və başqaları oturan otağa deyil, heç kim olmayan otağa apardı. 
Molla Mustafa ilə otaqda kimin olduğunu bilmirdim. Lakin səsindən öz 
həmkəndlim Şabanı (Mahal İH-nin başçısı Ağamirovun kürəkəni) tanıdım. Bundan 
başqa Şabanın orada olmasını Xəlil özü də təsdiq etdi, lakin orada olan başqa 
adamlar haqqında heç nə demədi. Xəlil Molla Mustafanı mən olan otağa gətirdi. 
Bizi tək qoyub çıxıb getdi. Molla Mustafa ilə mən çoxdan tanışam. O, hələ ticarətlə 
məşğul olarkən Mən onun Baş Şabalıddakı evində olmuşam. Onu deyə bilərəm ki, 
Molla Mustafa mənə yaxşı tanışdır. Mən Molla Mustafaya sual verəndə ki, bu cür 
məxfilik nəyə lazımdır, o bildirdi ki, qeyri-leqal vəziyyətdədir, həbs olunmağından 
qorxduğu üçün gizlənir. Molla Mustafa maraqlandı ki, məni incidən və ya 
sıxışdıran varmı, hazırkı qayda-qanunla razıyammı? Cavab verdim ki, məni heç 
kim nə incidir, nə də sıxışdırır və hökumətə qarşı heç bir narazılığım yoxdur. Bu 
zaman Molla Mustafa başladı danışmağa ki, Sovet hökuməti öz siyasəti ilə əhalinin 
dini hisslərinə toxunur, məscidləri əllərindən alır, mollaları həbs edir və bununla da 
bizi və dinimizi məhv edir. Son nəticə olaraq Molla Mustafa Sovet hakimiyyətinin 
devrilməsinin zəruri olduğunu bildirdi. 
  Mən onun təklifindən boyun qaçırdım, lakin o mənim bu işə qoşulmağıma 
təkid etdi və təklif etdi ki, silahlı dəstə yığım. Mən buna razı olmadım, lakin Molla 
Mustafa məni hədələdi ki, razı olmasam son anda mənim üçün pis ola bilər. Axırda 
Molla Mustafa mənə aşağıdakıları dedi: «Bu haqda heç kim qətiyyən bilməməlidir, 
özün hazır olmalısan və silah tədarükü də görməlisən, mən isə kimə paylamaq 
lazım olduğunu sənə deyəcəyəm. Əgər mənə qulaq asmasan, sonra çox 
heyfsilənəcəksən. Mən bunlara baxmayaraq, razılıq vermədim. Yadımdadır ki, 
Molla Mustafa söhbət zamanı bildirdi ki, Sovet hakimiyyətini yıxmaq üçün 
hazırlıq hər yerdə gedir, türklər tərəfindən də köməklik olacaq. Nuxa şəhərinə 
gələn türk Kazım paşanın adını çəkdi. Bunlardan başqa Molla Mustafa mənə heç 
nə demədi. Mən Molla Mustafadan o biri otaqda oturanlar haqqında, xüsusən 
Şaban haqqında soruşanda, Molla Mustafa «onu haradan tanıyırsan, bəlkə bu işdə 
Ağamirov özü də iştirak edir» -  deyə cavab verdi. 
   Görünür, Siyasi idarənin zindanında məruz qaldığı işgəncələr Sadıq bəyin 
iradəsini sarsıtdığından onu vicdan, əxlaq meyarlarına uyğun gəlməyən bu cür 
ifadə verməyə sövq etmişdir. 
  Molla Mustafanın Nuxa-Zaqatala dairəsində üsyana hazırlıq prosesində 
mühüm rol oynadığını təsdiqləyən faktlardan biri də hərəkatın iştirakçısı Xəlil 
Musa oğlu Eminovun həbsindən sonra verdiyi ifadədir. O, ifadəsində bildirmişdir 
ki, üsyandan 20 gün əvvəl Molla Mustafa, İsmayıl, papaqçı Məmməd (Qax sakini) 
və Hacı Ağakişi bəy (Qazmalar kəndinin sakini) onun evində olmuşlar. Xəlil Musa 
oğlu Hacı Ağakişi bəyin həmin görüşdən əvvəl həbs edilməsinə baxmayaraq 
papaqçı Məmmədin onun bura necə gətirə bildiyinə təəccüblənmişdir. O, 
ifadəsində daha sonra bildirmişdir ki, onlar dördü də nə barədəsə söhbət edirdilər. 
Səhər papaqçı Məmmədlə Hacı Ağakişi bəy çıxıb getdilər. Molla Mustafa və 
34 
 
İsmayıl da çay içdikdən sonra getdilər. Onlar hara getdikləri haqqında mənə 
məlumat vermədilər. Üsyan başlamazdan əvvəl Molla Mustafa və İsmayıl mənim 
evimə qayıtdılar. Səhər tezdən Molla Mustafa mənə Qaxa gedib Şabanı və onun 
qonağı Şərifi bura çağırmağı tapşırdı. Mən atla Şabangilə gedib Mola Mustafanın 
tapşırığını ona çatdırdım. 
   ...Oradan Sadıq bəygilə getdim, ona da həmin tapşırığı çatdırıb əlavə 
etdim ki, Cəlal həkimi də özü ilə gətirsin. Sonra mən evə qayıtdım. 
   ...Mən əminəm ki, bu hazırlıq işləri haqqında Balacayev Sadiq bəy, 
Şaban, Hacıağakişi bəy, papaqçı Məmməd və Şərifin yaxşı məlumatları var idi. 
Molla Mustafanın bütün fəaliyyəti haqqında isə İsmayıl Molla Musa oğlu bilirdi, 
çünki onlar bir-birindən ayrı  olmurdular.27 
  Molla Mustafanın evində axtarış zamanı tapılan vərəqədən məlum olur ki, 
o hərəkatın təşkilatçısı və rəhbəridir. Vərəqədə deyilir: «Aşağıda adları yazılmış 
adamlar silahlıdırlar və  onları sizin sərəncamınıza göndərirəm. Siyahıda adları 
yazılmış şəxslərdən gəlməyənlər haqqında mənə məlumat verilməli:  
“1. Salman Məmməd oğlu çaxmağı olmayan üçşeşli (beşatılan) tüfəng;  
2. Şahqulu Mustafa oğlu üçşeşli (beşatılan) tüfəng və hər birində adı çəkilən 
silah olmaqla 8 nəfər.  
İmza: Yüzbaşı Layıski İlyas İsgəndər oğlu, Katib Yaqub Yunus oğlu. 
10.04.1930“. 28 
   Molla Mustafanın SSRİ miqyaslı üsyan hazırlayan «Xalq Azadəçilər 
Firqəsi»nin Baş Göynük kəndindəki özəyinə rəhbərlik etməsi haqqında da məlumat 
olmuşdur. 
  Baş Göynük kəndinin müəllimi Səadəddin Əfəndiyev həmkəndliləri Paşa 
Mahmudov və Əli Məmməd oğlu ilə etdiyi söhbət zamanı bildirilmişdir ki, ona 
Sovet hökumətinin devriləcəyi və Milli hökumətin qurulacağı barədə məlumat 
vermişlər. Molla Mustafanın «Xalq Azadəçilər Firqəsinin Baş Göynük özəyinə 
rəhbərlik etməsi və təşkilatda 450 nəfər silahlı adamın birləşməsi haqqında fakt da 
Səadəddin Əfəndiyevə verilən həmin məlumatdan bəlli olmuşdur. 
  Şəki üsyanının fəal iştirakçılarından biri də vaxtı ilə Hacı Zeynalabdın 
Tağıyevin yanında qulluq etmiş Əsədulla Sadıxov idi. Üsyan ərəfəsində o, Göynük 
kooperativində mühasib işləyirdi. Ə.Sadıxov rus dilində orta təhsil almış, sonra 
Türk kommersiya məktəbini bitirmişdir. Türk, fars və rus dillərini mükəmməl 
bilirdi. 
  Ə.Sadıxov gizli təşkilatın üzvü olub. Həmin təşkilatda 14 ay fəaliyyət 
göstərib. Bu təşkilatın sonuncu iclası 1930-cu il aprelin 8-də, ya da 9-da olub. 
                                                          
27
 C.Qasımov. Yaddaşın bərpası. Bakı, «Mütərcim», 1999, səh. 111-112 
28
 Yenə orada. səh. 116 
 
35 
 
Həmin iclasda Azərbaycanda Sovet hakimiyyətinin qurulmasının 10-cu ildönümü 
günü üsyana başlamaq haqqında qərar qəbul olunub. 
  Ə.Sadıxov təşkilatın tapşırığı əsasında üsyana hazırlaşan qüvvələri Sovet 
hökumətinin qəbul etdiyi qərarlar və beynəlxalq vəziyyət haqqında məlumatlarla 
təmin etməli idi. 
  O, Nuxa qəzasında baramaçılıq təsərrüfatında yaranan böhran, Roma 
Papasının dünya dövlətlərini SSRi-yə qarşı səlib yürüşünə çağırması ЦИК (b/P-nin 
elliklə kollektivləşmə zəminində qolçomaqları bir sinif kimi ləğv etmək haqqında 
qəbul etdiyi qərarın Göynük sakini Əli Məmməd adlı şəxsin evində müzakirə 
edilməsi barədə məlumatları təşkilata vermişdi. 
  Mustafa bəy Əlicanbəyovun 1930-cu il mayın 4-də həbsxanada verdiyi 
ifadədən məlum olur ki, 1929-cu ilin yayında Nuxa sakini Hüseyn İnçəli Əsədulla 
oğlu ona bildirmişdir ki, «xalqçı» adlı təşkilatın üzvüdür və türklərlə sıx əlaqəsi 
var. Təşkilatda əsasən nuxalı və zaqatalılardan ibarət üçlüklər yaranıb. Təşkilat 
türk təşkilatıdır, ona Qara Bəkir paşa və Məmməd Əmin Rəsulzadə rəhbərlik 
edirlər. Təşkilatın əsas məqsədi SSRİ-nin üçlüklərlə üzük kimi əhatə etməkdi. Bu 
məlumatın onda haradan olması sualını cavab verərək bildirib ki, 1924-cü ildə 
Türkiyədə olarkən bu təşkilat ilə əlaqəyə girmişdi.29   
   Hüseyn Əsədulla oğlu müqavimət hərəkatının fəal iştirakçısı olub. Onun 
babası Beydulla irsi olaraq nəsli xətlə İnçə kəndinin qazısı seçilmişdir. Əsədulla 
sonralar Şəkiyə köçərək şəhərin Yuxarı baş deyilən hissəsində, Giləhli 
məhəlləsində məskunlaşmışdır. 
  Hüseyn Molla Mustafanın bacısı ilə evlənərək onunla yaxın qohumluq 
münasibətləri yaratmışdır. 
  O, bolşevik rejimi ilə heç vaxt barışmamış, həyatının mənasını ona qarşı 
güzəştsiz mübarizədə görmüşdü. Cəsarət və qoçaqlığın vəhdəti Hüseyn Əsədulla 
oğlunun xarakterinə xas olan mühüm xüsusiyyət idi. Onun mahir və sərrast atıcı 
olması düşmənlərini daim vahimə içində saxlayırdı. Bolşevik partiyasının üzvü 
olan, canla-başla rejimə xidmət edən və bunun müqabilində Göyçay rayon hərbi 
komissarı vəzifəsinə yüksələn qardaşı Əlibala onu yolundan döndərmək üçün çox 
səy göstərmiş, lakin məqsədinə nail ola bilməmişdir. 
  Bir dəfə  hərbi komissarların Şəkidə bölgə müşavirəsi keçirilirdi. Müşavirə 
iştirakçıları şəhər mehmanxanasının restoranında şam yeməyinə əyləşərkən, 
təsadüfən orada olan Hüseyn Əlibalanı yanına çağırtdırır. Onların arasında yenə də 
həmin mövzuda söhbət olur. 
  Əlibala Hüseyni Sovet hökumətinin qayda-qanunları çərçivəsində 
yaşamağa dəvət edir. Hüseyn bildirir ki, mayasında allahsızlıq olan, Leninin 
bayrağı altında yalnız satqınlar yaşaya bilər, mən yox. 
                                                          
29
 C. Qasımov. Göstərilən əsəri, səh. 112-113 
36 
 
  Üsyan yatırıldıqdan sonra Hüseyn bəy qeyri-leqal şəraitdə yaşamaq 
zərurəti qarşısında qalır. Axtarışlar zamanı o, İnçə kəndində Bəxtiyar kişinin 
evində xəstə vəziyyətdə yatırmış. Xəyanət nəticəsində onun yerini öyrənən 
hakimiyyət orqanları evi mühasirəyə alırlar. Bəxtiyar kişinin qorxudan canına 
titrəmə düşür. Lakin evə soxulan milis işçiləri və çekistlər oranı ələk-vələk etsələr 
də Hüseyn tapılmır. Hətta onun yatdığı çarpayı səliqə-səhmanla yığışdırılmış 
vəziyyətdə olur. 
  Sən demə Hüseyn Əsədulla oğlu evin mühasirəyə alındığını görərək özünü 
itirir, yatdığı çarpayını yığışdırır və evin çardağına qalxaraq oradan arxa tərəfdə 
olan ot tayasının içinə atılır. Ara sakitləşəndən sonra o Bəxtiyar kişiyə bildirir ki, 
rəva görmərəm ki, səni mənə görə  incitsinlər və onunla halallaşaraq oradan 
uzaqlaşır. 
  Hüseynin çox inandığı dostlarından biri xəyanət çirkabına bulaşaraq 
hakimiyyət orqanlarına onu təslim edəcəyi barədə söz verir. O, Hüseyn Əsəd 
oğlunu tələyə salmaq üçün evinə qonaq çağırır. 
 Sərəncamda üsyanın yatırılmasında iştirak etmiş hərbi hissələrə təklif 
olunur ki, daimi yerləşmə məntəqələrinə qayıdarkən əhalinin tərksilah olunmasında 
Dövlət Siyasi İdarəsinə kömək etsinlər. Sənəddə həmçinin Zaqafqaziya Dövlət 
Siyasi İdarəsinin üsyançıların ram edildiyi yaşayış məntəqələrini ordu hissələri, 
milis və kommunar dəstələri ilə möhkəmləndirmək tövsiyəsi nəzərə çatdırılır. Eyni 
zamanda bildirilir ki, Bəhram bəy Nəbibəyovun ətrafında olan üsyançı qüvvələri 
məhv etmək üçün ordu hissələrindən məqsədə müvafiq şəkildə istifadə olunması 
səhra komandanlığı ilə razılaşdırılsın. 
   Bəhram bəy Nəbibəyovun bioqrafiyası barədə məlumatları Şəmistan 
Nəzirlinin yaralarından əldə edirik. 
  Bəhram bəy Nəbibəyov 1884-cü il dekabrın 6-da Şəkidə bəy ailəsində 
anadan olub. İlk təhsilini Kutaisi Realnı məktəbində almışdı. Sonra Peterburq 
Konstantin artilleriya məktəbinin tələbəsi olub. 1904-cü il sentyabrın 2-də oranı  
birinci dərəcəli diplomla başa vurub. Elə həmin il Qafqazdakı iyirminci artilleriya 
briqadasrada podporuçik kimi hərbi xidmətə başlayıb. Bəhram bəy 1909-cu il 
sentyabrın 7-də poruçik, 1912-ci il avqustun 31-də isə ştabs-kapitan rütbəsinə layiq 
görülüb. 
   1913-cü ildə üçüncü batareyanın komandiri təyin olunan Bəhram bəy 
əlaçı zabit kimi birinci əlahiddə Qafqaz Ordusunun qərargahında artilleriya rəisinin 
müavini vəzifəsinə təyin olunur. Elə həmin il üçüncü dərəcəyə «Müqəddəs 
Stanislav” ordeni ilə təltif olunur. 
  Bəhram bəy qardaşları Vahid bəy və podpolkovnik Hüseyn bəylə birlikdə 
1919-1920-ci illərdə daşnaklara qarşı igidliklə vuruşmuşdur. 
   1919-cu il dekabrın 5-də yenicə yaranmış Azərbaycan ordusunun 
hissələrinə baxış keçirən hərbi nazir Səməd bəy Mehmandarov kapitan Bəhram bəy 
37 
 
Nəbibəyovun rəhbərlik etdiyi dördüncü Dağ batareyasında əsgər və zabitlərin 
döyüş hazırlığından tam razı qalır. 
   General-mayor Həbib bəy Səlimovun 1920-ci il martın 29-da Hərbi 
Nazirliyə göndərdiyi raportdan: 
   “Bu gün saat 13-də Xanabadın ucqarı bizim partizanlar tərəfindən alındı. 
Bata alayı sıldırım qayalarla Daşbaşı yüksəkliyinə yanaşdı: Podpolkovnik Bəhram 
bəy Nəbibəyov ermənilərin təqib edilməsinə uymasaydı və mövqeləri 
dəyişməsəydi, alayın həmləsi daha uğurlu olardı. 
   Sol cinahda ermənilər ələ keçirdikləri iki pulemyotla əks həmləyə 
keçdilər. Onları Xanabaddan vurub çıxarmağa və qaçmağa məcbur etdik. 
Artilleriya əla atırdı, xüsusən podpolkovnik Bəhram bəy Nəbibəyovun batareyası, 
ancaq təəssüf ki, batareya komandiri özünü cilovlaya bilmir və batareya ilə birlikdə 
döyüşə atılırdı. 
  Qoşunların əhval-ruhiyyəsi əladır, düşmən çoxlu itki verib, təkcə 
Xaraşurtda 60-dək erməni meyidi var. 
General Həbib bəy Səlimov, Şuşa, 10 aprel 1920.” 
  “Podpolkovnik Bəhram bəy Nəbibəyovun üçüncü batareyasının topları 
aramsız döyüşlər apardığına görə tamamilə yararsız hala düşmüşdür. Yaxşı olar ki, 
onlar 1902-ci il nümunəli porşenli toplarla əvəz olunsun. Əlavə batareya qüvvəsi 
göndərməyinizi xahiş edirəm. 
General Həbib bəy Səlimov.”30 
  Bəhram bəy Nəbibəyovun həyat tarixinin hər bir mərhələsi türklük və 
qəhrəmanlıq ucalığına doğru aramsız yüksəliş mərhələləridir. Müstəmləkə rejimi 
hər bir xalq üçün qul həyatıdır. Xalqının bir daha belə acınacaqlı aqibətə tuş 
gəlməməsi üçün Bəhram bəy milli ordu quruculuğunda fədakarlıq nümunəsi 
göstərmiş, müqəddəs vətən torpaqlarının üfunətli erməni-daşnak tapdağı altına 
düşməməsi üçün döyüş meydanlarına atılmışdır. 
  20-ci illərdə bolşevik istibdadı altında inləyən xalqın dərdinə şərik çıxaraq, 
bütün imtiyazlardan rütbə, vəzifə və rahat həyat tərzindən bir andaca imtina edib 
ayaqlar altına atılmış insan ləyaqətinin qaldırdığı üsyanın rəhbərlərindən birinə 
çevrilmişdir. 
  Milli mənşə etibarilə şotland olan ingilis tarixçisi və filosofu Tomas 
Karleyl qeyd etmişdir ki, dünyanın zənginliyi məhz bənzərsiz şəxsiyyətlərdir. 
Onların əməllərinin sayəsində dünyanın işığı artır. 
  Dünyanın işığını artırmaq naminə öz həyatını qurban verən bənzərsiz 
şəxsiyyətlərdən biri də Bəhram bəy Nəbibəyov olmuşdur. 
                                                          
30 Şəmistan Nəzirli. «Azərbaycan» qəzeti, 20 fevral 2000-ci il 
 
38 
 
  Bəhram bəy Nəbibəyov 1930-cu ilin iyul ayında Şəkinin Bideyiz kəndinin 
yaxınlığındakı Buxdur dağında Beriya və Bağırovun üsyanı yatırmaq üçün 
göndərdikləri çeka cəlladları ilə döyüşdə qəhrəmancasına həlak oldu. 
  Üsyan yatırıldıqdan sonra asmaq-kəsmək xislətinə sadiq qalan bolşevik 
rejimi əhalinin gözünü qorxutmaq üçün kütləvi repressiya tətbiq etdi. Sözdə 
övladın ataya cavabdeh olmadığını iddia edən Stalin üsul-idarəsi əslində ərə görə 
arvadı, qardaşa görə qardaşı amansızcasına cəzalandırırdı. 
   Bəhram bəyin yaxın qohum-əqrəbası da belə qanunsuzluğun qurbanı 
oldular. 
  «Üsyandan sonra Bəhram bəy Nəbibəyovun qardaşlarını da həbs etdilər. 
Otuz səkkiz yaşlı Hüseyn bəy 60 yaşlı Vahid bəy Nəbibəyovların hərəsinə 1931-ci 
il martın 2-də üç il həbs cəzası kəsilir».31 
  MTN-nin arxivindəki sənədlərə əsaslanan Cəlal Qasımov «Yaddaşın 
bərpası» kitabında Zaqatala-Nuxa dairəsində baş vermiş üsyanın rəhbərlərinin 
müfəssəl siyahısını təqdim edir: 
1. Molla Mustafa Şeyxzadə (Baş Şabalıd) 
2. Nəbibəyov Bəhram bəy (NKİ-nin səfərbərlik şöbəsinin keçmiş rəisi) 
3. İsmayıl Hakki Əfəndi (türk) -  Nuxa-Zaqatala mahalı. RXTŞ-nin 
təlimatçısı. 
4. Əlicanbəyov Mustafa bəy, üsyanın başlandığı gün Tiflisdə həbs 
olunmuşdur. 
5. Şeyxzadə (Tala), 1920-ci il üsyanın iştirakçısı. 
6. Hafiz Əfəndi, 1920-ci il üsyanın iştirakçısı. 
7. Hacı Ağa Kişibəy (Qazmalar), qolçomaq. 
8. Cəlil  Moçayev,  KGİ  Zaqatala  Komsomol  idarəsi  Rəyasət Heyətinin 
keçmiş üzvü (həbs olunub). 
9. Balacayev Sadıx bəy (qolçomaq) həbs edilib. 
10. Molla Yusif -  partiyanın üzvü -  Almalı rayonunun rəhbəri. 
11. İslam və Novruz -  Əliabad rayonundakı Varxiyan quldur (qaçaq - 
M.H.) dəstəsinin başçıları. 
12. Molla Əbdurrəhman (Muxax) -  Əliabad rayonunda həbs olunub. 
13. Heydər Hacı Qurban Maqoma (qolçomaq) -  Qabaqçöl. 
14. Hacı Heybətulla (Qabaqçöl) Molla Murtazəli qrupunun ideya rəhbəri. 
15. Murtazəli Xalatolinski (Qabaqçöl) -  qolçomaq.  
16. Bəhman İsa (Qabaqçöl). 
17. Molla Şərif (Balakən), partiyanın keçmiş üzvü. 
18. Dost Tahir (Balakən). 
                                                          
31 Şəmistan Nəzirli. «Azərbaycan» qəzeti, 20 fevral, 2000. 
 
39 
 
19. Paşan Məhəmməd Şaban oğlu (ittihadçı). 
20. Mustafa Hacı Əli oğlu (Balakən imamı). 
21. Hüseyn İlyas oğlu (keçmiş qoçu, ittihadçı). 
22. Vartaşen rayonu Qumlax kənd Sovetinin sədri.32 
   Şəki üsyanın liderləri ilə yanaşı daha iki nəfərin adı rəsmi sənədlərdə daha 
çox hallandırılır. Bunlar Hafiz Əfəndi və Şeyxzadə Talski idilər. Bu şəxslər öz 
fəaliyyətlərini yaşadıqları ərazi ilə məhdudlaşdırmamış, bütün mahal miqyasında 
üsyanın hazırlanmasında, Tala, Çim-Çar, Dəymədağlı və Qazmalar kəndlərində 
üsyançı dəstələrin yaradılmasında, silahlandırılmasında fəal iştirak etmişdilər. Bu 
barədə yuxarıda adı çəkilən əsərdə deyilir: «1920-ci il Zaqatala üsyanının 
iştirakçısı olan Hafiz Əfəndi və Şeyxzadənin (Talski) digər rayonlarda üsyanın 
hazırlanmasında rolları olmuşdur. Bu haqda aşağıdakı məlumatlar vardır: 
  Tala kəndindəki üsyanın başçıları Şeyxzadə və Hafiz Əfəndidir. 1930-cu il 
fevralın 17-də Tala kəndinə hücumdan əvvəl Şeyxzadə yaxın kəndləri gəzmiş, 
üsyana hazırlıq işləri ilə məşğul olmuşdur. Əvvəl Tala kəndinə rus və türk 
tüfəngləri ilə silahlanmış 2030 nəfər hücum etmiş, daha sonra onlara silahlanmış 
talalılar da qoşulmuşdular. 
  Aprelin 8-də məlum oldu ki, Tala kəndinin sakini, baramaaçan fabrikinin 
keçmiş sahibi, qaramal alveri etmək məqsədilə Dağıstanla mütəmadi əlaqəsi olan 
Əli Məhərrəmov quldur dəstəsi təşkil etmiş, heyvandarlıq kooperativinin müdiri, 
Əbdürrəhman isə həmin dəstəni sursatla təmin etmək üçün güllə tədarükü 
görmüşdür. O, Taladakı quldur dəstəsi ilə əlaqə yaratmış və söz vermişdir ki, guya 
Baş Siyasi idarədə işləyən yaxın tanışı vasitəsilə silah əldə edəcəkdir. 
  Fevralın 14-də Əli Məhərrəmovun evində yığıncaq keçirilmişdi. Həmin 
yığıncaqda Əlinin atası bildirmişdi ki, onun göstərişi ilə hərəkət etməyə hazır olan 
2025 nəfər adam var. Adamlar Tala, Çim-Çar və Momul kəndlərindədir. O, 
həmçinin bildirmişdi ki, cəmi 10 tüfəngləri var, lakin üsyana cəlb edilən adamların 
bir çoxu silaha malikdirlər. 
  28 apreldə bu quldur dəstəsi (üsyançılar -  H.M.) haqqında verilən 
məlumatda bildirilir ki, onun başçısı carlı Taban Laçındır. 
  Dəymədağlı və Qazmalar kəndlərində antisovet özəklər yaranmışdır. 
Dəymədağlı kəndindəki özəyə Qax kəndinin sakini Sadıx bəy Balacayev rəhbərlik 
edirdi. Dadaş İsayev -  AK(b)P-nin üzvü (hal-hazırda gizlənib) həmin özəyin 
üzvləri olublar. 
  Qazmalar kəndindəki özəyə isə Hacı Ağakişi bəy başçılıq etmişdir. O, 
Hafiz Əfəndi və Şeyxzadə ilə sıx əlaqədə idi.33  
                                                          
32 Cəlal Qasımov. Yaddaşm bərpası. Bakı, «Mütərcim» nəşriyyatı, 1999, səh. 118-119 
33 Cəlal Qasımov. Yaddaşın bərpası. Bakı, «Mütərcim» nəşriyyatı, 1999, səh. 116-117 
 
40 
 
  Beləliklə bütün Şimal-Qərbi Azərbaycan böyük üsyana hazırlaşırdı. 1930-
cu ilin ilk aylarında üsyana hazırlıq prosesinin genişlənməsinə və intensiv xarakter 
almasına təkan verən başlıca amil yanvar ayının 5-də ЦИК (b)P MK tərəfindən 
qəbul edilən qərar olmuşdur. Həmin qərara görə 1932-ci ilin yayına kimi kütləvi 
kollektivləşmə həyata keçirilməli və bu zəmində qolçomaqlar bir sinif kimi ləğv 
edilməli idi. Hətta qərarın yerinə yetirilməsi üçün 500 milyon manat vəsait 
ayrılması nəzərdə tutulmuşdu. 
  Söhbət azad əkinçiliklə bağlı yüz illər ərzində formalaşmış iqtisadi 
münasibətlərə son qoyulmasından, bu qərarla razılaşmayan on minlərlə insanın 
bütün hüquqlardan məhrum olunmasından və nəhayət fiziki cəhətdən məhv 
edilməsindən gedirdi. 
  Deməli, kəndlinin fərdi torpaq sahəsinə malik olmaq və öz əməyinin 
nəticələri üzərində sərəncam vermək hüququnun üstündən birdəfəlik xətt çəkilirdi. 
Bu isə onu həyata bağlayan tellərin qırılması demək idi. 
  Kommunist bolşeviklər partiyasının kütləvi kollektivləşmə və bu zəmində 
qolçomaqları bir sinif kimi ləğv etmək qərarı ilə 1930-cu ildə baş vermiş Şəki 
üsyanı arasında məntiqi bağlılıq məhz bundan ibarət idi. Həmin üsyanın 
səbəblərini bütün istehsal münasibətləri üzərində dövlətin total nəzarətini təmin 
etməyə çalışan sovet sisteminin mahiyyətindən kənarda axtarmaq bu tarixi 
hadisəyə elmilikdən uzaq olan qeyri-ciddi münasibətdir. 
  Şəkidə, eləcə də Zaqatala-Nuxa mahalının digər rayonlarında baş verən 
üsyançıların ЦИК(b)P-nin 1930-cu il 5 yanvar qərarı ilə bağlılığı o zaman rəsmi 
dairələr tərəfindən də etiraf olunmuşdur. 
  AK(b)P Zaqatala-Nuxa dairə komitəsinin AK(b)P MK-ya verdiyi məlumat 
dediklərimizi təsdiq edir. Məlumatda bildirilir: «...axırıncı üç ayda bu iş (üsyana 
hazırlıq) daha intensiv olmuşdur. Bunun səbəbi sosializmin kapitalist elementlərə -  
qolçomaqlara, din xadimlərinə qarşı bütün cəbhə boyu hücumu ilə əlaqədar idi»34. 
  Digər sənəddə isə deyilir ki, Az.SSR ərazisində antisovet elementlərin 
qəflətən aradan götürülməsi başqa belə ünsürlər içərisində çaxnaşma yaratdı.35 
  Kolxoz quruluşunun törədəcəyi fəsadlar haqqında kəndlilər arasında qeyri-
adi söhbətlər, şayiələr baş alıb gedirdi. Hətta kollektivləşmənin üstünlüklərindən 
ağız dolu danışan hakimiyyət nümayəndələrinin də bu sistem haqqında təsəvvürləri 
olduqca bəsit idi. Bu, onların kəndlilər içərisində apardıqları təbliğat işində özünü 
büruzə verirdi. Dairə partiya komitəsinin hesabatındakı bu etiraf: «Üsyan 
hərəkatına yoxsulların cəlb edilməsi,  aşağı partiya və hakimiyyət orqanlarının 
onlar arasında apardıqları təbliğat işinin zəif olması ilə izah etmək olar». 
  Şəkinin Baş Göynük kəndində olmuş gerçək bir əhvalat həmin problemin 
ciddiliyindən xəbər verirdi. 
                                                          
34 Baş Arxivlər idarəsi. f. 255, s. 1, iş 56, v. 3847 
35 Yenə orada. f. 12, s. 4, iş 62, v. 140 
41 
 
  Siyasi idarənin Şəki şöbəsinin rəisi Qasımov kollektivləşmə ilə əlaqədar 
təhkim olunduğu Baş Göynük kəndində, həmin məsələyə həsr olunmuş yığıncaqda 
kolxoz quruluşunun üstün cəhətlərindən bəhs edirdi. Torpaqların, əkin alətlərinin, 
mal-qaranın və digər əmlakın birləşdirilməsi nəticəsində əldə olunacaq məhsul 
bolluğu, güzəranın xeyli yaxşılaşacağı, hamının bərabər olacağı barədə fikirlər 
onun çıxışının məğzini təşkil edirdi. Çıxış ərzində Göynüklülər yerdən dəfələrlə 
«inanmırıq, inanmırıq» -  deyə söz atırdılar. Bu replikaların cavabında Qasımov 
onları hədələyərək: «inanmayanları həbs edəcəyik” - deyir. Kəndlilər isə cavabında 
«bax, buna inanırq, bu sizin əlinizdən gələr» - deyə onu daha da qəzəbləndirirlər. 
Onların ev avadanlığı, yorğan-döşək də birləşdiriləcəkmi?- sualına Qasımovun 
verdiyi hətərən-pətərən cavab çaşqınlığın daha da artmasına səbəb olur. 
  Bu yığıncaqdan sonra Qasımovun hədə-qorxusundan ehtiyat edən Yunus 
və Kərim qaçaq düşdülər. 
  XX əsrin 20-ci illərində Azərbaycan - türkün bu qədim arealı bolşevizmin 
repressiyası ilə üz-üzə qaldıqda tarixin bütün qorxunc dövrlərində olduğu kimi 
yenə də Türkiyənin timsalında özünün xilaskarını görürdü. Xalq siyasi reallığı 
nəzərə almadan sadəlövh bir ümidlə Türkiyəyə baxırdı. Üsyana hazırlaşan qüvvələr 
də can atdıqları məqsədlərə çatmaq üçün Türkiyə faktoruna ciddi önəm verirdilər. 
  Bu amilə rəsmi dairələr də diqqət yetirmiş və Türkiyə faktorunu Şəki 
üsyanı ilə bağlı tərtib etdikləri müxtəlif xarakterli sənədlərin predmetinə 
çevirmişdilər. Üsyan yatırıldıqdan sonra həbs edilən şəxslərin Türkiyə ilə əlaqədar 
verdikləri ifadələr bolşevik müstəntiqlərin diqqət mərkəzində olmuşdur. 
  Dairə partiya komitəsinin məlumatındakı bəzi məqamlara diqqət yetirək 
«...Zaqatala-Nuxa dairəsinə gəlmiş aeroplanlar xəbərdarlıq vərəqələri 
atmadıqlarından üsyançılara imkan vermişdir ki, əhali arasında bu aeroplanların 
Türkiyəyə məxsus olması haqqında təbliğat aparsınlar. 
  Xalq komissarı Qorçayevanın Azərbaycanın mahallarındakı vəziyyətdən 
bəhs edən 445 saylı məktubunda belə bir epizod var: «Üsyançılar SSRl-nin bir sıra 
şəhərlərini Türkiyə və İran tərəfindən alındığı bu ölkələrlə müharibə başlandığı 
barədə fitnəkar xarakterli məlumatlar yayırlar»36. 
  Xalqı üsyana təhrik edən qüvvələr sovet hökumətinin tezliklə yıxılacağı 
barədə şayiələr yayır, əhaliyə ərzaq paylayır və həmin ərzağın aeroplanlarla 
Türkiyədən gətirildiyini bildirirdilər. 37 
  Həbs edilmiş üsyançı Abdurrahman Nağıbəyovun 1930-cu il mayın 4-də 
verdiyi ifadə: «Təxminən 1929-cu il mart və ya aprel ayında Qaşqaçay kəndinin 
sakini Həmid Molla Kərim oğlu (dəmirçi) mənimlə söhbətində bildirdi ki, şayiələr 
gəzir, tezliklə türklər Azərbaycana gələcəklər və hakimiyyəti öz əllərinə alacaqlar. 
                                                          
36 Baş Arxivlər idarəsi. f. I, s. 231, iş 53, v. 121 
37
 Baş Arxivlər idarəsi. f. 255, iş 56, v. 38-47 
 
42 
 
Əhali arasında buna hazırlıq görülür. Mənim «bu şayiələrin mənbəyi kimdir» 
sualıma Həmid cavab verdi ki, o kəndləri gəzib Sovet hakimiyyətini devirmək və 
türklərlə görüş üçün hazırlıq işi aparan bir şəxs ilə söhbət aparmışdır. Bu şəxsin nə 
familiyasını, nə də adını Həmid söyləmədi, lakin o dedi ki, bu adam Zaqatala-Nuxa 
mahalının bir sıra kəndlərində olmuş, sonra isə Dağıstana getmişdir. 1929-cu ilin 
may ayında, Qax kəndində mən təsadüfən Balacayev Sadıx bəylə görüşdüm, o da 
mənə türklərin gəlməsi və Azərbaycanı ələ keçirəcəkləri haqqında şayiələrin 
gəzməsi haqqında danışdı. Bu şayiələrin haradan əmələ gəlməsi barədə Balacayev 
mənə heç nə demədi. Mən də öz növbəmdə bu şayiələrin olmasını təsdiq etdim və 
onu da qeyd etdim ki, bu haqda Həmiddən eşitmişəm. 1930-cu ildə, təxminən 
fevral ayında mən Qax kəndində yenidən Balacayevlə görüşdüm, o yenə də mənə 
türklərin gəlməsi barədə şayiələrin gəzdiyini bildirirdi. Mən ona dedim ki, bu 
şayiələrin haqqında çoxdan danışırlar, lakin hələlik heç nə yoxdur. Sadıx bəy 
çiynimə əlini vuraraq dedi: «Görərik». Bununla da, Sadıx bəylə söhbətimiz bitdi və 
bu günə kimi mən onunla görüşmədim. 
  Mart ayının sonunda mənimlə görüşən Həmid yenə də türklərin tezliklə 
gəlməsi haqqında şayiələrin yenidən yayılması barədə söhbət açdı. Mən buna 
biganəliklə yanaşdım, çünki türklərin gəlməsinə ümidimi itirmişdim. Bu haqda 
Həmidə heç bir söz demədim»38. 
  Nümunə kimi gətirdiyimiz məhdud saylı faktlar bir daha sübut edir ki, 
1930-cu ildə Azərbaycan xalqı mənəvi və fiziki köləliyə etiraz edərkən yenə də 
gözünü ümidlə Türkiyəyə dikmişdi. Fikrimizi daha dəqiq ifadə etsək, Türkiyənin 
gələcəyi konkret işlərdən asılı olmayaraq həmin etirazın əsasında duran cəsarat 
milli ruhdan qida alırdı. 
                                                          
38 Cəlal Qasımov. Yaddaşın bərpası. Bakı, «Mütərcim» nəşriyyatı, 1999, səh. 108-109 
 
43 
 
 
III FƏSİL  
 
ÜSYANIN BAŞLANMASI, GEDİŞİ VƏ NƏTİCƏSİ 
 
  Müqavimət hərəkatı məmləkətimizin milli istiqlalına son qoyan 28 aprel 
təcavüzünün 10-cu ildönümü günü başlanmalı idi. Lakin Qala adlanan Şəki 
həbsxanasına və Zaqatalada kooperativlərə edilən hücumlar hərəkatın vaxtından 
əvvəl başlanmasına səbəb oldu. Kortəbiiliyə yol verməmək üçün edilən cəhdlər 
istənilən nəticəni vermədi. Mustafa bəy Əlicanbəyov üsyançıları razılıq verilməyən 
fərdi hərəkətlərdən çəkindirmək məqsədilə Əli adlı əməkdaşını Zaqatalaya 
göndərir. Lakin artıq gec idi. 
  Çox güman ki, üsyançıların Qalaya vaxtından əvvəl baş verən hücumu 
Molla Mustafanın sürgün ərəfəsində orada həbsdə saxlanılan əmiləri Molla 
Sadəddinlə Molla Məhəmmədi xilas etmək məqsədi daşımışdır. Ancaq Qala ələ 
keçiriləndə məlum oldu ki, üsyançılar gecikmişlər. Dustaqlar bir neçə gün əvvəl 
sürgün edilmişdilər... 
  Azərbaycanın 8 rayonunu əhatə edən üsyan hərəkatının mərkəzi Şəkinin 
Baş Göynük kəndi idi. Bolşevizmə asi çıxan qüvvələr bura toplaşaraq 1930-cu il 
aprelin 12-dən 13-nə keçən gecə dərhal çıxış etmək haqqında qərar qəbul etdilər. 
  Haşiyə: Göynük qədim türk tayfalarından birinin adı olmuşdur. Anadoluda 
və Cənubi Qafqazda ta qədimdən eyni adlı yaşayış məntəqələrinin mövcud olması 
bu ərazilərin türk arealı olduğunu bir daha təsdiqləyir. 
  Göynüklülərin tarixi yaddaşında çarizmin müstəmləkə zülmünə qarşı 
yüksələn 1807-ci il üsyanı ilə bağlı faktlar və adlar qalmışdı. Həmin il aprel ayının 
28-də başlanan üsyana sultan Murad başçılıq edirdi. Cəfərqulu xan, İlisu sultanı və 
mayor Qrekovun birləşmiş qüvvələri ilə üsyançılar arasında həlledici döyüş Bürc 
dərəsində baş verdi. Toplarla silahlanmış çar qoşunu üsyançıları məğlub etdi. 
Sultan Murad üsyandan sonra həbs olunsa da həbsxanadan qaçıb Car Balakən 
ərazisində mübarizəni davam etdirmişdir.39 
Dövlət Siyasi İdarəsinin müvəkkili Qasımov Zaqatala rayonunda əhalidə 
olan qeyri-qanuni silahları müsadirə edib geri qayıdarkən üsyançılar tərəfindən 
yaxalanır və Göynük kəndinə gətirilərək öldürülür. Komsomol təşkilatında kənd 
özəyinin katibi Züleyxa və digər kolxoz fəalları da qətlə yetirilirlər. Göynükdə baş 
verən hadisələr haqqında rayon partiya komitəsinin birinci katibi Riza Babayevə 
məlumat verən rabitə işçisi də məhv edilir.  
  Molla Mustafa camaat qarşısında çıxış edərək bildirir ki, artıq Sovet 
hökuməti mövcud deyil. Bu hökumət indi nə Petroqradda, nə Moskvada, nə də 
Bakıda fəaliyyət göstərmir. Namuslu və nüfuzlu insanların torpaqlarını və qiymətli 
                                                          
39 Cavadova. Şimal-Qərbi Azərbaycan. Bakı, 1999 
44 
 
əşyalarını mənimsəyərək onların hesabına yaşamaq istəyən, özlərini bolşevik 
adlandıran bu müftəxorların aqibəti şərəfsiz ölüm olacaqdır. Allah tərəfindən 
lənətləndirilən bu işə kim kömək edibsə onlar da haqlı qisasdan yaxa qurtara 
bilməyəcəkdir. 
  AK(b)P Nuxa rayon komitəsinin birinci katibi Riza Babayev aktiv 
kommunistləri kabinetinə toplayaraq, onların şahidliyilə baş verən hadisələr 
haqqında Bakıya məlumat verir. Eyni zamanda o, M.C.Bağırova bildirir ki, kənd 
rabitə xidmətçisindən aldığı məlumatı «Göynükdən qaçıb gələn bir çoban da 
təsdiqləyir. Yəqin ki, məlumatının qeyri-dəqiqliyini nəzərə alan M.C.Bağırov 
ehtiyatlı olmağı, şayiələrə uymamağı tövsiyə edir. İllər ötəndən sonra M.C. 
Bağırovun baş verən hadisələrə belə münasibəti başqa cür yozulur. Guya o, xüsusi 
xidmət orqanlarının bolşevik rejimindən narazı olan qüvvələri üsyana cəlb edib 
məhvinə nail olmaq niyyətinə xidmət etdiyindən R.Babayevin məlumatına etinasız 
yanaşmışdır. 
  Halbuki üsyan hərəkatının yüksələn xətlə inkişafı M.C.Bağırovun 
karyerasını təhlükə altına qoymuş və az qala həyatı bahasına başa gəlmişdi. 
  Riza Babayev rəhbərliyə məlumat verərək bildirir ki, Nuxa və ətraf 
kəndlərdə sakitlikdir. Ona görə də Göynükdəki üsyan barədə əhaliyə məlumat 
verməyin tez olması qənaətindədir. Onunla telefon danışığı aparan baş milis 
idarəsinin rəisi söhbəti belə sonluqla bitirir: 
  -  Ehtiyatlı olun. Bizimlə əlaqə saxlayın. Saatlarımızı yoxlayaq. İndi 
mənim saatım  19.03 dəqiqəni göstərir. Düz saat 21.00-da zəng edəcəyəm. Əgər 
hər hansı səbəbdən cavab verməsəniz, zəng hər yarım saatdan bir təkrar 
olunacaqdır. Sizə salamatlıq arzulayıram.40 
  Həmin telefon danışığından sonra R.Babayev kabinetindəki aktiv 
kommunistlərə müraciət etdi: 
“Beləliklə yoldaşlar, xahiş edirəm ki, kimin silahı varsa, silahlanaraq mənim 
birinci çağırışımdan sonra şəhər partiya Komitəsinə gəlsin. Bütün kommunistləri 
xəbərdar edin. Heç bir çaşqınlığa yol vermək olmaz. 
  Biz heç vaxt indiki kimi güclü olmamışıq. Doğrudanmı onlar bizə hücum 
etməyə risk edə bilərlər? İnanmıram!” 
  Sonra R.Babayevin göstərişi və iştirakı ilə Şəki əhalisinə müraciət tərtib 
edildi. Müraciət tezliklə «Nuxa fəhləsi» qəzetinin redaktoru Məmmədsani 
Məmmədova çatdırıldı və onun tərəfindən edilən düzəlişlərlə redaktə olundu. 
  AK(b)P Nuxa rayon komitəsinin təbliğat-təşviqat şöbəsinin müdiri 
Nurməmməd Quliyev, «Nuxa fəhləsi» qəzetinin redaktoru Məmmədsani 
Məmmədov və mətbəənin direktoru Şakir Əfəndiyev redaksiya binasının 
zirzəmisində həmin müraciətin yüzlərlə nüsxəsini çap etdilər. Orada deyilirdi: 
«Nuxa vətəndaşları!(?) 
                                                          
40
 Л.Аскеров, Записки Чекиста, Баку 1981, c. 73 
45 
 
  Xanlar, bəylər və qolçomaqlar əsrlər boyu bizdən qarət etdikləri var-
dövləti yenidən özlərinə qaytarmaq üçün gərgin səylər göstərirlər. Torpağı 
kəndlilərdən, fabrik və zavodları fəhlələrdən geri almaq istəyirlər. Sovet 
hökumətinin yıxılması haqqında şayiələr yayırlar. Bu, onların xam xəyallarıdır. 
   Varlıların nümayəndələri və onların tör-töküntüləri Sovet hökuməti 
fəallarına divan tutur, bolşevikləri vəhşicəsinə öldürürlər. Göynükdə Molla 
Mustafa və Hüseyn Əsəd oğlunun başçılıq etdiyi quldurlar Azərbaycan DSİ-nin 
Nuxa rayon müvəkkili, bolşevik Qasımovu qətlə yetirmişlər. O, ölüm qabağı 
demişdir: 
-  Sovet hökuməti var və olacaqdır! 
  Düşmənin yalan şayiələrinə inanmayın. Fitnəkarları ifşa edin. Leninin 
göstərdiyi parlaq gələcək uğrunda mübarizə aparanların sıraları daha da sıxlaşır! 
  Yoldaşlar, biz indi həmişəkindən daha güclüyük. Xalq bizə dayaq 
olduğuna görə güclüyük, fəhlə və kəndlilərə arxalandığımıza görə güclüyük. 
  Rədd olsun əksinqilabi qolçomaqlar! Yaşasın fəhlə və kəndli hakimiyyəti! 
Nuxa şəhər Zəhmətkeşlər Deputatları Soveti. AK(b)P. Nuxa rayon 
Komitəsi“. 41 
  Bayağı bolşevik təbliğatından özgə bir şey olmayan bu müraciətin 
xarakterik cəhəti baş verən hadisələr haqqında yarım həqiqətləri gurultulu şüarlarla 
birləşdirib insanları aldatmaq məqsədi güdməsindədir. Axı elə həmin 30-cu ildə 
Sovet hökuməti torpağı kəndlidən alaraq kolxozlara birləşdirmək kompaniyası 
aparırdı. Bu yerdə atalar yaxşı deyib: «adımı sənə qoyum, səni yana-yana qoyum!» 
  Fabrik və zavodlardan heç danışmağa dəyməz. Dövlət mülkiyyətinə 
çevrilmiş müəssisələrdə ağır şəraitdə işləyən fəhlələrin aldıqları əmək haqqı 
onların ən adi ehtiyaclarını ödəməkdən uzaq idi. 
  Böyük əksəriyyəti süvarilərdən ibarət olan yaxşı silahlanmış 200 nəfər 
üsyançı 1930-cu il aprelin 13-də Göynük (şimal-qərb) və Zəyzid-Bideyiz (cənub-
şərq) istiqamətlərindən şəhərə hücum etdilər. Hücum üçün əsas obyektlər həbsxana 
və rayon partiya komitəsinin binaları seçilmişdi. Güllə səsləri, atların fınxırtısı, 
üsyançıların nəriltisi bir-birinə qarışaraq vahiməli bir gurultuya çevrilmişdi. Sanki 
sel suları Qurcana çayının yatağını yenə aşaraq şəhər məhəllələrinin üzərinə axırdı. 
  Şəkidə yerli hakimiyyət orqanları həmin günlərdə şəhərə heç bir hücum 
gözləmirdilər. Onlar yalnız Şəki mühasirəyə alınmazdan 2 saat əvvəl bu barədə 
xəbərdən hali olunmuşdular. Üsyana qalxan qüvvələr haqqında səhih informasiya 
da yox idi. Həmin anda üsyançılara müqavimət göstərmək üçün nəzərdə tutulan 
qüvvə pis silahlanmış, həm də Şəkiyə giriş yolları üzrə xırda hissələrə parçalanmış 
fəal kommunistlərdən ibarət könüllülər idi. Doğradur Yaqub Cavuşun 
                                                          
41 Л.Аскеров, Записки Чекиста, Баку 1981, c. 76 
 
46 
 
sərəncamında 15 nəfər milis işçisi də var idi. Lakin bütün bunlar hücumu dəf 
etmək üçün kifayət deyildi. 
   Söylənilənlərin sırf tarixi həqiqət olduğunu rəsmi sənədlər də təsdiq edir. 
  Yenə uzun müddət «tamamilə məxfidir» kilidi altında saxlanılan AK(b)-
nin Zaqatala-Nuxa dairə komitəsi adından AK(b)P MK-ya verilən məlumata 
müraciət edək. Orada deyilir: «...Şəhərə hücum qəflətən olub. Rayon təşkilatları bu 
hücumu gözləmirdilər. Onlar yalnız şəhərin mühasirəyə alınmasına 2 saat qalmış 
bu haqda məlumat əldə ediblər. 
  Dövlət qüvvələri pis silahlanmışdılar. Ona görə də heç nə edə bilmədilər. 
Şəhəri qoruyan qüvvələr postlar üzrə səpələnmişdilər. Hələ fevral ayında həbs 
edilmiş və Nuxa islah evində saxlanılan antisovet elementlər buraxıldı. Onların 
arasında Zaqataladan olanlar da var idi. Dustaqlar evlərinə qayıtdıqdan sonra 
Nuxada baş verən hadisələr, həmçinin guya Moskvada, Tbilisidə və Bakıda sovet 
hakimiyyətinin yıxıldığı haqqında şayiələr yayılmışdılar. Bu şayiələr Qax, Əliabad, 
sonra isə Balakən üsyanları üçün əsas amillərdən biri oldu».42 
   Yuxarıda göstərilən səbəblər hakimiyyət orqanlarına şəhərə hücum edən  
üsyançılara  ciddi  müqavimət  göstərməyə  imkan  vermədi. Üsyançılar çətinlik 
çəkmədən Şəkini alıb, axşama yaxın poçt binası istisna olmaqla bütün idarə və 
müəssisələr üzərində öz nəzarətlərini qura bilmişdilər. 
   AK(b)P Nuxa rayon komitəsinin birinci katibi Riza Babayev də 
üsyançıların əlinə keçmişdir. Lakin o qaçıb rabitə binasında gizlənməyə müvəffəq 
olur. 
   Bolşevik ideyalarına fanatikcəsinə inam bəsləyən məhdud saylı 
kommunistlərdən Bilallı qardaşları həbsxananın müdafiəsini təşkil etməyə cəhd 
göstərdilər. Zakir və Əbdürrəhman Bilallı qardaşları, həmçinin baramaaçan 
fabrikinin daha 4 nəfər fəhləsi həbsxana yaxınlığında son nəfəslərinə kimi döyüşüb 
həlak oldular. 
  Poçt binasının ətrafında da dramatik hadisələr baş verirdi. Rabitə 
şəbəkəsinin rəisi İvan Çudov, raykom katibi Riza Babayev, «Nuxa fəhləsi» 
qəzetinin redaktoru Məmmədsam Məmmədov və digər fəal kommunistlər 
Leskovun başçılığı ilə teleqraf xəttinin mühafizəsi üçün Yevlaxdan göndərilən bir 
qrup əsgərin himayəsinə sığınmışdılar. Onlar Şəkiyə varid olarkən şəhərin 
üsyançıların əlində olmasından bixəbər idilər. Ona görə də maşını birbaşa İcraiyyə 
Komitəsinin binasına doğru sürmüşdülər. Bu binanı artıq üsyançılar qərargaha 
çevirmişdilər. İcraiyyə Komitəsinin yaxınlığında güclü atışma olur. Əsgərlərdən 
Bəşirov və Varlamov döyüşdə öldürülürlər. Dəstənin qalan üzvləri isə avtomobillə 
mühasirəni yarıb çıxa bilirlər. Həmin anda üsyançıların əlində əsir olan toxucuların 
                                                          
42
 Baş Arxivlər idarəsi. f. 255, s. 1, iş 56, v. 38-47 
 
47 
 
həmkarlar təşkilatının sədri Allahyar qaçıb əsgərlərə sığınır və onlara bələdçilik 
edərək, birlikdə poçt binasına daxil ola bilirlər. 
  R.Babayevin göstərişi ilə bir neçə nəfər kommunist yuxarıda adı çəkilən 
müraciətləri şəhərə yayaraq, yenidən geri dönürlər. Hətta ora daxil olmaq üçün 
parol da müəyyənləşdirilmişdi. Parol: «Bəhram bəy Şəhərdədir». Əks tərəfin 
cavabı isə «Bəhram bəyə ölüm!» idi. 
   Şəhərdə hərbi əməliyyatlara rəhbərlik edən Bəhram bəy mənasız qan 
tökülməsinə yol verməmək, gözəl  memarlıq üslubunda tikilmiş poçt binasının 
dağılmasının qarşısını almaq üçün telefon vasitəsilə R.Babayevə təslim olmağı 
təklif etmiş, həm də onun və silahdaşlarının təhlükəsizliyi üçün təminat vermişdir. 
Lakin ona rədd cavabı verilmişdir. 
  Eyni zamanda Bakıdan Ruhulla Axundov R.Babayevlə telefon əlaqəsinə 
girərək nəyin bahasına olursa olsun, müqavimət göstərməyi tələb edir və tezliklə 
kömək göndəriləcəyini vəd edir. 
   1930-cu il aprelin 14-də, ya da 15-də Bəhram bəyin başçılığı ilə 
üsyançılar iki dəfə rabitə şəbəkəsinin binasına ümumi hücuma keçirlər. Lakin 
pulemyot və qumbaralarla silahlanmış müdafiəçilər bu hücumları dəf edə bilirlər. 
Hər iki tərəfdən ölən və yaralananlar var idi. Bəhram bəyin təklifi ilə 
razılaşdırılmış müvəqqəti atəşkəs dövründə poçt binasının müdafiəçilərinə ərzaq, 
dava-dərman çatdırılmasına və həkim yardımı göstərilməsinə imkan verilir. 
Əvəzində isə hücum zamanı yaralanıb kommunistlərin əlinə keçmiş üsyançılar və 
artıq ölmüş adamların cəsədləri əks tərəfə qaytarılır. 
  Deyilənlərə görə rabitə şəbəkəsinin üsyançıların əlinə keçəcəyi təqdirdə 
bütün Şəki əhalisinin ata-baba yurdundan sürgün ediləcəyi labüd olacaqdı. 
  Şəkinin üsyançıların əlində olduğu günlər qeyri adi hadisələrlə zəngin 
olmuşdur. Sovet hakimiyyətinə asi çıxanlar yerli kommunistləri bolşevizmin 
törətdiyi bütün mənfi səciyyəli əməllərə cavabdeh şəxslər kimi hədəfə almışdılar. 
Bu amil lüzumsuz qan axıdılmasına  rəvac verib. Üsyanın davam etdiyi bir neçə 
gün ərzində 27 nəfər kommunist və sovet fəalı öldürülüb. 
  Belə acınacaqlı aqibətdən yaxa qurtarmaq üçün ipək fabrikində təchizat 
şöbəsinin müdiri vəzifəsində çalışmış Mustafa İmamverdiyev, Qışlaq kolxozunun 
ilk partiya təşkilatının katibi Paşa, fəal kommunistlərdən Əbdürrəhman və Şəmi 
Torqarağac məhəlləsinin sakini Cəlil kişinin evində gizlənmək istəyirlər. Cəlil kişi 
onların yalvarış qarışıq xahişləri müqabilində gözlərinin içinə baxaraq «Siz vəzifə 
kürsüsünün səfasında xumarlanarkən bizi adam yerinə qoymurdunuz» -  deyə 
kommunistləri evində saxlamaqdan imtina edir. Onlara İlyas Hacı Mustafa oğlu 
yiyə durur. Şübhəli nəzərlərdən yayınmaq üçün bu bolşeviklər İlyas kişinin tapıb 
gətirdiyi papaqları da daim başlarında gəzdirirdilər. Papaqdan istifadə bolşevizmə 
nifrət rəmzi kimi qəbul edilirdi. Axı, yeni həyat qurucularının apardığı 
kompaniyalardan biri də «papağa qarşı mübarizə» adlanırdı. Konspirasiya 
qaydaları nə qədər səylə gözlənilsə də, kommunistlərin daldalandığı ev üsyançılara 
48 
 
bəlli olur. Onları həbs etmək Qaçaq Abbasa həvalə edilir. Üsyançıların niyyətindən 
xəbərdar olan Hacı Mustafa oğlu İlyas Qaçaq Abbasa xəbər göndərir ki, «o, öz 
məqsədinə ancaq onun və ailə üzvlərinin cəsədləri üzərindən keçərək nail ola 
bilər». Bu xəbərdarlıqdan sonra Qaçaq Abbas fikrindən daşınır. Görünür, qonağı 
nəyin bahasına olursa olsun, qorumaq kimi xalq adət-ənənəsinə İlyas kişinin 
sədaqəti, mərdanə hərəkəti Qaçaq Abbasın ürəyincə olmuşdur. Üsyan yatırıldıqdan 
sonra kütləvi həbslər zamanı Hacı Mustafa oğlu İlyas da cəza dəstəsinin əlinə 
keçir. Əsgərlərin nəzarəti altında aparılan İlyas kişini Mustafa İmamverdiyev görür 
və onun haqqında həqiqətləri hakimiyyət nümayəndələrinə bildirməklə azadlığa 
qovuşmasına nail olur. 
  XX əsrin 30-cu illərində bütün Sovet məkanında olduğu kimi 
Azərbaycanda, o cümlədən Şəkidə cəmiyyətin həyat tərzinin fərqləndirici 
xüsusiyyəti avantürist xarakterli bolşevik ideyaları naminə insan taleyinə etinasız, 
məsuliyyətsiz münasibət idi. Cəmiyyətin əhəmiyyətli hissəsi inqilabi sayıqlıq 
xəstəliyinə mübtəla olmuşdu. Bu mərəzin viruslarının daşıyıcısı olan sovet 
fəallarının çuğulluğu hesabına neçə-neçə günahsız insan həbsxana küncünə 
atılmışdı. 
  Qala adlanan Şəki həbsxanasında da belələri az deyildi. Onlardan biri 
vaxtilə fabrik direktoru işləmiş Məmməd kişi, digəri Həsən İdris oğlu idi. Həsən 
əvvəllər yunanlarla ticarət etdiyindən «Qrek Həsən» ayaması ilə tanınırdı. 
Üsyançılar qalaya hücum edərkən bir çoxları kimi, onları da azad etdilər. Lakin 
üsyançıların müdaxiləsi nəticəsində həbsxanadan xilas olmaları Məmmədlə Həsənə 
sevincdən çox qayğı gətirmiş, müəmmalı gələcək sarıdan keçirdikləri nigarançılıq 
qəlblərinə vahimə toxumu səpmişdi. Məhz üsyançılar tərəfindən həbsdən azad 
edilmələri antisovet ittihamına tuş gəlmələri üçün təkzibedilməz sübuta çevrilə 
bilərdi. 
  Başlarını itirərək nə edəcəklərini bilməyən bu biçarələr meşədə gizlənirlər. 
Bir qədər sonra onların yeri sovet fəalları tərəfindən aşkarlanır. Tale bu adamlara 
Qafar kişinin timsalında xilaskar yetirir. Böyük nüfuz sahibi olan Qafar uzun 
müddət məhkəmə hakimi işlədiyindən «Sud Qafar» kimi tanınırdı. Onun sərt 
xəbərdarlığı çuğulçuları meşədə gizlənənlərin yerini hökumət nümayəndələrinə 
xəbər vermək niyyətindən daşınmağa məcbur edir. Məmməd və Həsən o dövr üçün 
istisna hallardan biri kimi izah ediləcək bir aqibətə qovuşurlar. Əllərinə silah 
almadıqlarına və qaçaqlara qoşulmadıqlarına görə bəraət alırlar. 
  Azərbaycan Kommunist bolşeviklər Partiyası dairə komitəsinin vəziyyəti 
öz xeyrinə dəyişmək cəhdləri, heç olmasa üsyanın qonşu rayonlara yayılmasına yol 
verməmək üçün göstərdiyi səylər nəticəsiz qaldı. Şəkidən sonra Qax üsyançıları da 
ilkin mərhələdə uğurlu nəticələr əldə etdilər. Orada vəziyyətin təhlükəli həddə 
çatdığını görən dairə komitəsi kommunistlərdən və dövlət siyasi idarəsinin 
işçilərindən ibarət 30 nəfərlik zərbə qüvvəsi göndərdi. Sonra həmin qüvvə 
49 
 
zaqatalalıların hesabına möhkəmləndirilərək Əliabad üsyançılarına qarşı 
yönəldildi. 
   1930-cu il aprelin 15-də Tala, aprelin 16-da Katex kəndlərində də 
üsyanlar başlanır. Tala üsyançıları Zaqatala şəhərinə girməyə cəhd etsələr də 
buraya yeridilmiş hərbi qüvvələr zirehli texnikanın köməyi ilə buna imkan 
vermədilər. Ən dramatik hadisələr isə Qaxda cərəyan edirdi. Burada üsyançılar 
hökumət qüvvələrini məğlub edərək İlisu və Sanbaş kəndləri istiqamətində geri 
çəkilməyə məcbur etdilər. Bolşeviklər təqibdən yaxa qurtarmaq üçün Dağıstan 
ərazisində gizləndilər. 
  Azərbaycanın mərkəzi və yerli hakimiyyət orqanları malik olduqları 
qüvvələr hesabına Zaqatala-Nuxa dairəsində baş verən üsyanları yatırmağa nail ola 
bilmədikdə təkidlə hakimiyyətin daha yüksək dairələrindən kömək tələb etməyə 
başladılar. Ruhulla Axundov və Nevernovun Zaqafqaziya K(b)PMK-nın katibi 
Nazaretyana ünvanladıqları müraciət bu baxımdan səciyyəvidir. Həmin müraciətin 
bir nüsxəsi Azərbaycan DSİ-nin sədri M.C. Bağırova, digəri isə Zaqafqaziya DSİ-
nin sədri Beriyaya göndərilmişdi. Müraciətdə deyilirdi ki, Zaqatala-Nuxa 
dairəsində yaranmış ağır şəraitə əsaslanaraq bildiririk ki, hərəkatın oradan Şirvana 
və Qubaya yayılması istisna edilmir. Yenə də israr edirik ki, dairəyə hərbi 
hissələrin göndərilməsi zəruridir. 
  Şəkidə başlanan və Azərbaycanın 7 rayonuna yayılan üsyan nəinki 
Zaqafqaziya partiya və hökumət rəhbərliyini, hətta Moskvada ali hakimiyyət 
eşalonunda olanları belə təşvişə salmışdı. Üsyanı yatırmaq üçün səfərbər olunan 
hərbi hissələrin miqyası bunu sübut edir. İri ordu hissələrinin  üsyanın yatırılmasını  
təsdiqləyən bir  sənədə  diqqət yetirək: 
  «No-452 tamamilə məxfidir. 
  Gəncə, Zaqatala-Nuxa və Şirvan dairəsində üsyan hərəkatının 
yatırılmasında iştirak etmiş hərbi hissələrin yerdəyişməsi haqqında Zaqafqaziya və 
Azərbaycan Dövlət siyasi idarələrinin sərəncamları ilə bağlı Azərbaycan DSİ-nin 
sədr müavini Aqrbanın qeydləri. 
  Nuxa-Zaqatala, Şirvan və Gəncə dairəsində üsyan hərəkatının ləğv 
olunmasına cəlb edilmiş səhra hissələri aprelin 29-dan başlayaraq göstərilən 
rayonlardan çıxarılır. Əmrə əsasən hərbi hissələr aşağıdakı qaydada çıxarılır. 
   1. 64-cü Qafqaz polku aprelin 28-dən Nuxa rayon ərazisindən aprelin 29-
da Nuxaya, aprelin 30-da Qax-İnqiloya, mayın 14-də Zaqatalaya, mayın 24-də 
Laqadexiyə, mayın 4-də Kaxetiyaya; 
  2. 66-cı Qafqaz polkunun Qafqaz eskadronu aprelin 29-da Suç-
Mindoqiyaya, aprelin 30-da Yevlaxa; 
  3. 9-cu polkun rotaları aprelin 29-da Kovexelidən Sxorissxeliyə; 
  4. 4-cü polkun rotaları Göynükdən keçərək aprelin 30-da Nuxada cəmləşir, 
oradan da maşınlarla Yevlaxa yola düşürlər. Həmin polkun 2-ci rotası mayın 3-də 
Nuxada cəmləşir. 
50 
 
  5. Desant rotası mayın 4-də Yevlaxda qalır. 
  6. Azərbaycan  diviziyasının  Qafqaz  eskadronu  aprelin  29-da Yevlaxdan 
Bakıya; 
  7. Azərbaycan polkunun rotası mayın 1-də Vartaşendən Nic-Savalan-
Ləkiyə; 
  8. Azərbaycan polkunun rotaları aprelin 29-da Dəllər və Tizadan Gəncəyə 
qayıdırlar. 
  Göründüyü kimi, Sovet hökuməti üsyanı yatırmaq üçün həddən artıq hərbi 
qüvvə səfərbər etmişdir. 
  Üsyançılara qarşı yeridilən hərbi hissələrə Şəki şəhərində, Baş Göynük, 
Aşağı Göynük, Zəyzid, Bideyiz, Tala Katex, Güllük, Varxiyan, Qabaqcöl və digər 
kəndlərdə inadlı müqavimət göstərildi. 
  Üsyan hərəkatının iştirakçısı Muradağanın xatirəsi: «...Fəqət hər halda bizi 
təskin edəcək zəngin xatirələr vardı. Gəlin bir an xatirəyə dalağın. Təbii 1930-32-ci 
illərdə bütün Qafqazımızın ruslara qarşı üsyan etdiyini xatırlayırsınız. Mən o 
zaman Böyük Qafqaz dağlarının cənub ətəklərinə sığınmışdım. Şəki şəhərində 
üsyan baş verincə, silahlı arkadaşlarımla bərabər köməyə getdim. Bütün şəhərləri 
və ətrafdakı kəndləri əlimizə keçirdik. Kommunist soydaşlarımızı tutub, siyasi 
məhbusları azad etdik. Türk şəhəri rahat nəfəs  almağa başladı. 
  Fəqət, təəssüf bu milli bayramımız yalnız 3 gün davam etdi. Üç gün sonra, 
dövlətin nizami ordusu tanklar və toplarla hücuma keçdi. Qorxunc polis dövlətinə 
qarşı biz bir partizan olaraq nə edə bilərdik? Məğbul olduq, amma güclü bir orduya 
qarşı şərəfli bir müqavimət göstərdik. 
  Düşmən ağır vuruşdan sonra qalib gəldi və xalqımızdan intiqam almağa 
başladı. Bir çox kəndlərimiz yerlə yeksan edildi. Şəhərimizin böyük bir qismi top 
mərmiləri alında viran oldu. Yüzlərlə mübarizimizi qılıncdan keçirdilər. Yaxalanan 
soydaşlarımızı isə şəhərin böyük meydanına toplayıb xalqın gözü qarşısında və 
xalqa ibrət dərsi olsun deyə bir-bir güllələdilər...»43 
  Şəki şəhərinə daxil olan hərbi qüvvələr, el arasında «gimcə» adlanan 
qəbiristanlığın yaxınlığında müqavimətlə üzləşdilər. İndiki «Sülh» (Güyümlər) 
meydanı ərazisində isə M.C.Bağırovun olduğu zirehli avtomobil güclü atəş altına 
düşür və sürücü öldürülür. Onu özünü isə hadisə yerinə yaxın evlərdən birinin 
sahibi Sitarə qarı gizlədərək labüd ölümün pəncəsindən xilas edir. 
  Üsyan yatırıldıqdan sonra M.C.Bağırov iki saylı ipək fabrikinin klubunda 
iclas çağırır. Həmin iclasda şəxsən iştirak edən Abdurəhman Abdullayev 
gördüklərini belə qələmə almışdır: «O camaatı təqsirləndirərək -  «qeyrətiniz 
olsaydı banditləri şəhərə girməyə qoymazdınız» dedi. Bu zaman qazançı Mustafa 
replika verdi: «Sənin əlində top, tüfəng, əsgər, zirehli maşın olduğu halda, qaçıb 
                                                          
43 Rana. Onlar türklərdi. Bakı, Azərnəşr, 1993, s. 26 
 
51 
 
qoca arvadın tumanı altında gizləndin, biz silahsız adamlar nə edə bilərdik». 
Bağırov əsəbi vəziyyətdə Mustafa kişinin papağını başından götürüb yerə çırparaq 
dedi: -  «belə papağın içində olan başda bundan artıq ağıl olmaz və belə pədərəvayı 
danışmaz”.44 
  Üsyançıların qüvvələri ilə hökumət qoşunları arasında istər hərbi texnika, 
istərsə də canlı qüvvə baxımından güc nisbəti müqayisə edilməz dərəcədə fərq 
olduğundan üsyançıların Şəkini uzun müddət əllərində saxlamasını mümkünsüz 
edirdi. Bu səbəbdən üsyançılar şəhəri tərk etdilər. Lakin onlar ətraf kəndlərdə və 
dağ yamaclarında mövqe tutaraq mübarizəni partizan müharibəsi formasında 
davam etdirdilər. Hətta bir sıra yaşayış məntəqələri yenidən onların nəzarəti altında 
keçmişdi. Ümumiyyətlə az çox diqqət çəkən silahlı toqquşmalar may ayının 12-nə 
kimi davam etdi. Şəki üsyançılarının üzərinə yeriyən bolşevik istibdadının 
əməllərini tənzimləyən yeganə prinsip məqsədin vasitəyə bəraət qazandıracağına 
mütləq inamdan ibarət idi. Bəli, vasitə nə qədər iyrənc olsa da məqsədə çatmağa 
xidmət edirsə, bolşevik rejimi üçün məqbul hesab edilirdi. 
  «Toda moda» -  «hər vasitə ilə» -  orta əsrlərin ən qaranlıq dövrlərində 
yezuitlər ordeninin devizi olan bu latın sözləri XX əsrdə bolşevik rejiminin də 
fəaliyyətini müəyyən edən başlıca prinsipə çevrilmişdi. 
  Uzun müddət tamamilə məxfidir kilidi altında saxlanılan bir arxiv sənədi 
yuxarıda deyilənləri təsdiq edir. Bu sənəd 1930-ci il aprel ayının 19-da saat 19 
radələrində Beriyanın teleqraf vasitəsi ilə Tiflisdən Bakıya Bağırov, Neverov və 
R.Axundova göndərdiyi göstərişlərdir. Orada deyilir: «Zaqatala-Nuxa dairəsində 
başlamış üsyan hərəkatını qətiyyətlə yatırmaq üçün direktiv orqanlarının qərarı ilə 
fəaliyyət göstərən hərbi hissələrin köməyinə Kaxetiyadan Tuxarelinin sərəncamına 
64-cü Qafqaz polku göndərilir. 
  Neverovun məlumatı ilə əlaqədar Tovuz, Şamxor rayonlarındakı vəziyyəti 
nəzərə alaraq Gəncədən Az.polk məktəbi ora göndərilir. Sizdən isə bu rayonlarda 
çekist işini maksimum yüksək səviyyədə qurmaq və silahlı hərəkata son qoymaq 
üçün bütün tədbirləri görmək tələb olunur. 
  Həmin yaşayış məntəqələrinə etibarlı rəhbərlər təyin edilməlidir. Əhalini 
tərksilah etmək üçün 24-cü polkun hissələrindən və zirehli maşınlarından istifadə 
olunmalıdır. Ayrı-ayrı hallarda girov götürmək praktikasından istifadə edin. Azad 
olunmuş rayonlarda həqiqi, operativ çekist fəaliyyətini qaydaya salın. Hər bir 
rayona rəhbər kimi məsuliyyətli çekist təyin edin. Aşağı Sovet orqanlarında 
təmizləmə aparın və belə rayonlarda işləmək üçün kifayət qədər partiyaçı türkləri 
səfərbərliyə alın. 
  ...Yerlərdə üsyançılar, silah gizlədənlər, üsyana çağıran təbliğatçılar, 
banditlərlə əlaqəli olan partiya işçiləri, həmçinin çaşqınlıq, qorxaqlıq göstərərək öz 
                                                          
44 «Kommunist» qəzeti, 15 avqust 1989, № 188 
 
52 
 
vəzifələrini yerinə yetirməmiş kommunistlər üzərində açıq, nümayişkaranə 
xarakterli məhkəmələr qurun. 
  Vartaşen və Qutqaşen rayonlarında əhalini tərksilah etmək və antisovet 
ünsürlərdən təmizləmək üçün kifayət qədər çekistlər heyəti ilə təmin etmək 
lazımdır. 
  Bizə çatan informasiyalar sırf hərbi xarakterlidir. Direktiv və DSİ 
orqanlarına siyasi, çekist işləri ilə əlaqədar informasiyalar verilməsini təmin 
etməyinizi xahiş edirəm. Bu məlumatlar bizim tədbirlərdən sonra yaranmış 
vəziyyəti əks etdirə bilsin»45. 
  Bu göstərişlərin məzmunundan çıxış etsək, deyə bilərik ki, doğrudan da 
Beriya üçün bəşəri və əxlaqi dəyər mövcud olmamışdır. 
  Yaşayış məntəqələrinin «antisovet elementlərdən təmizləmək» ifadəsinin 
üstündən diplomatik pərdəni götürsək bu, yüzlərlə insanın qətlinə fitva verilməsi 
demək idi. Açıq xarakterli məhkəmələrin qurulması, hərəkat iştirakçılarının 
yaxınların, əzizlərinin girov kimi həbs edilməsi, saysız-hesabsız insan faciəsinə 
bais olan çekist fəaliyyəti - bütün bunlar bir məqsədə xidmət edirdi; əhalinin 
gözünü qorxutmaq, insanları mənəvi köləliklə barışmağa məcbur etmək. 
  Lenin və Stalin dövlət idarə üsulunun təməl metodu kütləvi terror siyasəti 
bütün dəhşəti, vəhşəti ilə xalqımızın üzərinə yeriməkdə idi. Üsyançılar şəhəri tərk 
etdikdən sonra M.C. Bağırov raykom binası önündə dayanan zirehli avtomobillərin 
qarşısında dayanaraq ora toplaşan Şəki sakinlərinə bunları söyləmişdir: «Sizin 
həmyerlilərinizdən biri cəlladların əli ilə qətlə yetirilərkən demişdir ki, Sovet 
hökuməti var və olacaqdır. O da və həlak olan başqa yoldaşlar da bizim 
gələcəyimiz uğrunda həyatlarını qurban verdilər. Onların xatirəsini müqəddəs 
tutun. Hakimiyyətimizə, torpaqlarımıza, fabrik və zavodlarımıza göz dikənlərə 
qarşı mübarizə aparın»46. 
  Görəsən hansı gələcəkdən bəhs olunurdu? 1937-ci il 1930-cu il üçün yaxın 
gələcək idi. Bəlkə həmin gələcəkdən söhbət gedirdi. 1937-ci ildə hər səhər dan 
yerindən boylanan günəşin al qırmızı şəfəqləri gecə ikən güllələnmiş 
soydaşlarımızın yerdə göllənmiş qanında bərq vururdu. Doğurdanmı kimsə belə 
gələcək üçün qan tökməyi özünə rəva görərdi? 
  Ümumiyyətlə, 1934-cü il yanvarın 1-dən 1939-cu il yanvarın 1-dək olan 
müddət ərzində Azərbaycanda 27458 nəfər güllələnmişdir. 
   Üsyan yatırıldıqdan sonra Şəkidə qətl günləri başlanır. Amansız 
repressiya dünyaya ağlın gözü ilə baxan kişilərə qarşı yönəlmişdir. O kişilərə ki, 
əxlaqi saflığın, qürur və məğrurluğun, şərəf və ləyaqətin, müdriklik və zəkanın 
canlı mücəssəməsi olmaqla xalq ruhunun təmsilçiləri idi. Onların bir çoxunun 
                                                          
45 Baş Arxivlər idarəsi. f. 1, s. 231, iş 52, v. 21 
46 Л.Аскеров, Записки Чекиста, Баку 1981, c. 95 
 
53 
 
üsyanla heç bir əlaqəsi olmasa da, insana qənim kəsilən rejimin yaratdığı naqis 
ictimai-siyasi mühitə öz mənfi münasibətlərini gizlətmədiklərinə görə, bu mühitə 
uyğunlaşmaq istəmədiklərindən məhv edildilər. Onların arasında İstanbul 
darülfünunu bitirmiş Hacı Yusif Əfəndi, Hacı Abdurahman, Hacı Məmməd oğlu 
Baba, Məcid oğlu Hümmət də var idi. 
   Bəli, 1930-cu ilin baharında suya təşnə olan Şəki torpaqlarına yaz 
yağışlarından daha çox qan və göz yaşları axırdı. Fövqəladə komissiyanın Şəki 
şöbəsinə yenicə rəis təyin edilmiş Bədəlov, onun köməkçiləri Novruzov, Qavril 
Şabanov bu qətmanın təşkilatçıları idilər. 
  Qavril Hambarsumoviçin ən «sevimli əyləncəsi» ataları övladların 
güllələnmə səhnələrinin tamaşaçısına çevirmək idi. Gözlərinin qabağında 
güllələnərək məhv edilən övlad itkisinin ataya gətirdiyi sinə dağının, kədərin 
dərinliyini təsəvvür edin. 
  Bideyiz kəndində Səməd adlı gənci, sonra isə atası Gülməmməd kişini və 
daha 5 nəfəri güllələyərək cəsədlərini kənd qəbiristanlığının yaxınlığında 
əvvəlcədən onların özlərinə qazdırılmış çalaya tökmüşdülər. Şəki şəhərində, qala 
divarların önündə, Qurcana dərəsində, Baş və Aşağı Göynük kəndlərində, Zəyzid, 
Baş Layısqı və digər kəndlərdə belə ağır cinayətlər törədilmişdir. Bu cəlladların 
göstərişi ilə hətta üsyanda iştirak etməyən, hədsiz təqiblərdən ehtiyat edərək 
gizlənən adamların da evləri yandırılır, ailə üzvləri həbs edilərək zindana atılırdılar. 
Onlar adamları özlərinə qəbir qazmağa məcbur edir, sonra elə həmin çalaların 
yanındaca güllələtdirirdilər. Həmin qətllərdə Azərbaycanın hüquq-mühafizə 
sistemində və xüsusi xidmət orqanlarında geniş şəbəkə yaratmış daşnak-
kommunistlərin nümayəndəsi Qavril Hambarsumoviç Şabanov daha fəal rol 
oynayırdı. Bu iyrənc hayk M.C.Bağırovun geniş səlahiyyətlər verdiyi 
Qriqoryanların, Markaryanların himayəsinə sığınaraq sonralar da kifayət qədər türk 
qanı axıtdı. 
  M.C.Bağırovun məhkəməsində X.Qriqoryanın atasına xitabən yazdığı 
məktub oxundu. Həmin məktubda o bildirirdi ki, 100 nəfər türkü (azərbaycanlını) 
güllələmiş, 500 nəfər isə növbədədir. Sonra isə o öyünürdü ki, bununla da öz 
millətinə xidmət etmiş, onun intiqamını almışdır.47 
  Görün, xalq necə dəhşətli təhlükə ilə nəfəs-nəfəsə dayanmışdı. İnsan 
həyatının bütün sahələrini özünün mütləq nəzarəti altına almış, hər şeyi öz 
iradəsinə tabe etmiş totalitar rejim şəraitində Azərbaycanın Daxili İşlər 
Komissarının müavini vəzifəsi kürsüsündə qəlbində Azərbaycan xalqına qarşı 
sonsuz nifrət, cibində isə 100 nəfər azərbaycanlının güllələndiyindən iftixarla bəhs 
etdiyi məktub gəzdirən ikiayaqlı vəhşi əyləşmişdi. Bu qan içən cəllad Ermənistanın 
Qafan rayonunun Sevakar kəndindən olan Qriqoryan Xozen İvanoviç idi. Ən 
acınacaqlı hal bu idi ki, qriqoryanlar mənsəb, hakimiyyət düşkünü olan və bunların 
                                                          
47 C. Həsənov. Ağ ləkələrin qara kölgəsi. Bakı, Gənclik, 1991, s. 132 
54 
 
naminə hər cür rəzalətlər törətməyə hazır olan Bağırov kimi guya özümüzdən olan 
baltaların əli ilə xalqı qırıb çatırdılar.  
   M.C.Bağırovun məhkəmədə daxili işlər orqanlarının məsul 
əməkdaşlarının belə niyyətlərindən bixəbər olduğunu bildirməsi və öz-özünü 
ittiham etməsi qeyri-səmimi təsir bağışlayır. Onun etirafı: «O illərdə Azərbaycan 
XDİK orqanları tərəfindən həbs olunmuş partiya-sovet fəallarının sayının bu qədər 
çox olması mənə aydın olur. O vaxtlar mən bunu o qədər hiss etmir, buna nəzarət 
etmir, XDİK-nın işini yoxlamırdım. 
   Bu da kökündən səhv, yolverilməzdir. Ancaq bu məhz belə olub. Mənim 
bu səhlənkarlığım ciddi tənbehə və cəzaya layiqdir» 
  Etirafının sonunda o bildirirdi: «Mən inanaraq XDİK orqanlarını onlara 
etibar etmişəm. Bu işdə xalqın qarşısında günahlarım o qədər böyükdür ki, məni 
güllələmək də azdır, asmaq azdır, məni şaqqalamaq, parça-parça etmək lazımdır.48 
  Nəzərə alsaq ki, insanların kütləvi şəkildə güllələnmələri barədə 
göstərişlərin bir çoxunu Bağırov özü, vermişdir, deməli onun bu etirafının səmimi 
olmasına inanmamaqda haqlıyıq. 
  M.C.Bağırov bütün hakimiyyəti dövründə Şəkiyə, şəkililərə qarşı 
əndazəyə sığmayan nifrət hissi bəsləmişdir. Onun leksikonunda Nuxa banditizm 
yuvası, Nuxalılar isə bandit kəlmələrinin sinonimi olmuşdur. Bu bəlkə də, 1930-cu 
ilin aprelində Şəkidə onun həyatının bir tükdən asılı qalması ilə əlaqədar idi. Axı, 
bir qayda olaraq minlərlə adamı uf demədən ölümün ağuşuna atan diktatorlar öz 
həyatlarının üstündə yarpaq kimi əsirlər. 
  AK(b)P Zaqatala-Nuxa dairə komitəsinin AK(b)P MK-ya verdiyi 
hesabatda bildirilir ki, 3 rayonda üsyanı yatırmaq üçün aparılan əməliyyat zamanı 
hökumət tərəfdən 51 nəfər, o cümlədən 23 nəfər kommunist, 6 nəfər komsomolçu 
və 22 nəfər bitərəf həlak olmuşdur. 49 
  Həmin hesabatda üsyançıların və əməliyyatda iştirak edən hərbçilərin 
itkiləri haqda heç bir məlumat yoxdur. 
  Milli təhlükəsizlik nazirliyinin arxiv materiallarına istinad edən Cəlal 
Qasımov «Yaddaşın bərpası» kitabında öldürülənlərin və yaralananların sayı 
barədə dəqiq məlumat verir. 50 
   1930-cu il aprelin 12-dən mayın 12-dək olan müddət ərzində 180 nəfər 
məhv edilib, 150 nəfər isə yaralanıb. 
  Kütləvi həbslər zamanı ağına-bozuna baxmadan 865 nəfər tutulub 
saxlanılmış, onlardan 226 nəfərinə üsyan iştirakçısı ittiham irəli sürülmüşdür. 
                                                          
48 M.C.Bağırovün məhkəməsi. Bakı, «Yazıçı», 1993 
49 2 Baş arxivlər idarəsi F. 255, s. 1, iş 56, v. 38-47 
50 Cəlal Qasımov “Yaddaşın bərpası”. Bakı, «Mütərcim», 1999, s. 119 
 
55 
 
  Üsyançılara qarşı mübarizə aparan hökumət qüvvələrindən 73 nəfəri həlak 
olmuşdur. Öldürülənlərin 27 nəfəri sovet fəalı və kommunarlar, 4 nəfəri milis 
işçisi, 4 nəfəri DSİ-nin əməkdaşı, 10 nəfəri həmin idarəyə mənsub olan hərbi 
hissənin əsgər və zabitləri, 19 nəfəri digər hərbi hissələrdən olan hərbçilər, 9 nəfəri 
isə sürücü idi.    
  Yaralananların sayı 79 nəfər olmuşdur. Onların 11 nəfəri sovet fəalı və 
kommunarlar, 2 nəfəri milis işçisi, 1 nəfəri DSİ-nin əməkdaşı, 38 nəfəri DSİ-yə 
mənsub olan hərbçilər, 23 nəfəri isə digər hərbi hissələrin döyüşçü və zabitləri, 4 
nəfəri isə sürücü idi. 
  Yuxarıda deyildiyi kimi, Şəki qətlimanın təşkilatçılarından biridə Qavril 
Hambosumoviç Şabanov olmuşdur. Təəssüf doğuran hal budur ki, bu cəllad 
sonralar da uzun illər Azərbaycanın xüsusi xidmət orqanlarında fəaliyyət 
göstərmiş, kim bilir nifrət etdiyi bu xalqa qarşı nə qədər yeni cinayətlər törətmişdir. 
Əbdürəhman Abdullayevin xatirələrindən. «Mən Şabanovun şəklini Bideyiz 
kəndində o vaxt partkom işləmiş Əbdulcabbargildə görmüşəm. Onun özünə isə 
1972-ci ildə Nizami muzeyində rast gəldim (O istefaya çıxıb muzeydə təsərrüfat 
müdiri işləyirdi). Bəli, bu 1934-cü ildə şəkilini gördüyüm həmin adam idi. 
Mən: 
-  Şəkidə olmusanmı? 
- Yox! 
-  Bəs Bideyiz kəndində necə? 
-  Yox! Necə bəyəm? 
- Heç, Bideyiz kəndində gördüyüm şəkil lap sizə oxşayır. «Səhər eşitdim ki, 
Qavril Hambarsumoviçin gecə ürəyi dayanıb».51 
  Cəfərabad kəndinin sakini 93 yaşlı Məsihə xanımın dediklərindən: 1930-
cü ilin yazında atam İsmayıl Əfəndini, əmim Rəsul Yüzbaşını və əmim oğlu 
Məmməd bəyi ruslar aparıb güllələdilər (onunla bu söhbət 1996-cı ildə 
aparılmışdır). 
  Şəkinin qanlı günləri, ayları beləcə davam edirdi. Nə qədər insanın məhv 
edildiyi haqqında dəqiq məlumat yoxdur. Doğrudur, sənədlərə əsaslanaraq 
məlumat vermişdik ki, 1930-cu il aprelin 12-dən mayın 12-nə qədər olan müddət 
ərzində 180 nəfər yalnız üsyançı qüvvələrin nümayəndəsi məhv edilmişdir. Lakin 
bu yalnız silahlı toqquşmaların baş verdiyi müddət ərzində olan itkilərin sayıdır. 
Halbuki qətllər 30-cu illərin sonuna qədər davam etmişdir. Təkrar edərək bildiririk 
ki, əsas zərbə milli dövlətçilik, azad sənətkarlıq və müstəqil kəndli təsərrüfatı 
ənənələrini qoruyub saxlamaq istəyən insanlara qarşı yönəlmişdir. 
  Tiranlar tiranı, cəlladlar cəlladı Stalinin özü əhalinin bu zümrəsinə qarşı 
tutulan divanın dəhşətli olduğunu etiraf etmişdi. 
                                                          
51 «Kommunist» qəzeti, 15 avqust 1989-cu il 
 
56 
 
  1942-ci il avqustun 14-də İngiltərənin baş naziri U.Çörçil Moskvada 
Stalinlə görüşərkən aralarında olan mükaliməni belə xatırlayır: 
   “Kollektivləşmə siyasəti kimi, yəqin ki, indiki müharibənin 
çətinliklərindən danışmaq sizin üçün ağırdır? 
Bu mövzu rəhbərdə həmin dəqiqə canlanmaya səbəb oldu. 
-  Kollektivləşmə siyasəti dəhşətli mübarizə idi. 
- Mən belə də fikirləşirdim, bu sizin üçün çox ağır olub. Axı siz on minlərlə 
aristokrata və mülkədara qarşı deyil, bir milyon xırda sahibkara qarşı mübarizə 
aparırdınız. 
-  On milyonlara qarşı, -  deyə Stalin əlini yuxarıya qaldırıb cavab verdi və 
sonra əlavə etdi: -  Bu nə isə dəhşətli bir şey idi və dörd il davam etdi...»52. 
  Bəli, bütün Azərbaycan xalqı, o cümlədən Şəki camaatı bu dəhşətin bütün 
təzahür formaları ilə təmasda olmuşdur. Tiranın etiraf etdiyi dəhşət övlad itirmiş 
anaların acı fəryadında, yetim qalmış uşaqların ürəkyandıran kədərli baxışlarında, 
gözləri qarşısında övladları güllələnmiş ataların hönkürtülərində, gedər-gəlməz 
sürgünlərdə vətən həsrəti ilə can çürüdən, doğmalarının vüsalına qovuşacağı anı 
gözləyə-gözləyə qürbətdə həyata göz yuman insanların əzab-əziyyətlərində özünü 
büruzə vermişdi. 
  Bütün bu faciələrin başlıca səbəbi bolşevik rejiminin allahın, təbiətin bəşər 
övladına bəxş etdiyi hüquqları tanımaması, onun həyatı və düşüncəsi üzərində total 
nəzarət sistemi qurmaq niyyətinə düşməsi olmuşdur. 
  Gəray Fəzli totalitar sistemin can atdığı məqsədləri Stalinin üzdəniraq 
«nailiyyətləri» timsalında olduqca dəqiq və  sərrast ifadə etmişdir: «...Tarix, belə 
paradoksal möcüzə görməyib. Hələ heç kəs ixtiyarında olan maddi, mənəvi 
sərvətlərin belə tamhüquqlu, qəti səlahiyyətli hökmdarı olmayıb. Stalin təbiəti, 
cəmiyyəti, onun tarixini, bu gününü, sabahını, şəxsiyyəti, fikri, düşüncəni, ağlı, 
qabiliyyəti, hər şeyi və hamını, bəli, bəzi məslək və əqidə qəhrəmanları istisna 
olmaqla hamını çox böyük ustalıqla öz iradəsinə tabe etmişdi. Tabe etmək azdır, 
qul etmişdi. Milyonlarla adam onun subyektiv fikirlərinə, ədalət və müdriklik 
qiyafəsinə bürünmüş müstəbid göstərişlərinə, yalana, haqsızlığa, rəzalətə çox 
böyük məmnuniyyətlə itaət etməyə hazır idi. 
Bəşər tarixinin ən dərin ürək yarası”.53 
  Yəqin, xalqımızın uzaqgörən kəsimi bu yaranın necə dərinliklərə 
işləyəcəyini intuisiya ilə hiss etmişdi. 1930-cu il üsyançıları həmin yaranın 
metastaz verib bütün məmləkətə şaxələnəcəyini dərk etdiklərindən mücadiləyə 
qalxmışdılar. Lakin güc, qüvvə çatmadı. 
                                                          
52 «Oktyabr» jurnalı, 1988, №, S. 101 
53 Acı həqiqətlər. Bakı, Azərnəşr, 1991, s. 65 
 
57 
 
  Üsyançılar can atdıqları məqsədlərə çatmağa azacıq da olsun ümid bəsləyə 
bilərdilərmi? 
  Xeyr, ölkədə hakimiyyət bütünlüklə bir partiyanın əlində cəmləşmiş, 
idarəetmə əndazəsiz şəkildə mərkəzləşdirilmişdir. Əmr və fərmanlara, hədə-
qorxuya əsaslanan inzibati amirlik üsul-idarəsi vasitəsilə bolşevik rejimi ölkə 
daxilində öz mövqeyini xeyli möhkəmləndirə bilmişdi. 
  Sovet imperiyasının beynəlxalq vəziyyətinin mürəkkəbliyinə bəslənən 
ümidlər də özünü doğrultmadı. Doğrudur, 20-ci illərin ikinci yarısında SSRİ-nin 
dünyanın aparıcı dövlətləri ilə münasibətləri olduqca gərginləşmişdi. 1927-ci ildə 
İngiltərə Sovet İttifaqı ilə diplomatik əlaqələri kəsdi, ABŞ bu dövləti tanımamaqda 
israrlı idi. 
  Sovet Polşa münasibətləri açıq düşmənçilik xarakteri almış, Çində sovet 
diplomatik nümayəndəliklərinə və ticarət obyektlərinə basqınlar olmuşdur. 1927-ci 
ilin avqustunda keçirilmiş ЦИК(b)P.MK plenumunda bildirilmişdi ki, hazırkı, 
dövrün ən kəskin problemi SSRİ-yə qarşı əksinqilabi müharibə təhlükəsidir. 
   1929-cu ilin yayında Çin hərbçiləri Sovet dövlətinin nəzarəti altında olan 
Şərqi-Çin dəmir yolunu tutub, payızda sərhədlərə hücum etdilər. Beləliklə, Çin ilə 
SSRİ arasında lokal müharibə baş verdi. 
  Əhalini mübarizəyə səsləyən təbliğatçılar yəqin beynəlxalq aləmin Sovet 
hökumətinə qarşı tutduğu bu mövqeyə əsaslanaraq belə bir yazılı xəbərdarlıq 
yaymışdılar: «Sovet hökuməti xarici dövlətlərin təzyiqinə tab gətirməyərək süqut 
edəcəkdir. O zaman bizə qarşı çıxış edənlərin vəziyyəti olduqca pis olacaqdır». 
  Lakin bir sıra amillər dünya iqtisadi böhranının başlanması, SSRi-yə qarşı 
nifrət zəminində eyni mövqedə duran dövlətlərin öz aralarındakı ziddiyyətləri həll 
edə bilməməsi bolşevik dövlətinə qarşı müharibə ehtimalını heçə endirirdi. 
  Qoca tarixi aldatmaq, qanunların kürəyini yerə vurmaq hələ heç bir 
qüvvəyə nəsib olmayıb. Bolşevik rejimi də bunu bacarmadı və öz avantürist 
niyyətlərindən irəli gələn problemlərin içində dolaşıb qaldı; elə bunu göstərmək 
kifayətdir ki, bütün iqtisadiyyatın dövlətin nəzarəti altına keçməsi əmək 
məhsuldarlığının kəskin şəkildə aşağı düşməsi ilə nəticələndi, kolxoz sistemində 
aqrar münasibətlərin əsasında duran əməyin ictimai xarakterə malik olması və 
bundan törənən mənfi nəticələr tezliklə özünü büruzə verir. 
  Kollektivləşmənin ilk uğursuzluqları 1939-cu ilin mayında ЦИК(b)P MK-
nın plenumunda A.A.Andreyevin məruzəsində rəsmi surətdə etiraf edildi. 
Məruzədən aydın oldu ki, kollektivləşmədən 10 il sonra əvvəlki sərbəst kəndli ilə 
müqayisədə kolxozçuların əmək məhsuldarlığı xeyli aşağı düşüb. Kolxozlarda 
əmək haqqı fondları boşalıb, hər hektarın məhsuldarlığı isə minimuma enib, bir 
sözlə kənd təsərrüfatı böhran içindədir. Ona görə Stalinin təklifi ilə plenum iş günü 
ərzində minimum istehsal öhdəliyi qoymağı, 80 əmək günü həcmində minimum 
əmək günü həddi müəyyənləşdirməyi, həyətyanı təsərrüfatların sahəsini azaldıb 
kolxozu kəndlinin yeganə yaşayış vasitəsinə çevirməyi, fərdi təsərrüfatlara əlavə 
58 
 
vergi qoyulması yollarını axtarmağı, xutorları ləğv edib kənd əhalisini 
mərkəzləşdirməyi, kolxoz sahələrindən kolxozçuların şəxsi mal-qarası üçün yem 
yığılmanı qadağan etməyi qərara alır. Göründüyü kimi, kəndli siyasətində növbəti 
yanlış addım atılır...54. 
   Beləliklə 1930-cu il hərəkatının obyektiv səbəbləri haqqında: 
   1. Kəndlini həyatının başlıca şərti olan torpaqdan və əməyinin nəticələri 
üzərində sahiblik hüququndan məhrum edilməsi. 
   2. İnsan mənəviyyatının ayrılmaz tərkib hissəsinə çevrilmiş dini 
dəyərlərin, yüz illərin sınağından çıxmış adət-ənənələrin dövlət səviyyəsində təqibə 
məruz qalması. 
   3. Xüsusi mülkiyyətə daxil olan hətta kustar istehsal sahələrinin ləğv 
edilməsi hesabına istehsal vasitələri üzərində dövlət inhisarının yaradılması. 
   4. Dövlətin inzibati metodlara, ağır vergi sisteminə əsaslanan iqtisadi 
siyasəti nəticəsində fərdi kəndli təsərrüfatlarının; azad sənətkarlığın və 
manufaktura istehsalının iflasa uğraması. 
   5. Bütün bunların nəticəsində xalq kütlələrinin sosial-iqtisadi vəziyyətinin 
ağırlaşması. 
   6. Sosial-iqtisadi, siyasi və mənəvi-psixoloji zülmün, xalqa edilən 
sitəmlərin dövlət müstəqilliyinin itirilməsindən irəli gəldiyinin dərk olunması və 
xilas yolunun Milli dövlətin bərpa edilməsində axtarılması. 
  Hakimiyyət nümayəndələrinin üsyana rəvac verən səbəblər haqqında tərtib 
etdikləri sənədlərdə öz əksini tapmış fikirlər bəsit, yarımçıq xarakter daşıyır və o 
dövrün reallıqlarını təhrif etməyə xidmət göstərir. 
  Elliklə kollektivləşmə və bu zəmində qolçomaqların bir sinif kimi ləğv 
edilməsi haqqında kommunist partiyasının qəbul etdiyi qərarların ayrı-ayrı yerlərdə 
pozulması halları üsyanın başlıca səbəbi kimi göstərilir. Həm də bu pozuntu 
hallarının baş verməsinə görə partiya və hakimiyyət orqanlarına soxulmuş düşmən 
ünsürlər günahlandırılır. 
  İttihad partiyasının istiqamət verdiyi din xadimlərinin apardığı təbliğat 
üsyanın geniş miqyas almasını şərtləndirən əsas amil kimi göstərilir. 
  Eyni zamanda kollektivləşməni həyata keçirərkən hakimiyyət orqanlarının 
tələskənliyə yol verdikləri və əyintilərin olduğu etiraf edilir. Gözləmədikləri halda 
üsyanda iştirak edən ortabab və yoxsul kəndlilərin çoxluq təşkil etməsini üsyan 
rəhbərlərinin həmin əyintilərdən istifadə etmələri ilə izah edilir. 
  Bəli, bu sənədləri tərtib edənlər üçün insanlar sanki düşüncə və hisslərdən 
məhrum olan cansız mexanizmlərdir. Elə bil ki, üsyançıların bütün hərəkətləri 
kənardan idarə olunmuşdur. Sanki insanlar daşdan yonulduqlarından on illik 
mənəvi-psixoloji sıxıntıları yaşamamışlar. Baş verən üsyanın səbəbi nədə desən 
                                                          
54 Cəmil Həsənov. Ağ ləkələrin qara kölgəsi, Bakı, Gənclik, 1991, s. 122-123 
59 
 
axtarılır, lakin üzərində illərdən bəri sosial-iqtisadi və mənəvi-psixoloji 
eksperiment aparılan xalqın əzmi, iradəsi nəzərə alınmır. 
  Kollektivləşməni həyata keçirənlər başa düşmək istəmirdilər ki, 
kolxozlaşma zamanı yol verilən nöqsanlar deyil, bu aqrar siyasətin özü xalq 
tərəfindən qəbul edilmir. 
  Yuxarıda qeyd etmişdik ki, üsyan iştirakçılarının sayı bolşevik rəhbərliyini 
təəccübləndirmişdir. 
  Ümumiyyətlə Şimal Qərbi Azərbaycanın Qax, Balakən, Əliabad 
rayonlarında üsyançıların sayı, sosial mənşəyi, ictimai təbəqələrin hər birinin, 
üsyanda neçə faizlə təmsil olunmaları barədə rəsmi məlumat olduğu halda Şəki 
üsyançıları barədə bu qəbildən məlumat yoxdur. 
  MTN-nin arxiv materiallarına istinad edən C.Qasımov «Yaddaşın bərpası» 
kitabında bu faktorları ictimaiyyətin nəzərinə çatdırır. Həmin kitabdan: «Qax, 
Balakən, Car, Əliabad rayonlarında baş vermiş üsyanda 5 kənddən 244 nəfər 
iştirak etmişdir. Nuxa və Vartaşen rayonları üzrə məlumat yoxdur. 
  Qabaqçöl-Balakən üsyanının 139 nəfər fəal iştirakçısı aşağıdakı kateqoriya 
və təbəqələrə bölünür: 
1 Komsomolçular -  8 nəfər, onlardan 1 nəfər AK(b)P-namizəd. 
2. Keçmiş komsomolçular -  2 nəfər. 
3. Kənd sovetinin üzvləri -  10 nəfər. 
4. Ordudan tərxis olunmuş qızıl əsgər -  11 nəfər. 
5. Nuxa-Zaqatala BSİ-nin zərbəçiləri -  7 nəfər. 
6. Qulluqçular -  5 nəfər. 
7. Molla -  5 nəfər. 
 
Sinfi təbəqələr üzrə: 
1. Qolçomaqlar -  25 nəfər və ya 17,98% 
2. Ortabab kəndlilər -  91 nəfər və ya 65,47% 
3. Kasıblar -  23 nəfər və ya 16,65% 
 
  Üsyan yatırıldıqdan sonra Car-Əliabad, Nuxa-Vartaşen, Balakən və Qax 
rayonlarının üsyançılarından 2755 silah-sursat götürülmüşdür.55 
  Bolşevik rejiminin üsyan hərəkatından çıxardığı nəticələr, yeritdiyi yanlış 
sosial-iqtisadi siyasətə münasibəti, vəziyyəti düzəltmək üçün həyata keçirmək 
istədiyi tədbirlər və nəhayət üsyançı zümrənin taleyinə dair düşüncə tərzi maraq 
doğurur. 
  Bu baxımdan AK(b)P Zaqatala-Nuxa dairə komitəsinin AK(b)P MK-ya 
verdiyi geniş hesabat səciyyəvidir. Hesabatda dairə partiya komitəsinin özünə 
                                                          
55 C. Qasımov. Yaddaşın bərpası. Bakı, «Mütərcim», 1999, s. 120 
60 
 
bəraət qazandırmaq və üsyanın səbəblərini təhrif etmək cəhdləri açıq aydın hiss 
olunur. 
   ...Üsyan hərəkatına yoxsulların cəlb edilməsi aşağı partiya orqanlarının 
onların arasında zəif iş aparması ilə izah olunur. Kəndlilərin üsyana qoşulması 
Sovet orqanlarının onların ehtiyaclarına lazımı səviyyədə diqqət yetirilməməsi də 
mühüm rol oynamışdır. 
  Partiya təşkilatları üsyandan xəbərdar ola bilməmiş və üsyan ehtimalını 
nəzərə almamışlar. Nuxa partiya və komsomol təşkilatları biabırçı qorxaqlıq 
göstərmişlər. Zaqatala kommunistləri, həmçinin komsomolçuları isə ön sırada 
olmuş və mübarizənin ağırlığını öz çiyinlərində daşımışlar. 
   ...Aydınlaşdırılıb ki, partiya bileti gəzdirənlər içərisində üsyançıların 
tərəfinə keçənlər olub. 
  Təbliğat işi aparmaq və hərəkatın səbəblərini aydınlaşdırmaq üçün 
Zaqatala-Nuxa mahalına 30 nəfər məsul partiya işçisi göndərilib. 
  Partiya, təsərrüfat, sovet, həmkarlar aparatlarının möhkəmləndirilməsi və 
istehlak, kredit kooperasiyaların işinin yaxşılaşdırılması haqqında qərar qəbul 
olunub. 
   Qax, Balakən, Nuxa və Əliabad partiya aparatları bərpa edilib. 
   Əhali qarşısında silahların təhvil verilməsi və insanları üsyana təhrik 
edənlərin təslim edilməsi tələbi qoyulub. 56 
  Dövlət siyasi idarəsi isə təklif edir ki, bu idarənin Nuxa-Zaqatala şöbəsinin 
bütün aparatı təzələnməlidir. Az DSİ-nin mərkəzi aparatının seçilmiş 
əməkdaşlarından ibarət iki mahal şöbəsinin -  Nuxa və Zaqatala şöbələrinin 
yaradılması üçün dərhal təşkilati tədbirlər görülməlidir. 
  Ayrı-ayrı partiyaçıların və hətta bütöv özəklərin, xüsusən Nuxa-Vartaşen 
rayonunda üsyançılara qarşı müqavimət göstərilməsi, bəzi hallarda quldurlarla 
birlikdə üsyanda iştirak etməsi ayrı-ayrı özəklərin, hətta rayon partiya 
təşkilatlarının buraxılması üçün təşkilati işlər görülməsini zəruri edir. 57 
  Üsyandan sonra bolşevik üsul idarəsi yalnız zorakı metodlarla deyil, həm 
də təbliğatla, ideoloji vasitələrlə özünün aqrar siyasətini həyata keçirməyə çalışırdı. 
Buna bariz nümunə «Məhsul və kollektivləşmə günü»(?) münasibəti ilə 1930-cu 
ilin noyabrında Qəzənfər Musabəyovun imzası ilə Şəkiyə göndərilən direktiv 
xarakterli sənəd də sübut edir. Orada qeyd olunmuşdur ki, «Məhsul və 
kollektivləşmə günü» kollektiv təsərrüfatın xırda dağınıq təsərrüfatlardan 
üstünlüyünü və bu yolda qazanılan uğurları nümayiş etdirən gün olmalıdır. Həmin 
gün şərqilər oxunmalı, istehsalat ekskursiyaları təşkil olunmalıdır. Kolxozçularla 
fərdi təsərrüfatçıların, işçilərlə kəndlilərin görüşləri keçirilməlidir. Qabaqcıl 
kolxozçular və fərdiyyətçilər aşkara çıxarmalı, onlara mükafat verilməlidir. Yeni 
                                                          
56 Baş Arxivlər İdarasi. f. 255, s. 1, iş 56. v, 38-47 
57 C. Qasımov. Yaddaşın bərpası. Bakı, «Mütərcim», 1999, səh. 123 
61 
 
kütlələr kolxozlara cəlb edilməli, taxıl talvarları yaradılmalıdır. «Məhsul və 
kollektivləşmə günü» kütləvi istehsalat bayramı, kolxozçuların, ortababların və 
yoxsulların qolçomaqlarla mübarizəyə səfərbərliyə alınması günüdür. 58 
  Sənədin məzmunundan məlum olur ki, qolçomaqla, yəni fərdi təsərrüfatla 
mübarizədən imtina edilmir. Ortabab və yoxsul kəndliləri onların təsir dairəsindən 
qoparmaq üçün inzibati təzyiq formaları qismən təbliğatı, ideoloji vasitələrlə, 
psixoloji təsir formaları ilə əvəz olunurdu. 
    
                                                          
58 Şəki arxivi. Əsas fondu 1, saxlama vahidi 13 
 
62 
 
NƏTİCƏ 
 
   Vətən tarixi milli idrakın inkişafına təkan verən başlıca amildir. Milli 
özünüdəyərləndirmə keçmişdən gəlir. Ağac torpağın dərinliklərinə uzanan kökləri 
vasitəsi ilə ucalmaq, yüksəlmək imkanı əldə etdiyi kimi, xalq da milli yüksəliş 
üçün mənəvi gücü tarixdən alır. 
  Tarixin milli idrakın məkanı olduğunu yaxşı anlayan imperiya ideoloqları 
xalqımıza baş ucalığı gətirən tarixi hadisələri kommunist ideologiyasının ehkamları 
nöqteyi-nəzərindən izah etməklə əsaslı təhrifə məruz qoymuş və həmin məkanı 
əlimizdən almağa çalışmışlar. Başqa sözlə tariximizi təhrif etməklə milli təfəkkürə 
pozucu təsir göstərmək və Milli özünüdərk prosesini ləngitmək həmin 
ideologiyanın əsas hədəfi olmuşdur. 
   1918-20-ci illərdə mövcud olmuş Milli hökumətin irəli sürdüyü 
məramnamənin təməl prinsiplərindən biri belə idi: millətin əksəriyyəti rəncbərdir. 
Rəncbərin maaşı, həyatının təminatı torpaqdır. Torpaq abad olarsa millət də məsud 
olar . 
   Sovet hökuməti kəndlini torpaqdan və əməyinin nəticələrindən məhrum 
etməklə əlini işdən soyutmuş, torpağı abad yox, bərbad vəziyyətə salmışdı. Kənd 
təsərrüfatının olduqca ağır vəziyyətə düşməsi hakimiyyətin ən yuxarı pillələrində 
belə etiraf olunmuşdu. Kollektivləşmədən 10 il sonra ЦИК(b)P MK katibi 
səviyyəsində bildirilmişdi ki, azad kəndli təsərrüfatı ilə müqayisədə kolxozçuların 
əmək məhsuldarlığı xeyli aşağıdır. 
   1931-ci il fevralın 28-dən martın 1-nə kimi Nuxa şəhər və rayon İcraiyyə 
Komitəsinin geniş plenumu keçirilmişdi. Plenumun gündəliyində duran ən ümdə 
məsələ vergilərin toplanması zamanı qarşıya çıxan çətinlikləri aradan qaldırmaq 
üçün tətbiq olunacaq tədbirlərin müəyyənləşdirilməsi idi. Həmin il üçün rayon 
daxilində 321488 manat 55 qəpik vergi toplanmalı idi. 59   
  Bu o dövr üçün böyük məbləğ idi. Həm də vergilərin böyük hissəsi fərdi 
təsərrüfatların üzərinə qoyulmuşdu. Təsəvvür etmək çətin deyil ki, dövlət 
tərəfindən yaradılmış saysız-hesabsız maneələrlə üzləşən, inzibati metodlarla 
fəaliyyət imkanları məhdudlaşdırılan fərdi təsərrüfatlar üçün bu vergiləri ödəmək 
necə böyük çətinlik təşkil edirdi. Lakin hakimiyyət orqanları bu çətinliklərlə 
barışmaq istəmir, kütləvi kollektivləşmənin ilkin mərhələsində və üsyan 
yatırılarkən soyub-taladıqları fərdi təsərrüfatlara güc çatmayan vergilər təyin 
edirdilər. 
  Yuxarıda adı çəkilən plenumda vergiləri toplamaq üçün inzibati 
metodların tətbiq olunması haqda qərar qəbul olundu. Qərarda deyilirdi ki, 
vergiləri yığmaq üçün inzibati idarələr bu işə cəlb edilməli, vergi verməyənlərə 
                                                          
59 Şəki arxivi. Fond 13, siyahı 1, saxlama vahidi 1 
 
63 
 
qarşı inzibati tədbirlər tətbiq olunmalıdır. Orada həmçinin bildirilirdi ki, vergilərlə 
bağlı məsələlər məhkəmənin diqqət mərkəzində olmalı və bu qəbildən olan işlərə 
növbədən kənar baxılması təmin edilməlidir. 
  Vergiləri toplamaq məqsədi ilə əlaqədar şəxslərin yerlərə göndərilməsi və 
füqarə muzdurların da bu işə cəlb olunması plenumun qəbul etdiyi qərarlar 
sırasında idi. Bütün bunlar bir daha sübut edirdi ki, Sovet hökuməti kəndlini fərdi 
torpaq sahəsindən məhrum edən aqrar siyasəti davam etdirmək və  
kollektivləşməni başa çatdırmaq niyyətində israrlı idi. 
   1930-cu ilin noyabrında Nuxa şəhər İcraiyyə Komitəsi Şəhər 
yaxınlığındakı olduqca məhdud torpaq fonduna malik olan Kiş və Qoxmuq 
kəndlərində yeni kolxozların yaradılması haqqında qərar qəbul etdi. Bu fakt 
kollektivləşmə kampaniyasının geniş miqyasından xəbər verirdi. 
   1930-cu il noyabrın 27-də şəhər Soveti rəyasət heyətinin qəbul etdiyi daha 
bir qərar dövlətin bütün torpaqlar üzərində qəti inhisarçı mövqeyinin daha da 
möhkəmləndiyini və torpaqla bağlı bütün məsələlərdə sərəncam vermək 
funksiyasının əndazəsiz şəkildə hakimiyyət orqanlarının əlində cəmləşdiyini 
göstərirdi. Həmin qərar Nuxa şəhərinin tabeliyində olan və bağ-bostan bitkiləri 
əkini üçün istifadə edilən torpaqlar haqqında idi. Məsələ burasında idi ki, 2336 
hektar torpaq şəhərin Qışlaq hissəsində yaşayan əhalinin, 136 hektar sahə isə Dodu 
adlanan məhəllənin sakinlərinin istifadəsində idi. Qərarda göstərilirdi ki, 
icarədarlar şəxsi maraqlarını düşündüklərindən şəhər əhalisinin bu torpaqlardan 
faydalanması qeyri mümkündür. Ona görə də həmin torpaqlar onlardan alınıb şəhər 
sovetinin sərəncamına verilməlidir. Mülkiyyət toxunulmazlığı hüququndan bəhs 
etmək mənasızdır. Çünki bu hüquq ittifaqda 1917-ci ildə, bizdə isə 1920-ci ildə 
ləğv edilib. 
  Kustar istehsalın məhdudlaşdırılması prosesi isə öz məntiqi sonluğuna, 
həmin istehsalı iflas həddinə yaxınlaşdırırdı. 
   1930-cu il noyabrın 13-də dabbağ sexlərində antisanitariya vəziyyətinin 
mövcud olduğunu əsaslandıran akt tərtib olunmuşdur. İcraiyyə Komitəsinin 
nümayəndəsi Seyid Seyidov, dəri artelinin sədri Yaqub Səlimov, sanitar həkimi 
Semyonov və baytar həkimi Demart tərəfindən imzalanmış həmin aktda bildirilirdi 
ki, dabbağ sexlərində hökm sürən antisanitariya vəziyyəti müxtəlif xəstəliklərin 
yayılması üçün zəmin rolunu oynayır. 
  Dabbağ sexlərinə edilən daha bir yoxlama reydinin çıxardığı nəticə bu idi 
ki, guya həmin sexlərin sahibləri yüzlərlə dərini alıb gizlətməklə eyni qəbildən olan 
dövlət istehsalını tənəzzülə uğratmaq məqsədini güdmüşlər. 
  Nuxa şəhər Soveti bütün bunları nəzərə alaraq 1930-cu il dekabrın 4-də 
fərdi qaydada işləyən dabbağlara patent verilməsini dayandırmaq haqqında göstəriş 
verir. Eyni zamanda inzibati şöbəyə tapşırılır ki, kustar istehsala qarşı inzibati 
qaydada mübarizəni gücləndirsin. 
64 
 
  Qısa müddətdən sonra məlum oldu ki, dövlətin nəzarəti altına keçən 
istehsal sahələrində təsərrüfatsızlıq, vəzifədən sui-istifadə halları və rüşvətxorluq 
baş alıb gedir. Bütün bunların nəticəsində əmək məhsuldarlığı xeyli aşağı 
düşmüşdür. 
  Azərbaycan SSR Ali məhkəməsi işlər şöbəsinin müdiri Babaxanovun 
imzaladığı Nuxa rayon Xalq Məhkəməsinin ştat cədvəlinin artırılması zərurətindən 
bəhs edən sənəd yuxarıda söylənilənləri təsdiq edir. Orada bildirilirdi ki, hal-
hazırda Nuxa rayon Xalq Məhkəməsinin icraatında dövlət əmlakının 
mənimsənilməsi ilə bağlı 650 iş var və artmaqda davam edir. Belə işlərlə bağlı 
proseslərin sürətləndirilməsinin zəruriliyini və rayonun böyük olmasını nəzərə 
alaraq bir hakim, bir katib ştatlarının artırılması, həmçinin büdcədən bu məsələnin 
həlli üçün lazımi vəsaitin ayrılması təmin ediləcəkdir. 
  Fərdi istehsal sahələrinə hücumlar artdıqca əhalinin güzəranı daha da 
ağırlaşırdı. Talon vasitəsi ilə verilən ərzaq məhsulları xalqın başlıca həyat 
mənbəyinə çevrilmişdi. Acınacaqlı hal bu idi ki, hətta əhalini mümkün zəruri 
yeyinti məhsulları ilə təmin olunmasında da fərdi istehsalda çalışanlara qarşı ayrı  
seçkiliyə yol verilirdi. 
  Bu sahədə fəaliyyət göstərənlər yalnız o halda ərzaq talonu ilə təmin 
olunurdu ki, iş verənlərlə müvafiq həmkarlar təşkilatları arasında tarif razılaşması 
olsun. 
   Nəinki sosial iqtisadi xarakterli məsələlərdə, habelə milli problemləri 
əhatə edən sahələrdə də daha mürtəce mövqe tutulması bir daha sübut edir ki, 
bolşevik rejimi milli məsələlərlə bağlı ziddiyyətləri islah etmək əvəzinə daha da 
dərinləşdirmək xətti götürmüşdür. 
  Azərbaycan Mərkəzi İcraiyyə Komitəsinin nəzdində milli azlıqlar 
şöbəsinin rəhbəri Sərkisovun çıxışı deyilənləri təsdiq edir. Sərkisov həmin 
çıxışında xüsusilə vurğulayır ki, Qaxda kənd sovetinin sədri ingiloy, gürcü 
olmasına baxmayaraq işlər türk dilində aparılır. Vartaşendə də əhalinin əksəriyyəti 
erməni olsa da (?) türk dili işlərin aparılmasında aparıcı mövqeyə malikdir.60 
  Bax, bu artıq milli dilin sıxışdırılmasına açıq çağırış idi. Həm də bu çağırış 
rəsmi hakimiyyət səviyyəsində edilirdi. 
  Bolşevik rejimi kütləvi kollektivləşmə prosesini həyata keçirmək üçün 
yeridilən aqrar siyasətin nöqsanlı cəhətlərini etiraf etsə də məhz həmin siyasətdən 
narazı qalan xalq kütlələrinə qarşı cəza tədbirlərini genişləndirmək, xalqın maddi 
və mənəvi sıxıntılarını dərk edərək ona münasibətdə humanist mövqe tutan, bəzi 
hallarda haqlı tələbləri müdafiə edən partiya və dövlət hakimiyyət orqanlarının 
ayrı-ayrı nümayəndələrinə divan tutmaq xətti götürdü. 
                                                          
60 Şəki arxivi. f. 13, siyahı 1, saxlama vahidi 81 
 
65 
 
  Lakin dövlət siyasəti səviyyəsinə qaldırılan zorakılıq, inzibati amirlik 
metodları SSRİ adlanan nəhəng imperiyada nə sosial-iqtisadi xarakterli, nə də milli 
səciyyə daşıyan problemləri həll edə bilmədi. Həll edə də bilməzdi. Çünki bu 
problemlərin çözülməsini təmin edən qanunauyğunluqlara, elmi metodoloji 
vasitələrə arxa çevrilmişdi. Əbəs yerə deyil ki, 70 il sonra ölkəni minimum ərzaqla 
təmin etmək üçün ərzaq proqramı qəbul edildi. 
  Xalqların milli maraqlarının nəzərə alınmaması isə onunla nəticələndi ki, 
imperiyanın ömrünü uzatmaq üçün yenidənqurma adı ilə həyata keçirilən islahat 
onun çökməsinə səbəb oldu. 
  Bolşevik quruluşu xalqımızın xislətindəki bəşəri fəzilətləri məhv etməyə 
çalışmaqla onun xarakterini mənfi istiqamətə dəyişmək kimi iyrənc bir niyyətə 
düşmüşdü. 
  Fikrimizin təsdiqi üçün M.C.Bağırovun rəsmi tribunadan etdiyi çıxışlardan 
birini xatırlamaq yerinə düşər. O demişdi ki, biz elə etməliyik ki, xalq özü 
məscidləri dağıtsın və bu işdə bizdən kömək istəsin. 
  İnsanları öz dini-mənəvi dəyərlərinə qarşı çıxmağa, doğmalarına, 
yaxınlarına xəyanət etməyə vadar etmək elə bu niyyətdən xəbər vermirdimi?! Qan 
qohumlarını üz-üzə qoymaqdan, hətta oğulu ataya qarşı qaldırmaqdan böyük 
rəzalət təsəvvür etmək mümkün idimi?! 
  Deməli, Şəki üsyançılarının bolşevik rejiminə qarşı apardığı dava yalnız 
sosial-iqtisadi və siyasi hüquqsuzluğa qarşı deyil, ən başlıcası milli əxlaqi, milli 
xarakteri hifz edib saxlamaq üçün qaldırdığı milli qeyrət davası idi. 
   Şəki üsyanı guya xalqımızın daxilən azad olmaması, bolşevik rejiminin 
törətdiyi rəzalətlərə müticəsinə itaət etməsi, ümumiyyətlə, itaətkar xislətə malik 
olması haqqında söylənilən iftiraların ifşası deməkdir. Bu üsyan 20-ci illərin 
axırları, 30-cu illərin əvvəllərində nəinki Azərbaycanda və Qafqazda, habelə bütün 
SSRİ məkanında qolçomaq qiyamları kimi təqdim edilən müqavimət hərəkatları 
içərisində ən kəskini idi. 
  Nəhayət, Şəki üsyanı milli dövlətdən məhrum edilmiş, məhz buna görə də 
maddi və mənəvi sərvətləri üzərində sərəncam vermək hüququ əlindən alınmış, 
vətəni və özü bolşevizmin apardığı rəzil təcrübələr obyektivinə çevrilmiş 
Azərbaycan xalqının apardığı istiqlal savaşının şanlı bir səhifəsi idi. 
 
 
66 
 
ƏLAVƏLƏR 
 
NUXA HÜRRİYYƏTİ MAARİF CƏMİYYƏTİNİN 1917 SƏNƏSİ BİR 
APRELDƏN 1919 SƏNƏSİ BİR MARTA QƏDƏR MƏDAXİL VƏ 
MƏXARİC HESABI (2 SƏNƏLİK FƏALİYYƏTİ MÜNASİBƏTİLƏ). 
 
  Rusiya mənhus istibad hökumətinin yıxılıb, hürriyyət alınması münasibəti 
ilə millətimizin maarifcə geridə qaldığı nəzərə alınaraq, Nuxa ziyalı 
cavanlarımızdan bir neçəsinin təşəbbüsilə Nuxada 1917 sənə mart ayının 
axırlarında «Hürriyyəti Maarif Cəmiyyəti» naminə bir bilgi cəmiyyəti təşkil 
olundu. 30 nəfər üzvün vücudilə ictimai ümumiyyətlərə intixab olundu. İdarə 
fəaliyyətə başlayıb, təzə üzvlər cəlb edib, ianələr topladı, teatrolar vermək üçün 
dram heyəti təsis edib, teatro və müsamirələri verdi. O zaman Nuxa şəhəri 
qəzasında bərbad halda bir neçə rus və müsəlman məktəbindən savayı, milli 
məktəblərimiz olmadığından Cəmiyyət ən əvvəl ibtidai milli məktəblərin küşadına 
iqdam etdi, ancaq həmin məktəblər üçün müəllimlər yoxluğunu nəzərə alaraq, yay 
mövsümündə müəllimlər kursu açmağa qərar verdi. Müfti və şeyxülislam 
həzrətlərinin Şəkiyə vücudunda idarə onlara bu fikrini bəyan etdi. Fikir hüsni-
rəğbətlə qəbul olundu və müşar ileyhanın təşviqilə tarixi bir gecədə şahnişin 
otağında doqquz min manat həmin məqsəd üçün para toplandı, lakin həmin paralar 
Cəmiyyətə verilməyib, kursa və Cəmiyyətə biganə bir neçə ağaların təsərüfünə 
keçdi. Hər nə qədər Cəmiyyət bu paranın kursa verilməsinə çalışdısa da, nəticədə 
«maariflə məşğul olaraq zamanı deyil», -  deyə cavablar aldı. Hərçənd Cəmiyyət 
bu üzdən böyük müşkülata uğradısa da, fəqət yenə məqsədindən əl çəkmədi. Şəhər 
və bütün kəndlərə kurs açılacağını xəbər verdi və raüqtədir müəllimlər dəvət edilib, 
1917 sənə iyun ibtidasında kurs açıldı və dərslər başlandı. Nuxa qəzasının hər 
küncündən, hətta Şamaxı və Qaryagin kibi uzaq guşələrdən altmışa qədər tələbə 
toplandı. Tələbələr imtahan ilə qəbul olunaraq, dərsə şüru etdilər. Kursda 
fünundan, ədəbiyyatdan, təlim və tərbiyə üsullarından hər növ dərs verilərək, bir də 
tədris üslunu təcrübə ilə göstərmək üçün kursun cənbində bir nümunə ibtidai sinif 
təsis olundu. Cəmiyyət tələbələrin qeyri ehtiyaclarını da nəzərə alaraq, onlar üçün 
yatacaq və möhtaclarına aylıq maaş verdi. Həmçinin ərzaq komitəsindən onlar 
üçün ucuz qiymətlə ərzaq alıb verdi. Tələbələrə zamanın iqtizasına görə hərb 
təlimini öyrətmək üçün bir zabit də dəvət olundu. Üç ay müttəsil təlim tədrisindən 
sonra imtahanlar verilərək, 35 nəfər tələbəyə ibtidai məktəblərə müəllimlik 
əhliyyətnaməsi verildi. Müəllim hazırladıqdan sonra Cəmiyyət milli məktəblər 
açmağa şüru etdi. O zaman vaxtı ilə şəhərin ən küzidə məktəblərindən olan ikinci 
Cümə Məscidi çənbindəki vətən məktəbi bərbad bir halda idi. Müəllim və maaş 
yoxluğundan məktəb dağılıb, uşaqlar küçələrə tökülmüşdü. Cəmiyyət bu məktəbə 
təcrübəli və yeni çıxan müəllimlərdən dəvət edərək, onları maaş cəhətindən təmin 
edib, məktəbi nizama saldı. Bir az vaxtın içində iki yüzə qədər uşaq küçələrdən 
67 
 
yığılıb, təhsilə başladılar. Cəmiyyət kəndlərdə də məktəblər açmağa mübəlliğlər 
göndərib, əhalinin köməyilə 25-ə qədər məktəb binası qoydu. Bundan başqa, 
Cəmiyyət savadsız, sirini böyük cavanlarımızın da qeydinə qalıb, onlar üçün vətən 
məktəbində pulsuz gecə kursu açdı. 
  Qız balalarının oxuyub tərbiyə sahibi olması cəmiyyətin məqsədlərindən 
birisi olduğundan maarifcə ən geridə qalan şəhərin «Yuxarı baş» hissəsində yenə 
pulsuz olaraq bir qız məktəbi də güşad etdi. Burada fəqir qızların kitab, qələm, 
dəftər məxaricini də cəmiyyət öz dəröhdə etdi. 
   İki sənə müddətində cəmiyyət həmin məktəbləri öz xərcilə idarə etdi. 
Bununla belə hökumətdən də müavinət gözləməkdə idi. Təşəkkürlər olsun ki, milli 
hökumətimizin maarifə verdiyi əhəmiyyətdən dolayı, cəmiyyət məktəblərinə 
müavinət göstərdi və müəllimlərin maşını verməyi öhdəsinə aldı. 
  Cəmiyyət burada Nuxa və Ərəş maarif müfəttişi Abdullah bəy Əfəndizadə 
cənablarına minnətdardır. Cəmiyyət millətin qeyri ehtiyaclarına da biganə 
qalmamışdır. 
   Kazanda ümumrusiya müsəlmanlarının hərbi qurultayına göstərdiyi 
müavinət, fəqir müsəlman tələbələrinə verdiyi ianə və qeyri bu qəbildəndir. 
  Həmən iki hərc-mərc sənələrində xeyli müşülata uğrayıb böyük maneələrə 
təsadüf edən cəmiyyət yuxarıdakı fəaliyyəti göstərə bildiyindən ümid vardır ki, 
bundan sonrakı zamanda da millətin köməyi ilə bütün məqsədlərinə nail olacaqdır. 
 
 
NUXA «HÜRRİYYƏTİ MAARİF CƏMİYYƏTİNİN» 
İKİ SƏNƏLİK HAQQ-HESABI 
 
Cəmiyyətin idarə heyəti. 
    
1917 sənəsi aprel ibtidasından 1919 sənəsi mart ibtidasına qədər cəmiyyət 
idarəsinin heyəti aşağıda zikr olunan şəxslərdən ibarətdir. 
 
1. Fəxri sədir -  Nurməhəmməd Əfəndi İmamzadə 
2. Müavinu sədr və xəzinədar -  Abdullah Əbdülrəhmanzadə 
3. Katibi cəmiyyət -  Veysəl Mustafazadə 
4. Əbdürrəşid Əfəndizadə 
5. Zahid İbrahimxəlilzadə 
6. Əsgər Ağaməhəmmədzadə 
7. Mirhəsən Axundzadə 
8. Rəcəb Əfəndizadə 
 
Bunlara qandirat və idarə köməkçiləri. 
 
68 
 
1. Hacı Qədir Hacı Əhməd oğlu 
2. Usta Əhməd usta Əziz oğlu 
3. Hidayət Hacı Əfəndi oğlu 
4. Yusif Xəlilzadə 
5. Musa Muradov 
 
Təftiş komissiyası 
 
1. Əbdülkərim İmamzadə 
2. Həsən Əbdülrəhmanzadə 
3. Cəfərqulu Bəşir oğlu 
4. Ələkbər Hacı Məhəmməd oğlu 
5. Vahab Sadıqzadə 
 
 
NUXA HÜRRİYYƏTİ MAARİF CƏMİYYƏTİNİN MƏRAMNAMƏSİ  
 
Cəmiyyətin qayəsi 
 
Cəmiyyətin ümdə məqsədi Nuxa şəhərində və qəzasında sakin türk 
millətdaşlarının arasında elm və maarifi nəşr etmək və mədəniyyət aləminə sövq 
etməkdir. 
      
 
Sahei-fəaliyyət 
 
   a) Hal-hazırda Nuxa şəhərində və qəzasında mövcud məktəb və 
mədrəsələrə maddi və mənəvi kömək ediyor. 
   b) Təzə məktəb və mədrasə açanları tərğib və təsviq edir və onlara 
müavinətdə bulunur. 
   c) Cəmiyyət lazım bildiyi məhəldə və məkanda öz xərcinə ibtidai milli 
məktəblər açıyor. 
   ç) Rüşdi edadi və darülfünunlarda oxuyan və oxumaq istəyən türk 
tələbələrinə maddi və mənəvi yardım ediyor. 
   d) Nuxa şəhəri və qəzasında olan fəqir və yetim müsəlman balalarını 
Cəmiyyət öz himayəsinə alıyor və onların ibtidai təlim və tərbiyəsi haqqında lazımi 
tədbirlər ittixaz ediyor. 
  2. Məktəb sirininə qədər olan 57 yaşlı uşaqları tərbiyə üçün Cəmiyyət uşaq 
baxçaları (Darüttərbiyələr) təsis ediyor. 
  3. Camaat üçün qiraəti-ümumi məclisi və ümumi milli qiraətxana və 
kitabxana açıyor. 
69 
 
  4. Camaat üçün gecə kursları, cümə məktəbləri və xalq darülfünunları 
açıyor. 
  5. Mütaliə üçün və məktəblərdə tədris olunmaq üçün hər qisim ədəbi, elmi, 
fənni və tarixi kitablar təb və nəşr ediyor və qüvvei-maliyyəsi artdıqca türk dilində 
qəzetə və məcmuə nəşr ediyor. 
  6. Millətimizin ədib və şairələrinin əsərlərini toplamaq üçün ədəbiyyat 
məcmuələri nəşr ediyor. 
  7. Məktəb və mədrəsələrdən ötrü müqtədir müəllim və müəllimələr tapmaq 
üçün lazım gələn yerlərə müraciət ediyor. 
   8. Milli ibtidai məktəblərə müəllim və müəllimələr hazırlamak üçün 
Qafqasiyada, Türkiyədə və sair məmləkətlərdə olan darülmüəlliminlərə təhsil 
etməyi istedadlı müəllim və müəllimələrdən göndəriyor. 
  9. Qüvveyimaliyyəsi müsaid olursa, cəmiyyət öz xərcinə müəllimlər kursu, 
darülmüəllimat açıyor. 
  10. Müəllim və müəllimələr üçün təlim və tərbiyəyə dair məclislər, 
müəllimlər şurası və müəllimlər qurultayı düzəldir. 
   11. Hər zaman teatro, ədəbi müsamirələr, elmi və fənni söhbət məclisləri, 
seyri-ümumilər və s. bu kibi məclislər tərtib ediyor. 
   12. Milli musiqi və mahnılarımızı ehya etmək üçün Cəmiyyət lazım 
bildiyi məktəblərə musiqişünas müəllimlər və müğənnilər dəvət ediyor və yainki 
musiqi kursları açıyor. 
   13. Millətimiz arasında sinaət və  ziraətin tərəqqi və intişarına təbliğat və 
təşviqatda bulunur. Bu məqsəd üçün Yevropada mövcud yeni üsuli-sinaət və ziraət 
haqqında mühazirələr tərtib veriyor və ki, kitabçalar nəşr ediyor və 
qüvveimaliyyəsi müsayid olursa, yerin əhval və şəraitinə görə arıçılıq, baramaçılıq 
və maldarlıq kursları, sinaət və ziraət məktəbləri güşad ediyor. 
   14. Cəmiyyət milli sport (tərbiyei-mədəniyyə) meydançaları təsis ediyor. 
   15. Millətimizin tarixi və milli asari ətiqələrini torlamaq üçün muzeyxana 
bina ediyor. 
   16. Cəmiyyət millətimizin mənafeyinə çalışan ümumtəşkilatlar ilə öz 
nümayəndələri vasitəsilə əlaqədə bulunur və hər cür milli təşkilatların vücuda 
gəlməsinə səy və guşəş ediyor. 
   17. Cəmiyyət əhali ilə daha sıx rabitədə bulunmaq üçün lazım bildiyi 
məhəllərdə və qəryələrdə öz şöbələrini güşad [ediyor]. 
 
 
QAÇAQÇILIQ HƏRƏKATI 
 
  Üsyan yatırıldıqdan sonra çarpışmalardan sağ-salamat çıxmış hərəkat 
iştirakçıları dağlara, meşələrə çəkilərək bolşevik rejiminə qarşı mübarizənin 
qaçaqçılıq mərhələsinə - partizan mübarizəsinə başladılar. Doğrudur, üsyandan 
70 
 
əvvəl də Şəkidə qaçaqlar mövcud idi. Ancaq onların sayı barmaqla sayılacaq qədər 
az olmuşdur. Qaçaqlardan biri Abbas, digəri Xudu İbrahim, üçüncüsü Vartaşenin 
Muxas kəndinin sakini Tapdıq, dördüncüsü bideyizli Cəfər və nəhayət üsyan 
ərəfəsində DSİ-nin Şəki şöbəsinin müvəkkili Qasımovun hədə qorxusundan sonra 
qaçaq düşmüş göynüklülər Yunus və Kərim idilər. 
  Üsyan hərəkatının məğlubiyyətindən sonra qaçaqların sayı dəfələrlə 
artmış, fəaliyyətləri isə daha çox siyasi məzmun kəsb etmişdir. Hüquq mühafizə 
orqanlarının tərtib etdikləri sənədlərdə tez-tez işlədilən «siyasi quldur» ifadəsi də 
sübut edir ki, onların əməllərində ölçülü-biçili siyasi xarakterli fəaliyyət üstünlük 
təşkil etmişdir. 
  Qaçaqlar hətta bir sıra kəndləri yenidən nəzarət altına almağa müvəffəq ola 
bilmişdilər. Bu isə rejim nümayəndələrini xeyli əndişələndirmişdir. 
  L. Beriyanın Tiflisdən teleqraf vasitəsilə M.C.Bağırova verdiyi göstərişlər 
hakimiyyət yetkililərinin keçirdiyi təşviş hissini təsdiq edir. «Gələn məlumatlardan 
bəlli olur ki, Zaqatala-Nuxa dairəsində üsyançılar partizan hərəkatına keçərək 
hərəkət edən hərbi hissələrin arxasından şəhər və kəndləri ələ keçirirlər. 
Üsyançıların partizan hərəkatı formasında fəaliyyəti ona görə mümkün olur ki, 
onlardan geri alınan kəndlər möhkəmləndirilmir və ordu getdikdən sonra 
müdafiəsiz qalır. 
  Hesab edirəm ki, üsyançılardan təmizlənmiş rayonlarda yerli 
kommunardan, aşağı sovet aktivlərindən ibarət döyüşə qabil dəstələr 
yaradılmalıdır. Onlar üsyançılardan alınan və əhalidən müsadirə edilən silahlarla 
təchiz edilməlidirlər”.61 
 Qısa müddətə üsyançıların nəzarəti altına keçən yaşayış məntəqələrindən 
biri də Dəhnə kəndi idi. Ora daxil olan dəstə əsasən qaçaqlardan ibarət olmuşdur. 
Qonağı açıq qabaqla, gülər üzlə qarşılamağa adət etmiş kişilər Qaçaq Abbası, 
Samuxlu Məmmədqasımı, Harunu, Hidayəti Əşrəfi, İsmayılı, Sarı Laçını, Xudu 
İbrahimi və digərlərini xalq adət-ənənələrinə uyğun şəkildə qəbul etmişdilər. 
  Az sonra kəndə gələn cəza dəstəsi bu kişiləri amansızcasına cəzalandırdı. 
   1930-cu il aprelin 17-də Mola Sübhan Yusif oğlu, Hacı Məhəmməd Sadiq 
oğlu, Həbillah Mustafa oğlu, Hacı Hümmət Hacı Qasım oğlu, Məmmədhəsən Cəlil 
oğlu, Hacı İbrahim, Mustafa Salman oğlu və Osman Cəlil oğlu -  cəmi 8 nəfər elə 
kənddəcə güllələndilər. Onların gorgahı əvvəldən qazılmış bir çala oldu. Bu 
qardaşlıq qəbri az sonra ziyarətgaha çevrildi. Canı ağrıyan, dərdlə üzləşən, fəlakətə 
tuş gələn bu ziyarətgaha pənah gətirirdi. İyirmi üç nəfər Dəhnə sakini isə həbs 
edilib gedər-gəlməz sürgünlərə göndərildi. Budur o kişilərin adları: 
 
1. Məhəmməd Mikayıl oğlu 
                                                          
61 Baş Arxivlər idarəsi. f. 1, s. 231, iş 52, v. 2 
 
71 
 
2. Zülqədər Musa oğlu 
3. Əli Hacı Qasım oğlu 
4. Hüseyn Süleyman oğlu 
5. Zəkəriyyə Kazım oğlu 
6. İsgəndər Kazım oğlu 
7. Hacı Quzu Sadiq oğlu 
8. Mahmud Hacı Quzu oğlu 
9. Məhəmməd Musa oğlu 
10. Abdurahman Abdulla oğlu 
11. Qaffar Löyman uğlu 
12. İsaq Löyman oğlu 
13. Muxtar Məmməd oğlu 
14. Yusif Məmməd oğlu 
15. Əliəşrəf İbadullah oğlu 
16. Camal İbadullah oğlu 
17. Əyri İbadulla oğlu 
18. Ziyad Cəlal oğlu 
19. Hacı Yusif Kümcüzadə 
20. Hamil Cəmaləddin oğlu 
21. Nəsrullah Məmməd oğlu 
22. Maqsud Qədir oğlu 
23. Əziz Cəmil oğlu 
   
   O zamandan etibarən şübhəli şəxslər kimi daim nəzarətdə saxlanılan 
Məmməd Müttəlib oğlu, Ağasəf İbadullah oğlu, Həbillah Musa oğlu, Musa 
Həbillah oğlu və İsmayıl Məmmədhasil oğlu 1937-ci ildə həbs edildilər. 
  Bəli, qaçaqla hər hansı təmas hakimiyyət orqanlarının xəbər tutduğu 
təqdirdə qeyd-şərtsiz ölüm demək idi. 
  Xalq şairi Bəxtiyar Vahabzadə «Şənbə gecəsinə gedən yol» kitabında bu 
mətləbdən bəhs edərək yazırdı: «Üsyan yatırıldı, üsyançıların bir hissəsi həbs 
edilib dərhal güllələndi, bir hissəsi isə dağlara çəkilib qaçaq oldular. 
  Bizim evimiz şəhərin «Yuxarı baş» məhəlləsində, dağın döşündə, meşənin 
içində yerləşdiyindən qaçaqlar gecələr qapımızı döyür, bizə və yaxud 
qonşularımıza pənah gətirirdilər. Səhər açılana qədər xurcunlarını ərzaqla doldurub 
yenidən dağlara, meşələrə çəkilirdilər. Qaçaqlara yardım edən düşmən elan edilib 
dərhal cəzalandırılırdı. 
  O zaman Şəkidə milis rəisi Zahidov adında bir qan içən idi. Onun hər şeyə 
səlahiyyəti çatırdı. Qaçağa çörək verdiyinə görə Zahidov neçə-neçə kəndlini 
məhkəməsiz, sübutsuz güllələmişdir. Onlardan ikisi atamın yaxın dostları idi. 
Qaçağa yardım göstərmək üstündə güllələnənlərdən biri də şəhərin ən hörmətli 
ağsaqqallarından Hacı Yusif Əfəndi idi. Atam onun haqqında danışırdı ki, üzünə 
72 
 
güllələnmə oxuyanda o Zahidovdan bir rükət namaz qılmağa icazə istəmişdir. 
Torpaqla dəstəmaz alıb üzünü Zahidova tutmuşdur: 
- Bir xahişim var, Məni sinəmdən vurun. 
Dediyi kimi eləyirlər. 
  Qaçağa yardım bəhanəsi ilə həbs olunanlardan biri də atam Mahmudağa 
oldu...”.62    
   Qorxulu zamanın məntiqi bu idi ki, başını sağ salamat saxlamaq 
istəyirsənsə onlardan gen gəzməlisən. Nəinki uzaq olmalısan, hətta o zaman 
deyildiyi kimi «banditizm qalıqları»nın ləğv edilməsinə hakimiyyət orqanlarına 
yardım göstərməlisən. 
  Üsyan yatırıldıqdan sonra DSİ-nin təlimat xarakterli sənədlərindən birində 
qaçaqlara qarşı mübarizənin gücləndirilməsi üçün zəruri hesab edilən tədbirlərdən 
bəhs olunurdu. 
  «Banditizm qalıqları və onların köməkçiləri ilə mübarizənin gecikdirilməsi 
yol verilməzdir, üsyançılara və onların himayədarlarına qarşı fövqəladə tədbirlər 
görmək yolu ilə cəza siyasətinin yüksəldilməsi zəruridir. 
  DSİ-nin Nuxa-Zaqatala şöbəsinin bütün aparatı təzələnməlidir. 
Azərbaycan DSİ-nin mərkəzi aparatının işçilərindən seçmə yolu ilə iki mahal 
şöbəsinin -  Nuxa və Zaqatala şöbələrinin yaradılması üçün dərhal təşkilati 
tədbirlər görülməlidir».63 
  Bolşevik rejiminin xüsusi xidmət orqanları qaçaqları ləğv etmək üçün cəza 
tədbirləri ilə yanaşı bir sıra məkrli əməliyyat planları hazırlayıb həyata keçirirdilər. 
Xüsusi xidmət sistemi bu işdə qaçaqlarla dostluq, qohumluq əlaqələri olan 
adamlara daha çox önəm verirdi. Onları öz yaxınlarına, doğmalarına xəyanətə 
təhrik etməklə insanı hisslərdən, mənəvi dəyərlərdən imtina həddinə qədər bir 
heçliyə yuvarlayırdılar. 
  Qaçaq həyatının əzab-əziyyətlərindən cana doyub hakimiyyət 
nümayəndələrinin vədlərinə sadəlövhcəsinə inanan qaçaqlardan da ipə-sapa 
yatmayanlara qarşı istifadə halları mövcud olmuşdur. 
   İxtiyar yaşlı kişilərin bir çoxunun üst-üstə düşən söhbətlərindən bəlli olur 
ki, Daxi adlanan qaçaq da Aşağı Göynük kəndinin milis rəisi (indiki anlamda sahə 
müvəkkili) Hacıağanın toruna düşür. O üzə çıxmış Daxinin vasitəsi ilə Yunus və 
Kərimi də qaçaq həyatından imtina etməyə razı sala bilir. Hacıağanın qurduğu 
əməliyyat planına uyğun olaraq Daxi, Yunus, Kərim və Babaratma kəndindən olan 
milis işçisi Həsənbala Qudula kəndində dəllək Adıgözəlin evinə düşürlər. Burada 
əməliyyatın son mərhələsi həyata keçirilir. Yunus və Kərim öldürülürlər. 
                                                          
62 Bəxtiyar Vahabzadə. Şənbə gecəsinə gedən yol. Bakı, Azərnəşr, 1991, s. 258-259 
63 C. Qasımov. Yaddaşın bərpası. Bakı, «Mütərcim», 1999, səh. 123 
 
73 
 
  Bu hadisədən sonra Daxi zahirən Hacıağanın yaxın adamına çevrilmişdir. 
Hətta ona sırf milis işçisinin funksiyalarına aid tapşırıqlar da verilirdi. 
   Günlərin bir günü Daxiya cırtdan Süleyman adlı dustağı Bakıya müşayiət 
etməyi tapşırırlar. Dustaq təhvil verilərək gözlənilmədən o həbs olunur. Əlbəttə, bu 
əvvəldən düşünülmüş əməliyyat planı idi. Görünür, Daxiya sona qədər etibar 
etməmişdilər. Həsənbala da törətdiyi cinayətin qurbanı oldu. 
  Qardaş itkisindən irəli gələn kədərlə qatilə sonsuz nifrəti qəlbində yanaşı 
gəzdirən Yunusun bacısı Hacıağa ilə görüşərək Həsənbalanın məhvi müqabilində 
ona xeyli qızıl pul təklif edir. Bu təklif enkevedeçi üçün göydən düşmə olur. 
Həsənbalanı sıradan çıxarmaqla o cinayət xarakterli əməllərindən xəbərdar olan 
şahiddən yaxa qurtarmaqla yanaşı, həm də xeyli qazanc əldə etmiş olurdu. 
  Həsənbala arvadı ilə birlikdə Babaratma kəndində qohum toyunda iştirak 
edərkən öldürülür. 
  Bolşevik rejiminin qaçaqlara qarşı olan cilovlanmaz qəzəb və nifrəti qeyd 
olunduğu kimi onlarla hər hansı təmas yaratmış insanlara faciələr gətirirdi. Şəkinin 
Oxud kəndindən olan qaçaq Atakişini və samuxlu Qaçaq Ələşi evində qəbul edən 
Köndələn kəndinin sakini Əlfətin ailəsi də belə bir müsibətə tuş gəldi. 
  Dağ, meşə həyatının yorğunluğunu qismən canlarından çıxarmaq üçün 
qaçaqların bu evə sığınması milisə bəlli olur. Onları qəfil yaxalamaq cəhdi baş 
tutmur. Atışma zamanı Əlfətin arvadı və övladı həlak olurlar. Qaçaqlar isə 
mühasirə həlqəsini yarıb hadisə yerindən uzaqlaşa bilirlər. 
  Şəki qaçaqlarından Abbas fitri cəsarəti və mərdliyi ilə diqqəti daha çox 
cəlb edirdi. O bir müddət milis işçisi kimi əlində silah Sovet hökumətinin 
qulluğunda durmuşdur. Amma NKVD sistemində mövcud olan iyrənc mənəvi-
psixoloji mühit onun təbiətinə olduqca yabançı idi. Abbas bu mühitə heç cürə 
uyğunlaşa bilmirdi. Xüsusən yurddaşlarına qarşı irəli sürülən ittihamların motivləri 
ilə barışmaq istəmirdi. Kim beş, on qoyun sahibidirsə demək həmin şəxs 
qolçomaqdır və istismarçı kimi ifşa edilməlidir. Kim quran oxuyur, namaz qılırsa 
şübhəli şəxs kimi nəzarətə götürülməlidir. Kolxoz quruluşunun üstünlüklərinə 
şəkk-şübhə gətirən şəxs haqqında yerli-yataqlı danos hazırlanmalıdır və s. Bütün 
bunlar milis işçilərinin qarşısına qoyulan vəzifələrin bir qismi idi. Dayısı Hidayətin 
həbs olunması üçün verilən göstəriş onun səbir kasasını daşdırdı. 
  DSİ-dən Abbasın dayısı Andın oğlu Hidayət haqqında məlumat gəlmişdi. 
Həmin məlumatda o Sovet hökuməti üçün təhlükəli bir qolçomaq kimi xarakterizə 
olunurdu. Bundan sonra Hidayəti həbs etmək qərara alınır. Bu göstərişi yerinə 
yetirmək kimə tapşırılsa yaxşıdır? Onun bacısı oğlu, milis işçisi Abbasa. 
  Rəzalətin, alçaqlığın hansı həddə çatdığına diqqət yetirin. Adamı öz 
doğma dayısını, həm də günahsız bir insanı həbs etməyə təhrik edirlər. 
  Kənd, rayon səviyyəli enkevede işçilərinin bu bəd əməlləri təsadüfi 
olmayıb rejimin mahiyyətindən irəli gəlirdi. 
74 
 
  Ali hakimiyyət eşalonunda qərar tutmuş Əliheydər Qarayev tribunadan 
bəyan edirdi ki, ağsaqqal kəndə bağlıdır, kəndlinin əmisi oğlu, ya dayısı, ya əmisi 
və ya atasıdır. Muzdurları, yoxsulları elə hazırlamalıyıq ki, onların əli ilə 
qolçomağa zərbə endirək. 
  Abbas ruhunu sarsıdan bu təklifdən sonra hakimiyyətlə bütün əlaqələri 
kəsib, ona qarşı mübarizə aparmaq qərarına gəlir. Çox keçmir ki, Hidayət rejim 
nümayəndələrinin göstərişi ilə enkevede agenti Baxış tərəfindən öldürülür. 
   Abbas dostu Xudu İbrahimlə birgə qaçaqçılığa başlayır. 
   Tezliklə Qaçaq Abbasın adı dillərdə əzbər olur. Onu aradan götürmək 
üçün sınaqdan çıxarılmış bədnam xəyanət üsulundan dəfələrlə istifadə etmək 
cəhdləri olmuşdur. 
  Qaçaq Abbası öldürməyə real imkanları olan şəxslərdən biri hökumət 
nümayəndələrinə onun dostları Yusif və Abdulla qardaşlarının qisasından 
qorxduğunu bildirir. Belə olduğu halda əvvəlcə Yusif və Abdulla qardaşlarını 
məhv etmək qərara alınır. 
  El-oba mənafeyini həmişə uca tutan Yusiflə Abdulla əxlaqi keyfiyyətləri, 
igidlikləri ilə hələ gənc yaşlarında elin etibarnaməsi kimi bir haqda qovuşmuşdular. 
Şəkinin Giləhli məhəlləsi məhz onların nüfuzu hesabına yeni sovet qaydalarının 
təsir dairəsindən kənarda qalan azadlıq adası təsiri bağışlayırdı. Onlar qətiyyətlə 
bildirmişdilər ki, nə qədər ki, biz sağ-salamatıq, bu allahsızlar bu məhəllədə at 
oynada bilməyəcəklər. 
   1930-cu ilin aprelində üsyan hərəkatı başlanarkən qardaşlar üsyançıların 
sıralarında idilər. Hərəkat yatırıldıqdan sonra onlar təbii ki, gizli həyat tərzi 
keçirmək zərurəti qarşısında qaldılar. 
   Onlara özünü dost kimi göstərən xəyanətkar bir dəfə Qaçaq Abbasın 
qardaşlarla görüşmək istəyini bildirir. Çoxdan üzünü görmədikləri dostları ilə 
görüşmək imkanı əldə edəcəklərinə sevinən Yusif və Abdulla dərhal razılıq 
verdilər. 
  İnsanın öz taleyinə doğru gedişini tənzimləyən ilahi qüvvə hər şeyi 
incəliklərinə   qədər   nəzərə   alır.   Tezliklə   qardaşların   ruhlarının əbədiyyətə 
pərvazlanacağını əvvəlcədən müəyyən edən o böyük qüvvə ruhun təmiz bədəndən 
ayrılması qayğısına qalaraq həmin axşam onları çimməyə, əyin başlarını 
təzələməyə sövq etmişdir. 
  Xəbis niyyət sahibi isə öz işində idi. Qardaşların hətta silahlarını ona etibar 
etməsindən istifadə edərək onlara məxsus tüfənglərin el dilində iynə adlanan 
hissəsini çıxararaq gizlətmiş və Yusiflə Abdullanı tərksilah etməyi belə 
unutmamışdı. 
  Səhər dan yeri sökülərkən yolçular nəhəng dağları öz qoynunda görünməz 
edən duman ümmanına qovuşdular. Tezliklə bu duman-çən arxasından iki igid 
ömrünə son qoyan atəş səsləri eşidildi. Bir neçə gündən sonra Yusif və Abdullanın 
75 
 
meyitləri şəhərə gətirilir və yəqin ki, tanınma adı ilə, əslində isə göz dağı vermək 
üçün mərhumların qardaşı Şirəliyə göstərilir. 
  İki ayaqlıların vəhşiliyi dörd ayaqlıların törətdikləri vəhşiliklərdən daha 
dəhşətli olur. Çünki dörd ayaqlılar şüurdan məhrum olduqlarına görə öz 
qurbanlarının cəsədlərini yaxınlarına, əzizlərinə göstərib həzz almaq imkanına 
malik olmurlar. 
  Məmməd kişinin ailəsinin fəlakətləri bununla bitmədi. Az sonra onun daha 
iki övladı -  Şirəli və Əli də həbs edildilər. Halbuki, onlar mərhum qardaşlarından 
fərqli olaraq nə üsyan hərəkatında iştirak etmiş, nə də sovet rejiminə qarşı hər hansı 
düşmənçilik hərəkətinə yol vermişdilər. 
  Dörd oğul övladından məhrum olmuş Firuzə ananın əzab-əziyyətlərinin 
həddi hüdudu yox idi. O, övladlarının itkisindən irəli gələn dözülməz qübarı daş 
kimi sinəsindən asaraq o zaman vəzifədə olan qohumu Hüseyn kişi ilə birlikdə 
Şirəli və Əlini zaminə götürmək üçün məhbəsə yollanır. Lakin orada ona bildirirlər 
ki, həbs edilənlərdən yalnız birini zaminə verə bilərlər. Övladlarına münasibətdə 
bərabərliyi hər şeydən üstün tutan, onlara qarşı ayrı-seçkiliyi böyük qəbahət hesab 
edən Firuzə xanım ana ucalığında duraraq deyir: 
  -  Buraxırsınızsa hər ikisini buraxın, yox, bunu etmək istəmirsinizsə, 
qoyun ikisi də yatsın. 
  Bir müddət sonra Əlini Balakənə, Şirəlini isə Qutqaşenə sürgün edirlər. 
Sürgün cəzasının tətbiq edilməsində əsas məqsəd heç də günahı olmayan 
«günahkarları» cəzalandırmaq deyil, xəbis əməllər sahibinin təhlükəsizliyini təmin 
etmək idi. 
  Prokuror Aşot İsxanyan, DSİ-nin əməkdaşları Ter-Qriqoryan, Zaven 
Ayriyan, Pavel Şalomer, İvan Yeromin, Qaçaq Abbası ələ keçirmək üçün tədbirlər 
tökür, planlar cızırdılar. Lakin bütün bunlar əbəs idi. Hiylə və məkr igidlik və 
cəsarət qarşısında aciz qalmışdı. Xudu İbrahim, Tanrıverdi Şərif, Nağdalı, Əhməd, 
Hümbət, Hayıl, Hidayət, Alı, Aslan, İsfəndiyar, Əşrəf, Kor Umar və Abdulla 
Qaçaq Abbasın ən yaxın silahdaşları idi. 
  Qaçaqların şəhərdə və kəndlərdə himayədarları da var idi. «Qaçağı el 
saxlar» atalar deyimi bütün məna çalarları ilə o illərdə özünü təsdiq etdi. Kiş 
kəndindən olan Ələşrəf, Göynükdən Əli və Şəfayət qaçaqların ərzaqla, bir sıra 
mühüm xarakterli məlumatlarla təmin olunmasında əlaqələndirici rolunu 
oynayırdılar. 
  Hər yerdə həmişə mənəvi baxımdan yoxsul olan adamlar şərin törətdiyi 
fəsadlara qəhmar çıxmışlar. Bu adamların həyat qayəsi belədir: «Təmin olunmamış 
insan olmaqdansa təmin olunmuş heyvan olmaq daha yaxşıdır». 
  Təbii ki, belələri o zaman Şəkidə də kifayət qədər idi. O ölkədə ki, dövlət 
insan həyatının bütün sahələrini nəzarətdə saxlamaq niyyətinə düşür, orada iradəsi 
zəif adamlar ictimai-siyasi mühitin mənfi təsirinə müqavimət göstərməkdənsə, 
həmin mühitə uyğunlaşmağa daha çox üstünlük verirlər. Yaşadıqları dövrün 
76 
 
mahiyyətcə naqis ictimai-siyasi mühitinə boyun əyərək ter-qriqoryanların, 
işxanyanların əlində alətə çevrilən Vəli, Seyidməmməd, Siyahpər, Bığ Bəkir, 
Zahid, Beyrəddin Həmid, Ümid, xaldanlı Knyaz, küngütlü İsmayıl, oxudlu 
Məhəmməd, Baxış, Şəki şəhərindən evlər yıxan, xanimanlar dağıdan ispolkom 
Ələşrəf, Veysəl, Nizaməddin qaçaqlara qarşı mübarizənin önündə getmiş, 
ümumiyyətlə, bolşevizmin törətdiyi naqis əməllərlə barışan zümrənin qəniminə 
çevrilmişdilər. 
  Bir dəfə Ümid, Knyaz, Vəli, İsmayıl, Məhəmməd, Baxış Beyrəddin və 
Qasımoğlu Siyahpər bir “otryadda” (silahlı dəstədə) birləşərək sorağı «Çaqqal 
dərəsində»n gələn Qaçaq Abbasın dəstəsinə hücum edirlər. Döyüş başlayan kimi, 
Qaçaq Abbas dayısının qatili Baxışı cəhənnəmə vasil edir. 
  Otryad üzvləri onun cəsədini orada qoyub başı pozuq halda qaçırlar. 
  Onlar bu döyüş haqqında erməni və rus rəhbərləri qarşısında hesabat 
verərkən, qaçaqların sayca çox olmasından, mühasirəni yarıb çıxmalarından və bu 
zaman göstərdikləri şücaətdən bəhs edirlər. Lakin döyüşün şahidi olmuş Siyahpərin 
qardaşı Zahid onları ifşa edərək hadisəni olduğu kimi ağalarına nəql etməklə 
qardaşı qarışıq otryadın üzvlərini pis vəziyyətdə qoyur. 
   Qaçaq Abbasın digər otryadla döyüşü Co dərəsində baş verir. Həmin 
otryada bələdçiliyi İsmayıl və Vəli edirdilər. Xeyli itki verən bu dəstə də döyüşdən 
məğlub durumda çıxır. 
  Xüsusi xidmət orqanları xalq içərisində qaçaqlara qarşı etimadsızlıq 
yaratmaqla onları cəmiyyətdən təcrid etmək və təkləmək üçün müxtəlif planlar 
hazırlayırdılar. Ter-Qriqoryan və Suren Mkırtıçyan bu qəbildən olan bir təxribat 
əməli düşünmüşdülər. Onlar ipək fabrikini yandırıb, bu işdə qaçaqları 
günahlandırmaq və fəhlələrə «görürsünüzmü qaçaqlar fabriki yandırmaqla sizi işsiz 
və çörəksiz qoydular» deməklə xalq qəzəbini onların üzərinə yönəltmək niyyətində 
idilər. Qaçaq Abbas təkbaşına Şəkiyə gələrək fəhlələri bu niyyətdən xəbərdar edir, 
eyni zamanda bu fitnənin ideya müəllifi olan xüsusi şöbənin rəisi Sureni öldürür. 
  Onun haqqında Şəkidən Bakıya məlumat məlumatın ardınca göndərilir və 
kömək tələb olunurdu. Nəhayət, Bakıda, Azərbaycan Dövlət Siyasi idarəsində 
xüsusi əməliyyat planı işlənib hazırlanılır. DSİ-nin nümayəndəsi Əhmədə bu 
əməliyyatın həyata keçirilməsində aparıcı rol ayrılır. Əslən Lənkərandan olan 
Əhməd yaraşıqlı, gülərüz və ünsiyyətli olduğundan DSİ əməkdaşları arasında Xub 
Əhməd ayaması ilə tanınırdı. 
  O, Şəkiyə meşə təsərrüfatı mütəxəssisi kimi gəlməli və Zəyzid ətrafındakı 
meşəyə meşəbəyi təyin olunmalı idi. Xub Əhməd Zəyziddə özünü camaata milli 
adət ənənələrə, dini dəyərlərə xüsusi rəğbət bəsləyən şəxs kimi tanıtmalı, Qaçaq 
Abbasın ailəsinə yaxınlaşıb, qulluğunda müntəzir dayanmaqla onların hüsn-
rəğbətini qazanmalı idi. 
  Əməliyyat nəzərdə tutulduğu qaydada başlanır. Az sonra Xub Əhməd 
kənddə hamının sevimlisinə çevrilir. «Seyid ocağın»dan olduğundan Qaçaq 
77 
 
Abbasın anası Mədinə xanım ona daha çox rəğbət bəsləyirdi. Eyni zamanda o, 
Qaçaq Abbasın qızı Fizalə üçün də yaxın bir adama çevrilir. 
  Mədinə xanım Xub Əhmədə tez-tez yalvarırdı ki, bu ailəyə dayaq olsun, 
onun övladlarını Sovet hökumətinin qəzəbindən qurtarmaq üçün səyini 
əsirgəməsin. Bu yalvarışların müqabilində o dərdli anaya   təskinlik verir, hər şeyin 
yaxşı olacağını bildirirdi. 
  Bolşevik rejiminin quduz qəzəbi Çopur oğlu Babanın ailəsinə fəlakət 
dalınca fəlakət gətirirdi. Qaçaq Abbasın qardaşları Məmməd və İsrail həbs edilib 
güllələnmiş, anası Mədinə, oğlanları Fərrux və Bəlyar, qızı Fizalə qazamata 
salınmışdılar. 
   Şəki həbsxanası ağzına kimi qaçaq ailələri ilə dolmuşdu. Arıq oğlu 
Əhmədin, Tapdığın, Kərimin, Əşrəfin, İsfəndiyarın da ailə üzvləri burada idilər. 
   Xub Əhməd şəhərə gələrək Qaçaq Abbasın ailəsini zaminə götürür. 
Əlbəttə, onun bu addımı razılaşdırılmşdı. O, Mədinə xanıma narkomla danışdığını, 
bu ailənin problemini həll etmək üçün ilkin addım kimi oğlanlarından birinin 
hökmən üzə çıxarılmasının vacibliyini bildirir. Bu barədə məlumat Qaçaq Abbasa 
çatdırıldıqda o, Xub Əhmədə inanmadığını açıq-aşkar bildirir. 
  Bu arada Xub Əhmədlə Fizalə evlənirlər. DSİ agenti ailənin bir üzvünə 
çevrilir. Qaçaq Abbas qardaşlarını üzə çıxarmazdan əvvəl Xub Əhmədi bir daha 
sınamaq məqsədilə təyin olunan yerə bir at yükü silah çatdırmağı tapşırır. Silahlar 
həmin yerə gətirilir. Bundan sonra Qaçaq Abbas qardaşları Əhməd və Vahidi üzə 
çıxmaq üçün yola salmağa razılıq verir. Vahid və Əhməd təyin olunan yerə gələn 
kimi həbs edilirlər. 
   Xub Əhməd bir-birinin ardınca Qaçaq Abbasa iki məktub göndərir. 
Həmin məktubların məzmunu Xub Əhmədin bu işdə heç bir günah sahibi 
olmaması fikrini təlqin edirdi. 
  Qaçaq Abbas bütün konspirasiya qaydalarını gözləməklə Xub Əhmədlə 
görüşür. Söhbət olduqca sərt olur. DSİ agenti andaman etsə də, yalanı yalana 
calasa da hər şey Qaçaq Abbasa aydın olur. O, qardaşlarının qisasını alır. Casusu 
sahibsiz it kimi güllələyir. Xub Əhmədin Fizalədən olan iki övladı isə uşaq evinə 
verilir. 
   30-cu illərin əvvəllərində Şəki qəzasında fəaliyyət göstərən qaçaqların 
böyük əksəriyyəti ya məhv edilmiş, ya da ələ keçirilmişdi. Qaçaq Abbasın 
ətrafında həlqə hər an dolanmaqda idi. Deyəsən, o özü də artıq hər şeyin tezliklə 
bitəcəyini hiss etmişdi. Bəlkə də bunu hiss etdiyindən arvadı Xədicə ilə görüşmək 
qərarına gəlir (Onun Leyli və Xədicə adlı iki arvadı olmuşdur). Qaçaq Abbas 
İsfəndiyarla Xədicəyə xəncər göndərir. Bu bir işarə idi. Əgər xəncər geri 
qaytarılmazsa, deməli, yol açıqdır. Xədicə xəncəri qəbul edir. Görüşə gedərkən 
qaçaq yoldaşları Kərim və Əşrəf də onunla birlikdə idilər. Onlar pusquya düşürlər, 
Qaçaq Abbas havada tütün qoxusunu duyur və tələyə salındığını anlayır. 
78 
 
   Qaçaqları Xədicənin qonşusu Məhəmməd satmışdı. O buraya kiminsə 
gələcəyini əvvəldən hiss etmiş, və inqilabi sayıqlıq nümayiş etdirmişdir. 
  Pusquda duran dəstəyə erməni millətindən olan çekistlər Badalyan və 
Vartan rəhbərlik edirdilər. Döyüş başlanır. Əvvəl Əşrəfi, sonra isə Kərimi vururlar. 
Snayper Səmir Qaçaq Abbası da yaralayır, qayanın arxasına çəkilməyə macal 
tapan Qaçaq Abbas onun yerini müəyyən edir və cavab atəşi ilə Səmirin düz 
alnından vurur. Abbasın olduğu mövqe üzük kimi əhatəyə alınmışdı. Ağır yaralı 
halda bu mühasirədən çıxmaq qeyri-mümkün idi. Bunu başa düşən Abbas həyatını 
olduqca baha satmağa, son damla qanına qədər vuruşmağa qərar verir. Bu şərəfli 
ölümü allahsız bolşevik rejimi ilə uzun illər apardığı mübarizə dastanının 
yaddaqalan epiloquna çevirmək istəyirdi. Buna da nail olur. 
  Çox saylı yaralarından axan qana, dəhşətli ağrılara baxmayaraq barıt 
tüstüsündən, tərdən qapqara qaralmış halda qaş qaralana qədər vuruşur. Qüvvəsinin 
tükəndiyini hiss etdikdə isə özünü vurur. Qaçaq Abbas günəşin qürub çağının 
insana təlqin etdiyi qəriblik duyğusunun qanadlarında bu əzabla dünyanı tərk 
etdi.64 
  Bəxtiyar Vahabzadənin xatirələrindən: 
  «...Qaçaq Abbasın meyitini dağdan düşürdükləri indi də gözümün 
qabağındadır. Meyiti şəlin üstünə qoyub dağ aşağı sürüyürdülər. 
  Eybəcər şəklə salınmış meyiti milis idarəsinin qarşısında şəlin üstündə 
uzatmışdılar. Bütün şəhər meyitin yanından keçməli idi. Bununla rəsmi dairələr 
adamları qorxudub demək istəyirdi ki, hökumətdən narazı adamların aqibəti belə 
olacaq». 65 
   1939-cu ildə cəsarətli hücumları ilə hakimiyyət orqanlarını daim təşviş 
içində saxlayan ələkeçməz xalq qisasçıları zəyzidli Xudu İbrahim Abdulla oğlunun 
və bideyizli Cəfər Mirzə oğlunun qaçaq dəstələri də sıradan çıxarıldı. Bu hadisə 
əsasən ermənilərin başçılıq etdiyi Azərbaycan hüquq-mühafizə orqanlarının böyük 
uğuru kimi qeyd edilmişdir. 
  Azərbaycan XDİK Yemelyanovun 1940-cı il yanvar ayının 10-da verdiyi 
24 saylı əmrin məzmunu bunu təsdiq edir. Əmrdə qaçaqlara quldur epiteti vurulur, 
onlar soyğunçuluqda, qətllər törətməkdə ittiham olunur. Əslində isə qaçaqların 
qəzəbi xalqa zülm etməkdə ad çıxarmış ayrı-ayrı bolşevik çinovniklərin və xüsusi 
xidmət orqanları işçilərinin üzərinə yönəlmişdi. Qaçaqlar tərəfindən 1932-ci ildə 
Azərbaycan DSİ-nin Cəfərabad şöbəsinin müvəkkili, milli mənşəcə erməni olan və 
bədnam əməlləri ilə yerli əhalinin nifrətini qazanmış Aqacanovun öldürülməsi 
bunu sübut edir. Sənədin məzmunundan o da məlum olur ki, elin igid övladlarının 
                                                          
64 Qaçaq Abbasla bağlı epizodlar Nəzir Eltəkinin «Qaçaq Abbas» poemasına (Bakı, Gənclik, 2001 və 
ixtiyar yaşlı kişilərin söhbətlərinə istinad edilərək yazılmışdır  
65 Bəxtiyar Vahabzadə. Şənbə gecəsinə keçən yol. Bakı, Azərnəşr, 19.91, s. 259 
 
79 
 
məhv olmasında karaxanovların, tumanyanların tərəfindən öz soydaşlarımız da 
iştirak etmişdilər. 
   Həmin sənədi diqqətinizə çatdırıram: 
 
Əmr.  
 
Surəti: 
   Azərbaycan SSR Xalq Daxili İşlər Komissarı 01 yanvar 1940-cı il. № 24. 
Bakı şəhəri. 
   1927-ci ildən Nuxa rayonunun ərazisində fəaliyyət göstərən Xudu İbrahim 
Abdulla oğlunun Zəyzid və Cəfər Mirzə oğlunun Bideyiz siyasi quldur qruplarının 
son qalıqlarına qarşı əməliyyat aparılıb. 
  Adı çəkilən quldur qruplar illər ərzində Nuxa, Vartaşen və b. qonşu 
rayonlarda kolxozçular, kənd fəalları, partiya-sovet aparatı nümayəndələrinə qarşı 
50 terror aktı törətmişlər. 
   1932-ci ildə həmin banda ilə toqquşmada Azərbaycan SSR DSİ-nin 
Cəfərabad rayon şöbəsinin mütəvəkkili Aqacanov yoldaş öldürülmüşdür. Qətllərlə 
yanaşı quldur dəstəsi soyğunçuluq, kolxoz əmlakının, evlərin yandırılması və s. 
məşğul olmuşdur. 
   «Sovet» adına kolxozun sədri Əsgərov Abdulla Məmməd oğlunun, Aşağı 
Şabalıd kəndinin sakini Mahmudov Həsənin, Yun tədarükü idarəsinin Nuxa rayon 
şöbəsinin rəisi Tumanyan Sərkis Avahimoviçin, Aşağı Göynük kəndinin sakini 
Sadıxov-Əsgərov Talıbın, meşəbəyi Mustafa Qurban oğlunun və «Sovet» adına 
kolxozun briqadiri Həbillah Nəsrulla oğlunun XDİK-na etdikləri köməyin 
sayəsində, göstərdikləri fədakarlıq və qətiyyət hesabına 1939-cu ilin martından 
sentyabrına kimi olan müddət ərzində bu quldur dəstələrinin başçıları Xudu 
İbrahim Abdulla oğlu, Cəfər Mirzə oğlu və həmin dəstələrin üzvləri İsgəndər 
Molla Məmməd oğlu, Əşrəf Cəfər oğlu məhv edilmiş, Yəhya Abdulla oğlu və 
Sabir Qafar oğlu diri ələ keçirilmişlər. Beləliklə, birləşmiş Zəyzid-Bideyiz siyasi 
quldur dəstəsi tamamilə ləğv edilmişdir. 
   Əsgərov Məmməd Abdulla oğlunun, Mahmudov Həsənin, Mustafayev 
Mustafa Qurban oğlunun, Tumanyan Sərkis Avahimoviçin, Sadıxov-Əsgərov 
Talıbın, Rəhim Məmməd oğlunun və Həbillah Nəsrulla oğlunun yüksək 
vətənpərvərliyini qeyd edərək onların hamısına pul mükafatı verməklə təşəkkür 
elan etmək XDİK-nin Nuxa şəhər şöbəsinin rəisi Karaxanova həvalə edilsin. 
   Əmrin əsli Azərbaycan SSR XDİK-nin bütün rayon şöbələrinin operativ 
heyəti qarşısında, həmçinin XDİK-nin bütün hərbi hissələri qarşısında elan edilsin. 
   Azərbaycan SSR Xalq Daxili İşlər komissarı, təhlükəsizlik xidməti 
mayoru Yemelyanov. 
   Azərbaycan SSR Xalq Daxili İşlər Komissarlığı ikinci şöbənin rəisi, 
təhlükəsizlik xidməti kapitanı Qriqoryan. 
80 
 
  Doğrudur: Azərbaycan SSR Xalq Daxili İşlər Komissarlığının Nuxa 
şöbəsinin rəisi təhlükəsizlik xidməti baş leytenantı Karaxanov.66 
  Yuxarıdakı sənəddə ləğv edilənlərin sırasında adı xatırlanan İsgəndər 
Molla Məmməd oğlu pəhləvan cüssəli, olduqca cəsur bir insan idi. 1939-cu ildə 
onu aldadaraq oylağı olan dağlardan qoparıb əvvəlcədən pusqu qurulmuş San 
Qobu deyilən əraziyə gətirmişdilər. Əl-qolu açıq ikən ona yaxın gəlməyə cürət 
etməyərək kəməndə salmış, sonra isə güllələmişdilər. Bununla da ürəkləri 
soyumamış, meyitin başını kəsmişdilər. 
  Nuxa-Zaqatala dairəsində qaçaqçılıq hərəkatının məşhur simalarından biri 
də Vartaşen (Oğuz) rayonunun Muxas kəndindən olan Tapdıq Üzeyir oğlu 
Mikayılov idi. Bolşevik rejiminin müəyyən etdiyi meyarlar baxımından ortabab 
kəndli zümrəsinə mənsub olan Tapdığın Muxasda balaca bir dəyirmanı vardı. 
1918-ci ildə Calud talanı zamanı islamı qəbul etmiş Ağasəf adlı bir nökəri də olub. 
Bu nökər Tapdığın həyatının sonrakı mərhələsində üzləşdiyi bütün fəlakətlərin əsas 
baiskarı oldu. On birinci bolşevik ordusu sıralarına qoşulmuş Ağasəf onu yeni 
ağalarına sovet hökumətinin təhlükəli düşməni kimi təqdim edir. Bu təqdimat 
Tapdığın boynuna keçirilən ölüm ilgəyinə çevrildi. 1920-ci ilin mayında on birinci 
ordunun sağa-sola ölüm saçdığı günlərdə onu həbs edib güllələmək üçün Şəkiyə 
aparırlar. Sanki hər şey bitmiş, ölüm qaçılmaz olmuşdu. 
  Lakin möcüzə baş verir. Tapdıq qaçıb xilas ola bilir. O, 1930-cu ilə qədər 
yarı qaçaq həyat tərzi keçirir. Bəli, belə hallar da mövcud olmuşdur. Adətən bu cür 
gün-güzəran sürən adamlar silahı əllərindən yerə qoymadan təsərrüfatla, əkin-
biçinlə məşğul olurdular. 
  Qaçaq Tapdıq 1930-cu ildə başlanmış Şəki üsyanında iştirak edir. Üsyan 
yatırıldıqdan sonra yenidən dağlara-daşlara pənah aparır. 
  Tapdıq bolşevik rejiminin törətdiyi rəzalətlərə qarşı çıxıb, üsyan 
hərəkatında iştirak edəndə də, ləyaqətinə qarşı yönələn alçaq əmələ görə Muxas 
kəndində Qazi və Kamil kimi əclafları güllələyəndə də, bacısının namusuna qəsd 
edən Baş Daşağıllı qoçu Məhəmmədi cəhənnəmə vasil edəndə də qisasçı idi. Şərəf 
və ləyaqət qisasçısı. Bu elə insanlıq naminə aparılan mübarizə idi. 
   1930-cu ildə atası Üzeyir kişini və üç əmisini güllələdilər. Doğmalarının 
məhv edilməsi onun həyatının ən faciəli səhifələrindən biri idi. Qanı-qanından, 
canı-canından olan əzizlərinin qətlindən irəli gələn ürək çatladan, üzücü kədərlə 
uzun müddət baş-başa qaldı Tapdıq. 
   Qaçaq Tapdığı xəyanətin qara kölgəsi tora saldı. 1941-ci ilin oktyabrında 
hakimiyyət orqanları onu Şəkinin Oraban kəndində, evində yaşadığı Gözəl adlı 
qadının xəyanətindən bəhrələnərək qətlə yetirdilər. 
  Qaçaqçılıq hərəkatının son mərhələsində qaçaqlara qarşı intensiv təqib 
mühiti yaradılmışdı. Bu işə cəmiyyətin bütün zümrələrinin nümayəndələri cəlb 
                                                          
66 Şəki arxivi. Əsas fond 2, saxlama vahidi 219, vərəqə 124 
81 
 
edilmişdi. Onlara qarşı mübarizədə hər hansı üsul və vasitə məqbul hesab edilirdi. 
Bolşevik rejiminin qaçaqlara qarşı mübarizəyə ifrat səviyyədə diqqət yetirməsi 
nəzərinizə çatdırmaq istədiyimiz sənəddə öz əksini tapmışdır: «Muzdur və kasıb 
kəndlilərin düşüncəli hissəsini banditizm qalıqları ilə mübarizəyə cəlb etmək 
zəruridir. Banditizm qalıqları və onların köməkçiləri ilə mübarizənin 
gecikdirilməsi yol verilməzdir, üsyançılara və onların himayədarlarına qarşı 
fövqəladə tədbirlər görmək yolu ilə cəza siyasətinin yüksəldilməsi zəruridir».67 
   Qaçaqları aldadıb tora salmaq, himayədarlarını güllələmək, ailə üzvlərini, 
qocaları, qadınları, uşaqları məhbəslərə doldurmaq, sürgünlərə göndərmək - budur 
həmin fövqəladə tədbirlər. 
   Təxminən 10 il davam edən qaçaq hərəkatı məntiqi sonluqla nəticələndi. 
Onların hamısı son nəfərinə kimi məhv oldu. Başqa cür də mümkün deyildi. 
«Onlar türklərdi» əsərinin qəhrəmanlarından biri, Şəkidə qaçaqçılıq hərəkatının 
iştirakçısı Muradağa qaçaqların bu mübarizənin nəticələri barədə gəldikləri qənaəti 
belə ifadə etmişdi: «Qorxunc polis dövlətinə qarşı biz partizan olaraq nə edə 
bilərdik? Məğlub olduq, amma güclü bir orduya qarşı şərəfli bir müqavimət 
göstərdik».68 
   Şəkidə üsyan və qaçaqçılıq hərəkatının tanınmış nümayəndələrindən biri 
də əslən Şəkinin Zəyzid kəndindən olan Məcid İsmayıl oğlu Mahmudov idi. O xalq 
içərisində Məşədi Məcid kimi tanınırdı. İstanbulda təhsil almışdı. Mal-mülk, var-
dövlət sahibi olduğundan Sovet hökuməti tərəfindən daim təqiblərə məruz 
qalmışdı. Dəfələrlə mal-qarası, taxılı hökumət tərəfindən müsadirə edilmişdi. Hətta 
qolçomaq kimi «ifşa» edilərək iki ilə yaxın həbsxana həyatının əziyyətinə 
qatlaşmalı olmuşdu. 
   Məşədi Məcid xeyirxah bir insan kimi tanınmışdı. Kənd camaatının qayğı 
yükünü daşımaq onun həyat tərzinə çevrilmişdi. Adətən qurban bayramı  
ərəfəsində qurban kəsməyə imkanı olmayan qonşulara, qohumlara qoyun 
paylayırmış ki, onlar da bu dini ayini yerinə yetirə bilsinlər. 
  Məşədi Məcid üsyan ərəfəsində bütün qoyun sürüsünü, cəmi 1600 baş 
heyvanı sataraq əldə olunmuş vəsaiti üsyanın hazırlanmasına cavabdeh olan 
şəxslərə təqdim etmişdi. 
   Şəki üsyanının rəhbərindən biri olmuş Bəhram bəy Nəbibəyov, 
qaçaqlardan Kor Xudu və Abbas hələ üsyandan xeyli əvvəl ara-sıra Məşədi 
Məcidin evinə qonaq gələrdilər. Bəhram bəy qədəmlərini darvazadan içəri qoyan 
kimi ərkyana deyərdi: 
-  Ay Məşədi Məcid, bir toğlu kəsdir, söhbət edək. 
                                                          
67 C.Qasımov. Yaddaşın bərpası. Bakı, «Mütərcim» nəşriyyatı, 1999, səh. 123 
68 2 Rana. Onlar türklərdi. Baki, Azərnəşr, 1993, səh. 26 
 
82 
 
   Sonra süfrə arxasında əlçatmaz, ünyetməz keçmiş haqqında xatirələr bir-
birinə calanardı. Onlar xəyalən bolşevik cəhənnəmindən uzaqlaşıb o illərə 
qovuşardılar. Bu görüşlər bir növ ləyaqətli kişilərin şərəfli keçmişə salaməleyki idi 
və onlar üçün mənəvi tələbata çevrilmişdi. 
  Tale Məşədi Məcidə dostu Bəhram bəyin şərəfli həyatının son anlarının 
şahidi olmaq qismətini bəxş etdi. Bəhram bəy Buxdur dağında M.C.Bağırovun 
başkəsənləri ilə şir kimi vuruşub həlak olarkən Məşədi Məcid onun yanında idi. 
  Qocaman pedaqoq Nizam müəllim xatırlayırmış: 1930-cu ilin yaz 
günlərindən birində Məşədi Məcid mənə yaxınlaşıb Qalaya (Şəki həbsxanasına) 
hücum edəcəklərini, Sovet hökumətini devirəcəklərini bildirdi. 
  Mən çubuqla yerdə, toz üzərində iri bir dairə, onun içərisində isə nisbətən 
kiçik dairələr çəkdim. Sonra dairələrin içərisinə nöqtələr düzərək izah etməyə 
başladım. Bax bu iri dairə Sovet hökumətinin ərazisidir, qismən xırda dairələr 
respublikaların torpaqlarıdır, nöqtələr isə rayonlardır. Həmin nöqtələrin birində, 
yəni Şəkidə üsyan qaldırmaqla belə nəhəng əraziyə malik olan hökuməti necə 
devirmək olar? 
  Nizam müəllimin bu izahatından sonra Məşədi Məcidin üzündə ani olaraq 
bir ümidsizlik ifadəsi dolaşmış və heç nə demədən atın belinə sıçrayaraq oradan 
uzaqlaşmışdı. 
   Əlbəttə, bu sadə həqiqəti Məşədi Məcid də dərk edirdi. Lakin o, həyatının 
mənasına çevrilən dəyərlərin daim kolxoz quruculuğu fəalları və allahsızlar 
cəmiyyətinin üzvləri tərəfindən ələ salınmasına, özünə qarşı təhqiramiz rəftara 
dözə bilməmiş, bu cür yaşamağın mümkün olmayacağı qənaətinə gəlmişdi. 
  Üsyan yatırıldıqdan sonra Məşədi Məcid dayısı Nəriman Salman oğlu və 
Qaçaq Abbasla bircə qaçaqçılıq həyatının çətinliklərinə sinə gərməli olur. 
   Bir dəfə qaçaqları məhv etmək üçün kəndə o vaxt deyildiyi otryad (silahlı 
dəstə) gəlir. 
  Onlar Nəriman Salman oğlunun evini mühasirəyə alırlar. Yəqin kimsə 
Nərimanın kənddə olması barədə yuxarı məlumat vermişdi. O, həmin anda evdə 
deyil, zəmidə idi. Elə zəmidəcə onu atəşə tuturlar. Taxılın içinə çökən Nəriman 
sinəsinə zəmidən çıxıb, dərə ilə özünü qaçaqlara çatdırır və otryadın kənddə olması 
barədə məlumatı yoldaşlarına çatdırmaqla onları xəbərdar edir. Nərimanın hələ də 
zəmidə olduğunu güman edən otryad üzvləri taxıla od vurub yandırırlar. 
  Artıq qaş qaralmışdı. Silahlı dəstənin üzvləri kənddə gecələmək qərarına 
gəldilər. Bu məqsədlə kənd sakini Nəzir kişiyə müraciət edirlər. Lakin Nəzir kişi 
qaçaqlardan çəkindiyinə görə onları qonaq saxlamaqdan imtina edir. Eyni zamanda 
məsləhət görür ki, gecələmək üçün ən əlverişli yer elə Məşədi Məcidin evidir. 
Burada onlar tam təhlükəsizlik şəraitində olacaqlar. 
  Silahlı dəstənin Məşədi Məcidi məhv etməyə gəldiyini bildiyi halda Nəzir 
kişi hansı məntiqlə onlara bu cür məsləhət vermişdir. Məsələ burasındadır ki, 
Məşədi Məcid və onun ailə üzvləri milli əxlaq dəyərlərini, o cümlədən qonağın 
83 
 
kim olmasından asılı olmayaraq toxunulmazlığının təmin olunmasını şərəf, namus 
meyarı hesab edərək həmişə uca tutmuşlar. 
  Özlərini allah qonağı adlandıran bu şeytan nökərlərini, fəlakət elçilərini 
Məşədi Məcidin anası Səltənət xanım qarşıladı. 
  «Aslanın erkəyi, dişisi olmaz» atalar deyiminin məna çalarlarını tam 
dolğunluğu ilə özündə təcəssüm etdirən bu qadın sanki nağıllar dünyasından 
gəlmişdir. At minən, silah oynadan Səltənət xanım evinə təşrif buyuran adamları 
qonaq etmək üçün qoyunu da özü kəsirdi. Bu cür kişi işinin qulpundan yapışmasını 
da belə izah edirdi ki, övladlarım baş kəsməklə günaha batmasınlar. 
  Hamı kimi hökumətin göndərdiyi bu silahlı dəstə də Məşədi Məcidin 
evində açıq qabaqla qarşılanır. Odun-ocaq tədarükü görülür, qoyun kəsilir, qazan 
asılır. Səltənət xanım oğlunu silahlı dəstənin onlarda olması barədə xəbərdən halı 
etməyə də unutmur. 
  Otryad üzvlərinin öz taleləri barədə təşviş keçirmələri əbəs deyilmiş. 
Qaçaqlar qəfil hücumla onları məhv etmək niyyətinə düşmüşdülər. Lakin dəstənin 
öz evində olduğunu bilən Məşədi Məcid qaçaq yoldaşlarını bu niyyətdən vaz 
keçməyə razı sala bilir. Amma ev, ailə sarıdan keçirdiyi üzücü nigarançılıq, 
sıxıntılı ovqat, onda evdəkilərin vəziyyətini öyrənmək üçün qarşısıalınmaz istək 
oyatmışdı. Dostları Məşədi Məcidi bu təhlükəli niyyətdən daşındırmaq üçün dilə 
tutsalar da nəticəsi olmur. Qaçaqlar arasında əldə olunan razılaşmaya görə Məşədi 
Məcid evə baş çəkib ani olaraq oranı tərk edərsə dəstə dərhal məhv edilməlidir, 
yox, əgər orada ləngiyərsə qaçaqlar müəyyən fasilələrlə bir-bir evə daxil olmalı 
idilər. 
  Məşədi Məcid otağa girərkən onlar süfrə başında idilər. Ani çaşqınlıq ev 
sahibinin verdiyi salamın cavabının ləngiməsinə səbəb oldu. Səltənət xanım oğlunu 
süfrəyə dəvət etməklə gərginliyi aradan qaldırır. Bir az keçməmiş Qaçaq Abbas, 
daha sonra Nəriman da gəlib onlara qoşulur. 
  Çox qəribə bir vəziyyət yaranmışdı. Öldürməyə gələnlərlə ölümə məhkum 
edilənlər eyni süfrə arxasında əyləşib heç nə olmayıbmış kimi söhbət edir, duz-
çörək kəsirdilər. 
  Nəriman Soltan oğlu bir qədər kənarda pəncərənin qarşısında oturmuşdu. 
Onun iri qüssəsi, qəzəbli baxışları dəstə başçısının diqqətini cəlb etdiyindən 
Nərimanın kimliyi ilə maraqlanır. Cavab çox sərt olur. - Bir qədər əvvəl gülləyə 
tutduğunuz, zəmidə diri-diri yandırmaq istədiyiniz adam mənəm. Şam yeməyindən 
sonra yatmaq vədəsi çatdıqda dəf ediləsi müşkül görünən daha bir əngəl ortaya 
çıxır. Tərəflər bir-birinə inanmadıqlarından heç cürə əmin ola bilmirlər ki, gecənin 
bir aləmi gülləborana məruz qalmayacaqlar. Vəziyyətdən çıxış yolunu Məşədi 
Məcid göstərir. O, təklif edir ki, silahları yığıb anama verəcəyik, səhər isə geri 
götürəcəyik. Elə də edirlər. 
  Bu hadisədən bir müddət sonra hökumət qüvvələri yenidən Zəyzid kəndinə 
daxil olub, Məşədi Məcidin bütün ailə üzvlərini həbs edərək qaçaqlarla mübarizə 
84 
 
üçün qərargah kimi istifadə edilən Kor Xudunun evinin zirzəmisinə salırlar. 
Burada Məşədi Məcidin övladları İsmayıl və Yaqubu mütəmadi olaraq döyür, onun 
yerini nişan verməyi tələb edirdilər. Qaçaq Abbasın qardaşı Əhməd İsmayılın gözü 
qarşısında güllələnir. Lakin sirr-xuda kimi qəbul ediləsi bir hadisə baş verir; 
Əhməd ölməyib, ağır yaralanmışdı. Bütün bu amansızlıqların baş alıb getməsinə 
rəvac verən Şəkinin milis rəisi Zahidov Əhmədi elə yaralı halda, nəfəsi ağzından 
çıxmamış dəfn edirlər. Dəhşət! 
  İnsan qanına yerikləyən bu manyaklar orta əsrlərin ən qaranlıq dövrlərində 
mövcud olmuş inkvizisiya cəza üsullarını XX əsrdə Azərbaycanda tətbiq etməklə 
bizim gözəl məmləkətimizi cəhənnəmə çevirmişdilər. 
   Zahidov İsmayıl və Yaqubu qırmancla amansızcasına qamçılayır, haçansa 
bir əzazilin xəstə idrakının ifrazı olan insanı özünə qəbir qazmağa vadar etmək 
kimi bir işgəncəni onlara tətbiq edir və bağırırdı: 
İkinizi bir qəbirdə basdıracam. 
   Yaqubun üsyankar ruhu birdən onu dilləndirir: 
  - Yetər, daha qazmayacam, indiyədək qazdığımız qəbir də bizim üçün 
kifayətdir, güllələyin. 
   Sonra onları zirzəmiyə salıb yenidən döyməyə başlayırlar. Cəllad Zahidov 
revolveri İsmayılın ağzına dirəyərək qışqırdı: 
   - Dənənin yerini de! 
   Orada olan komsomolçulardan biri bu qeyri-bərabər qarşıdurmaya şərin 
tərəfindən müdaxilə edir: 
O boş revolveri dolusundan bir çoxundan daha yaxşı ayırd edir. 
Zahidov tapançanın dəstəyini İsmayılın başına vurur. O bayılır. 
Gözlərini açarkən vaxtı ilə evlərinə çox gəlib-getmiş, Məşədi Məcidlə xeyli 
duz-çörək kəsmiş kişilərdən biri İsmayıla ahəstəcə deyir: 
   -  Səndən bir də atanın yerini soruşsalar de ki, o, Cərcə bulağındadır, 
gedin, özünüz tapın. 
   İblis Zahidovun Səltənət xanımla etdiyi söhbətdən məlum olur ki, bu 
ailənin qənimi missiyasından o halda imtina edə bilər ki, Məşədi Məcid təslim 
olsun. 
   Səltənət xanım da doğmalarını repressiyadan xilas etmək üçün başqa çarə 
görmür. Məşədi Məcidi üzrə çıxarmaq üçün həbsdən azad edilmiş Səltənət xanım 
və nəvəsi Yaqub evə dönürlər. Baş verən hadisələrdən hali olan Məşədi Məcid 
anlayır ki, ailəsinin məhvi hesabına əldə edəcəyi həyat, onun üçün yaşamaq yox, 
cəhənnəm əzabı olacaqdır. O tərəddüd etmədən üzə çıxmağa razılıq verir. 
   Səltənət ana göz yaşları içində, körpə yaşlarında olduğu kimi onun 
çimdirir, ən yaxşı libasını geyindirir. Məşədi Məcid silah-sursatını da götürüb atına 
süvar olur. Onlar ana-bala birlikdə yola düzəlirlər. Darvazaların qarşısına çıxan 
qonşular onunla sükut içində, gözləri ilə vidalaşırlar. Məşədi Məcid üzünü kənd 
əhlinə tutaraq: 
85 
 
   -   Eh, nə deyim sizə, mən uzun illər sizin qayğınızı çəkdim, amma siz 
məni qoruya bilmədiniz. Anam məni qurbanlıq qoyun kimi qəssabxanaya aparır. 
Ora qurbanlıq kimi gedən adam sağ-salamat geri dönə bilərmi?! - deyə gileylənir. 
   Məşədi Məcidi elə bu görkəmdə - şıq geyimdə, sinəsində patrondaş, 
əlində silah, gözəl atın belində görən Zahidov şaşırır, dili-dodağı təpinir. O, 
çaşqınlığını gizlətmək üçün üzünü Səltənət xanıma tutub, səsinə süni ahəng 
verərək dillənir: 
   -  Ay qarı, doğrudanmı bu gözəl oğlanı sən doğmusan, heç belə bir igidə 
qıymaq olarmı? 
   Ancaq həmişə olduğu kimi o, yenə də riyakarlıq edirdi. Məşədi Məcid 
təslim olduqdan az sonra yoxa çıxdı; öldümü, qaldımı, bunu bilən olmadı. 
   Məşədi Məcid Kor Xudunun evinin zirzəmisində saxlanılan ailə üzvləri 
ilə görüşür. Çox təsirli səhnə idi. O, doğmalarını bağrına basaraq deyirdi: 
Heç rəva görərdimmi ki, siz mənə görə əzab-əziyyət çəkəsiniz! 
  Bu hadisələrdən illər keçdi. Məşədi Məcidin oğlu İsmayıl ordu sıralarında 
xidmət edərkən təsadüf nəticəsində atasının sonrakı taleyindən xəbər tuta bilir. O 
bu əhvalatı belə xatırlayırmış: «Müharibənin şiddətli vaxtında, 1943-cü ildə bir 
qrup əsgər yoldaşımla birlikdə Sovet hökumətinin xalq düşməni hesab etdiyi 
məhbusları müşayiət edirdik. Dustaqların içində zahirən azərbaycanlıya oxşayan 
bir kişinin mehriban baxışlarını üzərimdə sezdim. Bir azdan yenə onun mənə 
diqqətlə baxdığını gördüm. Maraq məni götürdü. Əlimə imkan düşən kimi onunla 
söhbətə körpü atdım. Təmiz Azərbaycan dilində mənim haradan olduğumla 
maraqlandı. Bildikdə ki mən Şəkinin Zəyzid kəndindən olan Məşədi Məcidin 
oğluyam, gözləri yaşarmış halda həyəcanla dedi: «Daha heç bir dərdim yoxdur, gör 
mən kimin oğlunun qabağında gedirəm!» 
   Aramızda olan söhbətdən məlum oldu ki, atam onunla dustaq yoldaşı 
olub. Mənə diqqətlə baxmağının səbəbi isə üz cizgilərimdə atama bənzər cəhətləri 
sezməsindən irəli gəlib. Onlar Stalinin Sibirdəki ölüm düşərgələrindən birində cəza 
çəkiblərmiş. O, atamın mərdliyindən, xeyirxahlığından bəhs etdi. Sonra 
doluxsunaraq onun ürək xəstəliyindən öldüyünü və yoldaşları ilə birlikdə öz əlləri 
ilə dəfn etdiklərini bildirdi. 
    
86 
 
ƏDƏBİYYAT 
1. M.İsmayılov. Şəki. Bakı, 1982 
2. B. Vahabzadə. Şənbə gecəsinə gedən yol. Bakı, 1991 
3. C. Qasımov. Yaddaşın bərpası. Bakı, 1999 
4. C. Həsənov. Ağ ləkələrin qara kölgəsi. Bakı, 1991 
5. B. Rəfiyev. Aysberqin sualtı hissəsi. Bakı, 1995 
6. M.C. Bağırovun məhkəməsi. Bakı, 1993 
7. Acı həqiqətlər. Bakı, 1992 
8. Çıraqzadə. İstiqlal yollarında. Bakı, 1991 
9. Аскеров. Записки чекиста. Баку, 1991 
10. Ə. Kərimov. Şəki keçmişdə və indi. Şəki, 1927 
11. A. Əfəndizadə. Ya ölüm, ya Türkiyə. Şəki, 1919 
12. Nuxa hüriyyəti maarif. Şəki, 1919 
13. S. Əfəndiyev. Şəki Azərbaycan Xalq Cümhuriyyətinin fəaliyyəti 
illərində. Şəki, 2003 
14. Z. Cavadova. Şimali-Qərbi Azərbaycan. Bakı, 1999 
15. T. Xəlilov. Şəki qaçaqları. Böyük məhəbbət. «Şəkinin səsi» qəzeti, 1 
yanvar 1995 
16. «Qafqaz Kommunası» qəzeti, 9 fevral 1921 
17. «Nuxa fəhləsi» qəzeti, 2 noyabr 1930 
18. «Şəki Əxbari» qəzeti. № 7, 1921 
19. «Kommunist» qəzeti, 15 avqust 1989 
20. «Oktyabr” jurnalı. № 11, 1988 
21. «Azərbaycan» qəzeti. 20 fevral 2000 
 
 
ARXİV MATERİALLARI 
 
1. Azərbaycanın Respublikası Nazirlər Kabineti yanında Baş Arxivlər 
İdarasi F.255, s. l, iş 56, v 38-47 
2. Baş Arxivlər İdarəsi f. 12, s. 4, iş 57, v. 8 
3. Baş Arxivlər İdarəsi f. 12, s. 4, iş 62, v. 140 
4. Baş Arxivlər İdarəsi f. 12, s. 4, iş 62, v. 134137 
5. Baş Arxivlər İdarəsi f. 1, s. 231, iş 25, v. 155 
6. Baş Arxivlər İdarəsi f. 1, s. 231, iş 53, v. 121 
7. Baş Arxivlər İdarəsi f. 1, s. 231, iş 53, v. 21 
8. Şəki arxivi. Əsas fond 13, saxlama vahidi 13 
9. Şəki arxivi. Əsas fond 2, saxlama vahidi 219 
10. Şəki arxivi. Əsas fond 13, saxlama vahidi 81 
11. Şəki arxivi. Əsas fond 13, saxlama vahidi 1 
End of the Text  
