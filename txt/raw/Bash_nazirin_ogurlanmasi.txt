 
 
[ В в е д и т е  а д р е с  о р г а н и з а ц и и ]  
 
Страница 1 
 
Aqata Kristi 
 
Baş nazirin oğurlanması...
2011 
  İngiliscədən çevirəni:   
Camal  Zeynaloğlu 
01.07.2011 
Tanınmış yazıçının, başqa xarici yazarların povest və hekayələrinin Azərtbaycan dilinə 
edilmiş tərcümələrdən ibarət yeni elektron rəqəmsal kitab. Yeni Yazarlar və Sənətçilər 
Qurumu ilə www.kitabxana.net – Milli Virtual Kitabxananın e-nəşri N  59 
 
 
 
2 
 
 
www.kitabxana.net 
 
Milli Virtual Kitabxananın Təqdimatında 
 
Aqata Kristi 
 
Baş Nazirin 
oğurlanması… 
 
  İngiliscədən çevirəni:   Camal  Zeynaloğlu 
 
Elektron kitab 
 
 
YYSQ - Milli Virtual Kitabxananın e-nəşri N 59 (2011) 
 
 
Redaktoru və e-nəşrə hazırlayanı: 
Aydın Xan (Əbilov) - yazar-kulturoloq 
 
YYSQ - Milli Virtual Kitabxana 
 
 
 
3 
 
Bakı – 2011 
 
 
 
 
Aqata  Kristi 
 
 
 
 
 
 
Baş nazirin oğurlanması 
 
 
 
 
 
  İngiliscədən çevirəni:   Camal  Zeynaloğlu 
 
 
 
4 
 
                    Bakı - 2011 
 
 
 
 
 
 
 
 
 
       Az2 
             ---------- 
             2011 
 
    BBKC – 63 
 
 
                       
                          Aqata  Kristi 
       C – 63   “Baş  nazirin oğurlanması” 
                                     (Tərcümələr toplusu kitabı) 
    
      İngiliscədən çevirəni:   Camal  Zeynaloğlu 
 
      Rəyçi:  Kamran  Nəzirli, filologiya elmləri namizədi 
                     
      Bakı, “Yazıçı” nəşriyyatı – 2011, - 141 səh. 
 
 
 
5 
 
                                        
         5204000101 – (450) 
    C ------------------------------  04 -11 qrifli nəşr         © C.Zeynaloğlu                          
             M - 656 - 2011    
 
 
 
 
                                     
       
                          
 
                                                Aqata  Kristi                                                  
                                                                    ----------------------------------                                                                                                                                                                                                                
                                                                         /İngiltərə/ 
 
      Onu "cinayətlərin kraliçası" adlandırırdılar, amma özünün başqa - 
"Ölüm hersoginyası" titulu xoşuna gəlirdi.. Ginnesin Rekordlar kitabında 
onun əsərləri 103 dildə 2 milyard nüsxədə çap olunub. O, dünyada ən çox 
oxunanmüəllifdir.  
     1890-cı il sentyabrın 15-də İngiltərənin Devonşir qraflığında anadan 
olan Aqata ailədə üçüncü övlad idi. Kütbeyin, astagəl olduğuna görə 
valideynləri onun həyatda heç nəyə nail olmayacağını düşünür və ən 
yaxşı halda uğurlu ailə həyatı quracağına inanırdılar. Gələcək yazıçının 
uşaqlıq illəri tənhalıq içində keçib - dostları yox idi, bacısı və qardaşı 
ondan yaşca çox böyük idilər, ilk təhsilini isə evdə almışdı. Bu, bir 
tərəfdən onun fantaziyasını stimullaşdırır, digər tərəfdən isə 
cəsarətsizliyini artırırdı. Aqata sonrakı təhsilini İngiltərə və Fransanın özəl 
təhsil ocaqlarında alır. O, musiqi ilə ciddi məşğul olur, şeir və hekayələr 
yazır, onlardan bəzilərini müxtəlif jurnallara göndərsə də, heç biri nəşr 
olunmur. Eyni aqibət onun ilk əsərini - "Səhra üzərində qar"ı 
dagözləyirdi.  
    Aqata "Staylsda sirli hadisə" ilk detektiv romanını böyük bacısı ilə 
mərcə girərək yazıb. Bacısı iddia edirdi ki, yaxşı detektiv yazmaq çətindir. 
Aqata kitab yazsa da, uzun müddət nəşr elətdirə bilmir. Romanını çap 
etməyi altı nəşriyyat rədd etsə də, yeddincisi risk elədi. Yalnız 2 min 
 
 
 
6 
nüsxə satıldı, yazıçı kiçicik qonorar - 25 funt-sterlinq aldı. "Detektiv 
kraliçası"nın doğuluşunu geniş kütlə hiss etmədi.  Aqatanın  "Sirli 
düşmən" adlı kitabı 1922-ci ildə çapdan çıxır. Aqata düşünür ki, qadın 
detektiv yazarı oxucular tərəfindən yaxşı qarşılanmayacağından özünə 
başqa təxəllüs götürsün. Amma naşir onun öz adının saxlanmasına təkid 
etdi. Çünki Aqata adı nadir və yadda qalan idi. 
    1926-cı il Kristi üçün uğursuz oldu. Oxucular, tənqidçilər, bəzi yazıçı 
kolleqaları onun «Rocer Ekroydun ölümü» romanının novatorluğunu 
qəbul etmədilər. Kitabda hadisələr cinayətkarın dilindən danışılırdı, bu da 
klassik detektiv janrının qanunlarına zidd idi. Bundan başqa, Aqatanın 
anası rəhmətə getdi, həyat yoldaşı Arçi isə başqa qadına aşiq olduğunu 
bildirdi. Hətta qızları Rozalinda belə atasını ailədə saxlaya bilmədi. 
Yoldaşı tərəfindən atıldığını öyrənən Aqata bir ilə onun geri qayıdacağına 
ümid edirdi. Bu baş verməyəndə o, intiqam almaq məqsədilə cəmiyyətə 
detektiv yazarı kimi unikal qabiliyyətlərə sahib olduğunu nümayiş 
etdirməyə qərar verdi. 
    Kristi güclü qadın idi və 1926-cı ildə baş verən hadisələr onun iş 
qabiliyyətinə təsir eləmədi.. Həmin il o, "Vikarinin evində ölüm hadisəsi" 
romanını yazdı. Bu əsərdə Aqata ilk qadın həvəskar detektiv personajını - 
miss Marplı yaratdı.  
    40-cı illərdə Aqata bir sıra romanlar, radio və teletamaşalar, film 
ssenariləri yazdı. İstedadlı yazıçının belə intensiv yaradıcılığı ayrılıqla 
izah edilirdi. Çünki həyat yoldaşı İkinci Dünya müharibəsi illərində 
Türkiyə, Suriya və Misirdə qaldı. Aqata isə ölkəsinin çətin günlərində 
artıq yaşlı olmasına baxmayaraq, yenidən hospitala işləməyə getdi. Bu 
dövrdə o, iki əsərinin əlyazmasını bank seyfində saxladı: "Pərdə" - Erkül 
Puaronun son işi və "Miss Marplın son təhqiqatı". Onun hərəkətini izah 
edən bir neçə versiya var idi. Bəziləri düşünürdülər ki, Aqata onu 
bezdirən iki qəhrəmanından yaxa qurtarmaq istəyir. Amma əsl izah onun 
əsərlərilə birgə seyfə qoyduğu vəsiyyətnaməsində idi. Müharibə illərində 
Aqata müəllif hüququ və yaxınlarının taleyini düşünürdü. Ölümündən 
sonra «Pərdə» əsərindən gələn gəlir qızına, ikinci əsərin gəliri isə ərinə 
qalmalı idi.  
    1955-ci ildə Amerika detektiv yazarları assosiasiyası Aqataya tarixdə ilk 
olaraq detektiv ədəbiyyatının Qrand-masteri adını verdi. 60-cı illərdə 
Kristi ən çox nəşr olunan ingilisdilli müəllif oldu. 1975-ci ildə oxucular 
məşhur belçikalı xəfiyyənin dünyasını dəyişdiyi "Pərdə" əsərini oxudular. 
Erkül Puaronun yaradıcısı öz qəhrəmanından bir neçə ay sonra vəfat etdi.      
    Həmin ilin qışında o, xəstələndi və 1976-ci il yanvarın 12-də 86 yaşlı 
yazıçı vəfat etdi. Onun "Miss Marplın son təhqiqatı" əsəri ölümündən 
sonra işıq üzü gördü.  
 
 
 
 
 
 
 
7 
 
 
 
 
 
 
 
 
 
 
 
 
 
 
 
 
 
            Baş nazirin oğurlanması 
  
     İndi müharibə və müharibəylə bağlı bütün məsələlər keçmişdə 
qalıb; mən risk edərək milli böhran zamanı baş vermiş bir 
hadisədə dostum Puaronun oynadığı mühüm rolu dünya 
ictimaiyyətinə çatdırmaq istəyirəm. Bu sirr çox möhkəm qorunub 
saxlanmışdı. Heç bir mətbuat üzü görməmişdi. Ancaq indi bunun 
sirr olmasına o qədər də ehtiyac yoxdur; düşünürəm ki, biz 
İngiltərəni böyük bir fəlakətdən xilas etmiş dostum Puaronun 
heyrətləndirici ağlına bu ölkənin borclu olduğunu açıq-aşkar 
görəcəyik. 
    Bir axşam yeməkdən sonra - tarixi göstərməyəcəyəm: bu “sülh 
danışıqları” keçirilən müddətdə olmuşdu - mən dostumla onun 
otağında oturmuşdum. Əlil olduğum üçün ordudan tərxis 
olunmuşdum, dostum Puaronun yanında özümçün kiçicik bir  
məşğuliyyət tapmışdım. Hər axşam yeməkdən sonra Puaronun 
 
 
 
8 
apardığı  hər hansı maraqlı işlərdən danışmaq, onu  dinləmək 
mənimçün artıq adət halını almışdı. Dostumla İngiltərənin  Baş 
Naziri- Mister David Mak Adamın həyatına qəsd etmək cəhdi 
haqqındakı sensasiyanı aydınlaşdırmağa cəhd göstərirdim. Bu 
məlumat qəzetlərdə dərc edilmişdi;  Baş Nazirin qəribə tərzdə 
aradan çıxması, güllənin onun yanağını yalayıb keçməsi 
haqqında isə heç bir təfərrüat verilməmişdi. 
   Mən elə hesab edirdim ki, bizim polis qaydanın belə 
kobudcasına pozulmasına yol verdiyi üçün xəcalət çəkməlidir. 
   Mən yaxşı başa düşdüm ki, alman agentləri İngiltərədə belə bir 
“naliyyətə” risk etmək arzusunda olacaqdır. “Döyüşən Mak” – öz 
partiyası da onu belə adlandırırdı, Sakit Okean təsirinin 
genişləndirilməsinə qarşı gərgin və açıq- aydın mübarizə 
aparmışdı. 
    O, təkcə İngiltərənin Baş Naziri deyil, elə İngiltərənin özü 
demək idi. Danışıqlarda əsas məqsəd Britaniyanı təsir 
dairəsindən çıxarmaq və ağır zərbə endirib, iflic etmək olacaqdı. 
    Puaro boz kostyumunu təmizləməklə məşğul idi. O, həmişə 
şıq geyinərdi. İndi otağın havası benzin iyi ilə dolmuşdu, Herkuli 
Puaronun başı şalvarı təmizləməyə qarışdığından mənə bir elə 
diqqət vermirdi. 
-  Dostum, düzü, sənə qulaq asıram. Bircə dəqiqə, əlimdəki işi 
qurtarıram. Paltarda yağ ləkəsinin olması yaxşı deyil. Onu daha 
yaxşı benzin təmizləyir. 
    O, dodaqlarını  tərpətdi. 
    Mən gülümsəyərək başqa bir siqaret alışdırdım. 
- Maraqlı bir şey yoxdur?- bir-iki dəqiqə keçəndən sonra 
soruşdum. 
-   Mən - necə deyərlər- “xadiməyə” öz  “ərini” tapmağa kömək 
etməliyəm. Çətin işdir, bunun üçün fakt lazımdır. Ağlıma belə 
bir fikir gəlir ki, onu tapanda “ər”,  o qədər də məmnun 
olmayacaq. Sən nə düşünürsən? Mən isə ona rəğbət bəsləyirəm. 
O, elə bir adamdır ki, təcrid olunduğu üçün özünü gizlətmişdir. 
    Mən güldüm. 
 
 
 
9 
-  Nəhayət! Yağ ləkəsi artıq çoxdan gedibdir! Mənə indi sənin 
vəziyyətin aydındır. 
-  Mən səndən soruşurdum ki,  MakAdama qarşı edilmiş qəsd 
barədə nə düşünürsən? 
 -  Uşaqlıqdır!- Puaro cavab verdi.- Bunun ciddi olduğunu qəbul 
etmək kimin üçünsə çətin ola bilər. Axı necə ola bilər ki, güllə 
hədəfə dəyməyib? Bu əvvəlcədən düşünülmüş plandır. 
-  Bu, əldə olunacaq müvəffəqiyyətə çox yaxın olmuşdu, - deyə 
mən dostuma xatırlatdım. 
    Puaro narahat halda əlləri ilə başını tutdu. O, nəsə demək 
istəyirdi, bu zaman ev sahibəsi başını qapıdan çıxararaq, iki 
centlmenin Puaronu görmək istədiyini bildirdi. 
-  Ser, onlar adlarını demədilər, sadəcə olaraq dedilər ki, bu çox 
mühüm məsələdir. 
-  Qoy gəlsinlər, - deyə Puaro əlindəki boz şalvarını qatlayaraq, 
kənara qoydu. 
    Bir azdan Puaronu görmək istəyənlər otağa daxil oldular. Mən 
onları görən kimi tanıdım. Onlardan biri Lord Esteyr - Ümumi 
palatanın rəhbəri, ikincisi isə Mister Bernard Doc- hərbi 
katibliyin üzvü, Baş Nazirin ən yaxın dostu idi. 
-  Cənab Puaro,- deyə Lord Esteyr mənə baxaraq tərəddüd etdi,- 
mənim işim şəxsidir. 
-   Siz kapitan Hastinqs qarşısında sərbəst danışa bilərsiniz,- deyə 
Puaro başı ilə onlarla qalmağıma işarə etdi, - ancaq onun bu 
sahədə dərin səriştəsi olmamasına baxmayaraq, mən Hastinqsin 
fikri ilə razılaşıram. 
    Lord Esteyr hələ də tərəddüd içərisində idi. Ancaq Mister Doc 
sakitliyi pozdu: 
-  Yaxşı, gəlin davam edək! Onsuz da gec-tez İngiltərə bu barədə 
biləcək. Vaxt isə gözləmir. 
- Buyurun, əyləşin, cənablar!- Puaro nəzakətlə onlara yer 
göstərdi, - Siz bu böyük stulda əyləşin, Milord?! 
    Lord Esteyr astaca sözə başladı: 
-   Siz məni tanıyırsınız? 
 
 
 
10 
-   Əlbəttə, mən kiçik şəkilli qəzetləri oxumağı xoşalyıram. 
     Mən sizi necə tanıya bilmərəm? 
- Cənab Puaro, mən bura çox əhəmiyyətli bir iş haqqında 
məsləhət almağa gəlmişəm. Ancaq bunu tamamilə gizlicə 
soruşmalıyam. 
-   Siz Herkuli Puaro ilə danışmaq istəyirsiniz? Mən daha heç bir 
şey deyə bilmərəm,- mən ibarəli tərzdə dilləndim. 
-  Bu, Baş Nazirin işi ilə əlaqədardır. Biz çıxılmaz vəziyyətdə 
qalmışıq. 
-   Lap başımızı itirmişik!- Mister Doc əlavə etdi. 
-   Onda yara ciddidir?- mən soruşdum 
-   Hansı yara? 
-   Güllə yarası. 
-   A, onu deyirsiniz!-  deyə Mister Doc əsəbi halda dedi,- O, 
çoxdankı məsələdir. 
- Həmkarımın dediyi kimi,- Lord Esteyr davam etdi,- 
xoşbəxtlikdən  o iş  yaxşı qurtarıb, güllə yan keçibdir. Məni daha 
çox ikinci cəhd narahat edir.  
-   Onda bu işdə ikinci cəhd də olmuşdu? 
-   Bəli, baxmayaraq ki, eyni işdir, ancaq Mister Puaro, Baş Nazir 
yoxa çıxıbdır. 
-   Nə?! 
-   Onu oğurlayıblar! 
-   Ola bilməz! – mən həyəcanlı halda qışqırdım. 
     Puaro mənə çəpəki bir nəzər saldı. Bu, o demək idi ki, mən 
ağzımı yumum. 
-  Adama elə gəlir ki, bu heç cür ola bilməz, ancaq təəssüflə 
bildirirəm ki, bu doğrudur, - deyə Mister Doc davam etdi.  
     Puaro Mister Doca baxdı. 
-  Siz indicə dediniz ki, vaxt gözləmir. Siz bununla nə demək 
istəyirsiniz? 
    Onlar bir-birlərinə baxdılar, sonra Lord Esteyr dedi: 
 - Mister Puaro, siz Müttəfiqlərin Konfransının keçirilməsi 
gününün yaxınlaşması haqqında eşitmisinizmi? 
 
 
 
11 
     Dostum başını yırğaladı. 
 -  Bu konfrasın harada və nə vaxt keçirilməsi haqqında hələlik 
heç bir məlumat verilməyibdir. Ancaq bunu mətbuatdan gizlin 
saxlanılmasına baxmayaraq, diplomatik idarələrdə hamı bilir.. 
     Konfrans sabah - cümə axşamı - Versalda keçirilməlidir. İndi 
siz bilirsiniz ki, necə çətin vəziyyət yaranmışdır. Mən sizdən 
gizlətmirəm.Baş Nazirin bu konfransda iştirakı həyati bir 
zərurətdir. Sakit okean təbliğatı ölkəmizdəki alman casusları 
tərəfindən xeyli gücləndirilmişdir. Bu hamının fikridir ki, 
konfransdakı fikir dəyişkənliyi yalnız Baş Nazirin güclü 
şəxsiyyəti altında mümkün ola bilər. Onun bu konfransda iştirak 
etməməsi isə ən böyük ciddi nəticəyə , yəni sülh üçün çətin 
təhlükə yaranmasına gətirib çıxara bilər. Onun yerinə göndəriləsi 
isə heç kimimiz yoxdur. İngiltərəni yalnız o, təmsil edə bilər. 
    Puaronun sifəti ciddi görkəm almışdı. 
-  Sizcə, Baş Nazirin oğurlanmasına  əsas səbəb onun konfransda 
iştirakına mane olmaqdır? 
- Mən buna daha çox əminəm. O, Fransaya gedərkən yoxa 
çıxıbdır. 
-  Konfrans keçirilmişdir? 
-  Sabah gecə saat 9-da. 
    Puaro  cibindən saatını çıxarıb baxdı. 
-   İndi doqquza on beş dəqiqə qalır. 
-   İyirmi dörd saatdan sonra... – Mister Doc fikirli halda dilləndi. 
-  On beş dəqiqəni də yaddan çıxarmayın, bu da əhəmiyyətlidir. 
İndi bunu bilmək lazımdır. – Nazir İngiltərədə, yoxsa Fransada 
oğurlanıbdır? – deyə Puaro əlavə etdi. 
-  Fransada. Mister Mak Adam Fransaya bu səhər keçibdir. O, 
axşam Baş komandanın qonağı olmalı, sabah isə Parisə yola 
düşməli idi.  Baş Nazir Kanalı eskadra minonosunun  müşaiyəti 
altında keçmişdi. Onu Buloyn limanında Baş qərargahın 
göndərdiyi şəxsi yavəri qarşılaşmışdı. 
-  Yaxşı, bəs sonra? 
 
 
 
12 
- Sonra onlar Buloyndan yola düşüblər, ancaq gəlib mənzil 
başına çatmayıblar. 
-   Nə? 
-  Mister Puaro, Naziri qarşılayan qondarma maşın olmuşdur, 
həmçinin yavəri də. Əsl maşın yolun kənarında tapılmışdır.  
Sürücünün və yavərin ağzını bağlayaraq  aparıblar. 
-   Bəs, o saxta maşın? 
-   Hələlik məlum deyil. 
     Puaro narahatcasına əl-qolunu yellədi. 
-   İnanılası şey deyildir! Bunun nəzərdən yayınmasına doğrudan 
da əminsinizmi? 
- Fransanın həmin hissəsi hərbçilərin ixtiyarındadır. Biz belə 
aydınlaşdırdıq ki, maşın bu ərazidə uzun müddət nəzarətsiz gedə 
bilməzdi, çünki bu, Fransa polisi, bizim Şotland Yardın işçiləri 
və hərbçilərin nəzərindən heç cürə yayına bilməzdi. Bu sizin 
dediyiniz kimi, inanılası deyildir, ancaq hələlik heç bir şey 
aydınlaşdırılmamışdır! 
    Bu zaman cavan bir zabit əlində möhkəm surğuclanmış 
məktubla otağa daxil oldu və onu 
Lord Esteyrə tərəf uzatdı. 
- İndicə Fransadan gəlib, ser. Siz idarədən çıxan kimi birbaş 
ardınızca gəlmişəm. 
    Nazir məktubu səliqə ilə cırdı və həyəcanlı halda oxudu. Zabit 
geri çəkildi. 
-  Burada sonuncu xəbər verilmişdir. Bu teleqram indicə qəbul 
edilib. İkinci maşın da tapılıb. Maşının yanından xloroformlu 
əski tapıblar. Daniyel isə heç bir şey  xatırlamır. O, ancaq 
arxadan qəflətən ağzının dəsmalla bərk tutulduğunu hiss edib. Nə 
qədər çalışıbsa, xilas ola bilməyib. Polis onun bu məlumatının 
yalan olduğunu qənaətbəxş hesab etmişdir. 
-   Bəs daha heç bir şey tapılımayıb? 
-   Xeyr. 
-   Baş Nazirin meyidi də? Onda buradan işıq ucu görünür, ancaq 
çox qəribədir, əgər ona bu səhər atəş açmağa çalışıblarsa, bəs nə 
 
 
 
13 
üçün indiyə kimi diri saxlayıblar, yəni Baş Nazirlə niyə 
qurtarmayıblar? 
   Mister Doc başını tərpətdi. 
- Bir şey tamamilə aydındır. Onlar Baş Nazirin konfransda iştirak 
etməsinə mane olmuşlar. 
- Əgər insanpərvərlik mümkünsə, onda Baş Nazir konfransda 
hökmən iştirak edəcək. Allah eləsin ki, bu çox gec olmasın. İndi, 
cənablar, hər şeyi əvvəldən axıradək yenidən nəql edin. Mən bu 
atışma barəsində ətraflı bilməliyəm. 
-   Keçən gecə, Baş Nazir, onun katibi kapitan Daniyel tərəfindən 
müşaiyət olunmuşdur. 
-   Naiziri Fransaya müşaiyət edən adam? 
-   Bəli, dediyim kimi, onlar maşınla Uindsora gediblər. Bu səhər, 
tezdən şəhərə qayıdanda, yolda bu qəsd baş vermişdir. 
- Bağışlayın, bir dəqiqə. Bu kapitan Daniyel kimdir? Onun 
haqqında nə deyə bilərsiniz? 
   Lord Esteyr gülümsündü. 
- Mən bildim ki,bunu məndən soruşacaqsınız. Biz onun haqqında 
o qədər də çox bilmirik, şəxsən tanış deyildir. O, İngilis 
ordusunda xidmət edib, bacarıqlı katib olmasından savayı, həm 
də gözəl dilçidir. Mən onun yeddi dildə danışmasına inanıram. 
Buna görə də Baş Naziri, Fransaya müşaiyət etmək üçün o 
seçilmişdi. 
-   Onun İngiltərədə qohumları varmı? 
-  İki xalası var. Misis Everard Hampstiddə, Miss Daniyelz isə 
Askotda yaşayır. 
-   Askot? O ki, Uindsorun yaxınlığındadır, elə deyilmi? 
-   Bunu nəzərə almaq da heç bir nəticə verməyibdir. 
-  Görürəm ki, siz kapitan Daniyelə hörmət bəsləyirsiniz, ondan 
heç şübhələnmirsiniz? 
    Lord Esteyr bu suala cavab verərkən, səsində kəskin dəyişiklik 
hiss olundu. 
- Xeyr, Cənab Puaro. Bu günlərdə, mən hər hansı adam barəsində 
şübhələnməyi özümdən kənar etməyə çalışacağam. 
 
 
 
14 
- Çox yaxşı. Milord, mən başa düşürəm ki,  güclü polis nəzarəti 
altında Baş Nazirə hücum etmək mümkün olan iş deyil. Bu 
elədirmi? 
    Lord Esteyr başını yırğaladı. 
- Elədir. Baş Nazirin maşınını sadə geyimli polis nəfərlərinin 
maşını onun arxasınca izləyirdi. Mister Mak Adam isə bu barədə 
heç bir şey bilmirdi. Bu bir növ onun xəbəri olmadan Nazirin 
təhlükəsizliyini təmin etmək idi. Mak Adam özü qorxunun nə 
olduğunu bilmirdi, ona görə çox vaxt yavərsiz hərəkət edirdi. 
Ancaq bundan asılı olmayaraq polis öz vəzfələrini yerinə 
yetirirdi. Nazirin sürücüsü, O”Marfi, Cinayət Axtarışı İdarəsinin 
işçisidir. 
-  O”Marfi? Bu ki, irlandiyalı adıdır, elə deyilmi? 
-   Bəli, O”Marfi özü irlandiyalıdır. 
-   Məncə, Klare qraflığındandır. 
-   Görürsünüz, milord! Davam edin. 
- Nazir Londona yola düşmüşdü. Maşında sürücüdən başqa 
kapitan Daniyel də əyləşmişdi. İkinci maşın adəti üzrə onların 
arxasınca gedirmiş. Ancaq nə səbəbdənsə Baş Nazirin maşını 
enişdə əsas yoldan çıxmışdı... 
-   Yolun burulduğu yerdə?- deyə Puaro mane oldu. 
-   Bəli. Ancaq siz bunu necə bildiniz? 
-   Bu aydındır ki! Davam edin! 
-  Naməlum səbəbdən,- Lord Esteyr sözünə davam etdi.- Nazirin 
maşını əsas yoldan çıxmışdır. Polis maşını isə əsas yolda davam 
etmiş, qısa bir məsafə getdikdən sonra Baş Nazirin maşını 
maskalı adamlar tərəfindən dayandırılmışdır. Sürücü... 
-   Hə, o cəsur O”Marfi!- Puaro fikirli halda dilləndi. 
-  Sürücü geri dönərək dərhal əyləci basmışdır. Baş Nazir başını 
maşının pəncərəsindən bayıra çıxarmış, bu zaman birinci, daha 
sonra ikinci atəş açılmışdır. Birici güllə Nazirin yanağını 
yalamış, ikinci güllə isə xoşbəxtlikdən yan keçmişdir. Sürücü 
təhlükəni bu anda başa düşərək, maşını birbaş irəli, quldurları 
 
 
 
15 
dağıtmaq üçün düz onların üstünə  sürmüş və aradan çıxmağa 
nail olmuşdu. 
- Aradan çıxmağa lap az qalıbmış,- titrək səslə ucadan dilləndim. 
- Mister MakAdam isə aldığı yüngül yara haqqında təlaş 
keçirməyin əhəmiyyətsiz olduğunu bildirmişdi. O, üzünün 
sadəcə olaraq cızıldığını söyləmiş, yerli bir kənd xəstəxanasının 
qarşısında dayanmış, kimliyini bildirmədən, yalnız paltarını 
dəyişmişdir. Sonra Dover limanına getmək üçün, Çarinq Kross 
stansiyasında onu gözləyən xüsusi qatara əyləşmişdir. Daha 
sonra  nə baş verdiyini kapitan Daniyel  polisə bildirib. Onlar 
Fransaya ikilikdə yola düşüblər. Dover limanında onu gözləyən 
eskadra minonosuna minmişlər. Bildiyiniz kimi Buloyn 
limanında isə onu “qondarma” maşın gözləyirdi, hər şey planlı 
şəkildə gedirmiş. 
-  Siz mənə hamısını danışdınız? 
-  Bəli. 
-  Yaddan çıxan bir şey qalmadı ki, milord? 
-  Yaxşı yadıma düşdü, bir dənə də qəribə bir şey vardır. 
-   Doğrudan? 
-  Baş Nazir Çarinq Krossdan yola düşəndən sonra onun maşını 
geri qayıtmayıb. Polis  O”Mafinin axtarışı haqqında dərhal 
məlumat vermişdir. Maşın alman agentlərinin həmişə keçirdikləri 
iclas yeri olan “Soho” restoranının qarşısında tapılıb. 
-   Bəs sürücü? 
-   Sürücü isə heç yerdə tapılmayıb. O, da yoxa çıxıb. 
-  Deməli, - Puaro fikirli halda dilləndi- yoxa çıxmış iki nəfər: 
Fransada Baş Nazir, Londonda isə O”Marfi. Sonra Puaro 
ümidsiz halda əlini yellədən  Lord Esteyrə nəzər saldı. 
- Cənab Puaro, mən ancaq onu deyə bilərəm ki, əgər dünən 
desəydilər ki, O”Marfi satqındır, mən onu deyən adamın üzünə 
sadəcə olaraq gülümsərdim. 
-   Bəs bu gün? 
-   Bu gün isə nə düşündüyümü bilmirəm. 
 
 
 
16 
    Puaro ciddi görkəmdə başını tərpətdi. O, yenidən saatına 
baxdı. 
- Mən başa düşürəm ki, cənablar, bu işdə sərbəst hərəkət  
etməliyəm.         
    Mən lazım gələn yerə necə olursa-olsun getməliyəm.  
- Tamamilə, sərbəst hərəkət edə bilərsiniz.Bir saatdan sonra 
Doverə xüsusi qatar yola düşür. Qatarda Şotland Yard idarəsinin 
bir qrup işçiləri də gedəcək. Sizi müşaiyət etmək üçün sizə bir 
hərbi zabit və bir Cinayət Axtarışı İdarəsi işçisi veriləcək. Onlar 
tamamilə sizin sərəncamınızda olacaq. Bu kifayətdirmi? 
- Tamamilə. Bağışlayın, getməmişdən əvvəl bir sualıma da cavab 
verin, cənablar. Sizi mənim yanıma gəlməyə nə məcbur etdi? 
Axı, sizin bu böyük Londonda mən naməlum bir adamam. 
- Biz, ancaq sizi axtardıq, çünki siz öz ölkənizin böyük 
oğlusunuz, bizə sizin haqqınızda belə zəmanət vermişdilər. 
- Nə? Çox güman ki, köhnə dostum polis komissarı mənim 
haqqımda sizə məlumat vermişdir. 
     Lord Esteyr başını silkələdi. 
-  Ondan da böyük birisi.Bir dəfə, Belçikada dediyiniz, o sözü 
yenidən işlədəksiniz - qanun! Bu söz İngiltərə üçün də ən 
müqəddəs sözdür! 
     Puaronun əli havada yelləndi və dramatik tərzdə onlarla 
xudahafizləşdi. 
-  Arxayın olun, cənablar! Ancaq müəllimim unutmur ki, mən, 
Herkuli Puaro ona sədaqətlə xidmət edəcəyəm. Bu iş isə çox 
qaranlıqdır, hələlik işıq ucu görünmür. 
-  Yaxşı, Puaro, - deyə nazirlər otağı tərk edəndən sonra mən 
səbirsizliklə ucadan dilləndim. - Nə düşünürsən? 
     Dostum cəld hərəkətlərlə çamadanını qablaşdırmaqla məşğul 
idi. O, fikirli halda başını yırğaladı. 
- Nə düşündüyümü bilmirəm. Hələlik düşüncülərim çox 
qarmaqarışıqdır. 
-   Nə üçün, əvvəl dediyin kimi, bu, uşaq-muşaq işinə bənzəyir. 
Başını bir balaca silkələsən, hər şey düzələr,- deyə fikrə getdim. 
 
 
 
17 
- Bağışla, dostum, mən heç də elə demədim. Bu uşaq 
oğurlanması işinə daha yaxındır. 
 -   Nə üçün? 
 -  Çünki qeyri-adi hay-küy yaranır. Nazir yenidən üzə çıxacaq, 
yoxsa yox? O, öldürülüb, yoxsa sağdır? Bunu heç kəs bilmir. 
Müəyyən bir iş görməyincə, bu haqda  heç bir şey söyləyə 
bilməyəcəyəm. Sənə dediyim kimi, naməlum hay- küylər buna 
mane olur. Bu hay- küylərin əsas iştirakçıları almanlardır. Əgər 
Naziri haradasa, gizli yerdə saxlayırlarsa, onda hər iki tərəf  
konfransda öz istəklərinə nail olmağa çalışacaqdır. Alman 
hökuməti liberal kassir deyildir. O, bu işdə şübhəsiz ki, istənilən 
qədər pul buraxa bilər. Onlar Naziri öldürməyə risk etməzlər,onu 
sadəcə olaraq oğurlamaq qərarlaşdırılıb. 
- Onda, əgər belədirsə, nə üçün əvvəlcə ona atəş açmağa 
çalışıblar? 
     Puaro əsəbi halda əl-qolunu atdı. 
 - A, indi mənim də başa düşmədiyim budur. Bu 
anlaşılamazlıqdır, alçaqlıqdır. Onlar Naziri oğurlamaq üçün 
bütün imkanlardan istifadə ediblər. Kinoda olduğu kimi hələ 
onlar melodramik hücum təhlükəsinə tamamilə məruz 
qalmayıblar. Buna inanmaq qeyri mümkündür. Necə ola bilər ki, 
Londonun iyirmi mil yaxınlığında maskalı quldurlar öz 
istəklərinə belə asanlıqla nail ola bilsinlər! 
 - Ola bilsin ki, onlar ayrı-ayrılıqda tamamilə başqa iki qrup 
olublar, bir - birlərinə qarşı hörmətsizlik ediblər, - deyə mən 
təklif etdim. 
-  Xeyr, bu həddindən artıq uyğunsuzluq olardı! Onda bəs satqın 
kimdir? İlk cəhd göstəriləndə, orada kimsə satqın olubdur. Ancaq 
o, kim olmuşdur:- Daniyel, yoxsa O”Marfi? Bu iki nəfərdən biri 
olmalı idi. Maşın nə üçün əsas yoldan çıxıbdır? Biz ona şübhə 
edə bilmərik ki, Baş Nazir öz qəsdinə imkan yaratsın! Bunu  
O”Marfi özü edib, yoxsa Daniyel ona belə etməyi tapşırıbdır? 
-  Yəqin ki, bu O”Marfinin işidir. 
 
 
 
18 
- Bəli, əgər Daniyel olsaydı, Baş Nazir onun verdiyi əmri 
eşidərdi və bu halda o, da əsas yoldan çıxmağın səbəbini soruşa 
bilərdi. Ancaq bu işdə bir-birinə zidd olan həddindən çox “nə 
üçün”lər vardır. Əgər O”Marfi vicdanlı adamdırsa, nə üçün əsas 
yoldan çıxıbdır? Yox əgər vicdansızdırsa, nə üçün iki atəş açılan 
kimi maşını dərhal yenidən işə salıbdır, şübhəsiz bu da Baş 
Nazirin həyatını xilas edibdir? Bəs, əgər o, vicdanlı adam idisə, 
nə üçün Çarinq Krossu dərhal tərk edərək maşını birbaş alman 
casuslarının yığışdığı yerə sürmüşdür? 
-   Bu bir az yaxşı çıxmır,- mən dedim. 
 - Gəl, bu işə metodik baxımdan yanaşaq. Bu iki adama qarşı 
bizdə hansı bəraətləndirici əsas vardır? Gəl, əvvəlcə O”Marfini 
götürək. Ona qarşı mənfi əsaslar: onun əsas yolu tərk etməsi, 
İrlandiyanın Kral Qraflığından olması; naməlum vəziyyətdə yox 
olması. Bəraətləndirici faktlar: onun Baş Nazirin həyatını xilas 
etməyə cəhd göstərməsi; Şotland Yard işçisi olması; həm də ona 
inanıb belə bir postu tutmağa zəmanət verilməsi. İndi isə 
Daniyelə qarşı göstərilən mənfi faktorlara nəzər salaq: ona əks 
olan o qədər də mənfi fakt yoxdur. Yeganə fakt onun əsl İngilisə 
məxsus çoxlu dil bilməsidir! /Bağışla, mon ami*, ancaq siz bir 
dilçi kimi fərsizsiniz!/  İnandırıcı fakt isə onun ağzı bağlı halda 
sərhəd yaxınlığında tapılmasıdır, baxmayaraq ki, bu işdə onun 
əlindən heç şey gəlməmişdi. 
-  O, şübhəni özündən kənar etmək üçün özü, öz ağzını bağlaya 
bilərdi.- Puaro başını yellədi. 
-  Bu cəhətdən Fransa polisi səhv etməzdi. Bundan başqa, o, bir 
dəfə də öz vəzifəsini yerinə yetirmişdi; Baş Nazirin həyatını xilas 
etmişdi. Mən düşünürəm ki, Daniyelin ağzının xloroformlu əski 
ilə bağlanması ilə onlar hansı məqsədi yerinə yetirməyə ümid 
bəsləyiblər. İndi Baş Nazir üzə çıxana kimi, o, hər nə desə, 
inandırıcı görsənə bilər. 
-   Ola bilsin ki, o, polisin yalnış izə düşdüyünə ümid edib? 
-  Onda bəs, o, nə üçün belə etməyib? O, deyir ki, nəsə bir şey 
mənim ağzımı və burnumu tutdu, daha sonra heç bir şey xatırlaya 
 
 
 
19 
bilmirəm. Onda heç bir yalnış iz yoxdur. Bu həqiqətə tamamilə 
uyğun gəlir. 
- Yaxşı,- deyə divardakı saata nəzər saldım. – Mən güman 
edirəm ki, vağzala yola düşsək, daha yaxşı olar. Sən Fransada bu 
tapmacaya daha çoxlu cavablar tapa bilərsən. 
-  Mümkündür, dostum, ancaq mən buna şübhə edirəm. Mən Baş 
Nazirin göstərilən o ərazidə tapılmasına hələlik inanıram. Onun 
orada gizlədilməsi qorxulu olmalı idi. Əgər hər iki ölkənin 
hərbiçiləri və polisləri onu tapa  bilməsələr, onda bəs mən nə 
edəcəyəm? 
    Bizi Çarinq Krossda Mister Doc qarşıladı. 
-  Bu, Şotland Yard təhqiqatçısı Barnes, bu isə mayor Normandır.  
*Mon ami - əziz dostum 
- Onlar sizin sərəncamınızda olacaqlar. Yaxşı yol sizə! Bu çox 
çətin işdir, ancaq mən buna o qədər də ümid bəsləmirəm. İndi 
yola düşülməlidir,- deyə Nazir sürətlə onlardan uzaqlaşdı. 
    Biz Mayor Normanla bir az ordan-burdan çərənlədik. Mən 
platformada bir qrup adamların arasında dayanıb söhbət edən, 
ucaboylu, xoş görkəmli xəfiyyəni dərhal tanıdım. O,  Puaronun 
köhnə tanışı, Axtarış İnspektoru Çəp idi. Çəp, Şotland Yard 
zabitləri arasında ən ağıllı işçilərdən biri hesab olunurdu. O, bizə 
yaxınlşadı və dostumu gülərüzlə salamladı. 
-   Mən eşitdim ki, siz də bu işlə məşğulsunuz. Üzücü işdir. Uzaq 
olmasına baxmayaraq,  
yaxşı məlumat alıblar, ancaq mən inanıram ki, cinayətkarlar onu 
uzun müddət gizlədə bilsinlər. Adamlarımız Fransaya əliboş 
gedirlər. Bəs Fransızlar? Mən bu işdə onların bizə nəsə bir 
kömək edəcəklərinə ümid bəsləmirəm. 
-  Əgər, o sağ olarsa? - ucaboylu bir xəfiyyə tutqun halda qeyd 
etdi. 
-   Bəli, ancaq mən hiss edirəm ki, o sağdır. - Puaro təsdiq etdi. 
-  Bəli, bəli. O sağdır, ancaq o vaxtında tapıla biləcəkmi? Mən 
sizin fikrinizlə tamamilə şərikəm. Onun uzun müddət 
gizlədilməsinə mən də inanmadım. 
 
 
 
20 
    Fit verildi və biz hamımız Pulman*  /hər cür rahatlığı olan 
hərbi maşın/ maşınına doluşduq. Sonra maşın asta-asta 
stansiyadan uzaqlaşdı. 
    Bu çox gülünc səyahət idi. Şotland Yard işçiləri bir yerə 
yığışımışdılar. Şimali Fransanın xəritəsi onların qarşısında 
açılmışdı. Xəritədə göstərilən hər yol, hər kənd üzərində 
barmaqlar gəzişirdi. Hər kəs öz nəzəriyyəsini irəli sürüdü. Puaro 
isə sakitcə oturub bu mənzərəni seyr edirdi. Onun üzünün ifadəsi 
qəzəbdən tutulmuş uşağın sifətini xatırlatdı mənə. Mən zarafatcıl 
Normanla həmsöhbət olmuşdum. Puaro Doverə yola düşəndən  
bəri, mən də özümə həmsöhbət axtarmağa məcbur oldum, çünki 
o, nə dinir, nə danışırdı. İndi onun davranışı anasından ayrı 
düşmüş quşa bənzəyirdi. O, qayığa minəndə ümidsiz halda 
qolumdan tutdu. Güclü külək əsirdi. 
-  Aman allah! - Puaro gileyləndi. – Bu dəhşətdir. 
-  Özünü ələ al, Puaro, - deyə mən ona təsəlli verdim. 
- Sən müvəffəqiyyət qazanacaqsan. Sən onu tapacaqsan. Mən 
buna əminəm. 
- Ah, dostum, sən mənim emosiyamı səhv başa düşürsən.Bu 
yaramaz dəniz məni incidir! Mal de-mer*(dəniz xəstəliyi) - Bu 
zəhrimara qalmış qorxulu şeydir! 
-  O-o! –  dedim.  
    Əvvəl ürəyin vurması eşidildi, Puaro inildədi və gözlərini 
yumdu. 
- Mayor Normanda Şimali Fransanın xəritəsi var, baxmaq 
istədrin? 
    Puaro narahat halda başını yırğaladı. 
-  Yox, yox! Məni tək burax, dostum. Sən bax, fikirləş, mədə və 
beyin harmoniyada olmalıdır. 
-  Mal de-merin qarşısını almaq üçün Laverquyern əla bir metodu 
var.Əvvəlcə nəfəs alırsan, sonra yavaş-yavaş nəfəsini buraxırsan, 
başını soldan sağa döndərirsən, hər nəfəs alanda altıya kimi 
sayırsan. 
 
 
 
21 
    Mən Puaronu gimnastika ilə məşğul olduğu halda tərk edib 
göyərtəyə getdim. 
    Biz asta-asta Buloyn Harba daxil olanda Puaro göründü. O, 
gülərək astadan qulağıma pıçıldadı ki, Laverquyerin metodu 
onun üçün  uğurlu olmuşdur. 
    Çəpin barmağı hələ də xəritənin üstündə müxtəlif “marşrutlar” 
da hərəkət edirdi. 
- Cəfəngiyyat! Maşın Buloyndan yola düşüb. Burada onlar 
ayrılıblar. İndi, mənə elə gəlir ki, onlar Baş Naziri başqa maşına 
keçiriblər. Görürsən? 
- Yaxşı,- ucaboylu xəfiyyə dilləndi. – Mən bütün limanları 
axtaracağam. Məlumata görə birə on dəqiqə qalmış onlar  bir 
gəmiyə kontrabanda şeyləri yığmışdılar. 
     Çəp başını silkələdi. 
- Aydındır. Dərhal bütün limanları bağlamaq üçün əmr 
verilmişdir. 
     Səyahətimiz başa çatanda Mayor Norman Puaronun qoluna 
toxunaraq dedi: 
-    Ser, sizi burada bir hərbi maşın gözləyir. 
-  Təşəkkür edirəm, müsye. Ancaq mən Buloynu tərk etməyi 
məsləhət görmürəm. 
-    Nə? 
-    Xeyr, biz sahildəki bu mehmanxanaya girəcəyik. 
     Onun sözü ilə hərəkəti bir-birini tamamlayırdı, 
mehmanxanada ayrıca bir otaqda qalmasını  tələb edirdi. Biz 
üçümüz tutulmuş və çaşqın halda onun arxasınca getməyə 
məcbur olduq. 
     O, bizə  isindirici bir nəzərlə baxdı. 
-   Sizcə, yaxşı xəfiyyə həmişə belə hərəkət etməlidir? Mən sizn 
fikrinizi başa düşürəm və aydınca dərk edirəm: yaxşı xəfiyyə 
enerjili, yorulmaz olmalıdır. O, özünü tozlu yollarda  əyilib təkər 
izlərinə baxmağa məcbur etməlidir. O, siqarət  kötüklərini 
yığmalıdır, yerə düşmüş kibriti qaldırmalıdır? O sizin fikrinizdir, 
elə deyilmi? 
 
 
 
22 
   Onun gözləri bizi nəyəsə çağırırdı. 
- Ancaq mən – Herkuli Puaro – sizə deyirəm ki, bu belə deyildir! 
Həqiqətin açarı buradadır! – deyə o, alnını döyəclədi. 
- Görürsünüz, mən Londonu tərk etməyə ehtiyac duymuram. 
Mənim üçün oradakı otağımda oturmaq da kifayət edirdi. Çünki 
bu işlərin həlli zamanı qarşıya çıxan çətinliklər yolunda çürük 
sədd ola bilər. Mən qəflətən xəritəni tələb edənə kimi oğrular 
sakitcə və gizlicə öz işləri ilə məşğul olacaqlar. Və mən işarə 
barmağımı bir nöqtəyə qoyub deyəcəyəm: Baş Nazir oradadır! 
Və bu belədir! Metod və məntiqlə bir şeyi həll etmək olar! 
Fransaya  edilmiş bu yürüş yalnış idi. Bu uşaqların gizlənpaç 
oyununa bənzəyirdi. Ancaq indi, çox gec olmasına baxmayaraq, 
mən bu işi daxildən işıqlandıracağam, dostlar məni bağışlayın. 
    Beş saat olardı ki, o, hərəkətsiz oturmuşdu, gözləri pişik 
gözlərini xatırladırdı. Onun yaşıl gözləri get-gedə parlayır, 
parladıqca rəngi daha da tünd yaşıla çevrilirdi. Şotland Yard 
işçisinin nifrətli baxışları, Mayor Normanın narahatlığı və  
çəkdiyi daxili əzablar aydınca hiss olunurdu. Mən özüm isə 
saatlar ötdükcə darıxmağa başladım. 
    Nəhayət, mən ayağa qalxdım, bacardıqca səssiz pəncərəyə 
yaxınlaşdım və içərisində Britaniya əsgərləri olan, Fransadan 
İngiltərəyə üzən gəminin arxasınca baxdım. 
    Birdən Puaronun səsinə diksindim. 
-   Dostlar, gəlin yola düşək! 
    Mən geri döndüm. Dostumu qeyri-adi vəziyyətdə gördüm. 
Onun gözləri həyəcandan od tutub yanırdı. Sinəsi körük kimi 
qalxıb-enirdi. 
-  Mən yüngül ağıllı olmuşam, dostlar! Ancaq deyəsən, işıq ucu 
görürəm. 
    Mayor Norman qapıya tərəf tələsdi. 
-   Maşın çağırım. 
-  Lazım deyil, mən ondan istifadə etməyəcəyəm. Allaha şükür 
ki, külək dayanıb. 
-   Ser, piyada getmək fikrindəsiniz? 
 
 
 
23 
- Xeyr, dostum, mən müqəddəs Pyotr deyiləm. Mən dənizi 
qayıqla üstün tuturam. 
-   Dənizi keçmək? 
-   Bəli, metodla işləmək üçün işi əvvəldən başlamq lazımdır. Bu 
işin başlanğıcı isə İngiltərədədir. Buna görə də biz İngiltərəyə 
qayıdırıq. 
     Saat üçdə biz yenidən Çarinq Kross platformasında 
dayanmışdıq. Puaroya göstərdiyimiz öyüd-nəsihətlər hamısı boşa 
çıxmışdı. Dediyimiz sözləri, o, bu qulağından alıb, o biri 
qulağından buraxırdı. Puaro öz dediyindən dönən deyildi. O, 
vaxtı itirmədən işin başlanğıcına  doğru tələsirdi. 
     Yolda o, Normana yavaşcadan bildirmişdi ki, Doverdən 
teleqram göndərsin. Normana xüsusi tapşırıq veriləndən sonra 
biz lazim olan yerə vaxtında çatdıq. Londonda bizi böyük bir 
polis maşını gözləyirdi. Onlardan biri  dostuma bir vərəq yazılı 
teleqram verdi. O, mənim sualedici baxışlarımı dərhal sezdi və 
dedi: 
- Londonun qərbində eyni bir radiusda yerləşən kənd 
mehmanxanalarının siyahısıdır. Bunun üçün Doverdən teleqram 
vurmuşdum. 
    Bizim maşın London küçələrində sürətlə şütüyürdü. Biz Bas 
Roudun, Hammersmitin, Cizikin və Brenfordun yanından ötüb 
keçdik. Əsas obyektimizi görməyə başladım. Biz Uindsordan 
birbaş Askota tərəf yollandıq. Ürəyim çırpınmağa başladı. Askot 
Daniyelin xalasının yaşadığı yer idi. Deməli, biz onun arxasınca 
gedirdik, bəs onda O”Marfi?! 
    Biz bir villanın darvazası qarşısında dayandıq. Puaro maşından 
hoppanıb düşdü, zəngi basdı. Mən sifətinə düşmüş işıq şüasında 
onun avazımış rəngini gördüm. Görünür o, hələ istədiyinə lazimi 
qədər nail olmamışdı. Zəngə cavab verildi. Puaro içəri daxil 
oldu. Bir az keçəndən sonra o, yenidən göründü. Puaro maşına 
minəndə kəskin şəkildə başını silkələdi. Ümidlərim məhv olmağa 
başladı. İndi  saat beşə işləyirdi. 
 
 
 
24 
    Biz Londona tərəf geri qayıdanda, bir neçə dəfə baş yoldan 
çıxmalı olduq. Hər dəfə tanış olmayan kənd mehmanxanasının 
qarşısında dayanır, bir neçə dəqiqəliyə Puaronu gözləməli 
olurduq. O, çox ləngimirdi, hər dayananda onun çöhrəsində 
özünə inam qığılcımları bərpa olunurdu. 
   O, Normana nəsə pıçıldadı və sonra ucadan dilləndi: 
- Bəli, əgər siz sol tərəfə dönsəniz, onları körpünün yanında 
gözləyən görəcəksiniz. 
    Biz yolun o biri tərəfinə döndük, orada bir maşın göründü. 
Maşının yanında sadə geyimli iki nəfər dayanmışdı. Puaro 
maşından düşdü və onlara nəsə dedi. Sonra biz şimal tərəfə 
istiqamət götürdük, həmin maşın da arxamızca gəlirdi. Biz xeyli 
gedib Londonun şimal rayonlarından birinə çatdıq. Nəhayət 
hündür bir binanın qapısı qarşısında dayandıq. Norman və mən 
maşında qaldıq, Puaro və başqaları isə qapıya tərəf gedib zəngi 
basdılar. Qapını gözəl görkəmli bir qız açdı. Xəfiyyələrdən biri 
dedi: 
-  Mən polis işçisiyəm və bu evi axtarış haqqında göstərişim 
vardır. 
   Qız ona kiçicik bir nəzər saldı. Bu zaman onun arxasından 
hündürboylu, orta yaşlı, şux görkəmli bir qadın göründü. 
-  Qapını ört, Elis. Onlar oğrudurlar. 
    Ancaq Puaro cəld hərəkətlə ayağını qapıya söykəyərək fit 
verdi. Dərhal onu gözləyən xəfiyyələr içəri doluşdular, qapı 
onların arxasınca bağlandı.  
    Norman və mən beş dəqiqəyə  kimi gərgin vəziyyət keçirdik. 
Nəhayət, qapı açıldı və üç məhbus- bir qadın və iki kişi göründü. 
Qadın və kişilərdən birini ikinci maşına mindirdilər. O biri kişini 
isə Puaro özü ilə bizim maşına gətirdi. 
- Dostum, mən o biri maşınla getməliyəm. Ancaq bu 
centlmendən muğayat ol. Sən onu tanımırsan? Yox? Yaxşı, onu 
sənə təqdim edərəm, Müsye O” Marfi!  
   O”Marfi! Heyrətdən ağzım açıla qalmışdı. Biz yenidən yola 
düşdük. Onun əli qandallı deyildi, ancaq onun aradan çıxmağı 
 
 
 
25 
möcüzə olardı. O heyrətlənmiş və pörtmüş halda, gözünü 
çəkmədən bizə baxırdı. Hər halda Norman və mən onun üçün 
barıt çəlləyini odlayan kibritdən də artıq olardıq. 
   Bizim hələ şimala doğru getməyimiz məni təəccübləndirirdi. 
Bəs, biz Londona qayıtmırıq? Mən çox tutulmuşdum. Birdən 
maşın yavaşıdı, mən Hendon aerodromunu dərhal tanıdım. 
Dərhal da Puaronun fikrini anladım. O, Fransaya təyyarə ilə 
uçmağa qərara almışdı. 
    Bu bir idmançı fikrini xatırladırdı, ancaq onun üzündən hiss 
olunurdu ki, bu işin hələ tam hissəsi deyildir. Teleqram daha tez 
ola bilərdi.  Vaxt isə gözləmirdi. O, Baş Naziri xilas etmək üçün 
şəxsən özü getməlidir. 
    Biz dayanan kimi Mayor Norman maşından yerə hoppandı, 
onun yerini sadə geyimli bir adam tutdu. O, Puaro ilə bir neçə 
dəqiqə məşvərət etdi, sonra cəld çıxıb getdi. Mən maşından yerə 
düşdüm və Puaronun qolundan tutdum. 
- Səni təbrik edirəm, qoca! Onlar sənə gizlənmə yerini 
söylədilər? Ancaq, bura bax , sən dərhal Fransaya teleqram 
vurmalısan. Əgər sən özün getsən, gecikə bilərsən. 
    Puaro qəribə bir tərzdə, bir-iki dəqiqə mənə baxdı. 
- Tərslikdən, dostum, bir neçə şey vardır ki, onu teleqramla 
göndərə bilmərik. 
    Bu zaman Mayor Norman mülki geyimli bir təyyarəçi zabiti 
ilə geri qayıtdı. 
- Bu sizi Fransaya aparan kapitan Lyaldır. O, dərhal  yola 
düşməlidir.  
-  Yun şal isti olar, ser, - deyə gənc təyyarəçi Puaroya müraciət 
etdi. – Əgər istəyirsinizsə, sizə bir palto da verə bilərəm. 
     Puaro saatını çıxarıb ona baxırdı. O, öz-özünə mızıldadı: 
-   Bəli, vaxtdır. Düz vaxtdır!  
     Sonra o, başını qaldırıb nəzakətlə gənc zabitə baxdı. 
-  Mən sizə təşəkkür edirəm, müsye. Ancaq sizin sərnişin mən 
olmayacağam. Sizinlə bu centlmen uçacaq. 
 
 
 
26 
    Puaro sözünü deyib, bir az yana çəkildi. Qaranlıqdan bir nəfər 
çıxıb irəli gəldi. O, həbs edilən ikinci kişi idi. Onun sifətinə işıq 
düşəndə, az qala heyrətdən yerimdə donacaqdım. 
    Bu, Baş Nazir idi. 
-  Allah xatirinə, bütün bunlar haqqında mənə danış,- deyə Puaro, 
Norman və mən Londona qayıdanda səbirsizcəsinə ucadan 
dilləndim. 
-  Onlar Baş Naziri İngiltərəyə necə qaytarıb gətiriblər? 
-  Onu İngiltərəyə gətirməyə ehityac yox idi, - Puaro cavab verdi. 
– Baş Nazir İngiltərəni heç vaxt tərk etməyib. O, Uindsordan 
Londona gedərkən yolda oğurlanmışdır. 
-  Nə? 
- Hamısını aydınlaşdıracağam. Baş Nazir öz maşınında imiş, 
yanında da onun katibi. Birdən Nazirin sifətinə xloroformlu 
yaylığı çəkiblər. 
-   Bəs kim? 
-  Fərasətli dilçi, Kapitan Daniyel. Tezliklə Baş Nazir hüşunu 
itirir.Daniyel cəld mikrofonu götürür, O”Marfinin sağa 
dönməsinə istiqamət verir. Sürücü də buna şübhələmədən əməl 
edir. Bir az keçdikdən sonra narahat yolda böyük maşının 
dayandığını görürlər. Həmin maşının sürücüsü O”Marfini 
saxlatdırmaq üçün bir neçə dəfə siqnal verir. O”Marfi maşını 
əyləyir, yol adamı ona yaxınlaşır, Daniyel başını pəncərədən 
çıxarır, ola bilsin ki, bu kömək etmək üçün bir işarə imiş. Bu 
zaman xloroform oyunu yenidən təkrar olunur. Hüşlarını itirmiş 
iki nəfər köməksiz adamı onlar başqa maşına aparırlar. Onların 
yerini isə iki nəfər yad adam tutur. 
-   Bu ola bilməz! 
-  Hələ, bu hamısı deyil! Sən myüzik- holda tanınmış şəxslərin 
necə ustalıqla təqlid olunmasını görməmisənmi?  İctimai 
xarakterli rol  oynamqdan asan heç bir şey yoxdur. Mister Con 
Smit üçün də İngiltərənin Baş Naziri rolunu oynamaq o qədər də 
çətin deyildir. O”Marfinin əvəzedicisi isə Baş Nazirdən 
ayrılandan sonra maşını birbaşa Çarinq Krossdan dostlarının 
 
 
 
27 
toplaşdıqları yerə sürmüşdü. O, içəri O”Marfi kimi girmiş, 
çıxanda isə tamamilə başqa bir adam kimi çıxmışdı. O”Marfi isə 
şübhəli tərzdə yoxa  çıxmışdı. 
-  Ancaq Baş Nazir rolunu oynayan adamı hamı görmüşdü?! 
- Onu heç kim görməmişdi. Daniyel onu başqaları ilə əlaqədə 
olmaqdan bacardıqca qoruyurdu. Hər ehtimala qarşı üzünü 
sarımışdılar ki, həyatına edilmiş qəsddən çox qorxu hissi  
keçirməsini hamı görsün. Mister MakAdamın zəif boğazı var. O, 
həmişə hər hansı nitqində səsinə bacardıqca çox sərf etməyi 
xoşlayır. Baş Nazirin orada yoxa çıxması heç vədə mümkün ola 
bilməzdi. Fransa polisləri İngilis kanalını üzüb keçməyə 
tələsirlər, ancaq onların heç biri ilk hücumun təfərrüatına vara 
bilmirlər. Xəyalən belə düşünürlər ki, sui-qəsd Fransada baş 
verib, Daniyelin ağzı bağlı halda tapılması və xloroform Fransa 
polisinə bunu sübuta yetirməyə imkan verməmişdi. 
-  Bəs Baş Nazir rolunu oynayan kim olub? 
- Həmin adam özü bu maskanı çıxarmağa məcbur olub. O və 
sürücü naməlum şəxslər kimi həbs oluna bilərdilər. Onlar 
tamaşanın bu hissəsini oynamağı arzu etməmiş və açıq-aydın ifşa 
olunmağa məruz qalıblar. 
 -  Bəs həqiqi Baş Nazir? 
 - Baş Nazir və O”Mafini birbaşa Hampstiddə, Daniyelin 
“xala”sı, missis Everardın evinə gətiriblər. Həqiqətən də, o, Frau 
Berta Ebentaldır, polis onu bir neçə müddətdir ki, axtarırdı. Bu 
mənim onlara xırda bir qiymətli hədiyyəm oldu. Daniyel bunun 
yanında boş şeydir. Çox ağıllı plan idi, ancaq bu plan Herkuli 
Puaronun ağılı qarşısında məğlub oldu. 
 -  Siz bu işdə həqiqəti əvvəlcə nə vaxt duymağa başladınız? 
 - Mən işin düzgün tərəfinə müdaxilə edən zaman həqiqəti 
anlamağa başladım. Nazirə atəş açılmasına şübhə etmirdim, 
ancaq nəticədə Baş Nazirin Fransaya sifəti yaralı halda getməsi 
məni dərindən düşünməyə məcbur etdi! Mən Uindsor və London 
arasında yerləşən bütün kənd mehmanxanalarına baş çəkəndə, 
oraya belə bir adamın gəlməməsini eşidəndə, düşüncələrimin 
 
 
 
28 
düzgünlüyünə  bir daha əmin oldum! Bundan sonra isə hər şey 
mənim üçün uşaq oyununa çevrildi! 
    Səhərisi Puaro mənə yenicə aldığı bir teleqramı göstərdi. 
Orada yalnız bircə söz yazılmışdı: “Vaxtında!” 
    Sonra axşam qəzetləri müttəfiqlərin konfransının hesabatını 
geniş şəkildə şərh etmişdi. Onlar Mister MakAdamın alovlu 
çıxışının sürəkli alqışlarla qarşılanmasını, onun hamıya dərin 
təsir bağışlamasını xüsusi qeyd etmişdilər. 
                   
                                                           
                                                             Bakı  şəhəri, 1979 - cu  il. 
                         
 
 
 
     
 
 
 
          Bir milyon dollarlıq istiqrazın                           
                    oğurlanması 
 
                                                                   
- Görün, bir nə qədər istiqraz oğurlanıbdır!- deyə bir səhər 
qəzetdə çıxmış yazını dostuma göstərdim. – Puaro, gəl, təhqiqat 
elminin xatirinə bu cinayət işini açaq! 
 - Siz, onu necə deyirlər,- bir əldə iki qarpız tutmaq istəyirsiniz, 
dostum? 
 - Yaxşı, siz bir buna baxın. London və Şotland Bankının Nyu -
Yorka göndərdiyi bir milyon dollar Liberti İstiqrazı*, təəccüblü 
də olsa, “Olimpiya” gəmisində yoxa çıxmışdır. 
 
 
 
29 
 - Əgər dəniz xəstəliyi və Laverquyerin uzun müddət apardığı 
təcrübənin çətinliyi olmasaydı, mən də bu böyük laynerdə 
Kanalı** keçib, həvəslə səyahətə çıxardım,- deyə Puaro 
dodaqaltı  mızıldadı. 
- Bəli, doğrudur, - mən dedim. – Bu cür təmtəraqlara ancaq 
saraylarda rast gəlmək olar; üzmək üçün hovuz, restoranlar, 
barlar, palma ağacları, - həqiqətən də bütün bunların dənizdə 
olmasına inanmaq çətindir. 
-  Mən dənizdə nə vaxt səyahətə çıxmağın lazım olduğunu yaxşı 
bilirəm, - deyə Puaro təəccüblə dilləndi. – Və saydığınız bu 
oyun- oyuncaqlar mənə heç bir şey demir, ancaq, dostum, bir 
anlığa  hesab et ki, səyahətə çıxan dahilər bəzən, başqasının adı 
altında hərəkət edirlər! Suda üzən bu təmtəraqlı saraylara, indicə 
adlarını sadaladığınız o şeylərə, yalnız cinayət dünyasının ən 
yüksək aristokrat təbəqəsində rast gəlmək mümükündür! 
   Mən güldüm. 
- Elə buna görə də siz entuziazist deyilsiniz! Siz Liberti 
İstiqrazlarını oğurlayan adamı şpaqaya keçirərdinizmi? 
    Bu vaxt ev sahibəsi bizə mane oldu: 
-  Mister Puaro, sizi bir xanım görmək istəyir. Buyurun, bu da 
onun görüş vərəqəsidir. 
    Vərəqədə qeyd edilmişdi: Miss Esmi Farkuhar. 
    Puaro yeməkdən sonra stolun altına tökülən çörək qırıntılarını  
yığdı, ehtiyatla onu kağız parçaları atılmış zibil səbətinə qoyaraq, 
başı ilə ev sahibəsinə Miss Farkuharı içəri buraxmasına işarə 
etdi. 
    Bir neçə  dəqiqədən sonra otağa adamı ilk baxışda özünə 
əfsunlayan, adam üzünə baxmağa belə cəsarət etməyə utanan, 
füsünkar bir gözəl daxil old. O, təxminən iyirmi beş yaşlı, iri 
qəhvəyi gözləri olan bir qız idi. Onun səliqəli geyimi görkəminə 
xüsusi gözəllik verirdi. 
- Buyurun, əyləşin xanım. Bu mənim dostum kapitan 
Hastinqsdir. O, mənə kiçik məsələlərdə kömək edir,- deyə mən 
dostum kapitan Hastinqsi qıza təqdim etdim. 
 
 
 
30 
- Məncə, bu gün sizə gətirdiyim xəbər böyük əhəmiyyətli 
məsələdir, Mister Puaro,- qız oturaraq sözə başladı. Cəsarətlə 
deyə bilərəm ki, siz artıq bu barədə qəzetlərdə oxumusunuz. Mən 
“Olimpiyadan” oğurlanmış Liberti İstiqrazlarını nəzərdə tuturam. 
    O, Puaronun üzündə bir neçə dəfə təəccüb ifadəsi gördü və 
söhbətini tez davam etdirməyə başladı: 
-   Şübhəsiz siz özünüzdən soruşa bilərsiniz ki, mən bu London 
və Şotland Bankı birliyi ilə niyə belə ciddi maraqlanıram. 
Bunun bir tərəfdən heç bir şey üçün, digər tərəfdən isə hər şey 
üçün əhəmiyyəti vardır. 
 
 
    ------------------------------------------------------ 
   * Bu, “Qızıl İstiqrazları” Birləşmiş Ştatlar hökuməti 
Konqresinin qərarı ilə 1917 - ci il aprelin 24-də və 1919 -cu il 
martın 3-də buraxılmışdı. 
 **  La-Manş kanalı nəzərdə tutulur. 
 
-    A!... Mister Filip Ricvey... 
- Onlar istiqrazların oğurlanmasında ittiham olunmuşdur. 
Əlbəttə, onun müqəddəs olmasına heç bir sübut yoxdur, o heç 
vaxt belə iş tutmaz, bu işdə o, günahsızdır. Bununla belə, o, bu iş 
üstündə ağlını itiribdir, sərsəm olubdur. Mən bilirəm, onun dayısı 
ona təkid edirdi ki, gələcəkdə o, özü üçün müəyyən mülkə sahib 
olmalıdır. Bu mülkü yaratmaqda isə nişanlım çox aciz idi. 
Ümumiyyətlə, bu onun karyerasına əks təsir göstərən bir amildir. 
-   Onun dayısı kimdir? 
- Mister Vavasour, London və Şotland Bank birliyinin baş 
müdiri. 
-  Miss Farkuhar, mən ümid edirəm ki, siz bu hekayənin hamısını 
əvvəldən axıra kimi nəql edəcəksiniz, eləmi? 
-Yaxşı.Bildiyiniz kimi Bank Amerikada kreditləri 
genişləndirmək arzusunda idi. Bu səbəbə görə də ora bir milyon 
dollarlıq Liberti İstiqrazları göndərməyi qərara aldı. Mister 
Vavasour, bu  işdə uzun müddət etibarlı mövqe tutmuş, Nyu-
 
 
 
31 
Yorkda bank işlərindən yaxşı baş çıxara bilən öz bacısı oğlunu 
seçmişdir. Ayın 23- də “Olimpiya” gəmisi Liverpuldan yola 
düşdü. İstiqrazları Filipə Mister Vavasour, Mister Şou və iki 
nəfər də London və Şotland Bank birliyinin baş müdirləri 
vermişdilər.Onlar əvvəlcə istiqrazları saymış, bir bağlama 
düzəldib möhürləmişdilər. Filip də bağlamanı dərhal çamadana 
qoyub ağzını kilidləmişdi. 
-  Çamadanın kilidi adi kilid idi? 
-  Xeyr, Mister Şou bu xüsusi kilidi Habsda sifariş etmişdi. Filip 
bağlamanı sandığın dibində yerləşdirmişdi. Bağlama  Nyu-Yorka 
çatmamamışdan əvvəl oğurlanıbdır. İstiqrazlar elə bil ki, 
bütünlüklə havaya buxarlanmışdır. 
-  Puaro üz-gözünü büzüşdürdü. 
- Ancaq onlar tamamilə yoxa çıxmayıbdır. Mən belə qərara 
gəlirəm ki, “Olimpiya”nı doka qoyana qədər, yarım saat 
içərisində  istiqrazları kiçik bağlamalarda satmışdılar! Yaxşı, 
şübhəsiz, növbəti işim Mister Ricveyi görmək olacaqdır. 
- Mən sizi lanç yeməyinə, “ Çeşire Çize” restoranına dəvət 
edirəm. Filip də orada olacaq. O, məni orada gözləyəcək. Amma 
Filip mənim onun tərəfindən sizinlə məsləhətləşməyimi bilmir.  
    Biz qızın təklifini qəbul edib, dərhal taksi ilə oraya getdik. 
Mister Filip Ricvey bizdən qabaq orada idi. O, nişanlısını iki 
naməlum adamla görəndə, əlbəttə, təəccüblənməyə bilməzdi. O, 
xoş baxışlı, ucaboylu, şux geyimli bir adam idi. Boz rəngli 
tükləri gicgahına tökülmüşdü. Ona otuz yaşdan artıq vermək 
olmazdı. Miss Farkuhar  irəli yeriyərək onun qoluna girdi. 
- Filip, səninlə məsləhətləşmədən hərəkət etdiyim üçün məni 
bağışla.- deyə qız öz səhvini boynuna aldı. İcazə ver haqqında  
tez-tez eşitdiyin Mister Herkuli Puaronu və onun dostu kapitan 
Hastinqsi sizə təqdim edim. 
    Ricvey çox təəccüblü görünürdü. 
- Əlbəttə, mən sizin haqqınızda eşitmişəm, Mister Puaro,- 
deyərək Ricvey onların əllərini sıxdı. Ancaq Esminin mənim, 
 
 
 
32 
daha doğrusu, bizim bu xoşagəlməz iş barəsində sizinlə 
məsləhətləşməyini ağlıma belə gətirməzdim. 
-  Filip, mən qorxurdum ki, sən razı olmayasan,- Miss Filip bunu 
təəccüblə qeyd etdi. 
-  Mən ümid  edirəm ki, Mister Puaro bu qeyri-adi işdə bir işıq 
ucu tapacaqdır. Açıq-aydın boynuma alıram ki, öz fikirlərimi 
tamamlaya bilmir və bunun üçün narahatlıq hissi keçirirəm. 
Onun sifətinə fikir verdim, üzündə ağır yük götürmüş adamların 
sifətində olduğu kimi tarım çəkilmiş cizgilər görünürdü. 
- Yaxşı, - Puaro dedi- gəlin lanç edəyin, lançdan sonra bu məsələ 
barədə birlikdə baş sındırarıq. Mən baş vermiş hekayəni Mister 
Ricveyin öz ağzından eşitmək  istəyirəm. 
    Biz toqqaların altını bərkidəndən sonra Filip Ricvey baş 
vermiş hadisəni bütün təfsilatı ilə danışdı. Onun hekayəsi Miss 
Farkuharı tamamilə razı salmışdı, çünki hekayədə qızın 
danışdıqlarına heç bir əlavə edilməmişdi. Filip söhbətini qurtaran 
kimi Puaro suala başladı: 
- Mister Ricvey, siz nədən bilirsiniz ki, istiqrazlar oğurlanıbdır? 
Filip acı-acı gülümsədi. 
- Açılmış sandıqdan bildim, Mister Puaro. Mən onu itirə 
bilməzdim ki. Kayutumdakı çarpayının altında yerləşdirdiyim 
sandığı yarı açılmış halda gördüm. Onlar kilidi sındırmağa çoxlu 
güc sərf etmişdilər. Bunu sandıqdakı cırmaq izləri də sübut 
edirdi. 
-  Bəlkə, sandığı açarla açıblar? 
 - Bu elədir. Onlar açarla açmağa çalışıblar, ancaq bacarmayıblar. 
Axırda isə necə olubsa, onu aça biliblər. 
 - Qəribədir,- Puaro dedi. Onun gözləri təəccübdən yaşıl işıq kimi 
alışıb yanırdı. – Çox qəribədir! Onlar sandığı açmaq üçün çoxlu 
vaxt sərf ediblər. Vaxta bir bax! Sonra başa düşüblər ki, hər açar 
Habsın düzəltdiyi bu nadir kilidinə düşə bilməz. Sandıq da elə 
həmin bu açarla açılıbdır. 
-  Bu necə ola bilər, açar bütün günü məndə olubdur. 
-  Siz buna əminsiniz? 
 
 
 
33 
-  Mən buna görə and içə bilərəm. Bundan başqa, əgər onlarda da 
həmin açardan var idis, nəyə görə kilidi açmaq üçün bu qədər 
vaxt və gün sərf ediblər? 
 - Belə... Əgər mənə qarşı hücuma keçmək fikriniz yoxdursa, 
onda icazə verin, daha bir sual da verim. Siz buna dəqiq 
əminsiniz ki, sandığı açıq qoymamısınız? 
     Filip Ricvey ona baxdı. Puaro əlinin işarəsi ilə üzr istədi və 
sonra əlavə etdi. 
-   A!...Bütün bunlar ola bilər, sizə inanıram! Çox yaxşı, deməli, 
istiqrazlar sandıqdan oğurlanıbdır. Oğru onları neyləyə bilər? O, 
istiqrazlarla sahilə necə çıxa bilər? 
 - A!... – deyə Ricvey qışqırdı. – Necə? Söz gedib yüklərin 
saxlandığı yerin rəbərlərinə çatmışdı. Gəmidəki adamları diş 
şotkasına kimi yoxlayıb buraxırdılar. 
-   Məncə, istiqrazlar bir bağlamada olubdur. 
- Əlbəttə. Onlar göyərtədə onu heç cür gizlədə bilməzdilər. Hər 
halda bizə məlumdur ki, istiqrazlar göyərtədə olmayıbdır, çünki 
“Olimpiya” gəmisinin ora çatmasına yarım saat qalmış ona qarşı 
üzməyə başlamışlar. Əvvəlcədən mən teleqram almışdım, sonra 
məbləği göstərən rəqəmləri onlara göndərdim. Hətta, bir dəllal 
and içdi ki, o da “Olimpiya”ya minməmişdən əvvəl bu 
teleqramların bir neçəsini almışdır. 
- Gəminin yanına dartı gəldimi? 
- Dartıda ancaq xidmətçilər idi. Bu təhlükə siqnalı veriləndən 
sonra olmuşdu. Mən özüm də bu yola nəzarət edirdim. İlahi, 
Mister Puaro, bu iş  məni dəli eləyəcək! Deyirlər ki, guya 
istiqrazları mən oğurlamışam. 
-  Düşdüyünüz yeri axtardınızmı?- deyə Puaro nəzakətlə soruşdu. 
-  Bəli. 
    Filip tutulmuş halda ona göz yetirdi. 
- Mən görürəm ki, siz mənim düşündüyümü tuta bilmirsiniz,- 
deyə Puaro anlaşılmaz halda gülümsədi. İndi mən bankdan da 
bəzi məlumatlar almaq istərdim. 
   Ricvey görüş vərəqinə bir neçə söz yazıb ona təqdim etdi. 
 
 
 
34 
- Bunu orada göstərərsiniz, dayım sizi dərhal qarşılayacaq. Puaro 
ona təşəkkür edib Miss Farkuharla xudahafizləşdi. Biz London 
və Şotland Bankının Trednild Stritdə yerləşdiyi baş idarəsinə 
yola düşdük. 
   Ricveyin görüş vərəqəsinə baxdıqdan sonra bizi orada işləyən 
xidmətçilərin tez-tez girib-çıxdıqları idarənin ikinci mərtəbəsinə 
gətirdilər. Orada bizi ciddi görkəmli iki centlmen qarşıladı. 
Mister Vavasourun qısa, ağ saqqalı var idi. Mister Şounun isə 
üzü təmiz qırxılmışdı. 
- Mən dəqiq başa düşürəm ki, siz xüsusi təhqiqat 
idarəsindənsiniz? – Mister Vavasour dedi. Tamamilə elədir, 
tamamilə elədir. Əlbəttə, biz həm də Şotland Yardın əlindəyik, 
ona tabeyik. Bu işi inspektor Mk Neyl öhdəsinə götürübdür. O, 
çox bacarıqlı işçidir, mən ona inanıram. 
-  Mən də inanıram,- deyə Puaro nəzakətlə təsdiq etdi. Əgər icazə 
versəydiniz, bacınız oğlu adından bir neçə sual verərdim. Bu 
kilidi  Habsa kim sifariş vermişdi? 
- Bunu mən özüm sifariş etmişdim,- deyə Mister Şou cavab 
verdi. 
- Mən işdə heç kimə bel bağlamıram. Açarlara gəlincə isə, 
onlardan biri Mister Ricveydə, biri mənim həmkarımda, biri isə 
mənim özümdə idi. 
- Bu açarları heç bir xidmətçi əlinə keçirə bilməzdi?- Mister Şou 
sual dolu nəzərlərlə Vavasoura tərəf döndü. 
 - Mən səhv etmədən deyə bilərəm ki, ayın 23- də açarları seyfə 
qoyduq. - Mister Vavasour dedi. – Həmkarım həmin günün 
axşamı xəstələnmişdi. O zaman Ricvey bizi tez tərk etmişdi. 
Həmkarım indi bir az özünə gəlibdir. Mən yaşda olan adamla 
bronxit zarafat etməyi xoşlamır, - deyə Mister Şou qəmgin halda 
dilləndi. 
 - Ancaq mən qorxuram ki, Mister Vavasour mənim burada 
olmağımdan əziyyət çəksin, xüsusilə bu gözlənilməz narahatlıq 
hər şeydən üstündür. 
    Puaro daha bir neçə sual verdi. 
 
 
 
35 
    Mən belə qərara gəldim ki, o, iki qohum-dayı və bacı oğlu 
arasındakı dəqiq məbləği aydınlaşdırmağa çalışırdı. Mister 
Vavasour anlaşılmaz qısa cavablar verirdi. Onun bacısı oğlu 
bankın inanılmış xidmətçiləri idi. Pul sarıdan heç bir korluq 
çəkməmişdi. O, keçmişdə də buna oxşar missiyada etibarlı yer 
tutmuşdu. Axırda biz onlarla nəzakətlə xudahafizləşib bayıra  
çıxdıq. 
-  Mən aldadılmışam, - deyə Puaro küçəyə çıxan kimi dilləndi. 
-  Sən elə ümid edirdin ki, daha artıq bir şey əldə edəcəkdin? 
   Onlar çox darıxdırıcı qocalar idi. 
- Onların darıxdırıcı qoca olması məni aldatmır, dostum. Sənin 
sevdiyin bədii ədəbiyyatlarda olduğu kimi, mən gözləməzdim ki, 
bankda qartal baxışlı, kobud bir adamla rastlaşam. Xeyr, mən bir 
balaca aldadılmışam, bu çox asandır! 
- Asandır? 
- Bəli, siz bilirsiniz ki, bu uşaq sadəliyi qədər mənim üçün 
asandır. 
 - İndi siz istiqrazların kimin tərəfindən oğurlandığını bilirsiz? 
 - Bəli, bilirəm. 
 - Ancaq, sonra biz... 
 - Həyəcanlanma, özünü dolaşığa salma, Hastinqs. Biz hələlik 
indi heç bir şey etməyəcəyik. 
 - Nə üçün? Nəyi gözləyirik? 
 -“Olimpiya”nı gözləməliyik. O, Nyu-Yorkdan çərşənbə axşamı 
qayıdacaq. 
 - Əgər istiqrazları oğurlayanı bilirsənsə, nə üçün gözləmək 
lazımdır? Axı, bu müddət ərzində oğru aradan çıxa bilər. 
- Cənub dənizi adasına qaçacaq? Orada canini tutmurlar?Xeyr, 
dostum, o, orada da xoşagəlməz həyat sürəcək. Nə üçün 
gözləyirəm. Ona görə ki, inspektor Mk Neyl bir neçə 
məlumatdan sonra bu işə xitam verəcək. Bəli, indi başqalarının 
mənafeyi naminə  gözləyirəm. Ona görə gözləmirəm ki, rəhimdil 
Allah məni bu işə görə mükafatlandıracaq! 
 
 
 
36 
 - Aman Allah, Puaro!  Bilirsiniz, mən sizə lazımi qədər pul 
verərdim ki, özünüzün bu gülünc vəziyyətinizi görə biləsiniz. Siz 
şöhrətpərəstliyi necə də qarışdırırsınız! 
 - Özündən çıxma, Hanstinqs. Həqiqətən, bəzi vaxtlar siz mənə 
hətta, nirfət edirsiniz! Axı, mən bu böyük cəzalardan əzab 
çəkirəm! 
    Puaro bərkdən öskürdü, onun sifətində komik bir ifadə 
gördüm.Gülməyimi güclə saxladım. 
    Çərşənbə axşamı biz London və Şimal Qərb Dəmiryol  
/L.Ş.Q.D/ qatarın biri ilə, yumuşaq bir kupedə Liverpula yola 
düşdük. Puaronun şübhələri mənim düşündüklərimi 
inadkarcasına rədd edirdi. Onun müəmmalı hərəkətləri və 
ifadələri məni də çaşbaş salmışdı. Mübahisə etməyə etinasızlıq 
göstərir, marağımı gizlətməyə çalışırdım. 
   Biz “Atlantik” laynerinin durduğu sahilə gəldik. Puaro 
həyəcanlı və çevik görünürdü. Bizim işimiz dörd nəfər 
bələdçidən müsahibə almaq və ayın 23- də Nyu-Yorka getmiş 
Puaronun “dostu” haqqında məlumat almaqdan ibarət idi. 
   Yaşlı, gözünə eynək taxmış, əlil bir centlmen güclə kayutundan 
bayıra çıxdı. 
    Mister Ventnorun hündür qaməti K- 24 rəqəmi yazılmış 
kayutun astanasında göründü. Keçən dəfə bu kayutada Filip 
Ricvey getmişdi. Puaronun şəxsən Mister Ventnorun özünü 
görməsinə baxmayaraq, o,  hansı bir nəticəyə gələcəyini hələ 
bacarmırdı.  Bütün bunlar məni həddindən artıq hövsələdən 
çıxarırdı. 
- Deyin görüm,- deyə əsəbi halda qışqırdım, - siz Nyu-Yorka 
çatanda gəmini ilk dəfə bu centlmen tərk etmişdi? 
   Gəmi xidmətçisi başını qaldırdı. 
- Xeyr, ser. O, gəmidən düşənlərdən lap axırıncısı idi. Mən dilxor 
halda bayıra çıxdım. Gördüm ki, Puaro dişlərini ağardaraq mənə 
baxır. O, xidmətçiyə təşəkkür edib, ona bir bank çeki verdi. 
Sonra biz oradan ayrıldıq. 
-  Bu çox yaxşı oldu,- deyə mən coşqun bir tərzdə dilləndim. 
 
 
 
37 
- Ancaq bu sonuncu cavab sizin nəzəriyyənizi elə bil ki, 
lənətlədi! 
-   Hastinqs, siz bir qayda olaraq heç bir şeyi görə bilmirsiniz. Bu 
sonuncu cavab mənim nəzəriyyəmin tamamilə əksini təşkil edir. 
    Mən ümidsiz halda əllərimi yellətdim. 
-   Mən bunu  rədd edirəm. 
    Biz yenidən qatarda Londona tərəf sürət götürdük. Puaro bir 
neçə dəqiqə olardı ki, apardığı işlərin nəticələrini qeyd edirdi. O, 
işini qurtardıqdan sonra yazdıqlarını zərfə qoyub möhürlədi. 
- Bu məktub inspektor MkNeyl üçündür. Bu, Miss Esmi 
Farkuharın “Rendezvous” restoranında bizim şərəfimizə təşkil 
edəcəyi nahar üçündür. Biz məktubları Şotland Yardını keçərkən 
yola salmalıyıq. 
-   Ricvey haqqında nə düşünürsünüz? 
-  Onun haqqında? – deyə Puaro gözlərini döyərək soruşdu. 
-  Nə üçün siz düşünmürsünüz ki, ... Siz bacarmırsınız ki,... 
-  Hastinqs, sizin vərdişləriniz rabitəsiz inkişaf edir. Mən hər bir 
fakt üzərində düşünürəm. Əgər istiqrazları Ricvey 
oğurlamamışsa, bu işin yaxşı nəticə verəcəyinə tamamilə zəmin 
yaradır. Bu işin bir tərəfidir. 
-  Ancaq, bu, Miss Farkuhar üçün yaxşı olmayacaq. 
- İmkan daxilində siz haqlısınız. Hastinqs, gəl indi də bu işi 
birlikdə araşdıraq. Mən görürəm ki, siz bu işə elə-belə rəng 
verirsiniz. Miss Farkuharın dediyinə görə surquclanmış bağlama 
sandıqdan yox olub, açıq havaya buxarlanıbdır. İndi biz  elm 
aləmində hal-hazırda təcrübədən keçirilməyən seyrək hava 
nəzəriyyəsi haqqında düşünməli olacağıq. Hər bir adam onun 
sahildə xoşagəlməz kontrabanda ilə məşğul olduğunu təsdiq edə 
bilər ki,... 
-   Bəli, ancaq biz bilirik ki,... 
- Siz bilirsiniz, Hastinqs. Mən isə bilmirəm. O şey ki, 
ağılagəlməzdir mən qəti qərara gəlirəm ki, onun mövcudluğu da 
heç mümükün deyildir. Bu işdə iki çıxış yolu qalır. Biri 
 
 
 
38 
istiqrazların göyərtədə gizlədilməsi, bu olduqca çətindir, o biri 
isə istiqrazların göyərtədən dənizə atılması. 
-  Üzgəclə nəzərdə tutursunuz? 
-  Xeyr, üzgəcsiz. 
    Mən gözlərimi qıydım. 
-  Əgər istiqrazlar gəmidən suya atılıbsa, bəs onları Nyu-Yorkda 
necə sata bilərdilər? 
-  Sizin bu məntiqli düşüncənizə heyranam, Hastinqs. İstiqrazlar 
Nyu-Yorkda satılıbdır, ona görə ki, onlar gəmidən suya 
atılmayıbdır. Görürsən, bu, bizi hara aparıb çıxarır? 
-  Əgər bağlama gəmidən suya atılıbsa və istiqrazlar Nyu-Yorkda 
satılmışsa, onda bağlamada heç bir istiqraz olmamışdır. Bağlama 
içərisində istiqrazlar olduğunu təsdiq edən fakt vardımı? 
Xatırlayırsan, Mister Ricvey Londonda əlindəki bağlamanı heç 
vaxt açmayıbdır.  
-   Bəli, ancaq sonra... 
    Puaro səbirsizliklə əlini yellədi. 
- İcazə ver davam edim. Axırıncı dəfə istiqrazlar ayın 23- də 
London və Şotland Bank idarəsində görünmüşdür. Sonra onlar 
“Olimpiya” gəmisinin Nyu-Yorka çatmağına yarım saat qalmış 
yoxa çıxmışdır. Belə bir fikirə gəlmək olur ki, istiqrazlar heç 
“Olimpiya” gəmisində olmamışdır. Onların Nyu-Yorka gedib 
çatması üçün başqa bir yol da vardımı? Bəli, həmin gün Nyu-
Yorka “Olimpiya” gəmisindən başqa Sausaptondan “Giqantik” 
gəmisi də yola düşmüşdü. Onlar kodları Atlantik üçün tutublar. 
“Giqantik” Nyu-Yorkda “Olimpiya”dan bir  gün əvvəl olubdur, 
hər şey aydındır. Düyün öz-özünə açılır. Ricveyə verilmiş 
bağlama yalançı bağlama imiş. Onlar əsil istiqraz olan  
bağlamanı elə bankın idarəsindəcə dəyişdiriblər. Həmin anda 
başqa bir yalançı bağlama düzəltmək üç adam üçün  o qədər də 
çətin iş deyildir. Deməli, istiqrazlar da tezliklə “Olimpiya”nın  
göstərişi ilə Nyu-Yorkdakı müttəfiqlərə çatdırılıbdır. Ancaq izi 
azdırmaq  üçün “Olimpiya”da oğrulardan kimsə var imiş. 
-  Bəs nə üçün? 
 
 
 
39 
- Ona görə ki, Ricvey bağlamanı açıb onun yalançı olduğunu 
görə bilərdi. Və şübhə dərhal Londona gətirib çıxarardı. Xeyr, 
qonşu kayutadakı naməlum adam öz işi ilə məşğul imiş. O, 
dublikat açarla kilidi açıb, sandıqdakı yalançı bağlamanı 
çıxarmış və gəmidən suya atmışdır. O, gözlərini gizlətmək üçün 
eynək taxmış, Ricveylə qarşılaşmağa risk etməyərək özünü əlil 
kimi göstərmiş, Nyu-Yorkda sahilə çıxıb, yenidən birinci gəmi 
ilə geri qayıtmışdır. 
-  Bəs o kim olmuşdur? 
   O adam dublikat açarı olan, kilidi sifariş edən, həqiqətdə 
bronxit xəstəliyi olmayan və nəhayət, darıxdırıcı qoca Mister 
Şoudur. Dostum, cinayətlər bəzən yüksək dairələrdə də olur. 
    Bu vaxt Miss Farkuhar onlara yaxınlaşdı. 
- Biz buradayıq, xanım. Mən işi müvəffəqiyyətlə başa 
çatdırmışam. Icazə verirsiniz?- deyə Puaro əyilərək təəccübdən 
alışıb yanan qızın yanaqlarından öpdü. 
                                                                                                                                                             
                                                          Bakı şəhəri, 1979 - cu il. 
                    
                   
 
 
 
 
 
 
 
 
 
 
 
 
 
 
 
 
 
40 
 
 
 
 
 
 
 
 
 
 
 
 
 
 
 
 
               Mavi kuzənin sirri 
 
 
    Cek Hartinqton topun getdiyi məsafəyə dalğın-dalğın baxdı; 
sonra dayanıb geriyə döndü, nişangaha qədərki məsafəni  
gözəyarı ölçdü. Onun üzündən narahatlıq yağırdı. Cek hirslə 
çubuğu əlində bir-iki dəfə yellətdi, onu yaşıl otun üstünə yığılmış 
ağac 
qırıntılarına vurdu və  qəti addımlarla topa tərəf yeridi. 
   Təsəvvür edin ki, iyirmi dörd yaşınız var; həyatda yeganə 
məqsədiniz qolfda öz qüsurlarınızı azaltmaq istəyirsiniz; üstəlik 
bütün vaxtınızı və qüvvənizi bir tikə çörək pulu qazanmağa sərf 
edirsiniz. Cek həftənin beş gün yarımını şəhərdə, qırmızı 
ağacdan düzəldilmiş qəbrə oxşayan otaqda, səhərdən axşama 
qədər dustaq kimi oturub işləyir, şənbə axşamı və bazar gününü 
isə  istədiyi kimi keçirirdi. O, hətta Stourton Hiss dəmiryol 
xəttinin yaxınlığındakı kiçik mehmanxanada özü üçün otaq 
 
 
 
41 
kirayə etmişdi. Cek hər gün səhər saat 6- da yataqdan qalxaraq 
bir saat məşq edir, sonra isə 8:46 - da qatarla şəhərə yola 
düşürdü. 
    Nədənsə bu səhər zərbələrinin heç biri alınmırdı. O, qolf 
çubuğunu əlində möhkəm-möhkəm sıxaraq, öz-özünə sehirli 
sözləri təkrar etdi: “Qoy qolum sərpməsin, zərbəm sərrast 
olsun!” Birdən güclü bir qışqırtı yay səhərinin sakitliyini pozdu. 
Cek yerindəcə quruyub qaldı. 
    Kimsə: 
-  Öldürürlər! Kömək edin! Öldürürlər! - deyə qışqırırdı. 
    Bu, qadın səsi idi. Axırda səs boğuq xırıltıyla əvəz olundu və 
susdu.  
    Cek qolf çubuğunu yerə atdı və səs gələn tərəfə qaçdı. Səs 
haradansa lap yaxından gəlmişdi. 
    Bir neçə evi çıxmaq şərti ilə buralar demək olar ki, nəzərə 
çarpmayan xarabalıqlara bənzəyirdi. Əslində, yaxınlıqda Cekin 
diqqətini özünə cəlb edən qədim, zövqlə tikilmiş  bircə kottec 
vardı. Cek həmin kottecə tərəf qaçdı. Kottec süpürgə kolluqları 
bitən yamacın arxasında idi. O, bir göz qırpımında yamacı ötüb 
keçdi və çəpərli bağın xırda darvazasının qabağında ayaq saxladı. 
   Bağda bir qız əlində yarıyacan alaq otuyla dolu səbət tutmuşdu. 
Bir anlığa Cekə elə gəldi ki, kömək üçün qışqıran bu qızdır, 
amma bu fikir tez də ötüb getdi. 
   Əlindəki səbətdən aydınca görünürdü ki, qız indicə bənövşə 
ləkinin alağını vururmuş. Cek qızın gözlərini ala-bəzək 
bənövşələrə bənzətdi; gözlər mavidən çox bənövşə rəngindəydi, 
məxməri və incə idi; qızın dümdüz qaməti vardı, əynindəki kətan 
donu da bənövşəyi idi. 
    Qız təəccüblə Cekə baxdı, elə bil baxışları dolmuşdu. 
-   Bağışlayın,- Cek dedi. - qışqıran siz idiniz? 
-   Mən? Xeyr, qışqırmamışam. 
    Qız elə təəccübləndi ki, Cek özünü büsbütün itirdi. Qız sözləri 
açıqca seçilən əcnəbi ləhçə ilə tələffüz edirdi. 
    Cek ucadan dedi: 
 
 
 
42 
-   Axı, siz onu eşitməli idiniz? Səs hardansa, yaxınlıqdan gəlirdi. 
    Qız gözlərini şaşqınlıqla bərəldərək: 
-   Mən heç nə eşitməmişəm, - dedi. 
    Cek də gözlərini qıza zillədi; qızın imdad diləyən o əzablı 
harayı eşitməməsi Cekə son dərəcə qəribə gəldi. Lakin qız  o 
qədər sakit görünürdü ki, Cek onun yalan danışmasına inana 
bilmədi. 
    Cek təkidlə: 
-   Səs haradansa lap yaxından gəlirdi,- dedi. 
    Bu dəfə qız onu şübhə ilə süzdü. 
-   Nə deyirdilər, axı? 
-  Öldürürlər, kömək edin! Öldürürlər! 
-  Öldürürlər, kömək edin! Öldürürlər! - deyə qız təkrar etdi. 
- Cənab, görünür, kimsə sizinlə zarafat edib. Axı, burada kimi 
öldürə bilərlər? 
   Cekə elə gəldi ki, bağdakı cığıra bir qədər yaxşı baxsa, kiminsə 
meyitini görəcək. O, kottecin pəncərələrini diqqətlə nəzərdən 
keçirdi; ətrafda sakitlik və dinclik hökm sürürdü.  
-  Siz bizim evdə axtarış aparmaq istəyirsinizmi? 
   Qızın ondan açıq-aşkar şübhələndiyini görən Cek özünü 
əvvəlkindən daha çox itirdi və üzünü yana çevirib dedi: 
 - Bağışlayın, görünür, səs o yandakı  hündür ağacların arasından 
gəlirmiş. 
   O, papağını yuxarı qaldırıb sağollaşdı və geriyə qayıtdı. Cek 
qanrılıb çiyni üstündən arxaya baxanda qızı səssizcə işləyən 
gördü. 
   Cek ağacların arasında xeyli gəzib dolaşdı. Lakin heç bir qeyri-
adi hadisənin izinə rast gəlmədi. Buna baxmayaraq o, səs 
eşitdiyinə əmin idi. Nəhayət, Cek axtarışlarından əl çəkdi və 
birtəhər səhər yeməyini yeyib özünü 8:46- da şəhərə yola düşən 
qatara çatdırmaq üçün evə tələsdi. Qatara mindikdən sonra o, 
vicdan əzabı çəkməyə başladı. Bəlkə o, bu barədə dərhal polisə 
xəbər versə yaxşıdır? Lakin “bənövşəyi” qızın ona necə şübhə ilə 
baxdığı yadına düşəndə bu fikirdən daşındı. Kim bilir, bəlkə 
 
 
 
43 
polis də bunu uydurma zənn edəcək. Bəs o, özü bu səsi eşitdiyinə 
əmindirmi? 
    Indi Cek əvvəlki inamını itirmişdi. Nə qədər götür-qoy eləsə 
də, qəti qərara gələ bilmirdi. Bəlkə, haray salan quş imiş? Bəlkə 
o, quşun çığırtısını qadın səsi zənn etmişdi? 
    Cek bu fikri də hirslə rədd etdi. Onun əsl qadın səsi eşitmişdi. 
Qışqırtını eşitməzdən əvvəl  hələ bir saata baxdığı da yadındadır. 
Bu səs təxminən səkkizə iyirmi dəqiqə işləmiş gəldi; əgər nəsə 
tapılıb eləsə, polis üçün də qiymətli dəlil ola bilər. 
    Cek işdən evə qayıdarkən axşam qəzetlərini həyəcanla 
nəzərdən keçirdi. Baş vermiş cinayət haqqında məlumat 
axtarırdı, lakin qəzetlər bu barədə heç nə demirdi. Cek nə 
edəcəyini bilmədi -  sevinsin, yoxsa təəssüflənsin? 
    Ertəsi gün hava çox rütubətli idi. Belə bir gündə ən sadiq qolf 
pərəstişkarları belə evdə otururlar. O, yataqdan qalxdı, tələsik 
səhər yeməyini yedi və stansiyaya yürüdü. Qatarda yenə də 
qəzetlərə acgözlüklə nəzər yetirdi. Dəhşətli cinayətdən hələ də 
əsər-əlamət yox idi. Axşam qəzetlərində də heç bir məlumat 
görmədi. 
   “Qəribədir,”- düşündü, -“görünür, uşaqlar meşəlikdə dəcəllik 
edirmişlər.” 
    Növbəti gün sübh tezdən o, gəzməyə çıxdı. Kottecin yanından 
ötəndə gözucu baxıb gördü ki, qız yenə bağdadır, alaqla 
məşğuldu. Yəqin bu, qızın adəti imiş. Cek oyuna çox sərrast 
zərbə ilə başladı. Ürəyindən keçdi ki, kaş bu zərbəni qız görəydi. 
O, növbəti topu çıxış nöqtəsinə qoydu və saatına baxıb pıçıldadı: 
-  Saat səkkizə iyirmi beş dəqiqə işləyib. Bilmək istərdim... 
    Sözü ağzında qaldı. Onu bir gün əvvəl heyrətə salan həmin 
haray arxa tərəfdən eşidildi. Bir qadın son dərəcə əzab içində 
qışqırırdı: 
 -  Öldürürlər, kömək edin!Öldürürlər! 
    Cek geriyə yüyürdü. “Bənövşəyi” qız darvazanın yanında 
dayanmışdı. Elə bil o, nədənsə qorxmuşdu. Cek qalib adam kimi 
qaçaraq qıza yaxınlaşdı və ucadan dedi: 
 
 
 
44 
-  Hər halda siz indi onu eşitdiniz. 
   Qız onu anlamadı, təəccübdən gözlərini yenə bərəltdi. Cek hiss 
etdi ki, o yaxınlaşanda qız kənara  çəkildi və hətta onun əlindən 
qaçıb evdə gizlənmək istəyirmiş kimi geriyə də boylandı. 
   Qız başını buladı və gözlərini təəccüblə Cekə zillədi: 
-  Mən heç nə eşitməmişəm, - dedi. 
   Bu sözlərlə qız elə bil onun başına ağır bir zərbə endirdi. Qızın 
təəəccübü elə təbii idi ki, Cek ona inanmaya bilmədi. O, hələ də 
baş verənləri ağlına sığışdıra bilmirdi. Qız nəzakətlə, sanki Cekin 
halına acıyırmış kimi: 
-  Sizin kontuziyanız var, elə deyilmi? –  soruşdu. 
    Bir anda o, qızın ürkək baxışının, evə tərəf boylanmasının 
səbəbini anladı. Qız elə bilirdi ki, Cek ruhi xəstədir. 
    Sonra isə, elə bil onun başına bir vedrə soyuq su tökdülər. 
Ağlına dəhşətli bir fikir gəldi. Bəlkə, qız haqlıdır? Bəlkə, onu 
doğurdan da  qara basır? Cekin canına qorxu düşdü. 
    O, dinməz- söyləməz geriyə döndü və ağır addımlarla qızdan 
uzaqlaşdı. Qız onun arxasınca baxdı, köksünü ötürdü, başını 
buladı və sonra aşağı əyilib yenidən alaq eləməyə başladı. 
     Cek hadisələri özlüyündə götür-qoy eləməyə çalışdı, öz-özünə 
dedi: 
 - Əgər mən bu lənətə gəlmiş səsi yenidən iyirmi beş dəqiqə 
işləmiş eşitsəm, demək, məni doğrudan da, qara basır. Yox, mən 
bu səsi bir daha eşitməyəcəyəm!  
    Bütün günü əsəbi olduğundan yatağına çox tez uzandı və 
qərara aldı ki, ertəsi gün səhər hər şeyi bir də yoxlasın. 
    Ağır düşüncələr Ceki gecə yarıyadək yuxuya getməyə 
qoymadı. Yuxudan oyananda səkkizə iyirmi dəqiqə işləmişdi. 
Tələsik mehmanxanadan çıxıb qolf meydançasına yüyürdü. 
Lakin  o anladı ki, lənətə gəlmiş meydançaya səkkizə iyirmi beş 
dəqiqə işləmiş çata bilməyəcək. Əgər onu doğrudan da, qara 
basırsa, səsi başqa yerdə də eşidə bilər. Cek gözünü çəkmədən 
saatına baxa-baxa qaçırdı. 
 
 
 
45 
    Səkkizə iyirmi beş dəqiqə işləyib. Uzaqdan qadın səsinin əks-
sədası gəlib ona çatdı. Sözləri ayırd eləmək çətin idi, ancaq  Cek 
qəti əmin oldu ki, bu onun əvvəl eşitdiyi həmin səsdir, özü də səs 
yenə həmin yerdən, hardansa kottecin yaxınlığından gəlir. 
    Bu Ceki bir az sakitləşdirdi. Doğrudan, kimsə onunla zarafat 
da edə bilərdi. Ola bilsin ki, onunla zarafat edən elə qızın özüdür. 
O, qamətini düzəltdi və çantasından qolf çubuğunu çıxartdı. 
Kottecə getməzdən əvvəl bir az qolf  oynamaq istədi. 
    Qız həmişəki kimi bağçada idi; o, başını qaldırıb Cekə baxdı. 
Cek papağını çıxarıb, onunla salamlaşdıqda, qız utana-utana 
salamı aldı. Bu gün qız həmişəkindən daha gözəl görünürdü. 
    Cek sevincək dedi: 
-   Gözəl havadır, elə deyilmi? 
    Amma söhbətə çeynənmiş sözlərlə başladığı üçün özünə acığı 
tutdu.  -  Bəli, hava doğurdan da, çox gözəldir. 
-  Yəqin ki, güllər üçün məhz belə hava yaxşıdır? 
-  Təəssüf ki, yox! Mənim güllərimə yağış lazımdır. Bir baxın, 
hamısı saralıb-solub. 
    Qız ona işarə etdi ki, yaxına gəlsin. Cek bağçanı düzənlikdən 
ayıran  alçaq çəpərə yaxınlaşdı və içəri boylandı: 
-  Güllər qaydasındadır, solmayıb,- dedi. 
    Qızın baxışından hiss edilirdi ki, Cekə yazığı gəlir. O dedi: 
-  Belə günəşli havada  gərək gülləri tez-tez sulayasan. Günəş hər 
şeyə həyat verir, insanın səhhəti  üçün də çox xeyirlidir... 
Görürəm ki, cənab bu gün özünü əla hiss edir. 
    Hiss olunurdu ki, qız ona ürək-dirək verir. Bu, Ceki 
hövsələdən çıxarırdı. O öz-özünə: “ Lənət şeytana,- dedi,- bu qız 
mənə təskinlik verir, nədir?” 
    Cek əsəbi halda: 
-   Mən tamamilə sağlamam. 
-   Lap yaxşı,- deyə qız tez onu sakitləşdirdi. 
    Cek qızın ona inanmadığını  sezib bərk əsəbləşdi. 
    O, bir az da qolf oynayıb səhər yeməyi üçün evə qayıtdı. Artıq 
bir neçə dəfə idi ki, nahar zamanı qonşu stolun arxasında əyləşən 
 
 
 
46 
ortayaşlı kişinin onu diqqətlə müşahidə etdiyini sezmişdi. 
Üzündən cəsur və  iradəli adam olması duyulurdu.  Azca qara 
saqqalı vardı. Sərbəst və ağır davranışı onun ziyalı olduğunu 
göstərirdi. Cek bircə onu bilirdi ki, kişinin adı Lavinqtondur, 
deyilənə görə, guya məşhur həkimdir. Əgər Cek Harli Stritdə 
olsaydı, bəlkə də onu tanıyardı. Hər halda, o, Lavinqton haqda 
heç nə bilmirdi. 
    Bu səhər isə Lavinqton Cekə xüsusi bir maraqla baxırdı. Cek 
təşvişə düşdü. Bəlkə, onun ürəyindən keçənlər üzündən bilinir? 
Bəlkə də bu adam bir mütəxəssiz kimi onun beynində nəsə bir 
çaşqınlıq olduğunu hiss edib? 
    Ceki soyuq tər basdı. Doğrudanmı o, dəli olur? Onu qara basır, 
yoxsa kimsə onu aldadır? 
    Qəfildən başına bir fikir girdi: bax, indiyədək səs gələndə o tək 
olurdu. Güman edək ki, onunla birlikdə kimsə var. Onda üç 
şeydən biri baş verməlidir. Ya səs eşidilməyəcək, ya da səsi 
onların hər ikisi də eşidəcək. Yaxud səsi ancaq o özü eşidəcək. 
    Həmin axşam Cek planını həyata keçirməyə başladı. 
Lavinqton məhz ona lazım olan adam idi. Onlar söhbətə çox 
asanca başladılar. Sən demə, Lavinqtonun özü də onunla  söhbət 
eləmək üçün fürsət axtarırmış. Deməli, Cek onu çox 
maraqlandırır. Onlar söhbət zamanı səhər yeməyindən əvvəl bir 
qədər qolf oynamağı qərara aldılar. Görüşü ertəsi günün səhərinə 
təyin etdilər. 
    Saat yeddi tamam olmamış oyuna başladılar. Sakit, buludsuz, 
sərin, gözəl bir hava idi. Həkim Cekdən yaxşı oynayırdı. Ceki 
yalnız nəyin baş verəcəyi maraqlandırırdı. Tez- tez gözucu 
saatına baxırdı. Onlar yeddinci nişangaha çatanda artıq saat 
səkkizə iyirmi dəqiqə işləyirdi. Kottec bu nişangahın tuşunda idi. 
    Qız adəti üzrə yenə bağçada idi. Onlar çəpərin yanından ötüb 
gedəndə, qız onlara məhəl qoymadı. 
    Çəmənlikdə iki top vardı, nişangaha yaxın olan Cekin, bir 
qədər aralıdakı isə həkimin idi. 
    Lavinqton: 
 
 
 
47 
 - Güman edirəm ki, zərbəm sərrast olacaq,- dedi. 
    O, aşağı əyildi və topun gedəcəyi yeri gözəyarı ölçməyə 
çalışdı. Cek gözlərini saatından ayırmayaraq, hərəkətsiz 
dayanmışdı. Səkkizə düz iyirmi beş dəqiqə işləyirdi. 
    Top sürətlə diyirlənib, deşikli  nişangahın lap qırağında 
dayandı və içəri düşdü. 
 - Yaxşı zərbə idi,- Cek dedi. 
    Səsi özünə yad və xırıltılı gəldi. O, qol saatını biləyindən 
qoluna çəkdi və rahat nəfəs aldı. Heç bir şey baş vermədi. Tilsim 
qırılmışdı. 
    Cek: 
-  Etiraz  etmirsinizsə, bircə dəqiqə oyuna ara verək,- dedi. – Mən 
qəlyan çəkmək istəyirəm. 
   Səkkizinci nişangahın yanında onlar oyunlarına bir qədər ara 
verdilər. Cek azca titrəyən barmaqları ilə qəlyanını doldurdu və 
çəkməyə başladı. Elə bil çiyinlərindən ağır bir yük 
götürülmüşdü. 
   Cek qarşısındakı mənzərəyə heyranlıqla baxa-baxa dilləndi: 
-  İlahi, necə də gözəl havadır... Davam edin, Lavinqton, sizin 
növbənizdir. 
   Həkim topa zərbə endirən zaman bağırtı yenidən eşidildi. 
   Qulaqbatırıcı və əzablı qadın səsi: 
-  Öldürürlər, kömək edin! Öldürürlər! 
   Qəlyan Cekin titrəyən əlindən düşdü. O, səs gələn tərəfə çöndü, 
lakin həkimlə qolf oynamağının səbəbi yadına düşəndə gözlərini 
ona zillədi və nəfəsini qısıb oyun yoldaşının hər bir hərəkətinə 
göz qoymağa başladı. Lavinqton isə  topun keçdiyi yola baxırdı. 
Başını aşağı dikdiyindən gözləri görünmürdü. 
-   Lap azca qalmışdı. Mən sizin işinizi yüngülləşdirdim. 
    O, heç nə eşitməmişdi. 
    Dünya Cekin başına hərləndi. O, səndələyərək bir-iki addım 
atdı. Özünə gələndə gördü ki, otların üstündə uzanıb. Lavinqton 
ona tərəf əyilib:   
-   Belə, sakit olun, sakit olun, - dedi. 
 
 
 
48 
-   Mənə nə olub? 
-  Ürəyiniz getmişdi, cavan oğlan. Mənə elə gəlir ki, siz bunu 
qəsdən eləməmisiniz. 
-   Aman allah, - deyə Cek dərindən ah çəkdi. 
-   Sizə nə olub? Şüurunuzda nəsə var? 
-  Mən indi hər şeyi sizə danışaram, amma əvvəlcə sizdən bir şey 
soruşmaq istəyirəm. 
    Həkim qəlyanını yandırdı və torpaq qalağının üstündə yerini 
rahatladı: 
-   Hə, nə istəyirsiniz, soruşun,- dedi. 
- Son bir-iki gündə siz mənə çox diqqət yetirirdiniz. Deyə 
bilərsinizmi, niyə? 
    Lavinqtonun gözləri azca parıldadı: 
-  Çox yersiz sualdır, - dedi. Belə bir məsəl var. “Pişik də krala 
baxa bilər.” 
- Məni başınızdan etməyə çalışmayın. Mən tamamilə ciddi 
soruşuram. Niyə?  Çünki bunu soruşmağa əlimdə əsasım var. 
    Lavinqtonun üzü ciddiləşdi: 
- Mən sizə tamam dürüst cavab verəcəyəm. Sizdə daxili 
gərginlikdən əziyyət çəkən adamın  nişanələrini görmüşdüm. 
Məni maraqlandıran da bu gərginliyin səbəbi idi. 
-  Mən dəli oluram,- deyə Cek öz halına acıya-acıya bildirdi.  
   Sonra Cek dramatik tərzdə öz sözünə ara verdi. Ancaq onun bu 
vəziyyəti Lavinqtonda heç bir maraq oyatmadı. Cek bunu 
gözləmirdi, ona görə də o, yenidən təkrar etdi: 
-  Sizə deyirəm ki, mən dəli oluram. 
- Çox qəribədir. Doğurdan da, çox qəribə və maraqlıdır,- deyə  
Lavinqton astadan dilləndi. 
   Cek əsəbləşdi: 
- Güman edirəm ki, bu sizin üçün sadəcə olaraq maraqlıdır. 
Həkimlərin hamısı daşürəklidir. 
-  Dostum, bu mənasız söhbəti  boşlayın. Əvvəla, elmi dərəcəmin 
olmasına  baxmayaraq, mən həkimlik etmirəm. Əslinə qalsa, mən 
heç can həkimi də deyiləm. 
 
 
 
49 
    Cek ona sərt nəzərlə baxdı: 
-  Onda siz psixiatrsınız? 
-  Bəli, demək olar ki,... Amma, daha dəqiq desək, mən özümü 
ruh həkimi sayıram. 
-  Oh! 
- Sizin istehzanızı anlayıram, lakin biz cismimizdən ayrı mövcud 
ola bilən bir şeyi nə cürsə adlandırmalıyıq. Bilirsinizmi, cavan 
oğlan, sizin cisminizlə ruhunuz vəhdət təşkil etməlidir. Xeyr, bu 
heç də  ruhanilərin uydurması deyil. Biz buna ruh və yaxud şüur 
da deyə bilərik, və ya bunu başqa cürə də adlandıra bilərik. Siz 
indicə məndən incidiniz, lakin sizin kimi sağlam bir cavanın 
qarabasmadan əziyyət çəkməsi, az qala dəli olması mənə 
doğurdan da, çox qəribə və maraqlı göründü. 
-  Yaxşı, mənim başıma hava gəlib. Lap dəli olmuşam. 
-   Belə dedyim üçün məni bağışlayın, ancaq buna inanmıram. 
-   Məni qara basır. 
-   Nahardan sonra? 
-   Xeyr, səhər tezdən. 
- Ola bilməz,- deyə həkim öz sönmüş qəlyanını yenidən yandırdı. 
-   Deyirəm ki, mən heç kəsin eşitmədiyi şeyləri eşidirəm. 
-  Min adamdan yalnız biri Yupiterin peyklərini görə bilər. Yerdə 
qalan doqquz yüz  doxsan doqquz nəfərin bu peykləri görməsi 
heç də o demək deyil ki, onlar mövcud deyil. Bu mininci adamı 
da “lunatik”adlandırmağa heç bir səbəb yoxdur. 
-   Yupiterin peyklərinin olması sübuta yetmiş elmi faktdır. 
-  Bu gün bizim qarabasma adlandırdığımız hadisələrin sabah 
elmi cəhətdən sübuta yetməsi tamamilə mümkündür. 
     Lavinqtonun sözlərindəki məntiq Cekə təsir elədi. O, özünü 
birdən-birə hədsiz dərəcədə rahat və gümrah hiss etdi. Həkim 
bir-iki dəqiqəliyə onu diqqətlə süzüb, sonra razı halda başıyla 
təsdiqlədi: 
-  Yaxşı ki, sakitləşdiniz,- deyə həkim dilləndi. – Siz cavanların 
bədbəxtçiliyi ondadır ki, öz fəlsəfənizdən kənara çıxa bilmirsiniz. 
Dərk edə bilmədiyiniz bir şeylə qarşılaşanda dərhal özünüzü itirir 
 
 
 
50 
və qorxuya düşürsünüz. İndisə deyin görək, nə səbəbə özünüzü 
dəli adlandırırsınız? Yalnız bundan sonra müəyyən bir qərara 
gəlmək olar. 
     Başına gələnləri bacardıqca düzgün danışmağa çalışan Cek 
söhbətini belə tamamladı: 
 -  Mən  ancaq bircə şeyi anlaya bilmirəm, niyə bu gün səs beş 
dəqiqə gec, yəni səkkizin yarısında eşidildi? 
     Lavinqton bir-iki dəqiqə fikrə getdi, sonra soruşdu: 
-   İndi saatınız neçədir?  
-   Səkkizə on beş dəqiqə qalır, - deyə Cek cavab verdi. 
-  Onda hər şey aydındır. Mənim saatımda səkkizə iyirmi dəqiqə 
qalıb. Demək, sizin saatınız beş dəqiqə irəlidir. Bu isə vacib  
faktdır. 
-   Nə mənada? – Cek maraqlanmağa başladı. 
-   O mənada ki, bu fakt hadisəni asanca izah etməyə imkan verir; 
birinci dəfə ola bilsin ki, kimsə sizinlə zarafat edib, bəlkə də 
etməyib- hər halda siz qışqırtını eşitmisiniz. Bundan sonra 
özünüzü inandırmısınız ki, bu səsi səhər eyni bir vaxtda 
eşidirsiniz. 
-   Xeyr, əminəm ki, bu belə deyil. 
-  Əlbəttə, bilirsiz ki, bəzən bizim iradəmizdən asılı olmayaraq 
qəribə şeylər baş verir, lakin hər halda hadisəni belə tərzdə izah 
etmək düzgün olmazdı. Əgər siz özünüzü həqiqətən inandırmış 
olsaydınız, qışqırtını öz saatınızla səkkizə iyirmi beş dəqiqə 
işləmiş eşidərdiniz. Ancaq indi sözünüzdən belə çıxır ki, son dəfə 
qışqırtı həmişəkindən bir az gec eşidilmişdir. 
-   Yaxşı, bəs sonra? 
-   Bu ki, aydındır, elə deyilmi? Köməyə çağıran bu səs hardansa 
tamamilə müəyyən bir yerdən və müəyyən vaxtda gəlir. Deməli, 
belə bir nəticəyə gəlirik ki, qışqırtı səkkizə iyirmi beş dəqiqə 
işləmiş, hardansa kottecin yaxınlığından gəlir.   
-  Yaxşı, onda bu qışqırtını niyə məhz təkcə mən eşidirəm? İş 
orasındadır ki, mən nə kabusların varlığına, nə də bu kimi başqa 
 
 
 
51 
şeylərə inanmıram. Belə olan halda, niyə axı təkcə mən bu lənətə 
gəlmiş qışqırtını eşidirəm? 
-   Hə, deməli, belədir; hələlik indi biz bunu söyləyə bilmərik. 
Elə adamlar var ki, onlar başqalarının görmədiyi və eşitmədiyi 
şeyləri görür və eşidirlər. Biz bunu bilmirik. Həmin adamlar 
fövqəlada bir qabiliyyətə malik olduqlarını anlamır və belə 
güman edirlər ki, onları qara basır – lap elə sizin kimi. Şübhəsiz, 
bir gün gələcək ki, biz sizin qışqırtını eşitməyiniz, mənim və 
qızın eşitməməyimizin də səbəbini öyrənəcəyik. Hər şeyə təbiət 
qanunları hökmdardır. Hazırda bizim qeyri-adi sandığımız 
hadisələr əslində heç də qeyri-adi deyil. Şüurumuzda, 
psixikamızda baş verən hadisələrə cavab tapmaq hələ çox 
çətindir. 
-  Bəs indi mən nə edim? – Cek soruşdu. 
   Lavinqton güldü: 
- Yaxşı, mənim gəşəng dostum, yaxşıca səhər yeməyinizi yeyib, 
gedin şəhərə. Çalışın ki, başa düşmədiyiniz şeylər haqqında 
düşünməyəsiniz. Mən isə bir sıra şeyləri aydınlaşdırmalıyam. 
Cek, növbədə arxamızdakı kottec haqqında məlumat toplamaq 
lazımdır. Mən əminəm ki, sirrin açarı oradadır. 
    Cek ayağa qalxdı: 
-  Yaxşı, ser. Mən hər şeyə hazıram, ancaq deyirəm ki... 
-   Bəli? 
    Cek utandığından qızardı və dodaqaltı mızıldadı: 
-  Əminəm ki, qızın bu işdə əli yoxdur. 
    Lavinqtonun kefi açıldı: 
- Siz mənə onun necə gözəl bir qız olduğu barədə heç nə 
deməmisiniz! Yaxşı, kefinizi pozmayın. Zənnimcə, qızın bu sirrə 
heç bir dəxli yoxdur. Hər nə olubsa, qız bura köçməzdən əvvəl 
olub. 
    Cek həmin axşam evə qayıdıb, böyük səbirsizliklə yeni 
xəbərlər gözləyirdi. İndi o, Lavinqtona kor-koranə inanırdı. 
Həkimin bütün əhvalatı təbii bir hal kimi qəbul etməsi, özünü 
çox sakit və təmkinli aparması Cekə böyük təsir bağışlamışdı. 
 
 
 
52 
    Cek nahar etmək üçün aşağı enəndə gördü ki, təzə dostu 
salonda onun yolunu gözləyir. Həkim təklif etdi ki, onlar bir 
stolda nahar edəcəklər. 
    Cek narahat halda soruşdu: 
-   Təzə bir xəbər varmı, ser? 
     Mən kottec barəsində hər şeyi əldə etmişəm. Əvvəllər bu 
kottecdə qoca bağbanla arvadı qalırmış. Sonradan qoca ölmüş, 
arvadı isə qızının yanına köçmüşdür. Daha sonra kottec bir  
inşaatçının əlinə keçmiş və o, evi şəhərdə yaşayan bir centlmenə 
satmışdır. Həmin centlmen kottecdə yalnız istirahət günlərini 
keçirirmiş. Bir il bundan əvvəl isə ev Terner familiyalı şəxsə 
satılmışdı. Onlar ər-arvad idilər. Deyirlər ki, onlar çox qəribə 
adamlarmış. Kişi ingilis imiş, arvadının isə bir tərəfi deyilənə 
görə, rus imiş, həm də hədsiz gözəl imiş. Onun gözəl, eqzotik 
baxışları varmış. Onlar çox sakit həyat keçirir, heç kəslə 
görüşmür, kottecin bağından qırağa belə çıxmırmışlar. Yerli 
camaatın yaydığı şaiyəyə görə, onlar nədənsə qorxurlarmış. 
Amma mənim buna inanmağım gəlmir. 
    Və günlərin birində onlar gözlənilmədən yığışıb gedirlər və bir 
daha qayıtmırlar. Az sonra mister Terner Londondan göndərdiyi 
məktubda yerli vəkillərdən xahiş edir ki, kotteci mümkün qədər 
tez satsınlar. Ev əşyaları satıldıqdan sonra, kotteci mister 
Maumverer alır. Ancaq o da bu evdə ikicə həftə yaşadıqdan 
sonra, onun satılması haqda elan verir. Kottecdə indi yaşayanlar, 
vərəmli fransız professoru və onun qızıdır. Onlar cəmi on gündür 
ki, buraya köçüblər. 
    Cek deyilənləri sakitcə dinlədi və axırda dedi: 
-  Bütün bunlar bizi sirrin açılmasına zərrə qədər də, kömək 
etmir, elə deyilmi? 
     Lavinqton sakit bir tərzdə dedi: 
-  Məni ən çox Ternerlər maraqlandırır. Əgər xatirinizdədirsə, 
mən dedim ki, onlar sübh tezdən çıxıb gediblərmiş. Mən belə 
güman edirəm ki, onların getməyini heç əməlli-başlı görən də 
 
 
 
53 
olmayıb. Mister Terneri sonralar  görüblər, lakin missis Terneri 
hələ gördüm deyən olmayıb. 
    Cekin rəngi qaçdı: 
-   Bu ola bilməz... yəni deyirsiniz ki... 
-   Cavan oğlan, həyəcanlanmayın. Hər bir kəsin ölüm ayağında- 
xüsusən zorakı ölüm ayağında - ətraf  mühitə təsiri çox güclü 
olur. Çox güman ki, bu təsir ətraf aləmə  sirayət edir və sonradan 
müvafiq dalğada qurulmuş qəbulediciyə ötürülür- bu halda sizin 
qəbul etdiyiniz kimi. 
-   Bəs nə üçün, mən? – Cek çılğınlıqla etiraz etdi. 
-  Siz hər hansı bir fövqəl qüvvəyə kor- koranə və mexaniki 
şəkildə deyil, onu məqsədyönlü şəkildə qəbul etməyə çalışırsız. 
Mən özüm isə bunlara o qədər də inanmıram. Həyatda elə şeylər 
baş verir ki, hiss edirsən ki, bu gün gördüyün hər hansı bir 
hadisəni eyni ilə nə vaxtsa görmüsən. Baş vermiş hadisələrin 
bəziləri həqiqətə tamamilə uyğun gəlir, yəni eyni bir vaxtda üst-
üstə düşür. Başqa bir fövqəltəbii qüvvə yeraltı  təkanların baş 
verməsidir ki, bu barədə də həmişə məlum olmayan faktlarla 
rastlaşmalı olursan... Sizsə hər bir şeyin diqqətinə varmağına 
çalışırsız. 
    Həkim beyninə girmiş bu axmaq fikirlərdən yaxa qurtarmaq 
üçün təbəssümlə Cekə sarı döndü: 
- Gəlin, bütün  bu axmaq hadisələrdən uzaq olmağa çalışaq,- 
deyə təklif etdi. 
    Cek razı oldu, ancaq qara fikirlərdən yaxa qurtarmaq o qədər 
də asan deyildi. 
    Cek səhər yeməyindən əvvəl qolf oynuna bir həftə getmədi. 
    Gözlənilməz bir hadisə əhvalatın gedişinə müəyyən mənada 
təsir etdi. Günlərin birində evə qayıdarkən Cekə cavan bir 
xanımın onun yolunu gözlədiyini xəbər verdilər. O, cavan xanımı 
görəndə həddindən artıq təəccübləndi. Gələn, Cekin öz-özündə 
“bənövşə” adlandırdığı qız idi. Özü də çox əsəbi və narahat idi. 
- Sizi narahat edib yanınıza gəldiyim üçün gərək məni 
bağışlayasınız, cənab! Mənim sizə deyiləsi sözüm var. Mən... 
 
 
 
54 
     O, tərəddüdlə ətrafına nəzər saldı. 
 -  Bura buyurun,- deyə Cek qızı mehmanxanada xanımlar üçün 
ayrılan boş qonaq otağına dəvət etdi. Qırmızı məxmərlə 
bəzədilmiş otaq yaman cansıxıcı idi. 
-   İndisə əyləşin, miss...miss... 
-   Marşad, cənab.  Felise Marşad. 
-   Əyləşin, mademuazel Marşad və hər şeyi mənə danışın. 
     Felise dinməzcə əyləşdi. O, bu gün tünd yaşıl paltar geymişdi. 
Qızın məğrur sifətinin gözəlliyi və təravəti həmişəkindən daha 
aydın gözə çarpırdı.Qızın yanında əyləşəndə Cekin ürəyi şiddətlə 
döyünməyə başladı. 
- Deməli, belə, - deyə Felise sözə başladı. – Biz qısa müddətdir 
ki, burada yaşayırıq. Gəlişimizin ilk günündən eşitmişik ki, 
evimiz- bizim kiçik, qəşəng evimiz- ruhların məskənidir. Burada 
heç bir qulluqçu qalmaq istəmir. Bunun o qədər də böyük 
əhəmiyyəti yoxdur. Mənim ev işlərindən başım çıxır, xörək 
bişirməyi də bacarıram. 
   Başını itirmiş cavan oğlan zahirən üzündəki ciddiliyi qoruyub 
saxlamağa çalışdısa, bunu bacarmadı: “Çox gözəldir, lap 
mələkdir”,- deyə düşündü. 
-  Kabuslar haqqında aparılan söhbətləri son dörd günə qədər boş 
bir şey bilirdim. Cənab, dörd gecədir ki, mən eyni bir yuxunu 
görürəm. Qarşımda bir qadın dayanır- cazibədar, hündürboylu və 
çox gözəl bir qadın. Əllərində isə mavi rəngli çini qab tutub. O, 
əzab çəkir, çox əzab çəkir və hey qabı mənə tərəf uzadır, 
gözlərində yalvarış, sanki məndən imdad istəyir. Heyhat! O 
danışa bilmir, mənsə,  onun nə istədiyini anlaya bilmirəm. 
Əvvəlki iki gecə gördüyüm yuxu bununla başa çatdı, amma 
srağagünkü gecə yuxumda başqa bir şey də gördüm. Qadın və 
çini qab  birdən yox oldular və mən qadın qışqırtısını eşitdim: 
“Öldürürlər, kömək edin! Öldürürlər!” Mən dəhşət içində 
yuxudan ayıldım. Öz-özümə dedim ki, məni qara basır, sizin 
mənə dediyiniz sözlərlə yuxumdakı sözlərin eyni olmasını bir 
təsadüf hesab edirəm. Lakin son gecə yenə də həmin yuxunu 
 
 
 
55 
gördüm. Cənab, bu nə deməkdir? Həmin sözləri siz də 
eşitmisiniz. Biz indi nə edəcəyik? 
   Felisenin üzündə dəhşət ifadəsi vardı. O, balaca əllərini bir-
birinə sıxaraq, mərhəmət diləyirmiş kimi gözlərini Cekə 
dikmişdi. Cek isə özünü soyuqqanlı göstərməyə çalışdı. 
- Hər şey öz qaydasındadır, mademuazel Marşad. Narahat 
olmayın. Əgər etiraz etməsəydiniz, sizə bir şey demək istərdim. 
Sizə məsləhət görürəm ki, bütün bu əhvalatı olduğu kimi bu 
mehmanxanada yaşayan dostum Doktor Lavinqtona danışasınız. 
    Felise bu təklifə razı olduğunu bildirən kimi Cek Lavinqtonu 
axtarmaq üçün otaqdan çıxdı və az keçməmiş onunla birlikdə 
qayıdıb gəldi. 
    Lavinqton Cekin tələsik izahatına qulaq asa-asa qızı başdan- 
ayağa diqqətlə süzdü. Bir - iki kəlmə ilə onu sakitləşdirdikdən 
sonra öz növbəsində qızın əhvalatını diqqətlə dinlədi. 
- Çox qəribədir. Siz bunları atanıza demisinizmi?- qız sözünü 
qurtardıqdan sonra həkim soruşdu. 
    Felise başını buladı. Onun gözləri yaşarmışdı: 
-  Mən onu narahat etmək istəmədim. O hələ də ağır xəstədir. 
Mən atamdan onu həyəcanlandıra biləcək hər şeyi gizlədirəm. 
     Lavinqton səmimi halda dedi: 
- Sizi başa düşürəm. Şadam ki, bizə müraciət etmisiniz, 
mademuazel Marşad. Bildiyiniz kimi Hartinqtonun da başına 
sizinkinə oxşar bir əhvalat gəlib. Belə zənn edirəm ki, indi biz 
düzgün yoldayıq. Dediklərinizə daha bir şey əlavə edə 
bilərsinizmi? 
    Felise diksinən kimi oldu: 
-  Əlbəttə! Mən necə də axmağam. Bütün əhvalatın canı da elə 
bundadır. Bir bura baxın, cənab. Mən bunu şkaflardan birinin 
dalından tapmışam. Sürüşüb rəfin arxasına düşübmüş. 
    Qız sulu boya ilə kağız üzərində səliqəsiz çəkilmiş bir qadın 
şəklini onlara göstərdi. Bu adi rəssam cızmaqarası idi, lakin 
rəsmdəki qadın hündürboy və gözəl idi. Sifətində güclə sezilən, 
 
 
 
56 
ingilislərə xas olmayan bir ifadə vardı. Qadın üstündə mavi 
rəngli çini kuzə olan stolun yanında dayanmışdı. 
 -  Mən bunu elə bu gün səhər tapmışam, - deyə Felise izah etdi. - 
Cənab doktor, bu mənim yuxuda gördüyüm qadın, bu isə həmin 
mavi kuzədir. 
    Lavinqton  çəkilən rəsmin şərhini verdi: 
-  Çox qəribədir. Aydındır ki, sirrin canı bu mavi kuzədədir. Bu 
kuzə Çində düzəldilənə oxşayır. Özü də, görünür, çox qədimdir. 
Göründüyü kimi, üstündə yapma naxış var. 
    Cek onun sözünə qüvvət verdi: 
- Düzdür, Çində düzəlib. Əmimin kolleksiyasında tamamilə buna 
bənzərini görmüşəm. Elə lap bu yaxınlarda. Mənim əmim Çində 
düzəldilmiş çini qabların məşhur kolleksioneridir. 
- Çində düzəldilmiş kuzə,- deyə Lavinqton fikrə daldı. Bir-iki 
dəqiqədən sonra dərin fikirdən ayrılıb gözlənilmədən başını 
yuxarı qaldırdı. Onun gözlərində qəribə bir parıltı vardı. 
-  Hartinqton, bu kuzə əminizdə çoxdandırmı? 
-  Çoxdan? Doğrusu, bilmirəm. 
-  Yaxşı- yaxşı fikirləşin. Onu bu yaxınlardamı alıb? 
-  Bilmirəm. Bəli, bəli. İndi yadıma düşdü. Məni çini qablar o 
qədər də maraqlandırmır, ancaq əmimin təzə aldığı şeyləri mənə 
göstərməsi yadımdadır. Bu, kuzə də o, şeylərin arasında idi. 
- İki aydan az olardımı? Ternerlər kottecdən ikicə aydır ki, 
köçüblər. 
-  Bəli, tamamilə doğrudur. 
-  Əminiz hərrac bazarında olurmu?  
-  Həmişə olur. 
-  Belə olan halda qətiyyətlə demək olar ki, əminiz həmin çini 
qabı Ternerlərin ev əşyaları satılan zaman alıb. Burada qəribə bir 
uyğunluq var və ya ola bilsin ki, qaranlıq olan bir həqiqəti aşkar 
etmək mümkün oldu. Hartinqton, siz elə bu dəqiqə əminizdən 
kuzəni haradan aldığını öyrənməlisiniz. 
   Cek məyus oldu: 
 
 
 
57 
- Qorxuram ki, bu mümkün olmasın. Corc əmi indi səfərdədir. 
Harada olduğunu da bilmirəm. 
-  O nə vaxt qayıdacaq? 
-  Üç həftədən, uzaq başı bir aydan sonra. 
    Araya sükut çökdü. Felise narahat halda gah Cekə, gah da 
Lavinqtona baxırdı. 
-   Yəni bir şey etmək olmaz? - qız təşviş içində soruşdu. 
     Lavinqton həyəcanını güclə gizlədərək dedi: 
-  Olar, ancaq burda bir şey var. Ola bilsin ki, mənim təklifim 
sizə qəribə görünsün, amma inanıram ki, yeganə çıxış yolu 
budur. Hartinqton, siz , kuzəni bura gətirməlisiniz. Əgər xanım 
icazə versə, mavi kuzəni də özümüzlə götürmək şərtilə, biz bir 
gecəmizi kottecdə keçirərik. 
  Cek tüklərinin biz-biz olduğunu hiss etdi və həyəcanla soruşdu: 
- Sizcə nə baş verəcək? 
- Heç özüm də bilmirəm, amma inanıram ki, sirr açılacaq və 
kabus məzarına qaydacaq. Bəlkə də kuzənin dibi  iki çatdan 
ibarətdir və tamamilə mümkündür ki, onun içində nəsə gizlədilib. 
Əgər heç bir hadisə baş verməsə, gərək bu vəziyyətdən bir çıxış 
yolu tapaq. 
   Felise əllərini bir-birinə sıxaraq həyəcanla dedi: 
-  Əla fikirdir. 
   Qızın gözləri sevincdən parıldayırdı. Ceksə özünü o qədər də 
rahat hiss etmirdi. Əslində, daxilən yaman qorxuya düşmüşdü, 
lakin ölsə də Felisenin yanında öz qorxusunu bürüzə verməzdi. 
Həkimsə özünü elə aparırdı ki, sanki dünyada təbii bir şeyi təklif 
etmişdi. 
    Felise Cekə sarı dönərək soruşdu: 
-  Siz kuzəni nə vaxt gətirə bilərsiniz? 
-  Sabah,- deyə Cek könülsüz halda dilləndi. 
    İndi işi axıra çatdırılmalı idi. Cekə onu hər səhər heyrətə salan 
dəhşətli qışqırtıdan birdəfəlik yaxa qurtarmaq və bütün hadisəni 
tamamilə unutmaq lazım idi. 
 
 
 
58 
    Ertəsi gün axşam o, əmisigilə getdi və geri qaytarmaq şərtilə 
kuzəni götürdü. İndi Cek kuzənin sulu boyayla çəkilmiş 
rəsmdəki ilə eyni olduğuna qətiyyən şübhə  eləmirdi. Lakin o nə 
qədər diqqətlə qabın o yan bu yanına baxdısa, qeyri-adi, sirli bir 
şey görmədi. 
    Cek və Lavinqton kottecə çatanda, axşam saat on bir olardı. 
Onlar qapını döyməyə macal tapmamış, Felise yavaşca onu açdı. 
Qız onların yolunu gözləyirdi. 
-   İçəri girin, - deyə Felise pıçıltı ilə dedi. – Atam yuxarıda yatıb. 
Biz onu oyatmamalıyıq. Mən burada sizin üçün qəhvə də 
hazırlamışam. 
    Qız kiçik, lakin çox rahat qonaq otağına keçdi.  Spirt lampası 
sacayağının altında idi. Felise hər ikisi üçün ətirli qəhvə 
hazırladı. 
    Sonra Cek kuzənin bükülmüş olduğu kağızları bir-bir açdı. 
Kuzəni görən kimi Felise içini çəkdi və ucadan dedi: 
-  Bəli, bəli, bu odur. Mən onu harda olsa tanıyıram. 
    Bu zaman Lavinqton artıq öz hazırlığına başlamışdı. O, kiçik 
stolun üstünü təmizlədi və ətrafına üç stul düzdü. Sonra mavi 
kuzəni Cekdən alıb stolun ortasına qoydu:  
- Artıq hər şey hazırdır. İşıqları söndürün və stolun ətrafında 
qaranlıqda əyləşin. 
    Felise və Cek deyilənə əməl etdilər. Qaranlıqda Lavinqtonun 
səsi eşidildi: 
-  Çox güman ki, üçümüzdən birimiz ruhlarla görüşüb danışmağı 
bacarırıq. Əgər belədirsə, həmin adam hüşunu itirəcək. 
Unutmayın ki, burda qorxulu bir şey yoxdur. Canınızdakı 
qorxunu çıxarmağa çalışın, süstləşin, süstləşin. 
    Onun səsi get-gedə eşidilməz olurdu. Otağa vahiməli bir sükut 
çökdü. Lavinqton üçün “burda qorxulu bir şey yoxdur”,- demək 
bəlkə də asan idi, ancaq Ceki qorxu yox, dəhşət bürümüşdü. Cek 
Felisenin də həmin hissləri keçirdiyinə nədənsə əmin idi. Birdən 
o, qızın dəhşət dolu pıçıltısını eşitdi: 
-   İndi nəsə dəhşətli bir şey baş verəcək. Mən bunu hiss edirəm. 
 
 
 
59 
    Qaranlıq daha da qatılaşır, araya çökən dərin sükutdan adamın 
qulaqları uğuldayır və dəhşət hissi getdikcə güclənirdi. 
    Cek yavaş-yavaş boğazının tutulduğunu və boğulduğunu hiss 
elədi. Indicə dəhşətli hadisə baş verəcəkdi... 
    Cek hüşunu itirir və yumşaq bir axın onu öz qoynuna alıb 
harasa aparırdı. Onun gözləri örtüldü – dinclik - qaranlıq... 
     Cek astaca tərpəndi. Onun başı ağırlaşmışdı, lap şişib qazana 
dönmüşdü. O hardadır? 
     Günəş... quşlar... O arxası üstə uzanıb göyə baxırdı. 
     Birdən  her sey  yadına  düşdü.  Stol  arxasında oturması.  
Kiçik  otaq. Felise və həkim. Axı, nə  hadisə  baş  vermişdi?.. 
   Cek  durub  yerində oturdu  və  ətrafina  baxdı.  Başı  möhkəm 
ağrıyırdı. O, kottecin  yaxınlığındakı  kiçik meşəlikdə  
uzanmışdı. Yanında  heç  kim yox  idi.  Saatına baxdı.Təəccüblə  
gördü  ki, saat on ikinin yarısıdır. 
   Cek ayağa  sıçrayıb  var  gücü ilə kottecə  tərəf qaçdı. Görünür,  
həkimlə  Felise onun  hüşunu itirməsindən  təşvişə  düşüb açıq  
havaya çıxartmışdılar.  
   Kottecə  çatıb   qapını  döyməyə başladı . Lakin ona nə  cavab 
verən  oldu , nə də bir kimsə gözə dəyirdi .Yəqin  onlar kömək 
dalınca gediblər.Ya da...  Ceki  soyuq tər  basdı . Ötən gecə  nə  
baş  vermişdi? 
   Cek tələsik  mehmanxanaya  yollandı. Elə ağzını açıb  
mehmanxana işçisinə müraciət etmək  istəyirdi ki, qabırğasının 
altına  güclü  bir  yumruq  dəydi. Özünu  ayaq  üstü guclə  
saxladı. Əsəbi halda  geriyə qanrılanda qarşısında  ağsaçlı  qoca 
bir cənabın dayandığını gördü. Kişinin  gülməkdən az qala nəfəsi  
kəsilirdi: 
-  Məni  gözləmirdin, oğlum? Heç ağlına da  gəlmirdi, hə?   
-  Corc əmi, elə  bilirdim siz  uzaqlarda -  İtaliyadasınız. 
-  Mənsə burdayam. Ötən gecə  Duvra çatdım . Şəhərə gedirdim, 
yolüstü  sənə  dəyməyi qərara aldım . Amma nə görürəm . Bütün 
gecəni  gəzmisən, hə? Görünür, vaxtını yaxşı keçirirsən...       
   Cek  cəld onun sözünü kəsdi: 
 
 
 
60 
-  Corc əmi, mən sizə bu saat qeyri-adi bir hadisə söyləyəcəyəm. 
Qorxuram ki, heç 
inanmayasınız. 
   O, əhvalatı olduğu kimi danışdı və axırda dedi: 
-  Allah bilir, onların başına nə gəlib. 
   Əmisinin isə az qala ürəyi partlayırdı. Nəhayət,  o özündə bu 
sözləri deməyə qüvvə tapdı: 
-  Kuzə!  Mavi kuzə! O haradadır? 
   Cek matdım-matdım əmisinə baxırdı. Nəhayət, o, əmisinin 
danışığından işin nə yerdə olduğunu anlamağa başladı. 
   Əmisi aramsız deyinirdi: 
-  Minq dövrü - nadir bir şey- kolleksiyanın tacı, ən azı on min 
funt sterlinq qiyməti var. Amerikalı  milyonçu 
Hoqqenhaymerdən almışdım - bütün dünyada bircə dənə. Lənət 
şeytana, ser, siz mənim mavi kuzəmi neyləmisiniz? 
   Cek mehmanxanaya qaçdı. O, Lavinqtonu tapmalıydı. 
Müdirlikdən cavan xanım onu soyuq nəzərlə süzdü: 
- Doktor Lavinqton ötən gecə maşınla çıxıb getdi. Sizin üçün 
məktub qoyub. 
   Cek tələsik məktubu açıb oxudu: 
 “Mənim əziz, gənc dostum! 
 Qeyri-adi gün bitdimi? Müasir elmi dildə desək, siz hələ də 
onun təsiri altındasınız.    Felisedən, şikəst atadan və məndən 
sizə ən səmimi salamlar. Biz artıq on iki saatdır ki, yoldayıq. 
Məncə, bu qədər vaxt bizə kifayət edər. 
  Həmişəlik sizin dostunuz Lavinqton, ruh həkimi.” 
                                                                                                                 
                                   
 
                                                                                    1983 -cü il.  
 
      
 
 
 
 
 
 
 
61 
 
 
 
 
 
 
 
                                         
 
 
 
 
 
 
 
 
                                                                                                                                                                                                                                            
                                            A. K. Doyl                                                                                                           
                                                                                                   ------------------------------                                                                                                                                                                                                                                                                                                                                                                                                                                                            
                                                                      /Şotlandiya/ 
 
 
     Artur İqnatius Konan Doyl  22 may 1859-cu ildə Şotlandiyanın 
mərkəzi şəhəri olan Edinburqda anadan olmuşdur. Onun atası Çarlz 
Altamont Doyl, rəssam və arxitektur, 1855-ci ildə iyirmi iki yaşında 
olarkən on yeddi yaşlı Meri Foli ilə evlənir. Meri Doylın kitablara 
böyük marağı olan bir xanım idi. O, ailədə oxuduğu kitablar 
haqqında danışmağı çox xoşlardı. Ola bilsin ki, Arturda yazıçılığa 
olan meyli bundan yaranmışdı. 
    A.Konan Doyl 1976-cı ilin oktyabrında Edinburq Universitetinin 
tibb fakültəsinə qəbul olunur. Təhsil aldığı dövrlərdə Artur 
universitetə tez-tez baş çəkən, tanınmış məlliflərlə, Ceyms Barri və 
Robert Lui Stivensonla tanış olur. Onun dünyagörüşünün 
formalaşmasında, məntiq, nəticə çıxartmaq və səhvlərin aşkar 
edilməsi sahəsində ona ən çox müəllimi, doktor Cozef Bell kömək 
edir ki, bu da yazıçının gələcəkdə yaratdığı Şerlok Holmsın prototipi 
olur. 
    Artur özünü ədəbiyyat sahəsində yoxlamaq üçün 1879-cu ilin 
yazında kiçik həcmli “Sesassa vadisinin sirri” hekayəsini yazır. 
Həmin hekayəyə görə Artur 3 yen qonorar alır. Bundan həvəslənən 
Artur “Amerikalılar nağılı” adlı hekayəsini yazır.   
 
 
 
62 
    1882-ci ildə Artur “Stark Monronun məktubları” adlı kitabı nəşr 
olunur. Daha sonra Arturun “Hebekuk Cefsonun bəyanatı”, “Con 
Huksfordun həyatında boşluq”, “Totanın üzüyü” adlı hekayələri 
“Kronxill” jurnalında çap edilir.  
   1887-ci ildə Arturun  “Alqırmızı tonda etüd” adlı  kitabı çapdan 
çıxır. Oxucular ilk dəfə Şerlok Holms və doktor Uotson ilə bu kitabda 
tanış olurlar. 
   1889-cu ilin fevralında isə yazıçının “Mikki  Klarkın  macəraları” 
adlı kitabı “Lonqman” nəşriyyatı tərəfindən çap edildi. Daha sonra 
Arturun 1889-cu ildə “Ağ dəstə”, 1890-cı ildə isə “Dörd işarə” adlı 
kitabları nəşr olundu. 1892-ci ildə onun “Qaçqınlar” (İki qitənin 
nağılı) adlı hekayələr kitabı çap olundu. Artur 1892-ci ildə Norvudda 
olarkən Napoleon epoxasına həsr etdiyi “Böyük kölgə” əsəri 
üzərində işləməyə başlayır və həmin ilin sonunda  əsərini 
tamamlayır. O, 1896-cı ildə Misirdə olarkən “Rodni Stoun” adlı 
kitabını tamamlayır. O, 1897-ci ilin sonunda “Şerlok Holms” pyesini 
yazır.  
    A.Konan Doyl 1898-ci ilin yazında İtaliyaya getməmişdən öncə 
özünün üç hekayəsini; “Saatlı adam”, “Hörümçək ovu” və “İtmiş 
sürət qatarı”nı yazır.   
    Artur 1900-cu il aprelin 2-də Afrikaya gəlir. Buraya gəlməsinin 
əsas səbəbi Afrikada geniş yayılmış bağırsaq xəstəliyi epidemiyasının 
qarşısının alınmasında həmkarlarına kömək etmək idi. 11 iyulda isə 
o, yenidən İngiltərəyə qayıdır. Afrikada olduğu müddətdə Artur tif, 
vəba, müharibə yarası və digər xəstəliklərdən əzab çəkən və sonda 
həyatla vidalaşan minlərlə insan görmüşdü. Sonradan o, 
gördüklərini “Böyük əzab müharibəsi” adlı kitabında oxucuları ilə 
paylaşmışdı.  
     1902-ci ildə Doyl yenidən Şerlok Holmsın macəraları üzərində 
işləyərək “Baskervillərin iti” adlı kitabını nəşr etdirir. 
     A.Konan Doylın 1910-cu ildə “Konqoda cinayət” əsərini yazır. 
Sonra isə “İtirilmiş dünya”, “Zəhərlənmiş kəmər” kimi əsərləri ona 
böyük uğur qazandırır. 
     Artur Konan Doyl  7 iyul 1930 - cu ildə vəfat  etdi. 
 
 
 
 
 
 
63 
 
 
 
 
 
 
 
 
 
         
 
                Brilyant  tac     
          
 
    Doktor Uotsonun yenidən Şerlok Holmsın iş otağında olması  
ona xoş təsir bağışlayırdı, çünki bütün naməlum macəraların 
aydınlaşdırılması buradan başlayırdı. Uotson əvvəlcə ətrafına 
nəzər saldı, amma heç kəsi görə bilmədi. Nəhayət, geri dönəndə 
Billinin gülümsəyən sifəti ilə qarşılaşdı. Billi gənc olsa da, çox 
ağıllı oğlan idi. Tənha olduğunu unutmaq üçün Holmsa kömək 
edirdi. 
- Burada heç bir dəyişiklik yoxdur, Billi, siz də heç 
dəyişilməmisiniz. Əminəm ki, siz də onun haqqında mənim kimi 
düşünürsünüz. 
    Billi narahat  halda yataq otağının qapısını araladı. 
-  O, yatır,- dedi. 
    Gözəl yay günlərinin biri idi; axşam saat yeddi olardı. Doktor 
Uotson bir az əvvəl eşitdiyi sözlərə o qədər də təəccüblənmədi. 
Şerlok Holms çətin işləri araşdıranda gecəni gündüzə qatardı. 
-  Belə çıxır  ki, o, yenə də çətin məsələlər üzərində işləyir?- 
Uotson Billidən soruşdu. 
 
 
 
64 
-  Bəli, cənab, onun işləri olduqca ağırdır, mən onun sağlamlığı 
üçün qorxuram. O, heç bir şey yemir, günü-gündən zəifləyir. 
Handson ondan nə vaxt nahar edəcəyini soruşanda  Holms belə 
dedi: 
- Birisi gün, 8-in yarısında. Dünən bütün günü yoxsul bir 
paltarda gəzib, bu gün isə yaşlı qadın donu geyinib. 
    Billi otağın qaranlıq küncündə qoyulmuş stolun yanına getdi. 
Onun üzərində qoyulmuş qadın şlyapasını götürüb Uotsona 
göstərdi. Bu yaşlı qadın donunun bir hissəsidir. O, kimisə 
izləyirdi. 
-   Bu şeylər haqqında bir fikir söyləyə bilərsən? 
- Mən sənə danışacağam, cənab, amma bu barədə heç kəs 
bilməməlidir. – Billi yavaşca danışmağa başladı.- Bu, Brilyant 
tac məsələsidir. 
- Hansını deyirsən? Milli muzeydən oğurlanan yüz min funt 
sterlinq qiymətində olan o brilyantı? 
-  Bəli, cənab, onlar bunu geri qaytarmağa çalışırlar. Baş nazir 
özü Şerlok Holmsla danışmağa gəlmişdi. Cənab Holms bacardığı 
hər şeyi etməyə söz verdi. 
-  Yaxşı, əminik ki, o, bu işi başa çatdıracaq. Hə, Billi, mənə de 
görüm niyə pərdəni pəncərənin qabağında kənara çəkməmisiniz? 
    Billi pəncərəyə tərəf yeridi. Pərdəni pəncərənin qarşısından 
kənara çəkdi. Doktor Uotson təəccüblə qışqırdı. Pərdə ilə 
pəncərənin arasında yerləşən böyük kresloda sifəti və əyin-başı 
Şerlok Holmsa bənzəyən bir müqəvva oturmuşdu. 
-  Siz buradan çöl-bayırı və küçəni görə bilərsiniz, - Billi dedi. O, 
pəncərəyə yaxınlaşdı. – Baxın, indi bu evin pəncərəsi önündə 
kimsə var. 
   Uotson bir addım irəli gəldi; bu vaxt yataq otağının qapısı 
açıldı və Holms otağa daxil oldu. O, bir söz demədən pəncərəyə 
tərəf cumdu, Billini kənara itələdi və pəncərəni pərdəylə örtdü. 
- Billi, siz axmaqsınız!- ucadan dedi.- Mən sənə demişdim ki, 
pərdəyə toxunma. Bu pərdəyə nə vaxt yaxınlaşsanız, həyatınız 
təhlükədə ola bilər.  
 
 
 
65 
   O, Uotsona tərəf döndü:- Uotson, sizi yenidən burada 
görməyim çox yaxşı oldu. O, Uotsonun əlini tutub möhkəm sıxdı 
və əlavə etdi,- Əyləşin, elə bil sizi yüz ildi görməmişəm. 
-  Bu nə təhlükədir? - Uotson oturan kimi soruşdu. 
- Mənim həyatım təhlükədədir,- Holms cavab verdi.- Kimsə 
məni öldürməyə çalışır. 
-   Zarafat edirsiniz?! 
- Yox, mən zarafat etmirəm, ciddi sözümdür. Polisə gedib 
cinayətkarın adını və ünvanını söyləmək istəyirəm. O, özünü 
Knyaz Neqretto Silviyus adlandırır. Bunu yazın- Knyaz Silviyus, 
morsayde Qarden 136. 
    Uotson dostuna baxdı; onun tərtəmiz üzündə gərginlik vardı.     
-  Əgər siz  o adamın adını və ünvanını bilirsinizsə, nə üçün 
gedib polisə demirsiniz, onu həbs etdirmirsiniz? 
- Hə, bunu edə bilərəm. Və o da bunu biləcək, məndən qorxacaq. 
-  Bəs niyə etmirsiniz, hə? 
-  Axı brilyantın harda olduğunu bilmirəm?! 
-  Billi briliyant tac barədə mənə danışdı. 
-  Elədir! İri, sarı brilyant tacdı! Mən oğrunu da tanıyıram: mən 
bu “balıqları” nə vaxt istəsəm tuta bilərəm, ancaq bu mənə 
brilyantı tapmaqda necə kömək edəcək?  
-   Knyaz Silviyus bu balıqlardan biridir? 
-  Bəli, o, balinadır. O biri, Sam Merton boksçudur. Merton da 
böyük balıqdır, ancaq o, balina ola bilməz. O, Knyaza sədaqətlə 
xidmət edir. 
-   Knyaz Silviyus indi haradadır? 
- O bu yolun qarşısındakı binadadır. O, öz pəncərəsinin 
qarşısında oturub, mənim pəncərənin qarşısına qoyduğum 
müqəvvaya baxır və mənə elə gəlir ki, o məni necə öldürmək 
haqqında düşünür. 
-  Billi, Billi, o nə edir?- Şerlok Holms qapı qarşısında dayanan 
oğlana işarə etdi. 
-   Bir cənab sizi görmək istəyir.O deyir ki, onun adı Silviyusdur. 
-   Knyaz  Silviyus. 
 
 
 
66 
-  Həmin adam, özü!- Holms hündürdən çığırdı. - görürəm o, 
qorxaq deyil. Onun buraya cəsarətlə gəlməsi bəsdir, baxmayaraq 
ki, mən onun düşməniyəm. Indi nə edim, Uotson? 
-   Polisə adam göndər. 
-  Ola bilsin ki... Ancaq hələ yox. Gəl pəncərədən küçəyə baxaq. 
Əgər oradan qapıma baxan varsa, mənə söylə.  
    Uotson bayıra diqqətlə baxdı, dedi: - Hə, orda üzündən cin 
yağan bir adam var. 
- Bu Sam Mertondur. Billi, mən zəng edəndə özünü Knyaza 
göstər. Evdə olmayacağam,ancaq bunun fərqi yoxdur. 
    Qapı bağlanan kimi, Uotson Holmsa tərəf döndü: 
-  Holms, indi bu mümkündür! 
- Bu adam təhlükəlidir. Necə bilirsən, o, səni öldürməyə gələcək? 
-  Əzizim Uotson, siz mənə mane olacaqsınız. 
-  Mən sizi onunla təkbətək qoya bilmərəm. 
-  Bəli, siz bacararsınız, Uotson. Mən əminəm ki, bu oyunu axıra 
qədər  oynamaqda mənə kömək edəcəksiniz. Bu adam bura öz 
məqsədi ilə gələcək, ancaq o, burada mənim məqsədim üçün 
qalacaq. Holms cib dəftərçəsini çıxartdı və ora kiçik bir qeyd 
etdi. 
- Bunu polis kapitanı Parsona çatdır və bir neçə polis nəfəri ilə 
buraya gəlsin. Knyazın izlənib həbs edilməsi başa çatacaq. 
-  Mən bunu məmnuniyyətlə yerinə yetirəcəyəm. 
-  Siz qayıdanadək, ümid edirəm ki, brilyantın harada olduğunu 
tapacağam. 
    O, qapının zəngini basdı.  
-  Düşünürəm ki, yataq otağına  getsək yaxşıdır. Mən  “balinamı” 
görmək istəyirəm, ancaq onun  hələ məni görməsini istəmirəm. 
Yataq otağından küçəyə qapı açılır, beləliklə, siz polis üçün bu 
yoldan gedə bilərsiniz. 
    Knyaz Silviyus içəri girəndə, artıq otaqda heç kəs yox idi. O, 
ucaboylu, qara sifətli adam idi. Onun  burnu ağzının üstünə qədər 
uzanmışdı. Qapı arxadan örtülən kimi, o, ətrafa çevik nəzər saldı; 
pərdə ilə pəncərə arxasında, kresloda oturmuş müqəvvanı 
 
 
 
67 
gördükdə, onun üzündə qorxunc ifadələr yarandı. O, sakitcə 
müqəvvaya tərəf yeridi. Kresloya çatanda əlindəki ağır odun 
parçasını yuxarı qaldırdı. 
    Bu zaman yataq otağının qapısından istehzalı bir səs eşidildi: 
- Mənim müqəvvamı parçalamayın, Knyaz! O, mənə 10 funt 
sterlinqə başa gəlib. 
    Cani səs gələn tərəfə döndü. Onun gözləri təəccübdən 
böyümüşdü. O, bir addım irəli getdi və yenidən əlindəki odun 
parçasını qaldırdı, ancaq Holmsın soyuq baxışları onun əlinin 
aşağı düşməsini məcbur etdi. 
   Şlyapanızı və ağacınızı stolun üstünə qoyun. Çox sağ olun! 
Yaxşı olardı ki, silahınızı da stolun üstünə qoyasınız. Yox? Çox 
yaxşı, necə istəyirsən. Mənimlə görüşməyi qərara aldığınıza görə 
çox şadam. Çox istərdim ki, sizinlə bir balaca söhbət edək. 
   Holmsın xoş sözləri Knyazın qəzəbli gözlərində heç bir 
dəyişiklik əmələ gətirmədi. 
- Həmçinin mənim də sizə söyləyəsi bir neçə sözüm var, Holms! 
– O, bu sözləri çox kəskin dedi.- Günahımı boynuma alıram ki, 
bu saat sizi öldürmək fikrindəydim. 
-  Niyə? 
-  Çünki siz mənim qarşımı kəsmisiniz; sizin adam məni izləyir. 
- Oh, yox, cənab, - Holms dedi.- Mənim sizin dediyiniz kimi 
adamım yoxdur. 
   Knyaz güldü: 
- Siz elə düşünürsünüz ki, mən uşağam? Mən siz gördüyünüz 
kimi çox yaxşı görürəm. Dünən hara gedirdimsə, bir adam 
arxamca gəlirdi. Bu gün isə yaşlı bir qadın. 
   Holms güldü: 
- Məlumatınıza görə çox sağ olun. Düşünürəm ki, pis aktyor 
deyiləm. 
-  Bu siz idiniz... siz özünüz? 
   Holms gülümsədi. 
-  Siz yaşlı qadının şlyapasını stolun üzərində görə bilərsiniz. 
    Knyaz cəld stolun üstünə baxdı. 
 
 
 
68 
-  Mən başa düşmədim, - o dedi. - Deməli,  o sizin adam deyildi, 
ancaq siz özünüz idiniz. Bəs məni niyə izləyirsiniz? 
- Siz tanınmış idmançısınız, Knyaz,- Holms dedi. - Siz şir 
öldürmək üçün Afrikaya çoxlu səyahət etmisiniz. Nə üçün? 
-  Nə üçün? İdman- təhlükə! 
-  Əlbəttə, ölkəni pis heyvanlardan, təhlükədən azad etmək üçün? 
-  Əlbəttə! 
- Siz öz sualınızın cavabını özünüz verdiniz. Siz çox yaxşı 
bilirsiniz ki, mən sizi nə üçün  izləyirdim. 
   Knyaz oturduğu yerdən dik atıldı və onun əli cibinə tərəf getdi. 
- Əyləşin, cənab, əyləşin! Bu ən vacib cavabdır. Mən brilyantı 
istəyirəm! 
    Knyaz narahat halda gülərək oturdu. 
-  Mən bilmirəm, siz nəyin haqqında danışırsınız, - o dedi.  
-  Bu doğru deyildir, siz bilirsiniz ki, mən sizi izəyirdim. Çünki 
brilyantı sizdən almaq istrəyirdim. Siz buraya gəlmisiniz ki, mən 
bunu necə öyrənmişəm. Əgər mən bunu daha yaxşı bilsəydim, 
onda məni öldürmək qərarına gələcəkdiniz. Yaxşı, mən sizə 
bütün hadisələr haqqında dəqiq məlumatlar verəcəyəm, ancaq bir 
şeydən başqa. 
 -  Bəli, icazə verin soruşum ki, o bir şey nədir? 
 -  Mən bilmirəm, brilyant tac haradadır. 
 -  Bəs mən sizə onun harada olduğunu necə deyə bilərəm? 
 - Siz bilirsiniz və onu da mənə deyəcəksiniz! Mən sizin 
fikirlərinizi oxuya bilərəm, mən sizin ağlınızdakı hər şeyi 
görürəm. 
 -  Əlbəttə, siz brilyantın harada olduğunu da görürsünüz. 
    Holms güldü: 
 -  Deməli, siz onun harada olduğunu bilirsiniz. 
   Holms şkafa tərəf getdi və oradan kiçik bir kitabça çıxartdı. 
-  Bilirsiniz, mən bu kitabda nələr saxlamışam? 
-  Xeyr, cənab, bilmirəm . 
-  Siz! 
-  Mən?  
 
 
 
69 
-  Bəli, cənab, siz! Sizin həyatınızda olan hər bir təhlükəli zaman 
və etdiyiniz cinayətlər buradadır! 
-  Ehtiyatlı ol, Holms! - Knyaz alışıb, yanan gözlərilə baxırdı,- 
ehtiyatlı olun! Artıq sizə qulaq asmaq istəmirəm 
- Hər şey buradadır, Knyaz! Xanım Karoldun öldürülməsi 
haqqında dəqiq məlumatlar. O, bütün pullarını sizə vermişdi, 
hansı ki, siz bu pulları kart oynunda uduzmusunuz. 
-  Siz sayıqlayırsınız. 
-  Xanım Verenderin bütün həyatının tarixi. 
-  Siz mənim onunla əlaqədə olduğumu sübut edə bilməzsiniz. 
- Burada yeni bir məlumat var. Məsələn, fevralın 13 -də Parisdən 
yola düşən qatardan yoxa çıxan qızıl. 
-  Həmin hadisə vaxtı mən qatarda olmamışam. Bu dəfə siz səhv 
etdiniz. 
-  Qalan məlumatlara görə tamamilə haqlıyam. 
- Siz çox danışdınız! Bəs brilyant tac haqqında nə deyə 
bilərsiniz? 
- Yavaş, Knyaz, tələsmə! Mən əhvalatı öz bildiyim kimi 
danışmalıyam. Mən sizə göstərməliyəm ki, mən sizin və Sam 
Mertonun haqqında hər şeyi bilirəm. 
-  Hissiyatsız! 
- Mən muzeyə getmək üçün tutduğunuz taksi sürücüsünü də 
tanıyıram. Sürücünün sizi Mikey Sandersin evinə apardığını da 
bilirəm. Mən onu da bilirəm ki, Sanders bu haqda polisə 
danışmışdı. Siz oyunu uduzmusunuz, Knyaz! 
   Knyazın qara sifəti qəzəbdən qızardı. Onun gözlərində qığılcım 
parladı, o, ağzını açdı, lakin danışa bilmədi. 
- Görürsünüz, Knyaz, mənim kartım necə də güclüdür, ancaq 
mənim üçün ən zəruri olan kartı hələ almamışam. Mən brilyantın 
harada olduğunu bilmirəm. 
-  Və siz bunu heç vaxt bilməyəcəksiniz! 
-  Yox? Vəziyyətə baxın, Knyaz. Yoxsa, iyirmi il həbs cəzasına 
məhkum olunarsınız. Həmçinin Sam Merton da sizinlə. Ola 
bilsin ki, mən sizə kömək etdim. Mənə nə siz, nə də  Merton 
 
 
 
70 
lazım deyil. Əgər brilyantı mənə versəniz, mən bu məlumatlar 
yazılmış kitabçanı yandıracağam və heç kim bir daha bu işlər 
haqqında bilməyəcək. Bu sizin  axırıncı imkanınızdır, Knyaz! 
-  Əgər mən bunu rədd etsəm? 
- Əgər siz brilyantı qaytarmasanız, onda biz sizi həbs edəcəyik. 
Knyaz, seçin! 
   Holms zəngə toxunan kimi Billi qapıda göründü. 
- Məncə, Knyaz, siz bunu  dostunuz Sam Mertona da deməlisiniz 
və o da bizim “Konfransımızda” iştirak etməlidir. Billi, siz bayır 
qapının ağzında ucaboylu, kobud sifətli bir adam görəcəksiniz. 
Ona deyin ki, içəri buyursun. 
-  Əgər  o gəlmək istəməsə? 
-  Onu məcbur etmə, Billi. Əgər desəniz ki, sizi Knyaz Silviyus 
istəyir, mən  əminəm ki, o gələr. 
    Billi gedən kimi, Knyaz ayağa qalxdı və əlini cibinə apardı. 
Ancaq yenidən Holmsın gözləri onu bu fikirdən yayındırdı. 
-  Silaha toxunma, Knyaz! – Holms  sakit səslə dedi. – Mən sizə 
onu cibinizdən çıxartmağa vaxt verərəm, ancaq  onu işlətmək 
çox təhlükəlidir. Bu bina adamla doludur, tapançanın səsi də çox 
yüksək çıxır! A...a! Mən dostumuzun ayaq səslərini eşidirəm. 
Günortanız xeyir, cənab Merton! Mən sizin küçədə belə uzun 
müddət diqqətlə gözlədiyinizdən qorxuram. 
   Ağır çəkili boksçu mavi gözlərini Holmsdan çəkərək öz 
dostuna baxdı və vəziyyəti başa düşməyə çalışdı. 
-  Hər şey doğrudur, Knyaz? - O, soruşdu. 
   Knyaz heç bir şey demədi və onun  əvəzində bu suala Holms 
özü cavab verdi. 
- İcazə verin aydınlaşdırım. Cənab Merton, siz oyunu 
uduzmusunuz. 
    Sam Merton Knyaz Silviyusla danışmağını davam etdirdi: 
-   Bu adam özünü şən göstərməyə çalışır? 
    Holms yenidən sualına cavab verdi: 
-  Xeyir, Merton, mən ona görə çalışmıram və indi siz tezliklə 
görəcəksiniz ki,  burada heç bir şey yoxdur. Knyaz Silviyus, siz 
 
 
 
71 
hər şeyi öz dostunuza izah edə bilərsiniz. Mən skripka çalmaq 
üçün öz yataq otağıma  keçirəm və beş dəqiqədən sonra öz 
cavabım üçün  yenə də qayıdacağam. Əminəm ki, sualları 
unutmamısınız. İkiniz birlikdə qərara gəlin: ya siz, ya da 
brilyant!  
    Holms öz yataq otağına getdi və küncdə qoyulmuş skripkanı 
götürdü. Bir dəqiqə keçdi, Silviyus və Merton bağlanmış qapıdan 
skripkanın nazik səsini eşitdilər. 
-  O, brilyant haqqında danışırdı, - Merton Knyaza dedi, - o, bunu 
haradan bilir? 
- O, bunun haqqında çox şey bilir! Mikey Sanders hamısını 
danışıbdır! 
- Mən ona danışmağı öyrədəcəyəm. Bunun üçün onun başını 
əzəcəyəm! 
- Bu bizə kömək etməyəcək. Biz nə etməli olduğumuzu qərara 
almalıyıq. 
-  Bir dəqiqə! – Sam Merton dedi. O yataq otağının qapısına tərəf 
getdi və qulağını qapıya qoydu. - Məncə o bizə qulaq asmır. O öz 
skripkasını çalır. Bu zaman o bizə necə qulaq asa bilər? 
Doğrudur, lakin  ola bilsin pərdənin arxasında kimsə var. 
    O pərdəyə tərəf getdi və müqəvvanı orada görərək, cəld geri 
sıçradı. 
- Bu haqda narahat olma,- Knyaz dedi.  - Bu sadəcə olaraq 
müqəvvadır. Bizim çox az vaxtımız var. Biz bir qərara 
gəlməliyik. Əgər biz brilyantı ona verməsək, o bizi həbs etdirə 
bilər. 
- Nə! Yüz min funt sterlinqi ona verək? 
- Brilyant, yaxud biz. O gedərkən bunu deyirdi. - Merton əlini 
saçlarına apararaq düşünməyə başladı. - Bu otaqda o təkdir. Nə 
üçün onu öldürməyək, onunla qurtarmayaq? 
   Knyaz başını tutdu. 
- Biz bu evdən çıxa bilməyəcəyik. Bundan başqa mən əminəm 
ki,  o, artıq hər şeyi polisə bildirib... Bu nədir? 
 
 
 
72 
   Onlara elə gəlir ki, pəncərədən nəsə səs gəlir. Onların hər ikisi 
pəncərəyə tərəf qaçdılar, ancaq orada heç kim yox idi. Otaqda 
onların özlərindən, birdəki kresloda qoyulmuş müqəvvadan 
başqa heç kəs yox idi. 
- Küçədə nəsə var, - Merton dedi. Indi, Knyaz, siz bu 
vəziyyətdən bir çıxış yolu tapmalısınız. Sən öz ağlınla, mən də 
ki, öz əlimlə. 
-  Brilyant buradadır, mənim gizli cibimdə. Sedal bunu bu axşam 
İngiltərədən xaricə apara bilər və Amsterdamda dörd hissəyə 
parçalar.  
-  Ancaq xüsusi sumka hələ hazır deyildir! 
- O, bunsuz gedəcək. O, brilyantı sadəcə olaraq cibində aparacaq, 
bizim daha vaxtımız yoxdur. Mən Holmsa deyəcəyəm ki, 
brilyant Liverpuldadır və bunu onun üçün gətirməyə söz 
verəcəyəm. O, Liverpulda yolda olarkən, brilyant artıq 
Hollandiyada olacaq. O zaman biz mavi suların qoynunda 
olacağıq. Bu musiqi! Mən skripkanın səsinə nifrət edirəm! 
Pəncərəyə tərəf gəl, heç kəs bizi görə bilməz. 
- Mən, bu böyük brilyantı özün ilə gəzdirməyinə çox təəccüb 
edirəm. Ona təəccüb edirəm ki, siz qorxmursunuz. 
- Harada yaxşı bir yer tapım? Biz onu muzeydən götürəndə 
düşünmürdüm,  artıq onu kimsə, həmçinin bizim evdən də götürə 
bilər? 
-  Bura bax, bu qəşəng deyildir?! 
   O, brilyantı əlində göyə atdı. Bu zaman müqəvva qoyulmuş 
kresloda oturmuş Holms cəld ayağa qalxdı və brilyantı göydə 
tutdu. O, brilyantı sol əlinə ötürdü və sağ əlində isə tapança 
göründü. İki cinayətkar elə təəccübləndilər ki, danışmağa belə 
imkan olmadı.Onlar bunu özləri etdilər, Holms zəngi basdı. 
-  Ehtiyatlı olun, cənablar, ehtiyatlı olun! Hər şey başa çatmışdır, 
burada siz edəsi bir şey yoxdur. Polis küçə qapısındadır. 
    Knyaz təəccübündən həddindən artıq qəzəblənmişdi. 
-  Nə?! Şeytan, siz necə..? 
 
 
 
73 
- Sizin təəccüblənməyiniz tamamilə təbiidir. Knyaz, siz onu 
bilmirdiniz ki, yataq otağından ikinci qapı bu pərdənin arxasına 
açılır. Mən müqəvvanı kreslodan götürəndə bir az səs elədim. Siz 
də bunu eşitdiniz. Ancaq mənim bəxtim gətirdi: siz elə 
fikirləşdiniz ki, səs küçədən gəlir. Bu zaman mən burada sakitcə 
oturub sizin söhbətinizə qulaq asırdım. 
-  Siz şeytansınız, Holms. - Knyaz acıqlı halda dedi. 
- Çalışıram ki, bəzən insanlar iblisi də xoşlasınlar, cənab,- deyə 
Holms gülərək cavab verdi. 
   Sam Merton yalnız indi hər şeyi  yavaş- yavaş anlamağa 
başlayırdı.  
- Bəs skripkada çalan kim idi? - O soruşdu. - Mən indi də onun 
səsini eşidirəm, -  Knyaz dedi. 
- Siz tamamilə haqlısınız. - Holms cavab verdi. – Bu qramafonlar 
çox gözəl alətdir. 
    Bu vaxt qapı açıldı. Polis nəfərləri içəri girdilər və dərhal iki 
caninin əllərini qandalladılar. Hamı gedəndən sonra Uotson və 
Billi (əlbəttə, indi o burada idi) dostunun bu böyük qələbəsindən 
heyranlıqla danışmağa başladı, amma Şerlok Holms onlara mane 
oldu.  
-  Mən xanım Handsona demişdim ki, axşam yeməyini bu gün  
səkkizin yarısında  yeyəcəyəm. Düz vaxtıdır. Əminəm ki, 
Handson bizim üçün bir şey hazırlayıb. Billi, ona de ki, yemək 
hazır olanda bizi çağırsın, gəlib yerimizdə əyləşək.  
 
     
                                                                   1983 - cü il. 
 
 
 
 
 
 
 
 
 
74 
 
 
 
 
 
 
 
 
 
                     Göy  yaqut 
 
 
    Milad bayramından iki gün sonra dostum, Şerlok Holms məni 
yanına çağırmışdı. Mən otağa girəndə Holms divanda oturub 
qəlyanını fısqırdırdı. Səhər qəzetləri də yanında idi. Divanın 
yanında ağacdan qayrılmış bir stul, onun arxasında isə köhnə bir 
keçə şlyapa asılmışdı. Stolun üstündə qoyulmuş lupa və 
maqqaşdan aydın etmək olurdu ki, Holms həmin şlyapanı 
diqqətlə yoxlayırmış. 
-  Siz məşğulsunuz, bəlkə bir azdan gəlim, - deyə mən onun işinə 
mane olmaq istəmədim. 
- Eybi yoxdur. Mən çox şadam ki, işlərimin nəticələrinin 
müzakirəsində dostum da iştirak edir. İş o qədər də çətin deyildir, 
amma bu işin içərisində maraqlı şeylər çoxdur. 
    Mən dostumun sobaya yaxın qoyulmuş kreslosuna əyləşdim 
və əllərimi sobada qızdırmağa başladım. Hava çox soyuq idi. 
Bayırda şaxta pəncərəyə buz kristallarından zərif naxış çəkmişdi.  
- Məncə, bu köhnə şlyapa sizə bir neçə sirri, bəlkə də bir cinayəti 
aydınlaşdırmaq üçün açar olacaqdır. 
-  Yox, yox. Burada cinayət yoxdur. – Holms güldü. –Siz bizim 
binada işləyən Petersonu tanıyırsınızmı? 
-  Bəli. 
-  Bu köhnə şlyapa onundur. 
-  Bu onun şlyapasıdır? 
 
 
 
75 
- Yox, yox. O, bunu tapıbdır. Bu şlyapanın sahibi məlum 
deyildir. Bu şlyapa Milad bayramı günü, indi Petersonun sobası 
üstündə qızardılan yağlı bir qazla buraya gətirilmişdi. Olan 
faktlar bunlardır. Milad bayramı günü, təxminən saat dörd 
radələrində Peterson Oksford küçəsi ilə evə gəlirmiş. Onun 
qabağınca əlində ağ qaz aparan hündürboylu ağsaç bir kişi 
gedirmiş. Küçənin tinində bir qrup oğlan bu yad adama hücum 
edirlər, onun şlyapasını vurub yerə salırlar. Həmin kişi əl ağacını 
qaldırıb özünü oğlanlardan müdafiə etmək istəyir, ancaq o, əl 
ağacını qaldıranda arxadan vitrinə dəyib onu sındırır. 
... Peterson bu hadisəni görən kimi yad adama kömək etmək 
üçün ona tərəf qaçır. Amma həmin adam görür ki, vitrini 
sındırıb, həm də əynində forma olan bir nəfər ona tərəf qaçır. O, 
bunu görən kimi qorxur, əlindəki qazı yerə atır və kiçik bir 
küçəyə dönərək qaçıb gözdən itir. Oğlanlar da Petersonu görən 
kimi yerə düşmüş şlyapanı və Milad bayramı üçün alınmış kök 
qazı orada qoyub aradan çıxırlar. 
-  Sonra Peterson şlyapa və qazı sahibinə qaytardı? 
-  Əziz dostum, burada əsas məsələ var. Qazın sol qıçına “Xanım 
Henri Beyker üçün” sözləri yazılmış kiçik kağız bağlanmışdı. Siz 
bu şlyapanın içərisində yazılmış “H.B.” hərflərini də görə 
bilərsiniz. Amma bu şəhərdə minlərlə Beykerlər, yüzlərlə Henri 
Beykerlər vardır. Şlyapanı və qazı onlardan hər hansına 
qaytarmaq o qədər də asan deyildir. 
-  Peterson sonra nə etdi? 
-  Həmin gün, yəni Milad bayramı günü o, şlyapa və qazı mənim 
yanıma gətirdi. Peterson düşündü ki, bu mənim üçün də maraqlı 
olar. Bu səhərə kimi qazı saxlamışdıq, sonra qərara aldıq ki, 
yaxşı olar ki, qazı Peterson evlərinə aparıb bişirsin. Mənə isə 
Milad bayramı naharını itirmiş naməlum cənabın şlyapası qaldı. 
-  Onun şlyapasında maraqlı bir şey tapa bildinizmi? 
    Şerlok Holms şlyapanı götürdü və ona diqqətlə baxdı. 
-   Buradan bir neçə şey göstərir ki, şlyapanın sahibi çox ağıllı bir 
adamdır. Həmçinin o, son üç ildə çox varlı olub, ancaq indi isə 
 
 
 
76 
həddindən artıq kasıblayıb. İndi o, içir və arvadı da daha onu 
sevmir. 
-  Əzizim Holms, zarafat edirsiniz. 
-  Heç də yox. Onu da deyə bilərəm ki, o çox da cavan deyildir. 
Bu adamın saçı sarışındır və son yaxın günlərdə saçını 
qırxdırmışdır. 
-  Mən çox ağılsız olmalıyam, ancaq başa düşə bilmirəm ki, siz 
haradan bilirsiniz ki, bu adam çox ağıllıdır və daha nələr... 
   Cavab vermək üçün Holms şlyapanı öz başına qoydu və onu 
burnunun üstünə endirdi.  
- Görürsünüz, bu adamın başı böyükdür, ona görə də ağıllı 
olmalıdır. 
-  Və o, üç il bundan əvvəl varlı olub, indisə kasıb?  
- Bu növlü şlyapalar yalnız üç il bundan əvvəl satılıbdır. Bu 
şlyapa ucuz deyildir. Əgər bu müddət ərzində o, başqa şlyapa 
almayıbsa, deməli, indi onun çox az pulu vardır. Başqa faktlar  
ondan ibarətdir ki, o, cavan deyildir, saçını yaxın günlərdə 
vurdurmasını şlyapadan aydınca görmək olar, çünki vurulmuş bir 
neçə sarışın tük şlyapanın içərisində qalıbdır. 
-  Bəs onun arvadı? Siz dediniz ki, o, ərini çox sevmir. 
-  Bu şlyapa xeyli müddətdir ki, təmizlənməyib. 
-  Bəlkə o, heç evli deyil. 
- Xeyr. O, bu qazı evə arvadına aparırmış. Qazın ayağındakı 
yazılmış kağızı xatırla. 
- Siz hər şeyə cavab verirsiniz, ancaq orada heç bir cinayət 
yoxdur. Sadəcə olaraq bir qaz itmişdir. Bəs nə üçün bütün 
faktları toplayırsınız? 
   Şerlok Holms ağzını açıb cavab vermək istəyirdi ki, bu vaxt 
qapı açıldı və Peterson otağa daxil oldu. 
-  Cənab Holms, qaz!  Qaz, cənab! - o qışqırdı. 
- Nə olub? Qaz dirilib, yoxsa mətbəxin pəncərəsindən uçub 
gedib? 
-  Oy, yox, cənab! Baxın, görün, arvadım onun çinədanından nə 
tapıbdır. 
 
 
 
77 
   O, əlini açdı və göy rəngdə parlaq bir daşı bizə göstərdi. 
- Yaxşıdır. - Şerlok Holms dedi.- Bu qiymətli daşdır. Bilirsiniz, 
nə tapıbsınız? Bu Qrafinya Morkarın yaqutudur.Bu 
Kosmopolitan mehmanxanasında itirilmişdi. Onlar bu qiymətli 
daşı tapana 1000 funt sterlinq verəcəklərinə söz veriblər. 
-  Min funt sterlinq? - Peterson heyrət içərisində dilləndi. - Bu 
çox böyük məbləğdir. Bunu nə vaxt itiriblər?    
- Beş gün bundan əvvəl, dekabrın 22-də. Bir xidmətçi, Con 
Horner xanımın geyinmə otağında işləyirdi. Bir neçə müddət 
Rider adlı başqa bir xidmətçi də onunla birgə işləyirdi. Sonra onu 
harasa çağırıblar. Geri qayıdanda Ceyms görür ki, Horner yoxa 
çıxıb, Qrafinyanın qiymətli göy rəngli daşı saxlanılan qutu isə 
boş halda stolun üstündə qalıb. Bu vaxt Rider həyəcan siqnalı 
verir və həmin axşam Horner həbs olunur. Həmin qiymətli daş 
isə tapılmır. Horner əvvəllər də bir dəfə oğurluq üstündə həbs 
edilmişdi. Buna görə də bu qiymətli daşın da onun tərəfindən 
oğurlanmasına heç kəs şübhə etmədi. İndi Horner həbsdədir. 
-  Belə... Görürsən, Uotson, - Şerlok Holms davam etdi. - biz indi 
bu daşın mehmanxanadan oğurlanıb, sonra isə qazın çinədanına 
necə düşməsi məsələsini aydınlaşdırmalıyıq. Əvvəlcə, biz küçədə 
şlyapasını və qazını itirən Cənab Henri Beykeri tapmalıyıq. Bu 
sirrin bir hissəsi olacaq. Biz bütün axşam qəzetlərinə elan 
verəcəyik. Zəhmət olmasa, mənə qələm və bir vərəq kağız verin. 
Oraya aşağıdakı sözləri yazacağam: “Oksford küçəsinin 
tinində bir qaz və bir keçə şlyapa tapılmışdır. Cənab Henri 
Beyker bu axşam saat 6:30-da Beyker küçəsi,  
22 b ünvanına gələrsə, onları geri ala bilər”. 
- Peterson, indi aşağı idarəyə düş və de ki, bunu bütün axşam 
qəzetlərində dərc etsinlər. Bir də ki, geri qayıdanda bir qaz 
alarsan. Əgər Cənab Henri Beyker elana cavab olaraq bura gəlsə, 
o, qazı ona verməliyik. 
-  Yaxşı, ser. Bəs bu daş? 
-  Onu seyfə qoyacağam. Qrafiniyaya yazarsınız ki, o, bizdədir. 
    Peterson gedəndən sonra  Şerlok Holmsdan soruşdum: 
 
 
 
78 
-   Necə düşünürsünüz, Horner günahkar deyil? 
-   Hələlik deyə bilmərəm. 
-   Bəs Henri Beyker? 
- Mənim fikrimcə, Henri Beyker günahkar deyil, qazın 
çinadanındakı qiymətli daşdan da xəbərsizdir. Ancaq mən buna 
yazdığım elana cavab alandan sonra daha asanlıqla əmin 
olacağam. 
-  Buna qədər heç bir şey etmək fikrində deyilsiniz? 
-  Heç bir şey. 
-  Elə isə mən gedim. Axşam gələrəm. 
   Axşam saat 7-yə qalmış mən yenə də Beyker küçəsində idim. 
Evə daxil olanda qapıda hündürboylu bir adamın gözlədiyini 
gördüm. Qapı açılarkən o da mənimlə birlikdə Holmsın otağına 
getdi. 
-  Cənab Henri Beyker? - doctum kreslodan qalxaraq qonağa yer 
göstərdi. - Buyurun, sobanın yanındakı bu, stulda əyləşin, hava 
soyuqdur. A...a, Uotson, siz də lap vaxtında gəlmisiniz. Cənab 
Beyker, bu sizin şlyapanızdır? 
-  Bəli, ser. Bu mənim şlyapamdır.  
   O, ucaboylu, böyükbaşlı, alicənab görkəmli, az saqqallı bir 
adam idi. 
- Şlyapan budur, qazı isə yemişik. Onu başqa günə saxlaya 
bilmədik. 
-  Qazı yemisiniz! - qonaq stuldan qalxaraq qışqırdı. 
-  Bəli, - Holms dedi, - ancaq burada həmin çəkidə başqa bir qaz 
var. Siz onu evə apara bilərsiniz.  
-  Oh,  çox sağ olun! - Cənab Beyker cavab verdi. 
- Zəhmət olmasa deyin görək, - Şerlok Holms sözünə davam 
etdi, - bu qazı siz haradan almışdınız? O, çox gözəl quş idi. 
-  Əlbəttə, ser, - Cənab Beyker dedi, - bizlərdə az adam tapılar ki, 
Britaniya Muzeyi yaxınlığında, Alfa mehmanxanasında Cənab 
Uindiqeyt tərəfindən təşkil edilmiş Qaz klubuna üzv olmasın. Biz 
hər həftə bir neçə pens oraya veririk və Milad bayramından əvvəl 
 
 
 
79 
hər birimiz gedib o klubdan qaz ala bilər. Qazın alınma tarixçəsi 
bu qədər, qalanını isə artıq siz özünüz bilirsiniz, ser. 
    Bu sözləri deyərək, Cənab Henri Beyker bizimlə 
xudahafizləşdi və otağı tərk etdi. 
-  Görürsən, Uotson, - Şerlok Holms dedi.- Cənab Henri mavi 
rəngli qiymətli daş barəsində heç nə bilmir. Gəl, onun dediyi Qaz  
klubuna gedək, bəlkə oradan bir şey əldə edə bildik. 
    Və biz birlikdə Alfa mehmanxanasına yollandıq. Biz bara 
daxil olduq və Holms bar sahibinə iki bakal pivə sifariş etdi. 
-  Sizin pivəniz də qazlarınız kimi əla olmalıdır. - Holms dedi. 
-  Mənim qazlarım?! – Bar sahibi təəccüblə baxdı. 
- Bəli, mən yarım saat bundan əvvəl sizin qaz klubunun üzvü 
olan Cənab Henri Beykerlə bu barədə danışırdım. 
- A...a! Bəli, bilirəm. Ancaq bilirsiniz, ser o, qazlar mənim 
deyildir. Mən onları Kovent Qardendən , Brekinric adlı bir 
nəfərdən almışdım. 
- Mən onu tanımıram. Yaxşı sizin sağlığınıza! Gecəniz xeyrə 
qalsın! 
- İndi biz Cənab Brekinricgilə gedəcəyik, - deyə  biz küçəyə 
çıxanda Holms davam etdi. 
    Biz tezliklə Kovent Qarden bazarına gəldik. Burada ən böyük 
mağazalardan biri olan Brekinricin mağazasını tapdıq. Sahib bir 
oğlanla köməkləşib pəncərə qapaqlarını yerinə qoyurdular. 
-  Axşamınız xeyir. Hava soyuqdur. - Holms dedi. 
    Mağaza sahibi dilləndi: 
-  Bəli. 
-  Görürəm ki, bütün qazları satmısınız, - deyə Holms boş qalmış 
ləmələrə baxaraq sözünə davam etdi. - Alfanın sahibi mənə bura 
gəlməyi məsləhət gördü. 
-  A...a, bəli. Mən ona iyirmidən artıq qaz göndərmişdim. 
- Onlar həm də gözəl quşlar idi. Bu quşlarə siz haradan 
almışdınız? - dostum soruşdu. 
    Mənim bu sualı təəccüblə verdiyimi görən mağaza sahibi çox 
hirsləndi. 
 
 
 
80 
-  Bilmirəm, bu adamlar qazlar haqqında nə bilirlər. Elə hey gəlib 
onları soruşurlar; qazlar haradadır? Onları kimə satmısınız? Mən 
qazları 117, Brikston Roud  249 - da yaşayan Xanım Okşotdan 
almışdım. Vəssalam! - deyə mağaza sahibi əsəbi halda sözünü 
tamamladı. 
   Şerlok Holms mağaza sahibinə təşəkkür etdi və biz Kovent 
Qarden bazarını tərk etdik. 
- İndi biz, - dostum dilləndi. - Xanım Okşotgilə gedək, yoxsa 
bunu sabaha saxlayaq? Mağaza sahibinin dediklərindən aydın 
olur ki, bu qazlarla başqa adamlar da maraqlanırlar.  
   Mağazadan bir az aralanmışdıq ki, bu vaxt mağaza sahibinin 
yenə də kiminləsə  yüksəkdən danışdığını eşitdik. Biz arxaya 
dönəndə mağaza sahibinin qapıda dayanmış alçaqboylu, 
qırmızısifətli adamla əl-qol ata-ata danışdığını gördük. 
- Cəhənnəm olsun, sizin qazlarınız da! - deyə o, qışqırdı. - əgər 
siz bir də bura gəlib bu axmaq söhbətlərinizlə məni 
əsəbləşdirsəniz, onda iti açıb üstünüzə buraxacağam. Siz Xanım 
Okşotu bura gətirin, mən ona cavab verərəm. Sizinlə isə 
danışmaq belə istəmirəm.. Məgər qazları sizdən almışam? 
-  Xeyr, ancaq onlardan biri mənim idi, - balaca adam dedi. 
-  Onda bunun üçün Xanım Okşotdan soruşun. 
-  Xanım da dedi ki, sizdən soruşum. 
-  Daha bəsdir. Rədd ol, burdan! - Brekinric ona tərəf cumdu. 
    Bunu görən qırmızısifət  kişi dərhal qaranlıqda gözdən itdi. 
- Gəl, bu, balacaboylu kişini tapaq. Onunla hökmən danışmaq 
lazımdır, - Holms dedi. 
    Biz həmin adamın getdiyi küçə ilə iti addımlarla onu 
qabaqlamağa çalışdıq. Birdən Holms onu gördü. Ona 
yaxınlaşanda bilərəkdən qoluna toxundu. O, çiyni üstündə geri 
döndü, sifəti xeyli dəyişdi. 
-   Nə olub? Nə istəyirsiniz? - o, qorxmuş halda astadan soruşdu. 
-  Bağışlayın, - Holms dedi.- mən indicə sizin mağaza sahibinə 
verdiyiniz sualı eşitdim. Məncə, bu işdə sizə kömək edə bilərəm. 
-   Siz?! Siz kimsiniz? Siz bu işlər haqqında nə bilirsiniz? 
 
 
 
81 
- Mən Şerlok Holmsam. Sənətim başqalarının bilmədiklərini 
bilmək, tapa bilmədikləri şeyləri axtarıb tapmaqdan ibarətdir. 
-  Ancaq siz bu iş barəsində bir şey bilmirsiniz ki. 
-   Bağışlayın, mən artıq sizin düşündüyünüz o, məsələ barədə 
hər şeyi bilirəm. Siz Brikston Roudda yaşayan Xanım Okşotdan 
Brekinricin aldığı qazı tapmağa çalışırsınız. Buradan da həmin 
qaz, Alfada Cənab Uindiqeytin qaz klubundan həmin klubun 
üzvü olan Cənab Henri Beyker tərəfindən alınmışdı. 
-   A..a, ser! Siz elə mənim görüşmək istədiyim adamsınız, - deyə 
balacaboy kişi həyəcandan qışqırdı. - Mən bu işlə çox 
maraqlanıram. 
-  Bəli, bunu bilirəm. - Şerlok Holms dedi. - Biz bu barədə rahat 
bir  otaqda danışmalıyıq, belə bir soyuq küçədə yox. Zəhmət 
olmasa, əvvəlcə adınızı deyin. 
    Balacaboylu kişi bi az susdu, sonra dedi: 
-   Adım Ceyms Riderdir. 
-  A...a, Kosmopolitan mehmanxanasında baş xidmətçi.- Holms 
dedi. - Zəhmət olmasa, mənimlə gedək. Sizi maraqlandıran hər 
şey barədə  tezliklə məlumat alacaqsınız. 
    Balacaboylu kişi əvvəlcə Şerlok Holmsa, sonra isə mənə 
baxdı. Sonra bizimlə getməyə razı oldu. Yarım saatdan sonra biz 
Beyker küçəsində Holmsın qonaq otağında oturmuşduq. Soyuq 
olduğundan hörmət əlaməti olaraq qonaq sobanın yanında 
qoyulmuş kresloda oturmuşdu. 
- Deməli, siz qazların başına hansı əhvalat gəldiyini bilmək 
istəyirsiniz, - deyə Holms sözə başladı. 
-   Bəli, ser. 
-  Bəli, siz yalnız quyruğunda qara zolaq olan ağ qaz haqqında 
bilmək istəyirsiniz? 
    Rider həyəcanlı halda qışqırdı: 
-   A...a, ser! Deyə bilərsiniz, həmin qaz haraya getdi? 
-   O, buraya gəldi. 
-   Buraya? 
 
 
 
82 
-  Bəli. O, çox mraqlı bir quş idi. Ölümündən qabaq buraya 
balaca parlaq rəngli bir yumurta da qoya bildi. Mən onu bura, 
muzeyimə qoymuşam. 
   Holms seyfi açdı və oradan mavi rəngli yaqut daşını götürdü. 
Rider qorxmuş halda ayağa qalxdı, ancaq danışa bilmədi. 
- Rider, indi hər şeyi özün danış.- Holms sakitcə dedi.- 
Susmayın! Əyləşin. Uotson, ona bir az su verin! Belə... İndi 
yaxşıdır. 
   Riderin gözlərindən qorxu yağırdı, gözlərini Şerlok Holmsdan 
çəkmirdi. 
- Əlimdə bütün faktlar vardır, ancaq siz də bir balaca əlavə 
etməlisiniz. Əgər siz mənə kömək etsəniz, mən bu işi sona 
çatdırmış olacağam. Rider, siz Qrafinya Morkarın mavi rəgli daşı 
haqqında eşitmisinizmi? 
- Bu barədə mənə Katrin Kuzak danışmışdı. - Rider astadan 
dilləndi. 
-  Bilirəm. Qrafinyanın qulluqçusu. Beləliklə, siz tez bir zamanda 
varlanmaq qərarına gəlmisiniz. Siz bilirdiniz ki, Horner bir dəfə 
oğurluq üstündə tutulubdur. Bu dəfə də ondan gözləmək olardı. 
Siz sonra nə etdiniz? Sonra siz Horneri bəzi xırda işlər üçün 
harasa göndərirsiniz. O, gedən kimi siz daşı qutusundan 
oğurlayırsınız və həyəcan siqnalı verirsiniz. Yazıq Horner həbs 
edilir. Sonra siz... 
-  Rəhm eləyin, - Rider qışqırdı. - atamı, anamı düşünün. Mən bir 
də belə iş etmərəm! Məni məhkəməyə verməyin! 
-  Əyləşin! - Holms acıqlı halda dedi. - Sizin ucbatınızdan həbsdə 
yatan yazıq Horneri düşünün! İndi isə hər şeyi danışın; daşın 
qazın çinədanına necə düşməsini, qazın mağazaya necə 
gəlməsini. Danışın! 
   Rider bir anlığa susdu, sonra danışmağa başladı: 
- İndi mən sizə necə olmuşdusa, hamısını danışacağam, ser. 
Horner həbs ediləndə bu daş mənim cibimdə idi. Mən bu daşı 
bacardıqca tez gizlətmək qərarına gəldim, çünki polislər onu 
mənim otağımda tapa bilərdilər. Mehmanxanada daşı gizlətmək 
 
 
 
83 
üçün münasib yer tapa bilmədim. İş bəhanəsilə mehmanxanadan 
çıxıb bacımgilə getmək qərarına gəldim. Bacım, Okşot  Brikston 
Roudda ərdədir. Onun qazları vardı. Həmin qazları o, mağazaya 
verirdi. Mən bacımgilə gələndə o, mənim rəngimin qaçdığını 
gördü. Mən ona dedim ki, mehmanxanada bir oğru vardı. Sonra 
mən daşı harada gizlədəcəyim barədə düşünərək həyətə girdim. 
Bacımın qazlarını həyətdə görəndə birdən ağlıma bir fikir gəldi. 
Bacım mənə demişdi ki,  Milad bayramı münasibətilə mənə qaz 
verəcək. Buna görə də mən indi istədiyim qazı seçə bilərdim. 
Mən qazların içərisində quyruğunda qara zolaq olan ağ bir qazı 
seçdim. Bu qaz həm də başqa qazlara nisbətən çox kök idi. Sonra 
mən həmin qazı tutudum, dimdiyini aralayıb əlimdəki qiymətli 
daşı bacardıqca qazın boğazına itələdim. Qaz daşı dərhal uddu və  
onu yenidən qazların içərisinə buraxdım. Mən qazı tutanda bacım 
görmüşdü. 
- Cem, o quşla nə edirsən? - Bacım məndən soruşdu. 
- Axı, sən mənə demişdin ki, Milad bayramı münasibətilə sənə 
qaz verəcəyəm. Buna görə də  mən onların ən kökünü seçmək 
istəyirəm. 
- Cem, biz artıq sənin üçün eləsini seçmişik. Bax, o, böyük ağ 
qazı seçmişik. İndi o, böyük ağ qaz sənindir. Burada cəmi iyirmi 
altı qaz var. Onlardan biri sənin, biri bizim, qalan iyirmi dördünü 
isə mağazaya verəcəyəm. 
-  Sağ ol, Maqi, - mən dedim.- ancaq bunların hamısı eyni şeydir. 
Mən elə indicə seçdiyim qazı götürərəm. 
-  Çox yaxşı. Onda elə indi kəs, apar. 
    Bacımın dediyi kimi də etdim. Qazı yenidən tutub kəsdim və 
dostumgilə apardım. Mən nə etmişdim hamısını dostuma 
danışdım. Dostum o ki, var güldü. Sonra biz bıçağı götürüb qazı 
parçaladıq. Amma həmin daş qazın içərisində yox idi. Mən səhv 
etdiyimi başa düşdüm və dərhal bacımgilə qaçdım, həyətə nəzər 
saldım. Həyətdə bircədənə də olsa, qaz görünmürdü. 
-  Maqi, qazlar hanı?! - deyə qışqırdım. 
-  Mağazaya apardılar. 
 
 
 
84 
-  Hansı mağazaya?! 
-  Kovent Qardenə, Brekinricə. 
- Qazların içərisində quyruğunda qara zolaq olan başqa qaz da 
var idi? 
- Bəli, Cem. Həmin nişanda iki qaz vardı. Onlardan birini sən 
apardın, o birisini isə mağazaya apardılar. 
   Sonra mən hər şeyi başa düşdüm. Ayağım tutduqca Brekinricə  
qaçdım. Ancaq mən ora çatanda, o, bütün qazları satmışdı. O 
mənə qazları kimə satdığını demədi. Bunu siz özünüz eşitdiniz. 
Bacım düşünürdü ki, mən dəli olmuşam. Bunu bəzən özüm də 
fikirləşirəm. 
   Bu, balacaboylu kişi ağlamağa başladı. Birdən Şerlok Holms 
ayağa qalxaraq gedib qapını açdı. 
- Çıxın! - Holms dedi. 
-  Nə..ə ser?! Oy, çox sağ olun! 
-  Heç bir söz lazım deyil. Çıxın, gedin! 
   Və o, heç bir söz demədi. Balacaboylu kişi sakitcə otaqdan 
çıxıb və özünü tezliklə küçəyə çatdırdı. 
-  Bəli, Uotson, - Şerlok Holms dedi. - Əminəm ki, bu adam bir 
daha belə iş görməyəcək. O, həm də çox qorxmuşdu. 
   Biz göy rəngli yaqut daşı sahibinə qaytaran kimi Horner 
həbsdən azad olacaq.                        
 
                                                                   
                                                                                           1983 - cü il. 
 
 
 
 
 
 
 
 
 
 
 
 
85 
 
                                                                                              
                                                                          
                                                         Oskar Uayld                                                                                         
                                                                                                   --------------------------------                                                                                                                                                                                                                                                                                                                                                                   
                  /İrlandiya/ 
                                                                                                     
      Oskar Finqal Uayld (Oskar Finqal O” Flaerti Uills Uayld) 1854 -
cü ilin oktyabrın 16 -da  Böyük Britaniyada, İrlandiyanın mərkəzi 
şəhəri olan Dublində anadan olmuşdur. O, İngiltərə ədəbiyyatında 
şair, yazıçı, dramaturq və esseist kimi tanınmışdır. Oskar 1864 -1871 
– ci illərdə Portorda Kral məktəbində oxumuşdur. Oskar Uayld 
Portor məktbini qızıl medalla bitirib. O, 1871-1874 -cü illərdə Triniti 
kollecində qədim tarix və mədəniyyəti öyrənmişdi. O.Uayld 1874 -cü 
ildə Oksford universitetinə qəbul olunur. O, 1878 –ci ildə həmin 
universiteti bitirir. 
     Oskar Uayldın ilk şeirlər toplusu kitabı 1881 - ci ildə çapdan çıxır. 
O, 1882 - ci ildə Amerikaya gəlir və Boston universitetində “İngiltərə 
incəsənətinin intibahı” mövzusunda mühazirə söyləyir.  
     O.Uayld 1888 -ci ildə”Xoşbəxt Şahzadə” və başqa nağıllar” adlı 
iki cildli nağıllar kitabnı və 1889 - cu ildə “Nar evcik” adlı kitabını 
çap etdirir. O, 1887-1889 - cu illərdə Londonda çıxan “Qadın 
dünyası” jurnalında redaktor işləyib. 
     O.Uayld 1887 -ci ildə “Kentervil qarabasması”, “Lord Artur 
Sevilanın cinayəti”, “Tapmacasız Sfinks”, “Naturaçı milyonçu”, 
“Cənab U.X. -in  portreti” və başqa nağıllar toplusundan ibarət olan 
kitabları çap olundu. 
     1890 -cı ildə Oskarın “Doriyan Qreyin portreti” adlı romanı 
çapdan çıxır və bu roman tezliklə ona böyük şöhrət qazandırdı. O, 
1891-ci ildə “Solomeya” pyesini yazır. Bundan başqa, Oskar Uayldın 
1892 -ci ildə yazdığı “Xanım Uindermirin məşuqəsi” adlı ilk 
komediyası ona böyük uğur qazandırdı. O, növbəti “Diqqət çəkməyən 
qadın” adlı ikinci komediyasını 1893 -cü ildə yazmışdır. Sonra o, 
özünün daha iki məşhur  “İdeal ər” və “Ciddiliyin zəruriliyi” adlı 
pyeslərini yazmışdır. 
 
 
 
86 
   Oskar Uayld 30 noyabr 1900 -cu ildə, 46 yaşında Parisdə vəfat 
etmişdir. 
 
 
 
                     Nümunəvi  milyonçu 
 
 
    Pulun yoxdursa, lap dünya gözəli də olsan belə, bundan sənə 
heç bir xeyir dəyməz. Yalnız dövlətlinin imtiyazına aid olan 
sevgi macərası da kasıb girən kol deyil. Kasıbın qisməti əmək və 
sıxıntıdır. Həmişə gəlirin varsa, bu, cazibədar olmaqdan daha 
sərfəlidir. Bütün bunlar Hyuc Erskine üçün hələ əlçatmaz olan 
əsl həyat həqiqətləri idi. Yazıq Hyuc! Etiraf etməliyik ki, o, 
mənəvi cəhətdən bir o qədər də zəngin deyildi. Ömründə nəsə 
qiymətli və bununla yanaşı nəzakətsiz bir şey də söyləməmişdi. 
Amma o, çox gözəl idi. Şabalıdı cod saçları, aydın siması və 
qonur gözləri ona xüsusi yaraşıq verirdi. O, hətta kişilərin də 
sevimlisinə çevrilmiş, pul qazanmağı çıxmaq şərti ilə, hər şeydə 
bəxti gətirmişdi. Atası öz döyüş qılıncını və beş cildlik 
“Yarımada müharibəsinin tarixi”ni ona vəsiyyət etmişdi. 
Hyuc bunların birincisini aynasının üzərindən asmış, digərini isə 
“Xanı balıqları yol göstərir” və Cinayət Məhkəməsinin jurnalı 
ilə birlikdə arxivə qoymuş və yaşlı xalasının hər il ona verdiyi 
200 funtla dolanmışdı. O özünü hər şeydə sınamışdı. Altı ay fond 
birjasına gedib-gəlmişdi, lakin sadə qəlbli Hyuc möhtəkir və 
alverçilərin arasında nə edə bilərdi? Uzun müddət çay alveri ilə 
məşğul olmuşdu, lakin tezliklə çay da onu təngə gətirmişdi. 
Sonra o, xeres* (şərab növü) satmağa başlasa da, bu da onu razı 
salmadı; şərab da onu yamanca usandırdı və nəticədə heç nəyə 
nail ola bilmədi. Zahirən qüsursuz, heç bir sənəti olmayan çox 
gözəl və uğursuz bir gənc! 
    Bu qədər dərdin üstündən Hyuc hələ bir eşqə də düşmüşdü. 
Onun sevdiyi qız, Hindistanda ikən əhvalı pozulmuş və mədə 
 
 
 
87 
pozğunluğu xəstəliyinə tutulduğuna görə istefada olan polkovnik 
qızı Laura Merton idi. Laura Hyucu dəlicəsinə sevirdi və Hyuc 
da onun çəkməsinin bağlarını belə öpməyə hazır idi. Onlar 
Londonda bir-birlərinə çox gözəl uyğun gəlirdilər; bir penni belə 
pulları da yox idi. Polkovnikin də Hyucu çox sevirdi, lakin o, heç 
vaxt nişan barədə söhbət açmazdı.  
-  Oğlum, mənim yanıma on min funtun olanda gələrsən, onda 
fikirləşərik, – deyərdi və belə günlərdə Hyuc çox qəmgin 
görünər, sonra təsəlli üçün Lauranın yanına gələrdi. 
    Bir səhər o, Mertonların yaşadığı Holland Parka gedərkən 
yaxın dostlarından biri olan Alan Trivora baş çəkməyi qərara 
aldı. Trivor gözəl rəssam, zahirən üzü çilli, sarışın, pırtlaşıq 
saqqallı, qəribə, kobud bir gənc idi. Əlinə fırça alandan bəri o öz 
sənətinin mahir ustası olan rəssam səviyyəsinə yüksəlmiş və 
rəsmləri arzu olunacaq qədər uğur qazanmışdı. Hyuc öz 
cazibədarlığına görə elə ilk baxışdan onun diqqətini cəlb etmişdi. 
O, deyərdi: “Rəssam səfeh və cazibədar insanları tanımalıdır, o 
insanları ki, onlara baxmaqdan gözəl zövq alırsan, onlarla söhbət 
etməyə isə dəyməz. Dünyanı modabaz kişilər və nazlı xanımlar 
idarə edirlər. Hər halda belə tələb olunur”. Lakin Hyucla 
dostlaşandan sonra, Hyucun çevikliyi, üzü güləş, alicənab və 
mülayim olması Trivorda ona qarşı daha böyük rəğbət oyatdı; 
buna görə də  onun emalatxanasının qapısı Hyucun üzünə həmişə 
açıq idi. 
    Hyuc içəri girəndə Trivor dilənçi bir kişinin təbii ölçülü 
rəsminin son cizgilərini çəkməklə məşğul idi. Dilənçi özü 
emalatxananın küncündəki hündür bir yerdə dayanmışdı. O, üzü 
qırışmış və olduqca yazıq görkəmli, ayaq üstə qup-quru qurumuş 
yaşlı bir kişiydi. Çiyninə üzülmüş, cındır qəhvəyi plaş atılmışdı, 
çəkmələri yamaqlı idi. O, bir əli ilə əyri-üyrü əl ağacından 
yapışmış, digər əli iləsə yırtılmış papağını sədəqə üçün irəli 
uzatmışdı. 
-  Necə fövqəladə bir canlı nümunə! - Hyuc pıçıltı ilə dedi və 
dostunun əlini sıxdı. 
 
 
 
88 
-  Fövqəladə canlı nümunə! - Trivor var qüvvəsi ilə qışqırdı. - 
Mən də elə bu cür düşünürdüm! O, hər gün qarşılaşdığımız 
dilənçilərdən deyil. Tapıntı, qulaq asın, əziz dost, canlı Velaskis! 
Mənim böyük ustadım! Görəsən Rembrandt onun barəsində 
hansı əsəri yaradardı! 
-  Zavallı qoca! - Hyuc dedi.- Onun necə də yazıq görkəmi var! 
Mənə elə gəlir ki, onun taleyi üzünə yazılmışdır. 
- Əlbəttə, - Trivor cavab verdi.- Sən dilənçinin xoşbəxt 
görünməsini istəmirsən, elə deyilmi? 
-  Bu canlı nümunə burada durmaq üçün nə qədər alır? 
-  Hər saat üçün bir şillinq. 
-  Alan, bəs sən öz rəsmin üçün nə qədər qazanırsan?   
-  Bu rəsm üçün iki min. 
-  Funt? 
-  Gineya. Rəssamlar, şairlər və həkimlər həmişə gineya alırlar. 
-  Yaxşı, yəqin ki, burada bu canlı nümunənin də payı olmalıdır. 
-  Boş sözdür!  
- Niyə axı, sən bir boya ilə işləmək və bütün günü kiminsə 
rəssam dəzgahında durmaq arasındakı fərqi müqayisə et! 
- Hyuc, bütün bunları dildə demək asandır. Lakin mən səni 
inandırıram ki, elə vaxtlar olur ki, İncəsənət bütünlüklə fiziki iş 
dərəcəsinə endirilir. Ancaq Hyuc, səndən boşboğazlıq etməməyi 
xahiş edirəm. Mən çox məşğulam. Sən hələlik siqaret çək və 
mənə mane olma. 
    Bir qədər sonra xidmətçi içəri girdi və çərçivə ustasının ona 
müraciət etmək istədiyini bildirdi. 
-  Getmə, Hyuc, indi gəlirəm. - O dedi və çıxdı. 
    Qoca dilənçi Trivorun orada olmamasından istifadə edərək, 
dincəlmək üçün arxasındakı taxta skamyada əyləşdi. Onun 
ürəkağrıdan görkəmi Hyucun qəlbini titrətdi. Və nə qədər pulu 
olub-olmadığını bilmək üçün öz ciblərini eşələməyə başladı. 
Cəmi bir soveren və bir qədər də mis pulu vardı. “Yazıq  qoca,” - 
o, öz-özünə düşündü,- “onun buna məndən də çox ehtiyacı var, 
 
 
 
89 
lakin bu pul heç iki həftəlik yol xərci eləmir”. Sonra o, 
emalatxana boyunca gəzişərək, sovereni dilənçinin ovcuna basdı. 
   Qoca diksindi, onun solğun dodaqlarına donuq bir təbəssüm 
qondu. “Təşəkkür edirəm, cənab”, - dedi, - təşəkkür edirəm”. 
   Sonra Trivor gəldi və Hyuc etdiyi hərəkətdən azca qızarmış 
halda çıxıb getdi. O, gününü Laura ilə keçirtdi, israfçılığına görə 
yaxşıca danlandı da və  üstəlik evə piyada getməli oldu. 
    Həmin gecə o, təxminən 11-ə qədər Palitra Klubunda 
veyilləndi və Trivoru siqaret çəkilən otaqda tənha oturub 
reykveyn* və selter** suyu içən yerdə yaxaladı.   
- Yaxşı, Alan, sən rəsmi bitirdinmi? - O, soruşdu və siqaretini 
yandırdı. 
-  Əlbəttə, bitirdim, dostum, - deyə Trivor cavab verdi. 
- Öz aramızdır, bəxtin gətirib. Sənin gördüyün o qoca canlı 
nümunə səninlə yamanca maraqlandı. Mən ona sənin barəndə hər 
şeyi- kim olduğunu, harada yaşadığını, qazancın, planların 
barədə deməli oldum. 
-  Əziz Alanım, - Hyuc qışqırdı, - yəqin ki, evə gedərkən onun 
məni gözlədiyini görəcəyəm. Amma sən, əlbəttə, zarafat 
edirsən.Yazıq qoca! Kaş mən onunçün bir şey edə biləydim. Bir 
kimsənin bu qədər zavallı olması dəhşətdir. Mənim evdə bir 
xeyli köhnə pal-paltarım var, bəlkə ona yaradı?! Axı, onun 
cındırından cin hürkürdü. 
-  Amma o öz paltarında çox gözəl görünür, - Trivor dedi. – Mən 
onu uzunətəkli kişi pencəyində çəkməzdim. Sənin cır-cındır 
adlandırdığın mənim üçün gözəllikdir. Sənə miskin görünən bir 
şey, mənə şairanə təsir bağışlayır. Hər halda sənin təklifini ona 
bildirərəm. 
-  Alan, - deyə Hyuc ciddi görkəm aldı.- Sənin rəssamların necə 
də daşqəlblidirlər. 
-  Rəssamı ruhlandıran, istedadına yol göstərən - qəlbidir, -Trivor 
etiraz etdi.- bir də ki, bizim vəzifəmiz dünyanı öz bildiyimiz kimi 
dəyişmək deyil, gördüyümüz kimi canlandırmaqdır. Qoy hər kəs 
 
 
 
90 
öz işini görsün! Bir de görüm, Laura necədir? O, qoca canlı 
nümunə onunla çox maraqlandı. 
 
-----------------------------------    
1.reykveyn – şərab növü. 
2.selter – mədən suyu. 
 
 
 
-  Yəqin ki, sən ona Laura haqqında heç nə danışmadın! - Hyuc 
dedi. 
-  Əlbəttə, danışdım. O, daşürəkli polkovnik, sevimli Laura və 
10000 funt barəsində hər şeyi bilir. 
- Sən o, qoca dilənçiyə mənim bütün şəxsi işlərim barədə 
danışmısan? - Hyuc qızarmış və çox acıqlı halda çığırdı. 
- Dostum, - Trivor gülə-gülə dedi, - sənin qoca dilənçi 
adlandırdığın şəxs, Avropada ən varlı adamlardan biridir. O günü 
sabah, öz sərvətini artırmadan bütün Londonu ala bilər. Onun hər 
paytaxtda bir evi var, naharını qızıl qab-qacaqda yeyir və istədiyi 
vaxt müharibəyə gedib Rusiyanın qarşısını ala bilər. 
-  Sən nə demək istəyirsən? 
-  Nə demək? Sənin bu gün emalatxanada gördüyün qoca Baron 
Hauzberq idi. O, mənim ən yaxın dostlarımdan biridir, mənim 
bütün rəsmlərimi alır. Bir ay bundan əvvəl onu dilənçi 
görkəmində təsvir etmək üçün mənə sifariş vermişdi. 
Milyonçunun fantaziyası! Və deməliyəm ki, o, əynindəki paltarı 
ilə, daha doğrusu, mənim cındır paltarlarımla çox gözəl bir obraz 
yaratdı; bunlar mənim İspaniyadan aldığım köhnə bir dəstdir. 
-  Baron Hauzberq! - Hyuc dəhşətə gəldi və, - Aman allah! Mən 
ona bir soveren verdim! - deyib kürsüyə çökdü. 
   Trivor: 
-  Ona bir soveren verdin! - deyib qəhqəhə çəkdi.- Dostum, sən 
bir daha onu görməyəcəksən. 
-  Mənə elə gəlir ki, belə axmaq vəziyyətə düşməməyim üçün sən 
bunu mənə qabaqcadan deyə bilərdin. - Hyuc pərt halda dedi. 
 
 
 
91 
   Trivor: 
- Yaxşı, əvvəla, sənin ora-bura gəzişərək o cür ağılsız şəkildə 
sədəqə paylamağın mənim heç vaxt ağlıma gəlməzdi. Mən sənin 
gözəl bir nümunəni öpməyini başa düşərdim, lakin bədheybətin 
birinə bir soveren verməyini, allah xatirinə, yox! Bundan əlavə. 
əsas fakt odur ki, mən bu gün həqiqətən də heç kimi qəbul 
etməmişdim. Və sən içəri girəndə mən inanmadım ki, Hauzberq 
öz adının çəkilməsinə razı ola. Özün bilirsən, o, rəsmi paltarda 
deyildi - dedi. 
-  O məni necə də aciz hesab edəcək! - Hyuc dedi. 
- Qətiyyən. Sənin gedişindən sonra onun kefi kök idi; ara 
vermədən əllərini bir-birinə sürtərək oğrun-oğrun öz-özünə 
gülürdü. Onun sənin haqqında hər şeyi bilmək istəməsinin 
səbəbini anlaya bilmədim, lakin indi mən hər şeyi başa düşürəm. 
O, sənin soverenini səninçün saxlayacaq, Hyuc. Hər altı aydan 
bir səninlə maraqlanacaq və bir də, bu, onun əlində nahardan 
sonra söyləmək üçün yerinə düşən çox gözəl bir əhvalat olacaq. 
- Mən necə də bədbəxtəm, - Hyuc deyindi. - Əlimdən gələn 
ancaq o olar ki, gedib yatam. Və bir də, əziz Alan, sən bunu heç 
kimə deməməlisən, yoxsa mən bir daha gərək adam arasına 
çıxmağa cürət etməyəm.    
- Boş sözdür! Bu, sənin xeyirxah qəlbinin böyüklüyünə olan 
inamı daha da artırır. Tələsmə, bir siqaret də çək, Laura haqqında 
istədiyin qədər danışa bilərsən. 
   Lakin Hyuc dayanmadı. O, Alanı həyəcan içində tərk edib, evə 
yollandı. 
   Ertəsi gün o, səhər yeməyi ilə məşğul ikən xidmətçi ona 
üzərində Baron Hauzberqin adı yazılmış poçt vərəqəsi gətirdi. 
- Yəqin ki, o məni əfv etməkdən ötrü gəlib, - deyə Hyuc öz-
özünə düşündü və xidmətçidən onu yuxarı dəvət etməyi xahiş 
etdi.  
    Qızıl eynəkli və ağsaçlı yaşlı bir cənab otağa daxil oldu və 
səlis fransız ləhcəsi ilə dedi: 
 
 
 
92 
- Cənab Erskineylə danışmaq şərəfinə nail ola bilərəmmi? - Hyuc 
təzim etdi. 
-   Məni Baron Hauzberq göndərib, - o, davam etdi. - Baron ... 
-   Çox rica edirəm, mənim üzrxahlığımı ona çatdırasınız. - Hyuc 
karıxdı. 
-  Baron mənə bu məktubu sizə çatdırmaq barədə tapşırıq verib, - 
o, təbəssümlə dedi və möhürlənmiş məktubu ona uzatdı. 
    Məktubun üzərində “Qoca dilənçidən  Hyuc Erskineyə və 
Laura Mertona toy hədiyyəsi” sözləri yazılmışdı, içərisində isə 
10000 funtluq qəbz var idi. 
    Onlar evlənərkən, Alan Trivor sağdış oldu, Baron isə nikahdan 
sonrakı qonaqlıq məclisində nitq söylədi. 
-  Milyonçu çoxdur, - deyə Alan qeyd etməyi lazım bildi, - ancaq 
Yupiterə and olsun ki, belə nümunəvi milyonçular hələ də tək-
tükdür. 
 
                                                           
                                                                                      1982 - ci il. 
                                                                           
 
 
 
 
 
 
 
 
 
 
 
 
 
 
 
 
93 
 
 
 
 
 
 
 
                                                      A.C. Kronin 
                                                                 --------------------------------                                                                                                                                                                                           
                                                                                    /Şotlandiya/ 
 
      Arçibald  Cozef Kronin 1896 - cı il, iyul ayının 19 - da 
Şotlandiyanın Dunbarşir qraflığında, Kardrossda kasıb bir ailədə 
anadan olmuşdur.Onun atası Patrik Kronin əslən irlandiyalı idi. 
Kroninin anası  Cessi isə şotland protestantlarından idi. O, məktəbi 
qurtarandan sonra 1914-cü ildə Qlazqoya gəldi və imtahan verib 
Qlazqo Universitetinin tibb məktəbinə qəbul olundu. Birinci Dünya 
Müharibəsi başlananda, o, təhsilini dayandırıb ordu sıralarına getdi. 
Kronin 1919 -cu ildə universiteti bitirib və on il Şotlandiyanın kiçik 
bir şəhərində sahə həkimi işlədi. O, işlədiyi müddət ərzində müxtəlif 
xarakterli insanlarla qarşılaşır, onların acınacaqlı həyat tərzi 
Kroninə çox böyük təsir göstərir. 
     Beləliklə, Kronin həyatın amansızlıqlarına sinə gərən bu insanlar 
haqqında kitab yazmağı qarşısına məqsəd qoydu. O, ilk bədii 
yaradıcılığına “Broudi qəsri” /1930/ romanı ilə başladı. Bundan 
sonra, 1935-ci ildə onun ikinci, “Ulduzlar aşağı baxır”romanı işıq 
üzü gördü. 
1937-ci ildə yazıçının yazdığı “Qala” romanı ona böyük şöhrət 
qazandırdı.Çünki bu roman daha tez oxucuların rəğbətini qazandı və 
bir sıra dillərə tərcümə edildi. 
    İkinci dünya müharibəsindən sonra  A. C. Kronin  Amerikaya 
köçdü və bədii yaradıcılığını orada davam etdirdi. Onun “Yaşıl illər” 
/1944/, “Şənonun yolu” /1948/ romanları daha çox kapitalist 
dünyasının eybəcərliklərini açıb göstərən əsərləridir. 
 
 
 
94 
    Həkim A.C.Kronin artıq öz ölkəsinin hüdudlarından kənarda da 
məşhurlaşmışdı. Belə ki, yazıçının “Gənclik illəri”, “İspan bağbanı”, 
“Səlibçiyə abidə”, “Cib dolusu çovdar” və s. kimi romanları ona 
dünya şöhrəti qazandırmışdı. 
    
 
 
 
 A.C.Kronin 1981-ci il, yanvar ayının 6-da vətəndən uzaqda-
İsveçrədə vəfat etdi.  
     A. C. Kronin “İki veronalı” hekayəsinin adını V. Şekspirin eyni 
adlı pyesindən götürmüşdür. Amma bu hekayədə yazıçı ağır işlər 
görən, bütün əzablara dözərək, çətin şəraitdə öz xəstə bacılarını 
sağaltmaqdan ötrü pul qazanan, mübariz iki oğlan surəti 
yaratmışdır. 
 
                                      
 
                    
 
 
 
 
 
 
 
 
 
 
 
 
 
 
 
 
 
 
 
 
95 
 
 
 
 
 
 
 
 
 
 
                   İki  veronalı 
 
 
     Biz İsveçrədən İtaliyanın qədim, gözəl şəhərlərindən  biri olan 
Veronaya gəlirdik. Şəhərin kənarında bizi iki oğlan saxlatdırdı. 
Onlar çiyələk satırdılar. Oğlanların səbətlərindəki yaşıl yarpaqlı 
çiyələklər bizim xoşumuza gəldi. 
-  Onları almayın! - sürücümüz dilləndi. - Siz Veronada bundan 
da yaxşı çiyələklər tapacaqsınız, hələ bu oğlanları demirəm. 
     Sürücünün sifətindən aydınca duymaq olurdu ki, bu 
oğlanların xarici görünüşü onun xoşuna gəlməmişdi. Əlbəttə, 
onların paltarları çirkli və nimdaş idi, amma biz bu iki zəif 
uşağın səliqəsiz saçlarına və ciddi qara gözlərinə baxdıqda onları 
daha yaxından tanımaq istəyini artırırdı. Dostum oğlanlarla 
söhbətindən bildi ki, onlar qardaşdırlar. Nikolanın on üç, 
Cəkopun isə on iki yaşı var idi. 
     Biz onların çiyələklə dolu olan ən böyük səbətini aldıq və 
Veronaya yolumuzu davam etdirdik. 
     Səhərisi biz mehmanxanadan çıxanda həmin iki oğlanı 
yenidən gördük. Onlar meydandakı fəvvarənin yanında dayanıb 
buradan keçənlərin ayaqqabılarını təmizləyirdilər. Onlar çox 
məşğul idilər, amma oğlanlar bizi görən kimi köhnə tanışlartək 
salam verdilər. 
 
 
 
96 
-   Məncə, siz çiyələkləri satmısınız? 
-  Biz çox şeylər edirik, cənab, - deyə Nikola ciddi bir tərzdə 
cavab verdi. O bizə baxdı: 
-   Biz bəzən adamları şəhərin görməli yerlərilə də tanış edirik. 
- Daha yaxşı, - deyə gülümsədim. –Siz bizi şəhərlə tanış 
edərsiniz. Gəlin gedəyin. 
    Onlar bizi şəhərlə tanış etdikcə mən bu oğlanları daha 
yaxından tanımağa başlayırdım. Onlar uşaq idilər və etdikləri 
bəzi hərəkətlərində də uşaqlıq əlamətləri duyulurdu. Amma 
oğlanların sifətində öz yaşlarına uyğun olmayan və heç bir kiçik 
uşaqlarda görünməyən ciddi bir görkəm var idi. 
   O biri həftə də Nikola və Cəkopu gündə bir neçə dəfə 
görürdük. Əgər bizə Amerikan siqareti, ya opera üçün bilet, ya 
da yaxşı bir restoran tapmaq lazım olurdusa, Nikola və Cəkop  
həmişə kömək edirdilər. 
   Onlar bütün günü yayın qızmar günəşi altında ayaqqabı 
təmizləyir, meyvə və qəzet satır, adamları Verona ilə tanış 
edirdilər. Onlar həmişə kömək etməyə hazır idilər, həmişə 
məşğul idilər. 
    Bir axşam mən onları şəhər meydanında gördüm. Nikola 
fəvvarənin yanında oturmuşdu. Cəkop isə başını qardaşının qolu 
üstünə qoyaraq şirin yuxuya getmişdi. Artıq gecə yarı olmuşdu. 
-  Bəs niyə evdə yatmırsınız? - soruşdum. 
   Nikola mənə baxdı. Onun baxışlarında nifrət var idi. 
- Biz axırıncı avtobusu gözləyirik. Avtobus gələndən sonra bütün 
qəzetlərimizi satacağıq. 
-  Siz həmişə beləmi işləyirsiniz? İkiniz də yorğun görünürsünüz. 
- Hələ ki şikayətlənmirik, cənab. 
   Nikola bunu çox nəzakətlə dedi; daha ona sual vermədim, 
oğlana “gecən xeyrə qalsın” deyib mehmanxanaya qayıtdım. 
   Ertəsi gün Nikola ayaqqabılarımı təmizləyəndə dedim: 
- Siz çox işləyirsiniz. Nə yaxşı yeyə bilirsiniz, nə də əyninizə 
geymək üçün paltar ala bilirsiniz. Deyin görüm, pulu necə 
xərcləyirsiniz? 
 
 
 
97 
  Oğlan dinmədi. O, fəvvarə və izdihamlı meydana baxdı. Sonra 
Nikola ciddi bir tərzdə cavab verdi: 
- Bizim planlarımız var, cənab. 
-Yaxşı, biz bazar ertəsi Veronanı tərk edirik. Getməzdən əvvəl 
bəlkə sizin üçün bir şey edə bildik. 
   Nikola buna etiraz etmək istədi, amma Cəkop onu saxladı. 
- Biz hər bazar günü Veronanın yaxınlığındakı kəndə gedirik. 
Oraya həmişə avtobusla gedirik. Cənab, bəlkə sabah siz bizi 
oraya öz maşınınızla aparasınız. 
   Bazar günləri sürücüm işləmirdi, amma mən cavab verdim: 
-  Mən sizi özüm oraya aparacağam. 
   Həmin bazar Veronadan çıxanda düşündüm ki, kənddə bir neçə 
kasıb evin qarşısında dayanacağıq. Bunu böyük maraqla 
gözləyirdim. Hündür, daş hasarlı binanın yanına çatanda 
Cəkopun “zəhmət olmasa burada saxlayın, cənab” deməsi düzü 
məni çox hirsləndirdi, amma  bunu biruzə vermədim. 
- Biz burada çox ləngiməyəcəyik, cənab. Bir saatdan çox 
çəkməz. Əgər istəyirsinizsə, kənddəki kiçik restoranda bizi 
gözləyə bilərsiniz. 
   Oğlanlar bunu deyib hasarın arxasında gözdən itdilər.  
    Mən bir az gözlədim, sonra onların arxasınca getdim. Giriş 
qapısını tapıb döydüm. Bir az gözləməli oldum. Qapıya bir qadın 
yaxınlaşdı və gördüm ki, o, tibb bacısıdır. 
-  Bağışlayın, mən indicə bura iki oğlan gətirdim. 
- A... a, bəli. Nikola və Cəkop. Buyurun içəri, - deyə qadın 
gülümsədi. 
    Biz böyük və səliqəli otaqlarla gedirdik. Mən indi tamam əmin 
oldum ki, bura xəstəxanadır. Bir otağın qapısına çatanda tibb 
bacısı məni dayandırdı, gülümsədi və məndən sakit olmağımı 
xahiş etdi. Biz otağa baxdıq. Oğlanlar çarpayıda uzanmış bir 
qızın yanında oturmuşdular. Qızın iyirmi yaşı olardı. O, əyninə 
gözəl ipək bir jaket geymişdi. Qız bu balaca oğlanların 
danışığına qulaq asırdı. Onların arasındakı səmimi söhbətdən 
aydın olurdu ki, qız onların bacısıdır. Qız oğlanlara daha çox 
 
 
 
98 
oxşayırdı. Mən çarpayının yanındakı stolun üstündə bir dəstə gül, 
meyvə və bir neçə kitab gördüm. 
   Biz geri qayıdanda tibb bacısı bu iki dostum haqqında ətraflı 
məlumat verdi. 
-  Nikola və Cəkopun, bacıları Lusiyadan başqa dünyada heç 
kəsləri yoxdur, - deyə tibb bacısı sözə başladı. – Onların anası 
uşaqlar körpə ikən öldü. Ataları məşhur opera müğənnisi idi. 
Müharibənin əvvəlində Veronanın bombardman edilməsi 
nəticəsində körpələr son ümidləri olan atalarını da itirdilər. 
Bundan sonra oğlanlar bacıları ilə Veronanın küçələrində 
yaşayırdılar. Düşmənlər şəhəri tutanda Nikola və Cəkop 
dağlardakı döyüşçülərə şəhərdən gizli məktublar aparırdılar. 
Onlar məktubları ayaqqabılarının içində döyüşçülərə 
çatdırırdılar. İndi siz başa düşərsiniz ki, onların həyatı necə ağır 
keçib. Bu vaxt onlar həmçinin şəhərdə tək qalmış bacılarını da 
unutmurdular. 
- Müharibə qurtardıqdan sonra, - tibb bacısı davam etdi.- oğlanlar 
Veronaya qayıtdılar və bacılarını tapdılar. Onların bacısı vərəm 
xəstəliyinə tutulmuşdu. 
   Mən ona sual vermək istədim, amma tibb bacısı bunu hiss etdi 
və öz sualına özü cavab verdi. 
- Oğlanlar sonra nə etdilər? İndi siz bu sualın cavabını 
görürsünüz. Onlar bacılarını buraya gətirdilər və bizdən xahiş 
etdilər ki, qızı xəstəxanaya götürək. Artıq Lusiya günü-gündən 
yaxşılaşır. O, hətta yenidən oxuyacaq. Lusiya bu cəhətdən 
atasına çəkib. Əlbəttə, indi hər şey çətindir. Ərzaq çatışmır, 
dərman çatışmır. Biz adamlardan xahiş etməliyik ki, 
xəstəxanamıza yardım etsinlər. Bizə Yalnız  hər həftə bu iki 
oğlan yardım edir. Onların harada işlədiyini bilmirik, amma 
bilirik ki, onlar bu işi görməkdə çox yaxşı edirlər. 
   Mən tibb bacısına təşəkkür edib xudahafizləşdim. Oğlanlar 
qayıdana kimi maşında oturub  gözlədim. Bir azdan hər ikisi 
gəlib çıxdı. Maşına minəndə mənə elə gəldi ki, onlar bayaq 
gördüyüm uşaqlar deyil. 
 
 
 
99 
 Uşaqlar indi daha təmkinli, daha ciddi görkəm almışdılar; 
vüqarlı adam kimi oturmuşdular. Sən demə oğlanlar barədə ilk 
təəssüratım aldadıcıymış.  
   Az sonra veronalı iki oğlanla yenidən şəhərə qayıtdım.           
 
                        
                                                                                           1981- ci il. 
 
                 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
100 
 
 
 
                                         Cek  London 
                                                              ------------------------------------                                                                                                                                                                                                                                                                                                                      
                                                                         /ABŞ/ 
 
      Con Qriffit Çeyni 1876-cı il 12 yanvar tarixində San-
Fransisko şəhərində anadan olmuşdur. Conun heç bir yaşı 
tamam olmamış anası Con London adlı fermerlə evlənir. Ögey 
atası onu himayəsinə götürür və sonralar oğul Con atalığının 
soyadını qəbul edir. 
     Cek London çox kiçik yaşlarıdan ağır zəhmətə qatlaşmalı olur. 
Məktəbli illərində qəzetlər satır, on dörd yaşında isə konserv 
fabrikinə işə düzəlir. Lakin işi çox ağır olduğundan buranı tərk 
etməli olur. Qadağan olunmasına baxmayaraq San-Fransisko 
limanında dəniz iblizləri ovu ilə də məşğul olur. 1893-cü ildə 
Yaponiya sahillərinə və Berinq dənizinə dəniz pişiyi ovuna çıxan 
gəmiyə matros düzəlir. İlk dəniz səfəri Londonda olduqca böyük 
təəsüratlat oyatmaqla onun gələcək yaradıcılığına böyük təsir 
göstərir. 
     London yaradıcılığa "Yaponiya sahillərində tayfun" adlı oçerki 
ilə gəlir və bu gəliş kifayət qədər uğurlu olur. Bele ki, San-Fransisko 
qəzetlərindən biri gənc yazıçını mükafatlandırır. Bir az sonra qələmə 
aldığı "Canavar oğlu" (Boston, 1900), "Atalarının tanrısı" (Çikaqo, 
1901) "Şaxtanın övladları" (Nyu-York, 1902), "İnsana inam" (Nyu-
York, 1904), "Ayüzlü" (Nyu-York, 1906), "İtirilmiş sima" (Nyu-
York, 1910) hekayılərindən ibarət toplu, "Qarlar qızı" (1902), 
"Dəniz canavarı" (1904), "Martin İden" romanları yazıçıya böyük 
şöhrət gətirir. 
      Cek London 1916-ci il noyabr ayının 22-də Kaliforniyanın Qlen-
Ellen şəhərciyində vəfat  edir. 
 
 
 
101 
 
        
                   Meksikalı  
 
 
     Heç kim onun tarixçəsini bilmirdi. Onları bir məqsəd, bir 
amal birləşdirirdi. Vətənlərini azad, müstəqil görmək amalı. 
İnqilab etmək üçün onlara silah lazım idi, silah üçün isə çoxlu 
pul! 
    İlk dəfə otağa daxil olanda, hamı ona şübhəli nəzərlərlə 
baxmış, onu cəsus hesab etmişdilər. 
    İlk baxışdan bu oğlan təşkilatın üzvlərinə xoş təsir 
bağışlamadı. Onun on səkkizdən yuxarı yaşı olmazdı. Bunu onun 
baxışlarından sezmək olurdu. O dedi ki, adı Filip Riveradır, 
arzusu inqilab naminə işləməkdir. Daha başqa söz demədi. Sanki, 
onun gözlərindən zəhər damır, soyuq baxışlarının dərinliyində 
şölə saçan alovla kədər birləşirdi. 
    Paulino Vera sual dolu nəzərləri ilə Arelano və Ramosaya 
baxdı. Onların gözlərində şübhə bərqərar oldu. Ancaq həmişə 
olduğu kimi, bu dəfə də Vera cəld tərpənərək yoldaşları ilə 
oğlanın arasında dayandı. 
- Yaxşı, - o, soyuqqanlıqla dilləndi.- siz inqilab naminə iş 
görmək istəyirsiniz. Eləsə, paltonuzu çıxarın və oradan asın. 
Sonra isə bura gəlin. Döşəmə çirklidir. Bu əski, bu da vedrə. Siz 
bu döşəməni və o biri otaqları silib təmizləməlisiniz. Pəncərələri 
də yaddan çıxartmayın. 
-   Bu inqilab üçündür? - oğlan soruşdu. 
-   Bəli, inqilab üçündür, - Vera cavab verdi. 
    Rivera soyuq, şübhəli nəzərlə onlara baxdı. Sonra paltosunu 
çıxarmağa davam etdi. 
-  Yaxşıdır, - o dedi.   
    O, daha başqa heç bir söz demədi. Hər gün gəlib öz işini 
görürdü – süpürür, təmizləyir, şotka ilə döşəməni yuyurdu. 
 
 
 
102 
    Təşkilatın üzvləri bilmirdilər ki, Rivera harada yatır, harada 
yeyib-içir. Bütün bunlar onlar üçün sirr olaraq qalırdı. Bir dəfə 
Arelano ona iki dollar təklif etmişdi. O, başını yırğalamışdı. Vera 
işə qarışmışdı və pulu onun ovcuna qoymaq istəmişdi. Bu vaxt 
Rivera demişdi: 
-   Mən inqilab üçün çalışıram. 
    Yeni inqilab etmək üçün pul lazım idi. Təşkilat üzvləri bunu 
əsas götürürdü. Onlar ağır işlər görür, ac qalmaqlarına razı olur, 
ancaq nəyin bahasına olursa-olsun, pul əldə etmək istəyirdilər. 
Bəzən onlar bütün günü gördükləri iş üçün yalnız bir neçə dollar 
alırdılar.  
    Bir dəfə sahibkar onları qaldıqları otaqlardan çıxaracağı ilə 
hədələmişdi, çünki iki ay olardı ki, onlar ev kirayəsi haqqını 
ödəyə bilməmişdilər. 
    Bu zaman ciddi görkəmli, nimdaş paltarlı, həmişə otaqları silib 
təmizləməklə məşğul olan Filip Rivera  Mey Setbinin stolunun 
üstünə altımış dollar qızıl pul qoymuşdu. 
    Hələ də onlar Filipi başa düşmür, onu yaxından tanıya 
bilmirdilər. Nəsə,  hələlik Rivera yoldaşlarda heç bir inam yarada 
bilməmişdi. O, heç vaxt danışmır, heç bir şey soruşmur, heç bir 
şey də təklif etmirdi. Onlar inqilab barəsində  danışanda, xüsusən 
söhbətlər çox qızğın şəkil alanda Rivera sakitcə dayanıb onlara 
qulaq asır, onları yalnız soyuq baxışlarla süzürdü. Bu oğlan 
vətənpərvərlər üçün bir müəmma olaraq qalırdı. Riveranın 
vaxtının çoxunu harada keçirməsi həqiqətən də bir sirr idi. 
    Bir həftə olardı ki,  Rivera görünmürdü. Hər dəfə geri 
qayıdanda, o, heç bir söz demədən  Mey Setbinin stoluna 
yaxınlaşır, dinməzcə cibindən çıxardığı qızıl pulları onun 
qabağına qoyurdu. Qalan günləri isə Rivera onlarla birlikdə 
keçirirdi. Bir azdan, o, yenidən yoxa çıxır, gecədən xeyli 
keçəndən sonra geri qayıdırdı. 
     Krizis dövrü yaxınlaşdı. İndi həmişəkindən daha çox pul 
lazım idi. Pulu əldə etmək isə daha çətin olmuşdu. 
Vətənpərvərlər pulu son qəpiklərinə qədər verib silah, döyüş 
 
 
 
103 
sursatı almışdılar, ancaq bu hələ kifayət deyildi. Bəhanə axtaran 
batalyonları da silahlandırmaq lazım idi. Ancaq necə? Pul yox 
idi. 
-  Meksikanın azadlığını ya düşünmək mümkün olmayacaq, ya 
da bir neçə min dollar lazım olacaq, - deyə  Paulino Vera son 
sözünü dedi. 
    Bütün sifətləri ümidsizlik ifadəsi bürüdü. 
    Rivera dizi üstə çökərək otağın döşəməsini silirdi. O, dirsəyə 
qədər çırmalanmış çılpaq qolunu şotka ilə birlikdə çirkli suya 
salaraq dərin fikrə getdi. Sonra cəld şotkanı və əllərini sabunla 
yuyub, şotkanı yerindən asdı. 
-   Beş min dollar bəs edər? – Rivera soruşdu. 
    Hamı ona qımışdı. Vera başını buladı və udqundu. Rivera 
danışmadı, ancaq o, indi elə bil fövqəladə bir kəşf etmişdi. 
-  Silahları sifariş verin! Vaxt azdır. Üç həftədən sonra beş min 
dolları gətirəcəyəm. Bu yaxşı oldu. Vuruşmaq üçün hava daha 
isti olacaq. Bu da mənim üçün ən yaxşı fürsət olar, - deyə Rivera 
yoldaşlarının heç bir vaxt səsini eşitmədiyi bir cəldliklə sözləri 
onlara çatdırdı. 
    O ayağa qalxdı, paltarının qolunu aşağı saldı və pencəyini 
geyindi. 
-   Silahları sifariş edin! – o dedi. – Mən gedirəm.        
    Uzun telefon söhbətlərindən, danışıqlarından sonra axşam 
iclası  Kellinin idarəsində keçirildi. O, Nyu-Yorkdan Denni 
Uordu gətirmişdi. Üç həftə bundan əvvəl Billi Karti və Denni 
Uord arasında boks görüşü təşkil etmək nəzərdə tutulmuşdu. 
Yarışa isə indi iki gün qalırdı. Bu yarış hələlik idman 
jurnalistlərindən gizli saxlanılırdı. Ancaq məlum oldu ki, Karti 
bərk zədələnib, xəstə yatır. Onu əvəz edə bilən isə heç kim yox 
idi. İndi ümid üçün işıq ucu  görünürdü. 
-   Sizin qeyri-adi əsəbiniz var, - deyə Kelli Riveraya tərəf döndü 
və ilk baxışdan bir-birini tez anladılar. 
    Riveranın gözlərində nifrət qığılcımları parladı, ancaq 
sifətində bunu hiss etdirmədi. 
 
 
 
104 
-    Mən Uorda qalib gələcəyəm, - deyə Rivera hamıya bildirdi. 
-    Haradan bilirsiniz? Heç onun vuruşmasını görmüsünüzmü? 
     Rivera başını yellədi. 
-   O sizi bir əli ilə gözünüzü yumub-açana kimi vuracaq. 
     Rivera çiyinlərini tərpətdi. 
-  Bir şey demək istəyirsiniz? – deyə görüşü təşkil edən adam 
acıqla soruşdu. 
-   Mən ona qalib gələcəyəm! 
- Yaxşı, siz Roberti tanıyırsınız. O burada olmalıdır, dalıyca 
adam göndərmişəm. 
     Robert gələn kimi Kelli birbaş əsas məsələyə keçdi. 
-  Bura bax, Robert, siz bu kiçik meksikalı ilə lovğalanırdınız. 
Bilirsiniz ki, Kartinin qolu sınıbdır. Yaxşı, deyəsən bu kiçik 
südəmərin əsəbləri möhkəmdir və deyin ki, o, Kartinin yerinə 
çıxış edəcək. Necə bilirsiniz? 
- Yaxşı, Kelli, - deyə Robert astaca cavab verdi. – O, vuruşa 
bilər. 
-  Çox yaxşı, - Kelli katibinə tərəf döndü. – Uorda zəng et! Mən 
fikirləşdim ki, onu xəbərdar edim. Qiymət barəsində. 
     Denni Uord gəldi. İlk baxışdan sakit adama oxşayırdı. Onun 
rəhbəri və məşqçisi də onunla idi. Salamlaşdılar. Denni bir az 
zarafat etdi, hamıya gülümsədi. 
-  Bu oğlandır? – Denni Riveranı müştəri gözü ilə süzdü.- Salam, 
“qoca oğlan.” 
    Riveranın gözləri qəzəbdən alışıb yandı, ancaq bunu büruzə 
vermədi. Hisslərini güclə cilovlayırdı. O, bütün əcnəbilərə nifrət 
edirdi, onları görən gözü yox idi. 
-   Hansı uşaq bağçasından gəlmisən? – Denni soruşdu. 
-  Denni, o, yaxşı oğlandır, - Robert Riveranı müdafiə  etdi. – 
Göründüyü qədər də sakit oğlana oxşamır. 
-  Gəlin, əsas məsələyə keçək. – Denni bir az fasilə verdi və əlavə 
etdi.- Əlbəttə, Karti ilə olduğu kimi, yığılanın 65 faizi çeklə. 
Ancaq bölgü müxtəlif olacaq. 80 faizi mənə çatacaq, - deyə 
Denni rəhbərinə tərəf döndü. – Bu düzdür? 
 
 
 
105 
     Rəhbəri onu təsdiq etdi. 
-   Buyurun, bunu götürürsünüz? – Kelli Riveradan soruşdu. 
     Rivera başını yırğaladı. 
-   Yaxşı, bu belədir, - Kelli aydınlaşdırdı. 
-   Sən dubliyorsan, məhşur da deyilsən. İyirmi faiz sənin, səksən 
faiz isə Denninin. Bu əladır, elə deyilmi, Robert? 
-   Çox yaxşıdır, Rivera, - Robert razılaşdı. – Görürsən, sən hələ 
şöhrətlənməmisən. 
-   Çeklə altımış beş faiz nə qədər edəcək? – Rivera tələb etdi. 
-   Ola bilsin ki, beş min, yaxud da daha çox, səkkiz min, - deyə 
Denni aydınlaşdırdı. – Buna yaxındır. Payına düşən məbləğdən 
ya min, ya da min altı yüz də mənim şöhrətimlə bölüşməlisən. 
Nə deyirsən? Razısan? 
     Rivera dərindən köks ötürdü. 
-  Qalib gələn hamısını götürür, - deyə Rivera qəti son sözünü 
dedi. 
     Aralığa dərin bir sükut çökdü. 
     Denni acıqla bağırdı: 
-   Nəyə görə, balaca küçük?! Dəli şeytan deyir, vur bunun başını 
əz indi. 
-    Qalib gələn hamısını götürür, - Rivera qaşqabaqlı halda təkrar 
etdi. 
-    Nə üçün bu yolu təkid edirsən? – Denni soruşdu. 
-    Mən sənə qalib gələcəyəm, - deyə Rivera birbaşa cavab verdi. 
-   Bura bax, balaca sarsaq, - Kelli mübahisəyə qoşuldu. – Sən 
hələ heç nəsən. Denninin isə dərəcəsi var. Səni  Los-Ancelesdən 
kənarda heç kim tanımır. 
-  Bu vuruşdan sonra hamı tanıyar, - deyə Rivera çiyinlərini 
tərpədərək cavab verdi. 
-  Düşünürsən ki, bir saniyə müddətində mənə qalib gələ 
bilərsən? – Denni birdən dedi. 
     Rivera başını yırğaladı. 
-  Sən mənə heç min il bundan sonra da qalib gələ bilməzsən, - 
Denni onu əmin etdi. 
 
 
 
106 
-  Onda bəs nə üçün əlini ölçürsən? – Rivera dedi. – Əgər pul 
qazanmaq bu qədər asandırsa, nəyə görə onun dalısıyca 
getməyəsən? 
-  Yaxşı, mən sənə göstərərəm! – Denni dəlicəsinə bağırdı. – 
Mən səni rinqdə ölənə kimi əzişdirəcəyəm. Sənin axmaqlığını 
mən bu yolla həll edəcəyəm. Kelli, elanı ver! Qalib gələn 
hamısını götürür! Balaca küçük, mən sənə göstərəcəyəm!  
    Riveranın rinqə çıxmasını soyuq bir tərzdə qeyd etdilər. 
Bəziləri də könülsüz halda əl çalırdı, bu da çox uzun sürmədi. 
Tamaşaçıların heç birisi ona ümid bəsləmirdi, çünki Rivera 
Denninin “nəhəng” əlləri qarşısında quzunu xatırladırdı. Bundan 
başqa, zaldakılar çox məyus görünürdülər, çünki onlar Denni 
Uordla Billi Kartinin görüşünü gözləyirdilər. İndi isə onlar bu 
balaca uşağa tamaşa etməliydilər. 
     Meksikalı oğlan öz küncündə oturub sakitcə gözləyirdi. Bu 
nifrətli oyun təzə boksçunu son dərəcə daha çox 
hiddətləndirmişdi. 
     Başqa boksçular məşqçilərinin rəhbərliyi altında boksun 
sirlərinə yiyələnir, daim məşq edirlər. Əlbəttə, boksa yenicə 
başlayan üçün bu əsas şərtdir. O isə bunları etmədən birbaş rinqə 
çıxmışdı, çünki o, ac idi. İnqilabi təşkilata qoşulana qədər o, heç 
vaxt pul üçün vuruşmamışdı.  
     Bu döyüşdə isə onun yeganə məqsədi qalib gəlmək idi, başqa 
cür də ola bilməzdi. Çünki Meksika vətənpərvərlərinin 
edəcəkləri inqilabın gələcək taleyi bu vuruşmadan asılı idi. 
     Denni Uord isə həyatda yaşamağın ən asan yolunu seçmişdi, 
pul üçün vuruşmaq. Ancaq Riveranın beynində bundan başqa elə 
bir dəhşətli döyüş səhnəsi alovlanırdı ki, bunu oturanlardan heç 
birisi hiss edib, görə bilməzdilər. O, gözlərini geniş açaraq, 
rinqin küncündə sakitcə oturub rəqibini gözləyirdi. 
    Rivera indi Rio Blanko fabrikinin ağ divarlarını, altı min ac 
fəhləni, üz-gözündən yorğunluq süzülən yeddi-səkkiz yaşlı kiçik 
uşaqları görürdü. Səhərdən axşama qədər ağır işlər görən, 
əvəzində isə cəmi on sent alan balaca uşaqlar Riveranın gözünün 
 
 
 
107 
qabağından getmirdi.Onun xəyalında ağır işlərdən sonra 
otaqlarda ölmüş insan başları canlanırdı. O, atasının “özünə 
qəsd” adlandırılmış ölümünü xatırladı. 
    Riveranın xəyalında bundan sonra daha çox versiyalar 
alovlandı: tətil, aclıq, meşələrdə axtardıqları giləmeyvələr, 
rastlarına nə gəldi yedikləri müxtəlif bitkilərin kökləri, 
boğazlarının ağrıması, gecələr isə fəhlələrlə əsgərlərin silahlı 
toqquşmaları, günahsız axıdılmış qanlar, ölmüş insan cəsədləri, - 
bütün bunlar elə bil ki, dünən olmuşdu. 
    Birdən Riveranın qulaqlarına alqış səsləri gəldi, dəniz kimi 
dalğalanan alqış səsləri! 
    Bu alqışlar Denni Uordun ünvanına idi. Alqış sədaları beş 
dəqiqə çəkdi. 
    Rivera Denni Uordun belə sürəkli alqışlarla qarşılanmasını 
gözləmirdi. 
    Denni öz rəqibini “qardaş” kimi salamladı. Onun dodaqları 
tərpəndi. 
-  Meksikalı balaca siçovul, - deyə Denni gülümsəyən dodaqları 
altında mızıldandı. – Mən sənə göstərəcəyəm.         
     Rivera eşitdiyi sözlərə heç bir əhəmiyyət vermədi, onun 
gözlərində saysız-hasabsız silahlar göründü. O, Meksika sərhədi 
boyunca, ucsuz-bucaqsız quru düzənliklərdə istidən əzab çəkən 
vətənpərvərləri görürdü ki, onlar da əllərini açıb silah istəyirdilər. 
    Qonq vuruldu, vuruş başlandı. Tamaşaçılar sevinclərini 
gizlədə bilmirdilər. Hamı Denni Uordu alqışlayırdı. İndiyə kimi 
onlar belə heyrətləndirici açıq vuruş görməmişdilər. 
    Denni məsafənin dörddə üç hissəsini elə sürətlə irəliləyirdi, elə 
bil ki, bu saat Meksikalı oğlanı yeyəcəkdi. Bununla o, bir növ 
meksikalıya məsləhət verdiyini nümayiş etdirirdi. Hər dəfə 
hücuma keçəndə Denni bir-iki zərbəylə kifayətlənmirdi, ardı-
arası kəsilməyən zərbələr endirirdi Riveraya. Riveranın geri 
çəkilməyə yeri yox idi, yeganə imkanı zərbələrdən yayınmaq və 
müdafiə olunmaq idi. 
 
 
 
108 
    Bu boks vuruşması deyildi. Bu, elə bil bıçaqlaşma döyüşü idi, 
indicə bir-birini doğrayacaqdılar. Belə bir vuruşma tamaşaçıları 
heyrətləndirmişdi. Bu iki boksçu rinqdə deyil, sanki qarşı-qarşıya 
dayanmış, bir-birlərinin qanına susamış iki cəngavər kimi 
vuruşurdular. Rivera hələ ayaq üstə dayana bilirdi. Bundan sonra 
iki dəqiqə də keçdi.  
    Sonra hamını heyrətə gətirən hadisə baş verdi. Birdən nəsə 
qarışıqlıq oldu, oyun dayandırıldı. 
    Rivera tək dayanmışdı. Denni – dəhşətli dərəcədə qorxmuş 
Denni, arxası üstə uzanmışdı. Hakim Riveranın bir əlindən tutub 
geri çəkdi və iki qladiator arasında dayanıb saymağa başladı. 
Hakim “beş” deyənə kimi Uordun gözü qarşısında hər şey 
fırlanırdı, yeddi saniyədə bir dizi üstə dayanaraq dincəldi. O, 
“doqquz”dan sonra “on”u deməmiş qalxmağa hazırlaşdı. Əgər 
“on” deyəndə onun dizi döşəməyə dəyməzsə, onda bu “noqdaun” 
hesab edilir, yaxudda ki, “nokaut”. Əgər diz döşəməni tərk 
edərsə, “qalxmış” hesab olunur və bu halda Riveranın onu 
yenidən vurub yıxmağa icazəsi var idi. Riveranın başqa imkanı 
yox idi. Uordun dizləri döşəmədən qalxan kimi Rivera ona zərbə 
endirəcəkdi. O ətrafına baxdı, hakim onun qarşısında 
dayanmışdı. Rivera bilirdi ki, hakim çox asta sayır. Hamı ona 
qarşı idi, hətta, hakim də.   
    Hakim “doqquz” deyən kimi cəld hərəkətlə Riveranı geri 
itələdi. Əlbəttə, bu ədalətsizlik idi. Bu vaxt Uordun yerdən 
qalxmasına açıq imkan yarandı. Denni gülümsədi. 
    İkinci və üçüncü raund da keçdi. Dördüncü raundda Denni 
yenidən noqdauna düşdü. Zaldan qulaqbatırıcı müxtəlif 
qışqırtılar, söyüşlər yağırdı. 
    Vuruşma daha əvvəlki kimi sürətli getmirdi. Hər iki 
boksçunun yorğunluğu aydınca görünürdü. Bu dəfə Rivera 
noqdauna düşdü. Zalı yenidən sevinc dolu səslər, qışqırtı bürüdü. 
Rivera bir dizi üstə duraraq dincəldi. O, bilirdi ki, indi hakim 
saniyələri çox tez-tez sayır. 
-   Öldür onu, Denni! Öldür! – deyə hamı ayağa qalxıb qışqırırdı. 
 
 
 
109 
     Bütün bu səslər Riveraya canavarların ulaşmasını xatırladırdı. 
Rivera isə yaşayırdı, beyni daha aydın işləyirdi. 
    Riveranın xəyalında yenidən düşüncələr qanad açdı: - qızmar 
səhra boyunca uzanan dəmiryolu, Meksikanın polis əsgərləri, 
amerikan polisləri, həbsxanalar, tətildən sonra acından korluq 
çəkən kasıblar. Və birdən o gördü ki, parlaq və ecazkar inqilab 
şəfəqləri bütün bu çirkabları doğma torpaqdan silib təmizlədi. 
Hər bir nifrətli baxış bir silah idi. O, silah üçün vuruşurdu. İndi 
Rivera özü silah idi. O, inqilab idi. O, bütün Meksika üçün 
mübarizə aparırdı. 
    Bu zaman fasilə elan olundu. Rivera dəsmal ilə tərini silmək 
əvəzinə ciyər dolusu dərindən nəfəs aldı. 
    Hamı ona qarşı idi. O, satqınlarla əhatə olunmuşdu. On 
dördüncü raundda Rivera Uordu yenidən noqdauna saldı. Hakim 
yavaş-yavaş sayırdı. Rivera isə əllərini yanına salıb dincəlirdi. O 
biri küncdən isə astacadan pıçıltılar eşitdi. 
    Kelli işə qarışdı. O, irəli gəlib Rivera ilə danışdı: 
-  Yıxılın, oğlan. Mən sizə çempion olmağa kömək edəcəyəm. 
    Rivera cavab vermədi. 
    Qonq vurulanda Rivera nədənsə bir az qorxu hissi keçirtdi. 
    Denni bütün zərbələri ehtiyatla işlədirdi. İki raund isə Denni 
Riveraya çox da yaxınlaşmadı, ancaq hərdən sərrast zərbələr 
işlədirdi. Bu raundun sonu Denninin ən yaxşı vuruşduğu 
dəqiqələr idi. Bütün tamaşaçılar ayaq üstə durmuşdu. Vuruşun nə 
ilə nəticələnəcəyi hamı üçün maraqlı idi. 
-  Nə üçün vuruşmursan? – deyə tamaşaçılar Riveradan tələb 
edirdilər. Hamı qışqırırdı: 
-  Sən fırıldaqçısan! Kimliyini gizlədirsən! Öldür onu, Denni! 
Öldür! 
     Bütün bu zalda yalnız Rivera soyuq adam olmuşdu onlarçün. 
     Rivera ağır zərbədən səntirlədi, aşağı oturdu və tez özünü ələ 
aldı. O, geri çəkiləndə əlləri ixtiyarsız yanlarına düşmüşdü. 
Denni düşündü ki, bu onun imkanı idi, ancaq o, oğlanın 
ürəyiyumşaqlığından istifadə etdi. O, Riveranı qucaqlayaraq  
 
 
 
110 
istirahət edirdi. Rivera hakimdən onu aralamağı tələb etdi. Geri 
çəkilən kimi Denni  yıxıldı. Ayağa qalxanda Rivera onun sağ 
çənəsindən və boynunun aşağı tərəfindən bir-birinin ardınca üç 
güclü zərbə vurdu. Hakim bu zərbələri saymaya bilməzdi. Bu 
açıq-aydın ədalətsizlik olardı. 
-   Say! – deyə Rivera hakimin üstünə dəlicəsinə qışqırdı. 
    Hakim sayıb qurtarandan sonra Denninin sekundantı onu 
yerdən götürüb öz  küncünə apardı. 
-   Kim qalib gəlir? – deyə Rivera tələb etdi. 
    Hakim könülsüz halda onun əlindən əlcəyi çıxartdı və əlini 
göyə qaldırdı. 
   Riveranı heç kəs təbrik etmədi. O, heç nəyə əhəmiyyət 
vermədən öz küncünə tərəf addımladı. Onun sekundantı isə artıq 
çoxdan getmişdi. O, əyilib kəndirin arasından keçəndə, ona 
dikilmiş minlərlə qəzəbli baxışlarla rastlaşdı. Onlar bu gəlmələrə 
o vaxta kimi nifrətlə baxacaqlar ki, bütün on min gəlmələri 
süpürüb atana kimi. Riveranın dizləri titrəyirdi, həyəcandan 
hıçqırırdı. 
    Bir azdan isə Riveranın gözləri qarşısında qəzəbli baxışlar 
əriyib yox olmuşdu. Təngnəfəslikdən başı hərlənsə də, o, irəli 
can atırdı. Bir zaman Rivera onlara silah xatırlatmışdı. Rivera 
onlar üçün qorxunc bir silah idi, çünki inqilab həqiqətə 
çevrilmişdi. 
   İndi Rivera hər yerdə şölənənən inqilab alovlarını aydın 
görürdü...      
 
                                                                                              1985 - ci il.
  
 
                                   
 
 
 
 
 
 
111 
 
                                           Ernest  Heminquey 
                                           --------------------------------                                                                                        
                                                      /Amerika/ 
      Ernest Heminquey 1899-cu il iyul ayının 21-də Çikaqo şəhəri 
yaxınlığındakı Ouk-Park şəhərciyində dünyaya göz açıb. Atası 
Klarenz Edmont Heminquey həkim, anası Qrey Holl isə evdar 
qadın olub. Ailədə yeddi uşaqdan ən böyüyü olan Ernest uşaqlıq 
vaxtlarında mütaliəyə və balıq ovuna xüsusi maraq göstərib. 
Təbiətcə sağlam olan Ernest gənclik illərində boks və futbol ilə 
mütəmadi şəkildə məşğul olub. 
    Ədəbiyyata olan marağı isə çox erkən, "Trapeze" adlı məktəb 
qəzetində əsasən məktəbin idman yenilikləri və keçirilən konsert 
proqramlarından hazırladığı reportajlarla debüt etdikdən sonra 
yaranır. Məhz bu illərdə yazıçı olacağını qəti qərarlaşdıran 
Ernestin "Manitin məhkəməsi" adlı ilk hekayəsi 1916-cı ildə 
"Tabula" adlı məktəb jurnalında çap olunur. Daha sonra boksun 
səhnəarxası və çirkin tərəfləri haqqında "Məsələ dərinin 
rəngindədir" adlı ikinci hekayəsi işıq üzü görür. 
     1916-cı ilin yayında valideynlərinin asılılığından azad olmaq 
üçün dostları ilə Şimali Miçiqana yollanır. Bu səyahət onda 
sonralar yaradıcılığına da ciddi təsir göstərəcək dərin təəssüratlar 
buraxır. 
     Məktəbi bitirdikdən sonra valideynlərinin universitetə qəbul 
olma tələblərinə məhəl qoymayıb Kanzas-Sitiyə yollanır. Burada 
"Star" qəzetinə işə düzəlir. Məhz bu illərdə Ernest Heminqueyin 
özünəməxsus bədii yaradıcılıq üslubu və həmişə hadisələrin 
mərkəzində olma vərdişləri formalaşır. Sonralar polisdə müxbir 
işləyən Erenst dəfələrlə cinayətlər, qətllər, yanğınlar və s. bu kimi 
təhlükəli hadisələrlə üzləşməli olur. 
 
 
 
112 
     Ernest Heminqueyin “Yaz selləri” (1926), “Günəş də qalxır” 
(1926), “Silahlara əlvida” (1929), “Olmaq, ya olmamaq” (1937), 
“Zənglər kimin üçün çalınır” (1940), “Çay içrə ağaclara sarı” 
(1950), “Qoca və dəniz” (1952) və s. kimi əsərləri ona dünya şöhrəti 
qazandırmışdır. 
     Ernest Heminquey 2 iyul 1961- ci ildə vəfat etmişdir. 
     Onun ölümündən sonra “Okeanda adalar” (1970), “Cənnət 
bağları” (1986), “İlk baxışdan doğru” (1999), “Kilimancaro 
ətəklərində” (2005) kimi romanları çap edildi.              
      
                       
 
 
 
 
 
 
 
 
 
 
 
 
 
 
 
 
 
 
113 
                      Qatillər   
 
 
     Yeməkxananın qapısı açıldı və iki nəfər naməlum adam içəri 
daxil oldu. Onlar piştaxtanın qarşısında əyləşdilər. 
-  Nə içəcəksiniz?- Corc onlardan soruşdu. 
- Bilmirəm, - onlardan biri cavab verdi,- Albert yeməyə nə 
istəyirsən? 
-  Bilmirəm,- Albert dilləndi. - Bilmirəm, heç, nə yeyim. 
    Bayırda hava get-gedə qaralır, pəncərədən düşən küçə işıqları 
otağı daha da işıqlandırırdı. Onlar piştaxtanın qarşısında oturub 
menyunu oxuyurdular. Piştaxtanın o biri tərəfindən  Nik Adams 
onlara baxırdı. Bu, naməlum adamlar içəri girəndə Adams Corca 
nəsə deyirdi. 
- Mən alma sousu ilə qızardılmış donuz əti və  kartof püresi 
yeyəcəyəm, - deyə birinci adam dilləndi. 
-  O, hələ hazır deyildir. 
-  Bəs nə üçün onu menyuya yazmısınız? 
- Bu, axşam yeməyi üçündür, - Corc aydınlaşdırdı,-  Siz bu 
yeməyi saat 6-da yeyə bilərsiniz. İndi isə saat 5- dir. 
-  Sizin saatda altıya iyirmi dəqiqə işləyibdir,- ikinci adam dedi. 
-  Bu saat iyrmi dəqiqə irəlidir,- deyə Corc cavab verdi. 
-  Eee... cəhənnəm olsun sənin saatın da,- deyə birinci adam əsəbi 
halda donquldandı.- Bəs indi yeməyə nəyin var? 
- Sizə verməyə hər cür buterbrodumuz var,- Corc dedi,- Siz 
həmçinin qaxac edilmiş donuş əti, yumurta yeyə bilərsiniz. 
- Mənə göy noxud ilə qızardılmış cücə, kartof püresi və yağ gətir. 
-  Bunlar axşam yeməyidir, - Corc təkrar etdi. 
- Deməli, istədiyimiz bütün yeməklər axşam üçündür? Siz belə 
işləyirsiniz? 
-  Mən sizə dedim ki, indi yumurta, qaxac edilmiş donuz əti... 
- Yaxşı, mənim üçün yumurta və donuz əti gətir,- deyə Albert  
Corcun sözünü kəsdi. 
 
 
 
114 
   O, əyninə sinəsinə qədər düymələnmiş qara palto və başına 
cıdırçı papağı qoymuşdu. Onun ağ, kiçik sifəti və dartılmış 
dodaqları var idi. O, ipək şərf və əlcək geymişdi. 
-  Mənə yumurta və donuz ətir gətir,- deyə ikinci adam dilləndi. 
   Onların ikisinin də boyu eyni idi. Sifət quruluşlarında 
müxtəliflik aydınca görünsə də, amma geyimlərindən elə bil ki, 
əkizdilər. Onlar dirsəklərini piştaxtaya söykəyərək, irəli 
əyilmişdilər. 
-  İçməyə bir şey varmı?- Albert  soruşdu. 
-  Gümüş pivə, cincə eyl var, -  Corc cavab verdi. 
-  Məncə içməyə bunlar yaxşıdır. 
-  İndicə sadaladığın içkidən  gətir. 
-  Necə də cansıxıcı şəhərdir, - İkinci adam dilləndi. 
-  Buranı necə adlandırırlar? 
-  Qərbi Çikaqonun Cənub  şəhəri. 
- Belə şəhər haqqında eşitmisən?- deyə Albert dostundan 
soruşdu. 
-  Xeyr,- dostu dilləndi. 
-  Gecələr burada nə edirsiniz?- Albert soruşdu. 
- Onlar şam edirlər,- Albertin dostu dilləndi,- Onların hamısı 
bura şam etməyə gəlirlər. 
-   Bu doğrudur,- Corc dedi. 
-   Siz belə düşünürsünüz? - Albert Corcdan soruşdu. 
-   Əlbəttə. 
-   Siz ağıllı oğlansınız, elə deyilmi? 
-   Yəqin ki. 
-  Siz yaxşı oğlan deyilsiniz.- İkinci adam dedi. – Albert, elə 
deyil? 
-  O, səfehdir,- Albert dedi. O, Nikə tərəf döndü. - Sənin adın 
nədir? 
-   Adams. 
-  Daha bir ağıllı oğlan. - Albert dedi.- Maks, bu necə, 
ağıllıdırmı? 
-    Bu şəhər ağıllı adamlarla doludur, - Maks dedi. 
 
 
 
115 
   Corc sifariş edilmiş yeməkləri mətbəxin pəncərəsindən götürüb 
piştaxtanın üstünə - Albertin və Maksın qabağına qoydu. Sonra 
pəncərəni yenə də bağladı. 
-  Sizinki hansıdır? - Corc Albertdən soruşdu. 
-  Məgər xatırlamırsan? 
-  Qaxac edilmiş donuz əti və yumurta. 
-  Ağıllı olduğunu bir daha sübut etdin, - Maks dedi. 
    O, irəli əyilərək donz ətini və yumurtanı götürdü. Onların hər 
ikisi yeməklərini əlcəklə yeyirdilər. Corc onların yeməklərinə 
fikir verirdi. 
-  Nəyə baxırsan? – Maks Corcdan soruşdu. 
-  Heç bir şeyə. 
-  Lənətə gələsən. Sən indi mənə baxırdın. 
-  Bəlkə, oğlan səninlə zarafat etmək istəyir, Maks. - Albert dedi.            
    Corc güldü. 
-  Gülmə! - Maks Corca əmr etdi. 
-  Yaxşı. - Corc bu arada susmağı üstün tutdu. 
-  O, elə düşünür ki, bu yaxşıdır. - Maks Albertə tərəf dönərək 
qımışdı.- O, elə bilir ki, bu yaxşıdır. Bu da bunların ağıllısı. 
-   O, alimdir, - Albert qımışdı. 
     Onlar yeməklərinə davam etdilər. 
-  Piştaxta arxasındakı oğlanın adı nədir? – Albert Maksdan 
soruşdu. 
-   Ey, yaxşı oğlan, - Maks Niki səslədi,- öz dostunla piştaxtanın 
arxasından çıxıb bura gəlin. 
-   Fikriniz nədir? – Nik soruşdu. 
-   Heç bir fikrimiz yoxdur,- Albert dedi.  
     Nik onlara tərəf gəldi. 
-    Nə demək istəyirsiniz? - Corc soruşdu. 
     Bunun sənə dəxli yoxdur,- Albert dedi. – Mətbəxdə daha kim 
var? 
-   Zənci. 
-   Zənci nə edir, orada? 
-   Bu yeməkləri  o bişirir. 
 
 
 
116 
-   Ona de ki, bura gəlsin. 
-   Axı, deyin görüm, nə istəyirsiniz? 
-   Zəncini bura çağır! 
-   Harada olduğunuzu bilirsiniz?- Corc soruşdu 
-   Biz, lənətə gəlmiş harada olduğumuzu çox yaxşı bilirik,- Maks 
dedi.- Sizcə, biz axmaq adamlara oxşayırıq? 
- Sən çərənləyirsən, - Albert ona dedi, - Bununla mübahisə 
etməyə dəyməz. Qulaq asın,- Albert Corca dedi. - Zənciyə de, 
bura gəlsin. 
-   Siz ona nə etmək istəyirsiniz? 
-  Heç bir şey.  Ağıllı oğlan, başı bir az işlətmək lazımdır. Biz 
zənciyə nə edə bilərik? 
    Corc mətbəxin qapısını bir balaca araladı və zəncini səslədi: 
-  Səm, bir  dəqiqəliyə bura gəlin. 
    Mətbəxin qapısı açıldı və zənci oğlan göründü. 
-   Nə olub? - O, soruşdu 
    O, piştaxta arxasında oturmuş iki naməlum adamın 
nəzərlərinin ona dikildiyini gördü. 
-   Yaxşı, zənci, siz orada sağ tərəfdə durun, - Albert dedi. 
     Səm əynində döşlük, piştaxta arxasında oturanlara baxdı. 
-  Bəli, cənab,- Albert oturduğu stoldan qalxdı. - Mən ağıllı oğlan 
və zənci ilə mətbəxə gedirəm. Mətbəxə qayıt, - Albert zənciyə 
əmr etdi. 
    Albert yeməyini də götürüb, onların arxasınca mətbəxə getdi 
və onların arxasınca mətbəxin qapısı örtüldü. Maks isə piştaxta 
ilə üzbəüz qoyulmuş güzgüyə baxırdı. 
- Yaxşı, cavan oğlan,- Maks gözünü güzgüdən çəkmədən 
dilləndi. -  Niyə danışmırsınız? 
-   Nə barədə? 
-  Albert, cavan oğlan bizə lazım olan bir şey barəsində bilmək 
istəyir - Maks  Alberti səslədi. 
-   Bəs ona niyə demirsən?- Albertin səsi mətbəxdən gəldi. 
-   Sən bütün bunlar haqqında nə düşünürsən? 
-   Bilmirəm. 
 
 
 
117 
-   De görüm, nə düşünürsən? 
     Maks danışanda gözünü güzgüdən çəkmirdi. 
-   Mən deyə bilmərəm, - Corc dedi. 
-   Albert, cavan oğlan səhərdən bəri düşündüyünü bizə danışmaq 
istəyir. 
-   Mən səni yaxşı eşidirəm,- Albert mətbəxdən dilləndi. 
-  Cavan oğlan, siz bir balaca dirəyə tərəf dayanın. Maks, siz isə 
bir az sola çəkilin,- deyə Albert mətbəxdən göstəriş verdi. O, elə 
bil ki, bir qrup adamın şəklini çəkəcəkdi. 
-  Deyin, görüm, cavan oğlan, - Maks dedi,- sən nə baş 
verəcəyini düşünürsənmi? 
    Corc susurdu. 
-  İndi mən sənə deyəcəyəm,- Maks sualına özü cavab verdi.- Biz 
bir İsveçi öldürmək istəyirik. Məhşur Ol Andersonu 
tanıyırsanmı? 
-  Bəli. 
-  O, hər gecə bura şam etməyə gəlir, elə deyilmi? 
-  Bəzi vaxtlarda gəlir. 
-  O, bura saat 6- da gəlir, elə deyilmi? 
-  Əgər gəlsə. 
-  Biz hər şeyi bilirik, cavan oğlan,- Maks dedi. - Əvvəllər kinoya 
gedirdiniz? 
-  Bir dəfə. 
-  Sizin kimi cavan oğlan kinoya tez-tez getməlidir. 
-  Siz  Ol  Andersonu niyə öldürmək istəyirsiniz? O, sizə bir şey 
edib? 
-  Onun bizə toxunmağa heç imkanı da olmayıb. O, bizi heç vaxt 
görməyib. 
- O, bizi ancaq bircə dəfə görmək istəyir,- Albert mətbəxdən 
dilləndi. 
-  Axı, siz onu niyə öldürmək istəyirsiniz?- Corc təkrar soruşdu. 
- Biz onu bir dostumuzun xatirinə görə öldürmək istəyirik. 
Dostumuzun təkidinə görə, cavan oğlan. 
-  Sus!- Albert mətbəxdən qışqırdı.- Deyəsən çox çərənlədin. 
 
 
 
118 
- Yaxşı, mən cavan oğlanı bir az əyləndirmək istədim, elə 
deyilmi? 
-   Sən çox danışırsan,- Albert dedi. – Zənci ilə ağıllı oğlan özləri 
üçün necə lazımdırsa burada əylənirlər. 
    Corc divardakı saata baxdı.  
-  Kimsə gəlib yemək istəsə, deyərsən ki, yemək yoxdur. Əgər 
təkid etsə, deyərsən ki, get özün bişir. Sonrası ilə sənin işin 
yoxdur. Başa düşdün, cavan oğlan? 
- Aydındır, - Corc dedi. – Bundan sonra bizə nə etmək 
fikrindəsiniz? 
-   Bu asılıdır,- Maks dedi,- sizin ağlınızın bütövlüyündən. 
    Corc yenə də saata baxdı. Saat yeddiyə on beş dəqiqə işləyirdi. 
Bu vaxt qapı açıldı və bir taksi sürücüsü içəri girdi. 
-   Salam, Corc. – O, dedi, - Şam etməyə bir şey varmı? 
-   Səm gedibdir. – Corc dedi. – Yarım saatdan sonra qayıdacaq. 
- Yaxşı, mən gedim. – Sürücü məyus halda geri döndü. Saat 
yeddiyə iyirmi dəqiqə işləyirdi. 
-   Bax, belə, cavan oğlan,- deyə Maks Corcu təriflədi. – Sən indi 
əsl centlmensən. 
- O, bildi ki, mən onun başını üzərdim,- Albert mətbəxdən 
dilləndi. 
- Xeyr, - Maks dilləndi, - bu çox yaxşı oğlandır. O, mənim 
xoşuma gəldi. 
    Saat yeddiyə beş dəqiqə qalırdı. Corc dedi: 
-   O, daha gəlməyəcək. 
    Bir azdan iki nəfər də yeməkxanaya daxil oldu. Corc 
mətbəxdən onlar üçün buterburod gətirdi. İkinci dəfə Corc 
mətbəxə gedəndə onlardan biri əlindəki boşqabla Corcun 
arxasınca mətbəxə girdi. O, mətbəxdə Albertin və küncdə 
ağızlarına dəsmal tıxanmış Səmi və Niki gördü. Albertin silahını  
görəndə həmin adam susmağa məcbur oldu. Corc isə heç bir şey  
olmayıbmış kimi buterburodu yağ kağızına  büküb onun 
zənbilinə qoydu.  Buterburodu alan adam Corcun haqqını verib 
səssizcə yeməkxananı tərk etdi. 
 
 
 
119 
 -   Deyəsən, cavan oğlan hər şeyi bacarır,- Maks dedi. 
 -   Bəli, - Corc dedi, - sizin dostunuz, Ol Anderson gəlmədi. 
 -   Biz, ona, on dəqiqə də vaxt verərik,- Maks dedi. 
     Maks əvvəlcə güzgüyə, sonra saata baxdı. Saatın əqrəbi 
yeddinin üstündə idi. Sonra səkkizə beş dəqiqə də işlədi. 
-   Gəl gedək, Albert - Maks dedi. – O gəlməyəcək. 
-   Yaxşısı budur ki, beş dəqiqə də gözləyək,- Albert mətbəxdən 
dilləndi. 
     Bu vaxt bir nəfər də içəri girdi. Corc ona hazır yemək 
olmadığını bildirdi. O da çıxıb getdi. 
-   Gəl gedək, Albert - Maks yenə də Alberti səslədi. 
-    Bəs, bu iki cavan oğlan və zənci nə olsun? 
-    Onlar yaxşı oğlandır. 
-    Elə düşünürsən? 
-    Bəlkə, onlarla qurtaraq? 
-    Mən belə işi xoşlamıram, - Albert dedi. –  Bu iyrənc işdir. 
-    Cəhənnəm olsun bunlar da! – Maks qışqırdı. 
-    Deyəsən çox çərənləyəcəksən,- Albert dedi. 
      O, mətbəxdən çıxarkən əlindəki silahı paltosunun altındakı 
kəmərə saldı və silah görünməmək üçün paltosunun düyməsini 
bağladı. 
-    Hələlik, cavan oğlan, bəxtin gətirdi, - deyə Corca tərəf  baxdı. 
-  Bu doğrudur, - Maks dedi. – Sən, at yarışlarında iştirak 
etməlisən. 
      Onlar yeməkxananı tərk etdilər. Corc pəncərədən onların 
arxasınca baxdı. Sonra dərhal mətbəxə girib, Nikin və Səmin 
ağzındakı dəsmalları çıxartdı. 
-    Mən daha bunu istəmirəm, - Səm dedi. 
      Nik ayağa qalxdı. 
-     Corc, o şeytan balaları nə istəyirdilər? 
-     Onlar Ol Andersonu öldürmək istəyirdilər, - Corc təlaş içində 
dilləndi. 
-  Onlar, Anderson bura, yemək yeməyə gələndə güllə ilə 
öldürmək istəyirdilər. 
 
 
 
120 
-   Ol Andersonu? 
-   Bəli, Ol Andersonu. 
-   Onlar getdilər? 
- Getdilər. Qulaq as,- Corc Nikə dedi,- yaxşı olar ki, sən 
Andersonu görəsən. Bu barədə onu xəbərdar etmək lazımdır. 
-   Yaxşı. 
-   Yaxşısı budur, sən burda qalasan, - Səm dedi. 
-   Əgər istəyirsən sən getmə,  - Corc dedi. 
-   Mən onu görməliyəm, - Nik Corca dedi. - Ol Anderson harada 
yaşayır? 
-   O, Hirkin evində kirayənişin qalır, - Corc Nikə dedi. 
-   Mən, bu dəqiqə ora gedirəm, - Nik dedi. 
     Bayırda qaranlıq olmasına baxmayaraq, küçə işıqları gediş-
gəliş yollarını  işıqlandırmışdı. Üç evdən sonra Hirkin evi idi. 
Nik iki pillə yuxarı qalxdı və zəngi basdı. Yaşlı bir qadın qapını 
açdı. 
-    Ol Anderson burada olur? 
-    Onu görmək istəyirsiniz? 
-    Bəli, əgər evdədirsə. 
     Qadın  Nikə onun arxasınca gəlməsinə işarə etdi. O, dəhlizin 
qurtaracağındakı qapını döydü. 
-    Kimdir?- içəridən  Ol Andersonun  səsi eşidildi. 
-  Bir nəfər sizi görmək istəyir, cənab Anderson,- qadın dilləndi.- 
O, Nik Adamsdır. 
-    Gəlin. 
      Nik qapını açıb otağa girdi. Ol Anderson paltarlı çarpayıda 
uzanmışdı. Anderson ağır çəkili boksçu idi. O, başının altına iki 
yastıq qoymuşdu. Anderson Nikə tərəf baxmadan: 
-    Nə olub?- deyə soruşdu. 
-    İki nəfər Henrinin yeməkxanasına gəldi. Məni və zənci oğlanı 
bağlayıb, səni öldürəcəkləri haqqında danışırdılar, - Nik nəfəsini 
dərmədən, birnəfəsə fikrini bildirdi. 
      Nikin belə danışması Ol Anderson üçün gülməli göründü, 
amma o dinmədi. 
 
 
 
121 
-  Onlar səni, yeməkxanaya girəndə öldürmək fikrində idilər,- 
Nik davam etdi. 
     Ol Anderson danışmadan divara baxırdı. 
-   Corc səni xəbərdar etmək üçün məni bura göndərdi, - deyə 
Nik sözünü tamamlamaq istədi. 
-  Mən onların kimə oxşadıqlarını da bilmək istəmirəm, - Ol 
Anderson dedi. 
    O yenə də divara baxdı. 
-   Xəbərdarlığınıza görə təşəkkür edirəm. 
-   İstəmirsən polisə xəbər verim? 
-   Xeyr, - Ol Anderson dedi. - Bu yaxşı nəticə verməz. 
-   Bəlkə mənim sizə köməyim dəydi? - Nik soruşdu. 
-   Xeyr. Köməyə heç bir ehtiyac yoxdur. 
-   Bəlkə bu, yalandır? 
-   Xeyr. Yalan deyil. 
    Ol Anderson yenidən divara tərəf çevrildi. 
-  Ancaq mən bir fikri başımdan çıxara bilmirəm. Mən bütün 
günü burada olmuşam. 
-   Şəhərə çıxa bilmirsiniz?- Nik soruşdu. 
-   Xeyr, - Ol Anderson dedi,- mən hər şeydən qaçıram. 
     O, yenidən üzünü divara çevirdi: 
-    İndi heç bir şey etmək mümükün deyil. 
-    Siz bunu bir yolla öz qaydasına qoya bilməzsiniz? 
-  Xeyr. Mən artıq yanılmışam. İndi heç bir şey etmək mümkün  
deyil. 
-   Yaxşı olardı ki, mən gedib Corcu görüm,- Nik dedi. 
-    Hələlik,- Anderson dedi, - gəlişinə görə çox sağ ol. 
     Nik qapını arxadan örtəndə  Anderson hələ də paltarlı 
çarpayıda uzanıb divara baxırdı. 
-   O, bütün günü evdən bayıra  çıxmayıb, - deyə pilləkəndə ev 
sahibəsi Niki qarşıladı. – Məncə o, özünü yaxşı hiss etmir. Mən 
ona belə payız günündə gəzməyi məsləhət gördüm, amma 
nədənsə o, bunu istəmədi. 
-   O, bayıra çıxmaq istəmir. 
 
 
 
122 
-  O, çox yaxşı adamdır. Həm də bilirsiz, o, yaxşı boksçudur. 
-  Bunu bilirəm. 
- Sizin onun sifətinin əvvəlkindən nə qədər dəyişdiyini 
görməmisiniz. O, çox alicənab insandır, - ev sahibəsi dedi. 
-  Yaxşı, gecəniz xeyirə qalsın, xanım Hirk,- Nik dedi. 
-  Mən Hirk deyiləm,- qadın dedi. - mən xanım Belləm. Bu yer 
onundur. Mən indi onun üçün burada qalıram. 
-  Yaxşı, xanım Belli, gecəniz xeyirə qalsın, - Nik təkrar etdi. 
-   Gecəniz xeyirə qalsın,- xanım Belli diləndi. 
    Nik Ol Andersonun yanından çıxan kimi dərhal yeməkxanaya 
gəldi. Corc Niki görən kimi soruşdu: 
-   Ol Anderson evdə idimi? 
-   Bəli,- Nik dedi. – O, otağında idi və bayıra çıxmayacağını 
bildirdi. 
     Zənci oğlan başını mətbəxdəki kiçik pəncərədən çıxarıb dedi: 
-   Mən daha belə sözləri eşitmək istəmirəm. 
-   Sən ona bu barədə bir söz dedin? 
-   Əlbəttə. Mən ona deyəndə, artıq o, hər şeyi bilirdi. 
-   İndi o nə etmək fikrindədir? 
-   Heç bir şey. 
-   Onlar onu öldürəcəklər. 
-   Mən də belə düşünürəm. 
-   O, Çikaqoda nə iləsə qarışıq salınmışdı. 
-   Məncə elədir,- Nik dedi. 
-   Cəhənnəm olsun belə iş. 
-   Bu çox qorxulu işdir,- Nik dedi 
     Onlar daha heç bir söz demədilər. Corc əyilərək əlindəki 
dəsmalla piştaxtanın üstünü sildi. 
-   Görəsən, o, nə etmişdir?- Nik dedi. 
-   Belə çıxır ki, Anderson kiməsə kələk gəlmişdir. Buna görə də 
onu öldürmək istəyirlər,- Corc cavab verdi. 
-   Mən bu şəhərdən gedəcəyəm, - Nik dedi. 
-   Bəli! - Corc dedi.- Bu çox ağıllı fikirdir. 
 
 
 
123 
- Onların onu ələ keçirəcəyini bilə-bilə otaqda gözləyib bu 
barədə fikirləşməyə dözə bilmərəm. Lənətə gəlmiş olduqca 
dəhşətli işdir. 
- Bəsdir, - Corc dedi. - Yaxşı olar ki, siz bu barədə heç 
fikirləşməyəsiniz... 
 
                                          
                                                                                          1984 - cü il.          
 
                                                                                                                   
 
 
 
 
 
 
 
 
 
 
 
 
 
 
 
 
 
 
 
 
 
 
 
                                                                                            
 
 
 
124 
                                                               U. S. Moem 
                                                                                                       -------------------------------------                                                                                                                                                                                                                                                         
                                                                      (Böyük  Britaniya)     
 
 
    Uilyam Somerset Moem 1874 - cü il yanvarın 25 - də  
Parisdə, Fransada yerləşən Britaniya səfirliyində hüquqşünas 
ailəsində anadan olmuşdur. On bir yaşına kimi Uilyam ancaq 
Fransız dilində danışmışdır. Onun valideynləri İngiltərənin 
Kent qraflığından, Kenterberidən  altı mil uzaqlıqda, Uitstebl 
şəhərindən idilər. O, Kenterberidəki Kral məktəbində təhsilini 
davam etdirməyə başlayır. Sonra o, Heydelberq universitetində 
ədəbiyyat və fəlsəfəni öyrənir. 
     U.S.Moem 1892 -ci ildə Londonda müqəddəs Fom 
xəstəxanasının yaxınlığındakı tibb məktəbinə qəbul olur. Tibb 
sahəsindəki təcrübəsi onun 1897 - ci ildə yazdığı “Lambetalı 
Liza” romanında aydın görünür. Moemin ədəbiyyat 
sahəsindəki ilk uğuru 1907- ci ildə yazdığı “Xanım Fredrik” 
pyesi olmuşdur. 
     O, Birinci Dünya müharibəsi zamanı Britaniyanın Mİ-5 
kəşfiyyat idarəsi tərəfindən Rusiyanı müharibədən çıxartmaq 
məqsədilə Amerikadan gəmi vasitəsilə Vladivostoka göndərilir. 
Sonra o, 1917- ci ilin noyabrında Petroqrada gəlir. Burada o, 
Aleksandr Kerenski, Boris Savinkov və başqa siyasi xadimlərlə 
tez-tez  görüşür. Bolşeviklər hakimiyyəti ələ alandan sonra 
Uilyam Rusiyanı tərk edir.  
     Onun kəşfiyyatla məşğul olması işi 1928-ci ildə yazdığı 
“Eşenden, və ya Britaniya agenti” əsərində öz əksini tapmışdır.  
     U.S.Moem 1917-ci ilin mayında Amerikada Siri Velkomla 
evlənir. 
     Müharibədən sonra Moem dramaturgiya sahəsində böyük 
uğurlar qazandı. Onun “Dairə” (1921), “Şeppi” (1933), “Ay və 
qəpik” (1919), “Pirojna və pivə” (1930), “Teatr” (1937), “İti 
ülgüc” (1944) kimi əsərləri bu qəbildəndir. 
 
 
 
125 
      U.S.Moemin “Qəhrəman” (1901), “Missiz Kreddok” 
(1902), “Karusel” (1904), “Cadugər” (1908), “Yarpağın 
titrəməsi” (1921), “Kazuarina” (1926), “Məktub (Cinayət 
hekayələri)” (1930), “Kitab çanta” (1932), “Dar künc” (1932), 
“Ah Kral” (1933), “Cinayət yeri” (1934), “Don Fernando” 
(1935), “Kosmopolitlər” (Qısa hekayələr) – (1936), “Milad 
bayramı” (1939), “Sentyabr şahzadəsi və bülbül” (1939), 
“Fransa müharibədə” (1940), “Taleyin oyuncaqları” (1947), 
“Katalina” (1948), “Kuartet” (1948), “Yazıçının qeyd 
dəftərçəsi” (1949), “Trio” (1950), “Yazıçının düşüncəsi” (1951) 
və s. nəsr əsərləri ona dünya şöhrəti qazandırmışdı. 
    U.S.Moem 1954-cü ildə Kavaler Ordeni mükafatına layiq 
görülmüşdü. 
    Moem 15 dekabr 1965-ci ildə Nitse xəstəxanasında 
sətəlcamdan vəfat etmişdir.  
 
 
 
 
 
 
 
 
 
 
 
 
 
 
 
 
 
 
 
 
 
 
126 
                   
 
                Muzdlu  tərəfdaşlar 
 
 
      Bar adamla dolu idi. Səndi Veskotun qarşısında iki kokteyli 
qoyulmuşdu. O, saatına baxdı, ac olduğunu hiss etdi.Şam 
yeməyini o, saat onun yarısında yeməyi tapşırmışdı. İndi isə saat 
ona qalırdı. Yeva Baret həmişəki kimi yenə gecikirdi. Və o, bunu 
da bilirdi ki, saat on birin yarısından əvvəl yemək üçün heç bir 
şey tapmaq olmayacaq. Bu vaxt başqa bir adam bara daxil oldu. 
Səndi onu salamladı. 
-    Salam, Kotman. Bir şey içəcəksinizmi? 
-    Məmnuniyyətlə, cənab. 
      Kotman təxminən otuz yaşlı, səmimi baxışlı bir adam idi. O, 
görkəmindən gənc bir oğlana bənzəyirdi. Onun dolu bədəni, qara 
saçı və iri qara gözləri vardı. 
-    Stella necədir? - Səndi soruşdu. 
-  Yaxşıdır. Səhnəyə çıxmazdan əvvəl dincəlməyi xoşlayır. Bu 
onun əsəbilərini sakitləşdirir. 
-     Mən bu təhlükəli işi min paunda edərdim. 
-  Bəli, belə bir yüksəklikdən iki metr dərinliyi olan suya 
tullanmağa heç kəs cəsarət edə bilməz. 
-    Bu mənim əvvəllər gördüyüm oyunlardan daha təhlükəlidir. 
      Kotman gülümsədi. O, Səndinin sonuncu sözlərini bir 
kompliment kimi qəbul etdi. 
      Stella onun arvadı idi. Əlbəttə, o, həyatını təhlükəyə ataraq 
bu qorxulu oyunu tamaşaçılar qarşısında icra edirdi. Hündür bir 
yerdən alovlu suya tullanmaq adamlara daha artıq zövq verirdi. 
Stella iyirmi metr hündürlükdən iki metr dərinliyi olan suya 
tullanırdı. O, tullanmazdan əvvəl suyun üzərinə benzin 
tökürdülər və məşəl ilə suyun üzərindəki benzini 
alovlandırırdılar. Bu çox qorxulu oyun idi. 
 
 
 
127 
     Bu vaxt Yeva Baret başqa qonaqları ilə gəldilər. O, çox varlı 
bir Amerikan qadını idi. Onun stolunda həmişə çoxlu qonaqlar 
olurdu. Adətən, onlar yeməkdən sonra kart oynayırdılar. 
-    Pako, yaxşı bir stol hazırla, - deyə Yeva Baret baş xidmətçiyə 
tapşırıq verdi. 
-   Ən yaxşı stolu, - deyə baş xidmətçinin qara gözlərində ona 
qarşı məftunedici bir ifadə göründü. 
-     Siz heç Stellanı görmüsünüz? 
-  Əlbəttə, üç dəfə. Mən indiyə kimi belə qorxunc oyun 
görməmişdim. Mən onun ölümünü görmək istəyirəm. Əlbəttə, o, 
bu gecələrin birində öləcək və  mən bunu öz gözlərimlə 
görəcəyəm. 
       Pako güldü. 
 -    İndi o, elə bir uğur qazanıb ki, gərək  bunu gələn aya kimi 
qoruyub saxlayaq. Avqustun axırına kimi o özünü öldürməsəydi, 
bundan sonra nə edir, etsin. 
       Orkestr çalır, keflənmiş ağalar və xanımlar rəqs edirdilər. 
Musiqi dayanan kimi baş xidmətçi nəzakətlə Yeva Baretin 
qonaqlarını onlar üçün ayrıca düzəldilmiş stola dəvət etdi. 
-     Biz Stellanı buradan daha yaxşı görəcəyik. 
-     Mən sututara yaxın oturmaq  istəyirəm. Buradan onun üzünü 
daha aydın görə biləcəyəm. 
-   O, çox gözəldir?- stol arxasında oturmuş xanımlardan biri 
soruşdu. 
-   O qədər də yox. Gözləri cazibəlidir. Stella hər dəfə bu səhnəni 
göstərəndə öz ölümü üçün qorxur. 
-     Mən buna inanmıram. Bu sadəcə olaraq bir oyundur. Burada 
risk ediləsi heç bir şey yoxdur. 
-    Sən nə haqqında danışdığını bilmirsən. Belə bir hündürlükdən 
dayaz suya tullanmaq və ani olaraq suya çatanda cəld bir 
hərəkətlə dönüb suya baş vurmaq, bu sizin düşündüyünüz qədər 
də asan  iş deyildir. Əgər o, bu hərəkətdə kiçicik bir səhvə yol 
versə, onda onun kürəyi və başı sututarın kənarına dəyib 
parçalana bilər. 
 
 
 
128 
-    Əgər bu risk deyilsə, onda burada qorxulu heç bir şey yoxdur. 
Bu iş dəqiqədən asılıdır. Əgər o həyatına risk etmirsə, deməli bu 
müasir dövr üçün ən böyük möcüzədir. 
      Səhnənin sol tərəfində, stulların arxasında çox hündür bir 
nərdivan vardı. Bir azdan musiqi dayandı, işıqlar söndü. 
Projektor sututarı işıqlandırdı. 
      Bu vaxt Kotman göründü. O, stulların yanındakı nərdivana 
yaxınlaşdı. 
-    Ağalar və xanımlar, - o, yüksək səslə dedi. – Siz indi əsrin ən 
gözəl üzgüçüsünü görəcəksiniz. Madam Stella dünyada ən 
məhşur üzgüçüdür. O, iyirmi metr hündürlükdən iki metr 
dərinliyi olan, alovla şölənənən suya tullanır. Bu indiyə kimi 
görünməmiş möcüzədir. Madam Stella bunu edə biləcək hər 
hansı bir adama yüz paund verməyə hazırdır. Ağalar və xanımlar, 
indi mən sizə madam Stellanı təqdim edirəm. 
      Bu zaman nərdivanın yanında kiçik bir fiqura göründü. O, 
sututara tərəf getdi və ona əl çalanlara baş əydi. Stella əyninə 
ipək kişi xalatı, başına isə üzgüçü papağı geymişdi. Hamı ona 
diqqətlə baxırdı. 
-    Gözəl deyil. - Yeva Baretin stolunda oturan xanımlardan biri 
dedi. 
-  Yaxşı bədən quruluşu var. Siz görəcəksiniz.- Yeva Baret 
xanımlara dedi. 
      Stella xalatını çıxarıb Kotmana verdi. Kotman aşağı düşdü. 
Stella bir anlığa dayandı və adamlara baxdı. Onlar qaranlıqda 
olduğundan Stella onların yalnız ağ sifətlərini görə bildi. Onun 
bədəninə görə uzun ayaqları görkəminə xüsusi gözəllik verirdi. 
      Stella nərdivana çıxmağa başladı. Bu dəfə hündürlük çox idi. 
Onun köməkçisi suya benzin tökməyə başladı. Kotmana yanan 
məşəl verildi. O, nərdivanın qurtaracağındakı kiçik platformada 
dayanmış Stellaya baxdı. 
-     Hazırsanmı? - Kotman qışqırdı. 
-     Bəli. 
-     Tullan! - Kotman bu dəfə daha bərkdən qışqırdı. 
 
 
 
129 
       O, qışqıran kimi əlindəki məşəl ilə suyu odladı. Dəhşətli 
alov göyə qalxdı. Bu vaxt Stella tullandı. O, göydən sanki parlaq 
bir ulduz kimi alovun içərisinə düşdü. Bir azdan Stella suyun 
üzündə göründü. Alqış səsləri ucaldı. Kotman xalatı dərhal onun 
çiyninə atdı. Stella tamaşaçılar qarşısında baş əydi. Sonra o, 
stolların arasından keçərək paltar geyilən otağa getdi. Yenidən 
musiqi başladı. İşıqlar yandı, xidmətçilər stollarda əyləşənlərə 
müxtəlif cürə yeməklər gətirməyə başladılar. 
-     Əla, - deyə bir İngilis həyəcanını gizlədə bilmədi. 
-  Bu inanılmazdır, - deyə qoca hərbçi heç bir şeyə 
inanmayanlara tərəf döndü. 
      Səhnədən sonra Stella öz əri ilə barda oturmuşdu. Bu vaxt 
baş xidmətçi Kotmana yaxınlaşdı: 
-     Cənab Kotman, müdir sizi axtarır. O sizi görmək istəyir. 
-     Hardadır? 
-     Buralarda olar. 
-     Əlimdəki pivəni içib gəlirəm. 
       Sonra Kotman Stellaya tərəf döndü. 
-  Stella, burada qalmaq istəyirsən, yoxsa otağa keçmək 
istəyirsən? 
       Stella cavab vermədi. O, ağlayırdı. Onun solğun 
yanaqlarından göz yaşı axırdı. 
-     Sənə nə olub, əzizim? 
-   Sid, bu gecə mən bunu təkrar etməyəcəyəm, - deyə Stella 
hönkürdü. 
-     Axı, niyə? 
-     Qorxuram. 
       Sid Kotman onu ovundurmaq üçün əlini öz əlinə aldı. 
-     Bilirəm, sən bu dəfə əvvəlkindən daha yaxşı tullanacaqsan. 
Sən dünyada ən cəsur qadınsan. Bir az iç, bu səninçün yaxşı olar. 
-      Xeyr, bu mənim əhvalımı daha da pisləşdirir. 
-    Sən öz tamaşaçılarını intizarda qoya bilməzsən, bunu özün 
yaxşı bilirsən. 
 
 
 
130 
-   Sən bunlarımı deyirsən, bu donuz əti yeyənləri. Onlar nə qədər 
istəyir yeyir, içir, daha başa düşmürlər ki, mən hər dəfə öz 
həyatımı təhlükəyə atıram. 
- Əlbəttə, onlar səni görmək üçün xeyli pul xərcləyirlər. – 
Kotman yavaşca dedi. – Əgər bu gecə qorxub bunu yenidən 
təkrar etməsən, sabah bizim üçün yaxşı olmayacaq. 
- Xeyr, bu olmayacaq. Əsas məsələ budur ki, ikinci dəfə 
tullanmaq mənimçün ölüm deməkdir. Çox ləngidin, əzizim. 
Cənab Espinelə de ki, bu axşam tamaşa ikinci dəfə 
göstərilməyəcək, çünki nədənsə bu gün əsəbilərimi cilovlaya 
bilmirəm. 
- O bununla heç vaxt razılaşmayacaq, çünki adamların 
əksəriyyəti səni görmək üçün şam yeməyinə gəlirlər. 
-    Axı, bacarmaram! 
      Kotman bir anlığa susdu. Stellanın sifətində yenidən göz 
yaşları göründü. O, başa düşürdü ki, Stella onu necə sevir. 
-    İndi mən getməliyəm, əzizim. Espinel məni görmək istəyir. 
-    Nə barədə? 
-   Bilmirəm. Mən ona deyəcəyəm ki, sən hər gecə yalnız bir dəfə 
bu səhnəni göstərə bilərsən. Görək, o buna nə deyəcək. Məni 
burada gözləyirsən? 
-    Xeyr, öz  otağıma gedirəm. 
     On dəqiqədən sonra Stella otaqda tənha dayanmışdı. O, indi 
şən görünürdü. 
-  Əzizim, sənin üçün bir şad xəbər gətirmişəm. Onlar gələn 
aydan bizim pulumuzu ikiqat artıracaqlar, - deyə Kotman 
sevincək halda otağa daxil oldu. 
     O, Stellaya yaxınlaşıb öpmək istədi, amma Stella onu kənara 
itələdi. 
-    Bu axşam yenə də tullanmalıyam? 
-  Mən də qorxuram, amma sən tullanmalısan. Bunun üçün onlar 
bizə ikiqat pul verəcəklər. 
     Stella yenidən ağlamağa başladı. 
-    Bacarmaram, Sid, bacarmaram! Mən özümü öldürəcəyəm. 
 
 
 
131 
     Bu vaxt Kotmanın da gözləri yaşla doldu. Bu göz yaşları onun 
Stellaya qarşı olan hədsiz məhəbbətinin rəmzi idi. 
-   Əzizim,  bilirsən ki, bu nə deməkdir, yenə də köhnə həyat! - 
Kotman Stellaya toxtaqlıq verdi. 
-    Hər şey bundan yaxşıdır. 
      Köhnə həyat! Hər ikisi bunu xatırladı. 
      Sid on səkkiz yaşından başlayaraq rəqslə məşğul olurdu. 
Onun xarici görkəmi gözəl göründüyündən, hətta orta və yaşlı 
qadınlar da pul verib onunla rəqs edirdilər. O öz işindən razı idi. 
O zaman  bu pis həyat deyildi, yaxşı da gəliri olurdu. 
Mehmanxanada iki və ya üç adam bir otaqda yaşayırdılar, çünki 
o zamanlar mehmanxanalarda kirayə haqqı çox ucuz idi. 
     Onlar istədikləri vaxt yerdən dururdular. Günorta yeməyini 
kafedə edirdilər. Sonra saat beşə kimi sərbəst vaxtları olurdu. 
Axşam onlar restorana gedir, yaxşıca şam edirdilər. Yenidən rəqs 
başlayırdı. 
     Hər gün əlli və ya yüz frank qazanmaq olurdu. O günlərə gün 
çatmazdı, çünki onda hamıda pul vardı. Sonra iqtisadi böhran 
başladı. Hər şey dəyişdi. Mehmanxanalar boşaldı, müştərilər 
daha rəqs edənlərə pul vermək istəmədilər. Sidin qazandığı pullar 
günü-gündən azalır və nəhayət tükəndi. Paltarların, ayaqqabıların 
qiymətləri  artdı. 
     Belə bir zamanda Sid Kotman Stella ilə Fransada, dəniz 
sahilində rastlaşdı. O, çox gözəl üzürdü. Stella avstraliyalı idi. O, 
gözəl üzgüçü idi. Kotman hər səhər onu dəniz kənarında görürdü. 
     Bir axşam Stella mehmanxanada rəqs edirdi. Onların ilk 
məhəbbət macərası da buradan başladı. Fəslin sonunda onlar 
evləndilər. 
     Bu vaxtlar onlar üçün ağır keçirdi. Onların hər ikisinin 
mehmanxanada yaşamaları onlar üçün asan olmadı.Bütün 
şeylərini satdılar. Nəhayət,  Nircaya gəlib marafon rəqsinə daxil 
olmağa məcbur oldular. Onlar iyirmi dörd saat rəqs edirdilər. Hər 
saatdan bir on beş dəqiqəlik istirahət olurdu. Bu dəhşət idi. 
 
 
 
132 
    On birinci gün Stellanın ürəyi getdi. Sonra Sid başqa bir tərəf 
müqabili ilə rəqsi davam etdirirdi. Ancaq sonra Sidin xəyalına 
bir fikir gəldi. Stella ona həmişə deyirdi ki, o, kiçik suya hündür 
yerdən tullana bilir. Bu əsl möcüzə idi.  
     Bir dəfə Sid yolda benzinin alovlandığını gördü. Bu zaman o, 
əvvəlki fikrini tamamladı. Alovlu suya tullanmaq - bu adamların 
xoşuna gələcək yeganə möcüzədir. 
      O bu barədə Stellaya danışdı və Stella da bu fikri bəyəndi. 
Kotman dostuna ləvazimat almaq üçün pul lazım olduğunu 
yazdı. 
      Sidin dostu Parisdə sirkdə  bir nömrə göstərmək üçün sirkin 
müdiri ilə onlar arasında bir müqavilə bağlayır. Bu nömrə çox 
böyük uğur qazanır. Sonra onlar dəniz kənarındakı bir barla 
müqavilə bağladılar. Onlar burada yaxşı pul qazanırdılar. 
Əlbəttə, qara gün üçün. 
     Belə bir vaxtda, şöhrətin yüksək zirvəsində olarkən Stella 
bunu birdən dayandırmaq istəyirdi. Kotman ona daha heç bir söz 
demək istəmirdi, çünki onu çox sevirdi. O, Stellanı heç vaxt 
qəmgin görmək istəmirdi. 
-    Əzizim,  bilirsən bu nə deməkdir. Bir az yığdığımız o pulu da 
xərcləsək, acından ölə bilərik. Özün bilirsən ki, burada başqa iş 
tapmaq  mümkün deyil.   
      Stella gözlərinin yaşını sildi və Sidə baxdı. 
-     Bu nədir, əzizim? 
      O, ayağa qalxdı və paltar şkafına tərəf getdi. 
-   İndi mənim üçün hazırlaşmaq vaxtıdır. Bəli, tamaşaçılarımı 
intizarda qoymamalıyam! 
      Stella bu sözləri çox astadan dedi. 
                                                                           
                                                                                 1982 - ci il. 
                                               
 
 
 
 
 
 
133 
 
 
                                             Cessi Stuart                                                                                                                  
                                                                                                      ----------------------------------                                                                                               
                                                          /ABŞ/ 
                                       
                    Məhəbbət 
 
    Dünən bərk  isti  olduğundan taxıl  zəmisi  solmuş, demək 
olar ki,  başdan-başa yamyaşıl görünən sahə, ölgünləşmişdi. Bu  
vaxt mən  atamla çəpərə alınmamış  zəminin kənarı ilə gedirdim. 
İnəklər hər dəfə qayadakı şabalıd ağaclarının arası ilə  gəlib, 
yollarını təzəcə cücərmiş taxıl zəmisindən salırdılar. Onlar 
tıcğarmış zəmini yeyir, köklərini isə kobud ayaqları altında 
tapdalayırdılar. 
    Atam taxıl zəmisinin cərgələri arasıyla addımlayırdı. Bob, 
bizim Koli, atamın qabağıyca gedirdi. Biz qayadakı, başları 
qurumuş ağacların arasında bir yer dələsinin səsini eşitdik. 
- Bob, tut onu,- deyə atam itə əmr etdi. Atam əyilib yerdən 
kökünü yer dələsinin yediyi taxılın saplağı qurumuş  zoğunu 
qaldırdı. Dələlər torpaq  nəm olanda , zəmi təzəcə cücərəndə yeri 
eşib, özlərinə lazım  olan buğdanın şirin, yumşaq köklərini 
yeyirdilər.  Bu əsasən yazda, buğda bir qədər böyüyəndə olurdu. 
Yer dələləri bunu çox  xoşlayırdılar. Onlar cərgələri qazır və 
özlərinə lazım olan yemi tapırdılar.  Biz məhv edilmiş taxılın 
yerinə yenidən buğda dənələri əkməli olurduq. 
    Mən görürdüm ki, atam Bobun arxasınca  düşüb yer dələsini 
axtarır. O, zəmi cərgələrinin üzərindən tullanaraq, qaçmağa 
başladı. Deyəsən, atam yer dələsini görmüşdü. Mən də açıqlıqda 
hürən, gah irəli, gah da geri sıçrayan Boba tərəf qaçmağa 
başladım. Mən qaçdıqca ayağımın altından qopan xırda toz 
 
 
 
134 
zərrəcikləri xəfif küləyin təsiriylə burularaq, arxamca toz buludu 
yaradırdı.  
-  Böyük, qara, erkək bir ilandır,- deyə atam məni xəbərdar etdi.- 
Bob, öldür onu, öldür! 
   Bob ilanın üstünə tullanır, onu dişləyir, sonra yenidən yerə 
atırdı və növbəti həmləyə hazırlaşırdı. Bob bu yaz iyirmi səkkiz 
zəhərli ilan öldürmüşdü, buna görə də o, ilanı necə öldürməyi 
bilirdi. Bob ilanı buraxmaq istəmirdi. O,  vaxtı uzadır, amma 
işini çox məharətlə yerinə yetirirdi. 
- Gəli, ilanı öldürməyək,- dedim. – Qara ilan zəhərsiz ilandır. Bu  
ilanlar sahədən pişiyin tutduğu siçanlardan daha çox siçan tutur. 
Zəhərli ilanları öldürürlər. 
   Mən görürdüm ki, ilan itlə vuruşmaq istəmir. O, itin 
pəncəsindən  qurtulmaq istəyirdi. Bob isə buna imkan vermirdi. 
Mən ilanın nə üçün yaxındakı təpəyə tərəf süründüyünə təəccüb 
etdim. Nəyə görə bu ilanın şabalıd ağaclarından və oradakı qalın 
kolluqlardan çıxıb buraya gəlməsini aydınlaşdırmağa çalışdım. 
Əlbəttə, bu çox təəccüblü idi. İlan  Bobun növbəti hücumuna 
cavab olaraq başını qaldırdı. Mən bu vaxt ona diqqətlə baxdım. 
-  Bu, erkək ilan deyil, dişi ilandır. Bir onun boğazındakı ağ 
zolağa baxın, - deyə mən əlimlə ilanın boğazına işarə etdim. 
-  İlan mənim düşmənimdir, - deyə atam dişini qıcıdı. – Mən 
ilana nifrət edirəm. Bob, öldür onu! Götür, bu ilanı, istədiyin 
kimi əylən! 
   Bob atamın əmrinə itaət etdi. Mən istəmirdim ki, it ilanın bu 
yaraşıqlı boğazından tutsun. Onun boğazı günəş şüası altında 
gözəl görünürdü. Bob onun ağ zolaqlı boynundan tutdu. 
Qəlbimdə Boba nifrət etdim.  
   Bob ilanı dişləri arasında sıxaraq, onu öküz qamçısı kimi 
havada yellədi. Bu zaman ilanın burulmuş boğazından qan 
axmağa başladı. Nəsə yumru, şar kim bir şey ayaqlarıma 
toxundu. Bob ilanı ağzından yerə atdı. Mən ayaqlarıma toxunan 
şeyə baxmaq istədim. Bu ilanın yumurtaları idi. Bob  bu 
yumurtaları ilanın bədənindən salmışdı. O, yumurtaları təpədəki 
 
 
 
135 
qumluqda qoymaq niyyətində imiş, çünki günəş şüası oranı daha 
tez isidirdi və yumurtadan balaların çıxmasını daha da 
asanlaşdırırdı. Bob ilanı qan içərisində qıvrıldığı yaşıllıqdan 
götürüb quru yerə atdı. Onun bədəni yerdə hələ də ağrıdan 
qıvrılırdı. O, oda atılmış yaş ot kimi yığılıb-açılırdı. Bob bu 
zaman öz qəddarlığını bir neçə dəfə təkrar etdi. O,  ilanın 
zəifləmiş bədənini yenidən qamarladı. Bob indi onu ayaqqabı 
bağı kimi havada fırladırdı. Sonra it ilanın  dəlik- deşik olmuş 
qanlı bədənini qumun üzərinə atdı. Onun bədəni son dəfə xəfif 
küləyin yarpağı tərpətdiyi kimi azca tərpəndi və sakitcə torpağa 
sərildi. İlanın ətrafını xırda qan gölməçəsi bürüdü.  
-  Yumurtalara baxmaq istəyirsən?- atam dilləndi. Biz otuz yeddi 
yumurta sanadıq. Mən onlardan birini götürüb, ovcumda ona 
baxdım. Bir az bundan əvvəl onun daxilində həyat var idi. Bəli, 
bu yetişməmiş toxum idi. Daha oradan bala çıxmayacaqdı. Yerin 
hərarəti onu ana qədər isidə bilməzdi. Əlimdəki yumurta 
bildirçin yumurtası böyüklükdə olardı. Onun qabığı nazik, amma 
möhkəm idi. 
- Yaxşı, Bob. Yəqin başa düşdün ki, bu ilan niyə səninlə 
döyüşmək istəmirmiş, - dedim. – Həyat belədir. Hətta, insanlar 
arasında da güclülər zəifləri didir, məhv edir. İt ilanı öldürür, ilan 
quşları məhv edir, quşlar kəpənəkləri  tutur. İnsan isə hər şeyi 
zəbt edir. O, hətta öldürməyi özü üçün əyləncə sayır. 
   Bob ağır- ağır nəfəs alırdı. O, bizim qabağımızca evə tərəf 
gedirdi.Onun dili ağzından bayıra çıxmışdı, görünür bərk 
yorulmuşdu. Bobun qalın tükləri onun istiliyini daha da artırır, 
dili isə elə bil çirkaba toxunub və ağ köpük axırdı. Nə atam 
danışırdı, nə də mən. Hər ikimiz susurduq. Mən hələ də ölmüş 
ilan haqqında düşünürdüm. Günəş şabalıd ağacları arxasında 
batmaqda idi. Torağay oxuyurdu. Ancaq artıq gec idi. Qırmızı 
axşam buludları təpədəki otlağımız üzərində hərəkət edirdi. 
Atam cığırın yanında ayaq saxladı. Külək onun qara saçlarını 
qarışdırırdı. Atamın sifəti belə bir mavi küləkli gündə 
qızarmışdı.Onun gözləri qürub edən günəşə tərəf baxıdrı. “Atam 
 
 
 
136 
ilana nifrət edir” deyə mən düşünürdüm. Yadıma qadınların 
doğum zamanı  necə əziyyətlər çəkdikləri düşdü. Mən onların öz 
körpələrini xilas etmək üçün necə  çarpışdıqlarını  xatırladım. 
Sonra , yenə də Bobun öldürdüyü ilan gözümün önündə canlandı. 
Axırda belə qərara gəldim ki, belə şeylər haqqında fikirləşmək 
mənim üçün  ağılsızlıqdır.  
   Bu səhər mən  atamla çox erkən yataqdan qalxdıq. Atam deyir 
ki, hər kim yerindən erkən durursa, o qazanır, həmin günün 
işlərini vaxtında  görmüş olur. 
   Biz bel, balta,  kərki, külüng və ölçü götürüb, çəpərlənməmiş 
tarlaya yola düşdük. Bob bu gün bizimlə getmədi. 
    Zəmi şehli idi. Atam çiynində bel arxadan gəlirdi, mən isə 
qabaqda gedirdim. Həzin səhər mehi əsirdi. Səhərin bu təmiz 
mehini ciyərlərə çəkəndə adamda bir yüngüllük hiss olunurdu və 
istəyirdin ki, addımları daha da yeyinlədəsən.  Mən dünən 
günorta vaxtı olduğumuz yerə getdim. Qarşıda gözümə nə isə 
sataşdı. Bir az diqqətlə baxdım, gördüm ki, nə isə hərəkət edir. 
Onun hərəkəti bucurqadın kəndirinə oxşayırdı. 
-  Ehtiyatlı ol!- deyə atamı xəbərdar etdim. 
-  Erkək, qara ilandır. 
  Atam mənə tərəf bir addım atıb dayandı. Onun gözləri 
təəccübdən böyümüşdü. 
-  Bunun haqqında nə deyə bilərsən? - atam soruşdu. 
-  Sən indi bu erkək ilanı görürsən. Ona yaxşı nəzər sal! O, ölmüş 
yoldaşının yanında uzanıb. Ola bilsin ki, bu ilan dünən ölən 
yoldaşının iziylə buraya gəlib,- deyə atama izah etdim.  
    Bəli, bu ilan yoldaşının izi ilə gəlmişdir. O, buraya gecə, ay 
işığında, buludlar səmada hərəkət edən zaman gəlmişdi. O, 
sevgilisini burada ölü halda tapmışdır. İlan ölmüş sevgilisinin 
ətrafına məftil kimi sarılmışdı. O bizi görən kimi başını dik 
qaldırdı. İndi o, ölənə qədər bizimlə vuruşmağa hazır idi. Bəli, 
indi bu ilan  son nəfəsinə kimi ölmüş sevgilisinin uğrunda Bobla 
vuruşardı. 
 
 
 
137 
-  Ağac götür,- atam mənə dedi, - onu təpənin üstünə apar ki, 
Bob görə bilməsin. 
-  Siz heç bundan da dəhşətlisini  görmüsünüzmü? 
   Eşitmişdim, ancaq birinci dəfə idi ki, bunu gözlərimlə 
görürdüm. 
    Mən bir ağac götürüb, erkək qara ilanı qayadakı yaşıl, şehli 
otların arasına gətirdim. 
 
                                                               
                                                                                      1981 - ci il. 
                                                                                              
 
 
 
 
 
 
 
 
 
 
 
 
 
 
 
 
 
 
 
 
 
 
 
138 
 
 
                                                  Uilyam  Saroyan                                                                                                                           
                                                            ------------------------------------------                                                                                                                                                                                        
                                                                              /ABŞ/                             
 
                       Filippinli və sərxoş 
 
                   1 
     Oklanda    gedən gəmini gözləyənlər arasında qırmızı rəngli 
palto geyinmiş, səhərdən bəri ara vermədən çərənləyən, 
ətrafdakıları fərqinə varmadan nəlayiq söyüşlər söyən, ucaboylu 
bir kişi hamının nəzər diqqətini cəlb etmişdi. Onun belə yersiz 
danışmasından sərxoş olduğu aydınca hiss olunurdu. Buna görə 
də adamların heç birisi ona əhəmiyyət vermək istəmirdi. Hamı 
gəminin gəlməsini gözləyirdi. Birdən sərxoşun gözü adamlar 
arasında səliqə ilə geyinmiş alçaqboylu filippinli oğlana sataşdı. 
O, oğlana yaxınlaşdı və ona bu adamlar arasında dayanmamağı 
əmr etdi. Sərxoş dedi ki, oğlan ağların olduğu yerdə 
durmamalıdır. İndiyə kimi adamların onların yanında dayanmış 
filippinlini elə bil ki, görmürmüşlər. Çünki oğlan hamı kimi sakit 
bir guşədə dayanıb gəminin gəlməsini gözləyirdi. O, heç bir 
hərəkəti ilə başqalarından fərqlənmirdi. Filippinli oğlan sərxoşun 
bu hərəkətindən qorxmuş kimi oldu. 
   O, sərxoşun dediklərinə əhəmiyyət vermədən adamların arasına 
girdi. Sərxoş ondan əl çəkmədi: 
- Sənə deyirəm, rədd ol burdan! Bura sənin kimilərin yeri 
deyildir. Mən iyirmi dörd ay Fransada vuruşmuşam. Mən əsl 
Amerikalıyam. Mən istəmərəm ki, sən ağların içərisində gəzəsən, 
- deyə sərxoş lovğalandı. 
     
-------------- 
1. Okland –Kaliforniyanın qərbində, San-Fransiskonun şərqində yerləşən 
şəhərdir. 
 
 
 
139 
 
   Oğlan əsəblərini cilovlamağa çalışdı və özünü adamların 
arasına saldı. O, sərxoşa heç bir söz demədi. Sərxoş bununla 
özünün təhqir olunduğunu duydu və oğlanın arxasınca qaçdı. 
Hamı bu səhnədən zövq alırmış kimi dayanıb baxırdılar. 
    Sərxoş: 
-   Sənin belə gözəl paltarlar geyinməyinə ixtiyarın yoxdur. 
    O öz söyüşləri ilə elə bil ki, oğlanı nəyə görəsə 
mükafatlandırırdı. Buradakı qadınlar isə bu söyüşləri sanki 
eşitmirdilər. 
    Giriş qapısı açılan kimi gənc oğlan özünü hamıdan əvvəl 
gəmiyə saldı. O, küncdə qoyulmuş skamyada bir anlıq oturdu və 
yenidən ayağa qalxdı, gizlənmək üçün etibarlı yer axtardı. Oğlan 
artıq sərxoşun söyüşlərini eşitmək istəmirdi. O baxanda Sərxoşun 
qabaq tərəfdən ona tərəf gəldiyini gördü. Onun əlindən qaçıb 
harada gizlənsin? 
    Oğlan yanındakı tualetin qapısını açdı. 
-  Bundan etibarlı yer ola bilməz, - deyə o, cəld qərara gəldi. O. 
içəri girib arxadan qapını bağladı. 
    Sərxoş qarşısına çıxan hər bir adamdan filippinli oğlanı 
soruşurdu. Hamıya da özünün əsl Amerikalı olduğunu sübut 
etməyə çalışırdı. O, müharibədə iki dəfə yaralandığını da deməyi 
unutmurdu. 
    İndi o, əvvəlkindən daha artıq söyməyə başladı. Birdən o, 
bağlı qpını görüb ayaq saxladı. Necə oldusa, başqa birisi oraya 
girmək istəyərkən sərxoş oğlanı gördü. O, oğlanı söyə-söyə 
dərhal oradan çıxmasını əmr etdi: 
-  Sən mənim əlimdən qaça bilməzsən. – Sərxoş oğlanı hədələdi. 
- Sən ağların istifadə etdiyi yerlərdən istifadə etməyə 
səlahiyyətin çatmır, gəl çıx bayıra, yoxsa qapını sındıracağam! - 
deyə  sərxoş daha da qəzəbləndi. 
-  Çıxın, gedin! - oğlan dilləndi.  
    Sərxoş qapını silkələməyə başladı. 
 
 
 
140 
- Onsuz da sən buradan çıxacaqsan. Mən səni buradaca 
gözləyəcəyəm, - deyə sərxoş razı halda dedi. 
- Deyin görüm, mən sizə nə etmişəm? Məni niyə sakit 
buraxmırsınız? - Oğlan qapı arxasından yalvarıcı tərzdə  soruşdu.     
    Oğlan düşünürdü ki, bəlkə başqaları bunu görüb sərxoşu 
buradan apararlar. Amma deyəsən burada heç  kəs yox idi. 
-  Çıxın, gedin! -Oğlan yenidən təkrar etdi. 
    Sərxoş söyə-söyə qapını əvvəlkindən daha bərk silkələməyə 
başladı. Oğlan qapının arxasında qəzəbindən titrəməyə başladı. 
Artıq onun əsəbləri gərilmişdi. O, nə qədər çalışdısa, bu dəfə 
əsəblərini cilovlaya bilmədi. Daxili iztirab oğlana üstün gəldi. O, 
cibindən iti tiyəli bıçağını çıxartdı. 
-  Çıxın, gedin! Məndə bıçaq var! Mən heç kəsə xəsarət yetirmək 
istəmirəm! - Filippinli sərxoşu yenidən xəbərdar etdi. 
   Sərxoş özünün Amerikalı olduğunu bir də xatırlatdı: 
-  İyirmi dörd ay Fransada vuruşmuşam. İki dəfə yaralanmışam. 
Bir dəfə qıçımdan, bir dəfə də ombamdan. Əgər qorxmursan, çıx 
bayıra, - deyə sərxoş oğlanı yenə hədələdi. 
-  Səni öldürərəm. Get buradan! Mən heç kəsi öldürmək fikrində 
deyiləm. Sən sərxoşsan. Çıx get, yalvarıram sənə, get. Yoxsa, 
əlimdən xata çıxar, - deyə oğlan son dəfə xahiş etdi. 
    Oğlan gəminin mühərrikinin saldığı səsi eşitdikcə, elə bil bu 
səs onun əsəblərini daha da qıcıqlandırırdı. O bu səsdən istifadə 
edərək yavaşca qapını açdı və iti addımlarla adamların arasına 
girmək istədi. Bu sərxoşun gözündən yayınmadı. O, cəld əlini 
arxadan atıb oğlanın paltosundan tutdu və özünə tərəf çəkdi. 
Sərxoş paltonu elə bərk dartdı ki, paltonun cırılmış qolu onun 
əlində qaldı. Oğlan geri döndü və var gücü ilə əlindəki bıçağı 
onun böyrünə sancdı. Sərxoş qışqırdı və oğlanın boğazından 
yapışdı. Oğlan isə bıçağı ara vermədən bir neçə dəfə sərxoşun 
böyrünə vurdu, elə bil ki, rinqdə boksçu əldən düşmüş rəqibinə 
zərbələr endirirdi. 
    Sərxoş yerə yıxılan kimi filippinli onu tərk etdi. O, adamların 
yanına gəldi. Tiyəsindən qan damcılayan bıçaq hələ də onun 
 
 
 
141 
əlində idi. Onun tükləri qarışmış, paltosunun qolu cırılmış, 
əvvəlki səliqəsindən heç bir əsər-əlamət qalmamışdı. Hamı nə 
baş verdiyini dərhal anlamışdı. Buna görə də adamlar sakitcə 
dayanıb əlləri titrəyən oğlana baxırdılar. Oğlan özünü itirmişdi. 
O əvvəlcə gəminin qarşı tərəfinə qaçdı, getməyə bir yer axtarırdı. 
Sonra geri dönüb gəminin bir küncündə  dayandı. Ancaq heç 
cürə bir yerdə qərar tuta bilmirdi. Onun cinayət işlətdiyini görən 
adamların heç birisi onunla danışmırdılar. Getməyə heç bir yeri 
yox idi onun. Qarşıda “haqqı”, “ədaləti” müdafiə edən polislər, 
arxada isə hər yerdə özlərini əsl “centlmen” kimi göstərməyə 
çalışan adamlar dayanmışdılar. Oğlan üzünü adamlara tutub 
qışqırdı: 
- Mən onu öldürmək fikrində deyildim. Siz onu niyə 
saxlamadınız? Niyə ona mane olmadınız? Adamı da siçovul kimi 
doğramaq olarmı? Axı, siz bilirdiniz ki, o, sərxoş idi. Mən onu 
vurmaq istəmirdim, amma o mənə getməyə yol vermədi. O məni 
boğmaq istəyirdi. Mən onu xəbərdar etmişdim ki, bir də qarşımı 
kəssə öldürəcəyəm. Bu mənim günahım deyil. Mən Oklanda 
qardaşımı görməyə gedirəm. O, xəstədir. Mən onu görməliyəm! 
Axı, siz onu niyə dayandırmadınız?!     
 
 
                                                                                   1980 – ci il. 
 
 
 
 
 
 
 
 
 
 
 
 
 
 
 
142 
 
 
 
 
 
               Kitabın  içindəkilər 
 
 
 
 
1.  Aqata Kristi.“Baş nazirin  oğurlanması”..........................5 
2.  Aqata Kristi. “Bir milyon dollarlıq istiqrazın  
oğurlanması ..............................................................................26 
3.  Aqata  Kristi. “Mavi kuzənin sirri.....................................39 
4.  A.K.Doyl.  “Brilyant tac” ...................................................62 
5.  A.K.Doyl.  “Göy yaqut” .....................................................73 
6.  Oskar  Uayld. “Nümunəvi milyonçu” .............................. 85 
7.  A.C. Kronin.  “İki veronalı” ..............................................93 
8.  Cek London.  “Meksikalı” .................................................99 
9.   Ernest Heminquey. “Qatillər” ........................................111 
10. S. Moem. “Muzdlu tərəfdaşlar”......................................124 
11. Cessi Stuart. “Məhəbbət” ...............................................131 
12. Uilyam Saroyan. “Filippinli və sərxoş”..........................136 
 
 
 
 
 
 
 
 
 
 
 
 
 
 
143 
 
 
 
                     Aqata Kristi: “Baş nazirin oğurlanması”   
                                                         (Tərcümələr toplusu kitabı)  
                    
                 İngiliscədən çevirəni: Camal  Zeynaloğlu 
 
                     Bakı, “Yazıçı” nəşriyyatı – 2011, - 141 səh. 
 
 
                         Nəşriyyatın baş direktoru:  Şəmsi Mirzəyev 
                       Rəssam:  Süleyman Mustafaoğlu 
                       Operator: Turan Camalqızı 
                       Korrektor: Aysel Zeynalova 
 
               --------------------------------------------------------------- 
                      Yığılmağa verilmişdir:  12.03.2011 
                       Çapa imzalanmışdır:    22.04.2011 
                       Kağız formatı:      60x84   1/16 
                       Fiziki çap vərəqi:  8.2 
                       Sayı: 300 
                       Sifariş: 39 
                       Müqavilə qiyməti ilə 
             -----------------------------------------------------------------       
        “Uni Print” mətbəəsində  çap edilmişdir. 
 
 
 
 
 
 
 
 
 
 
 
 
144 
 
 
 
 
 
 
 
Zeynalov Camal Zeynal oğlu (Camal Zeynaloğlu) – 1958-ci 
ildə Cəlilabadda anadan olub. O, 1975-ci ildə Cəlilabad 
rayonunun Alar kənd orta məktəbini, 1980-ci ildə isə Azərbaycan 
Pedaqoji Xarici Dillər İnstitutunun ingilis-alman dilləri 
fakültəsini bitirib. 
C.Zeynaloğlu “Uğursuz nikah” (1998), “Məni qınamayın” 
(1998), “Qanlı fevral gecəsi” (1999), “Ölümlə üz-üzə” (2000), 
“Tanrı cəzası” (2010)  kitablarının müəllifidir. 
  O, Azərbaycan Yazıçılar Birliyinin üzvüdür. 
