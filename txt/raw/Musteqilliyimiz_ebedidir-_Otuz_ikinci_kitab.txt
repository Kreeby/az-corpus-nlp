 
 
 
 
 
 
───────────────────────────── 
MÜSTƏQİLLİYİMİZ 
ƏBƏDİDİR 
 
o t u z  i k i n c i   k i t a b 
 
yanvar, 2001 - mart, 2001 
 
 
 
 
 
 
         AZƏRNƏġR 
        BAKI-2010 
2 
 
BBK 32 
Ə 56      
 
Buraxılışına məsul 
akademik 
 
  RAMĠZ MEHDĠYEV 
 
 
 
 
  ƏLĠYEV HEYDƏR 
Ə 56  Müstəqilliyimiz əbədidir. B., Azərnəşr, 2010, 512  səh. 
 
Müstəqil Azərbaycan dövlətinin ümummilli lideri Heydər Əliyevin oxuculara təqdim olunan bu 
növbəti cildində Azərbaycana gələn beynəlxalq təşkilatların nümayəndələri ilə görüşlərin, danışıqların, 
Rusiya Federasiyası ilə Azərbaycan arasında qarşılıqlı münasibətlərin inkişafını əks etdirən Bakı 
bəyannaməsinin materialları dərc olunmuşdur. 
Kitabda ulu öndərin Fransaya rəsmi səfəri zamanı bu ölkənin prezidenti Jak Şirak ilə, digər yüksək 
vəzifəli şəxslərlə apardığı danışıqları, Azərbaycan Respublikasının Avropa Şurasına üzv qəbul 
edilməsi ilə əlaqədar təntənəli mərasimdə, AŞ Parlament Assambleyasının sessiiyasında Azərbaycanın 
milli mənafeyini əks etdirən nitqi, mətbuat orqanlarına verdiyi müsahibələri, Azərbaycan, Fransa və 
Ermənistan prezidentlərinin görüşləri və bəyanatları, Azərbaycan–Ermənistan, Dağlıq Qarabağ 
münaqişəsinin sülh yolu ilə həll olunması prosesinə aid materiallar da verilmişdir. 
Bütün cildlərdə olduğu kimi bu cilddə də Prezident Heydər Əliyevin Pespublikamızın sürətli 
iqtisadi tərəqqisi və yüksəlişinə, eləcə də ictimai-siyasi həyatın mühüm məsələlərinə dair materialları 
da öz əksini tapmışdır. 
 
 VVK -32 
 
200807651М  
0801000000
Я

       BBK-32      
© Azərnəşr, 2010 
10 
3 
 
 
KĠTABIN  ĠÇĠNDƏKĠLƏR 
   
BEYNƏLXALQ TƏġKĠLATLARIN – AVROPA ġURASI PARLAMENT 
ASSAMBLEYASININ, ATƏT-in PARLAMENT ASSAMBLEYASININ VƏ AVROPA 
ġURASI NAZĠRLƏR KOMĠTƏSĠNĠN «AQO» MONĠTORĠNQ QRUPUNUN 
NÜMAYƏNDƏLƏRĠ ĠLƏ GÖRÜġDƏ SÖHBƏT 
6 yanvar 2001-ci il…………………………………………………………………………………….. 
 
 
 
 
 
9 
ALMANĠYA FEDERATĠV RESPUBLĠKASININ NÜMAYƏNDƏ HEYƏTĠ ĠLƏ GÖRÜġDƏ 
SÖHBƏT  
6 yanvar 2001-ci il…………………………………………………………………………..………… 
 
 
 
14 
BEYNƏLXALQ TƏġKĠLATLARIN – AVROPA ġURASI PARLAMENT 
ASSAMBLEYASININ, ATƏT-in DEMOKRATĠK TƏSĠSATLAR VƏ ĠNSAN HÜQUQLARI 
BÜROSUNUN, PARLAMENT ASSAMBLEYASININ, AVROPA ġURASI NAZĠRLƏR 
KOMĠTƏSĠNĠN «AQO» MONĠTORĠNQ QRUPUNUN NÜMAYƏNDƏ HEYƏTLƏRĠNĠN 
RƏHBƏRLƏRĠ ĠLƏ GÖRÜġDƏ SÖHBƏTĠ 
8 yanvar 2001-ci il…………………………………………………………………………..………… 
 
 
 
 
 
 
16 
AZƏRBAYCAN RESPUBLĠKASININ PREZĠDENTĠ HEYDƏR ƏLĠYEVĠN  VƏ RUSĠYA 
FEDERASĠYASININ PREZĠDENTĠ  VLADĠMĠR PUTĠNĠN TƏKBƏTƏK GÖRÜġÜ   
9 yanvar 2001-ci il…………………………………………………………………………………..… 
 
 
 
20 
AZƏRBAYCAN–RUSĠYA NÜMAYƏNDƏ HEYƏTLƏRĠNĠN DANIġIQLARI 
9 iyun 2001-ci il………………………………………………………………………………..……… 
 
 
22 
RUSĠYA–AZƏRBAYCAN SƏNƏDLƏRĠ ĠMZALANDIQDAN SONRA  AZƏRBAYCAN 
RESPUBLĠKASININ PREZĠDENTĠ HEYDƏR ƏLĠYEVĠN VƏ RUSĠYA 
FEDERASĠYASININ PREZĠDENTĠ VLADĠMĠR PUTĠNĠN BĠRGƏ BƏYANATLARI  
VƏ MƏTBUAT KONFRANSI 
9 yanvar 2001-ci il……………………………………………………………………..……………… 
 
 
 
 
 
30 
AZƏRBAYCAN PREZĠDENTĠ ADINDAN RUSĠYA FEDERASĠYASININ PREZĠDENTĠ  
VLADĠMĠR PUTĠNĠN ġƏRƏFĠNƏ TƏġKĠL EDĠLMĠġ RƏSMĠ QƏBULDA NĠTQ 
9 yanvar 2001-ci il…………………………………………………………………………..………… 
 
 
 
34 
RUSĠYA FEDERASĠYASININ PREZĠDENTĠ VLADĠMĠR PUTĠNƏ BAKI SLAVYAN 
UNĠVERSĠTETĠNĠN FƏXRĠ DOKTORU DĠPLOMUNUN TƏQDĠM EDĠLMƏSĠ 
MƏRASĠMĠNDƏ NĠTQ  
10 yanvar 2001-ci il…………………………………………………………………………………… 
 
 
 
 
37 
RUSĠYA FEDERASĠYASININ PREZĠDENTĠ VLADĠMĠR PUTĠN ĠLƏ TƏKBƏTƏK 
GÖRÜġ 
10 yanvar 2001-ci il ……………………………………………………………………………...…… 
 
 
 
39 
AZƏRBAYCAN RESPUBLĠKASININ VƏ RUSĠYA FEDERASĠYASININ BAKI 
BƏYANNAMƏSĠ…………………………………………………………………………………...... 
 
 
40 
TÜRKSOY TƏġKĠLATININ XV TOPLANTISINDA ĠġTĠRAK EDƏN TÜRKDĠLLĠ 
ÖLKƏLƏRĠN NÜMAYƏNDƏLƏRĠ ĠLƏ GÖRÜġDƏ SÖHBƏT  
16 yanvar 2001-ci il…………………………………………………………………………………… 
 
 
 
43 
NATO-nun BAġ KATĠBĠ LORD CORC ROBERTSON VƏ ONU MÜġAYĠƏT EDƏN 
ġƏXSLƏRLƏ GÖRÜġDƏ SÖHBƏT 
16 yanvar 2001-ci il…………………………………………………………………………………… 
 
 
 
46 
XALQ ARTĠSTĠ ELDAR QULĠYEVƏ 
17 yanvar 2001-ci il…………………………………………………………………………………… 
 
48 
4 
 
DÜNYA BANKININ AZƏRBAYCAN, ERMƏNĠSTAN VƏ GÜRCÜSTAN ÜZRƏ 
DĠREKTORU XANIM CUDĠ OKONNOR ĠLƏ GÖRÜġDƏ SÖHBƏT 
18 yanvar 2001-ci il…………………………………………………………………………………… 
 
 
 
49 
AZƏRBAYCAN RESPUBLĠKASI MĠLLĠ MƏCLĠSĠNĠN STRASBURQA GEDƏCƏK 
NÜMAYƏNDƏ HEYƏTĠ ĠLƏ GÖRÜġDƏ ÇIXIġ 
19 yanvar 2001-ci il…………………………………………………………………………………… 
 
 
 
53 
TÜRKĠYƏNĠN XARĠCĠ ĠġLƏR NAZĠRĠNĠN BĠRĠNCĠ MÜAVĠNĠ OSMAN FARUQ 
LOĞOĞLUNUN BAġÇILIQ ETDĠYĠ NÜMAYƏNDƏ HEYƏTĠ ĠLƏ GÖRÜġDƏ SÖHBƏT 
20 yanvar 2001-ci il…………………………………………………………………………………… 
 
 
 
58 
RUSĠYA FEDERASĠYASI TƏHLÜKƏSĠZLĠK ġURASININ KATĠBĠ SERGEY ĠVANOV 
ĠLƏ GÖRÜġDƏ SÖHBƏT 
22 yanvar 2001-ci il…………………………………………………………………………………… 
 
 
 
60 
HĠNDĠSTAN RESPUBLĠKASININ PREZĠDENTĠ  ZATĠ-ALĠLƏRĠ CƏNAB 
K.R.NARAYANANA 
22 yanvar 2001-ci il…………………………………………………………………………………… 
 
 
 
62 
HĠNDĠSTAN RESPUBLĠKASININ BAġ NAZĠRĠ ZATĠ-ALĠLƏRĠ CƏNAB ATAL BĠHARĠ 
VACPAĠYƏ 
22 yanvar 2001-ci il…………………………………………………………………………………… 
 
 
 
63 
AVSTRALĠYANIN BAġ VALĠSĠ ZATĠ-ALĠLƏRĠ CƏNAB VĠLLĠAM PATRĠK DĠNƏ 
22 yanvar 2001-ci il…………………………………………………………………………………… 
 
 
64 
AVSTRALĠYANIN BAġ NAZĠRĠ ZATĠ-ALĠLƏRĠ CƏNAB CON HOVVARDA 
22 yanvar 2001-ci il…………………………………………………………………………………… 
 
 
65 
AMERĠKA BĠRLƏġMĠġ ġTATLARININ VĠTSE-PREZĠDENTĠ CƏNAB DĠK ÇEYNĠYƏ 
22 yanvar 2001-ci il…………………………………………………………………………………… 
 
 
66 
FRANSAYA RƏSMĠ SƏFƏRƏ YOLA DÜġMƏZDƏN ƏVVƏL BAKININ BĠNƏ 
BEYNƏLXALQ HAVA LĠMANINDA JURNALĠSTLƏRĠN SUALLARINA CAVAB 
23 yanvar 2001-ci il…………………………………………………………………………………… 
 
 
 
67 
AZƏRBAYCAN RESPUBLĠKASININ PREZĠDENTĠ HEYDƏR ƏLĠYEVĠN FRANSA 
SƏFƏRĠ 
23 yanvar 2001-ci il…………………………………………………………………………………… 
 
 
 
69 
FRANSA RESPUBLĠKASININ PREZĠDENTĠ JAK ġĠRAK ĠLƏ GÖRÜġ 
24 yanvar 2001-ci il…………………………………………………………………………………… 
 
 
70 
GÖRÜġ VƏ RƏSMĠ QƏBUL BAġA ÇATDIQDAN SONRA AZƏRBAYCAN PREZĠDENTĠ 
HEYDƏR ƏLĠYEV VƏ FRANSA PREZĠDENTĠ JAK ġĠRAKIN YELĠSEY SARAYI 
QARġISINDAKI MEYDANA TOPLAġMIġ JURNALĠSTLƏR QARġISINDA 
BƏYANATLARI VƏ ÇIXIġLARI 
23 yanvar 2001-ci  il……………………………………………………………..……………..……... 
 
 
 
 
 
72 
FRANSA – AZƏRBAYCAN TĠCARƏT PALATASININ RƏHBƏRLƏRĠ ĠLƏ GÖRÜġ 
24 yanvar 2001-ci il…………………………………………………………………………………… 
 
 
74 
TÜRKĠYƏLĠ JURNALĠSTLƏRLƏ MÜSAHĠBƏ 
24 yanvar 2001-ci il…………………………………………………………………………………… 
 
 
75 
AZƏRBAYCAN RESPUBLĠKASININ AVROPA ġURASINA ÜZV QƏBUL EDĠLMƏSĠ ĠLƏ 
ƏLAQƏDAR TƏNTƏNƏLĠ MƏRASĠMDƏ NĠTQ 
25 yanvar 2001-ci il…………………………………………………………………………………… 
 
 
 
76 
AVROPA ġURASI PARLAMENT ASSAMBLEYASININ SESSĠYASINDA NĠTQ 
25 yanvar 2001-ci il…………………………………………………………………………………… 
 
78 
5 
 
AVROPA ġURASININ BAġ KATĠBĠ VALTER ġVĠMMER  ĠLƏ GÖRÜġDƏ SÖHBƏT 
25 yanvar 2001-ci il…………………………………………………………………………………… 
 
 
81 
AVROPA ġURASI PARLAMENT ASSAMBLEYASININ SƏDRĠ LORD RASSEL 
CONSTON ĠLƏ GÖRÜġDƏ SÖHBƏT 
25 yanvar 2001-ci il………………………………………………………………………………...…. 
 
 
 
83 
AVROPA ġURASI NAZĠRLƏR KOMĠTƏSĠNĠN SƏDRĠ, LATVĠYANIN XARĠCĠ ĠġLƏR 
NAZĠRĠ ĠNDULĠS BERZĠNġ ĠLƏ GÖRÜġDƏ SÖHBƏT 
25 yanvar 2001-ci il………………………………………………………………………...…………. 
 
 
 
84 
ĠNSAN HÜQUQLARI ÜZRƏ AVROPA MƏHKƏMƏSĠNĠN PREZĠDENTĠ  LUÇĠUS 
VĠLDBAXER ĠLƏ GÖRÜġDƏ SÖHBƏT 
25 yanvar 2001-ci il…………………………………………………………………...………………. 
 
 
 
86 
AZƏRBAYCAN PREZĠDENTĠ HEYDƏR ƏLĠYEVĠN VƏ ERMƏNĠSTAN PREZĠDENTĠ 
ROBERT KÖÇƏRYANIN BĠRGƏ MƏTBUAT KONFRANSI 
25 yanvar 2001-ci il…………………………………………………………………………………… 
 
 
 
87 
AZƏRBAYCAN RESPUBLĠKASININ PREZĠDENTĠ HEYDƏR ƏLĠYEVĠN VƏ 
ERMƏNĠSTAN PREZĠDENTĠ ROBERT KÖÇƏRYANIN TƏKBƏTƏK GÖRÜġÜ 
26 yanvar 2001-ci il…………………………………………………………………………………… 
 
 
 
92 
AZƏRBAYCAN PREZĠDENTĠ HEYDƏR ƏLĠYEVĠN, FRANSA PREZĠDENTĠ JAK 
ġĠRAKIN VƏ ERMƏNĠSTAN PREZĠDENTĠ ROBERT KÖÇƏRYANIN GÖRÜġÜ   
26 yanvar 2001-ci il………………………………………………………………………...…………. 
 
 
 
93 
BĠRGƏ MƏTBUAT KONFRANSINDA BƏYANATLA ÇIXIġLAR 
26 yanvar 2001-ci il…………………………………………………………………………...………. 
 
 
93 
FRANSAYA RƏSMĠ SƏFƏRĠ BAġA ÇATDIQDAN SONRA BAKIYA QAYIDARKƏN 
BĠNƏ HAVA  LĠMANINDA JURNALĠSTLƏRĠN SUALLARINA CAVAB 
27 yanvar 2001-ci il……………………………………………………………………………...……. 
 
 
 
95 
RUSĠYA FEDERASĠYASININ ĠLK PREZĠDENTĠ ZATĠ-ALĠLƏRĠ CƏNAB BORĠS 
YELTSĠNƏ  
29 yanvar 2001-ci il…………………………………………………………………………...………. 
 
 
 
97 
BEYNƏLXALQ VALYUTA FONDUNUN NÜMAYƏNDƏ HEYƏTĠ ĠLƏ  GÖRÜġDƏ 
SÖHBƏT 
30 yanvar 2001-ci il…………………………………………………………………………………… 
 
 
 
98 
ġRĠ-LANKA DEMOKRATĠK SOSĠALĠST RESPUBLĠKASININ PREZĠDENTĠ ZATĠ-
ALĠLƏRĠ XANIM ÇANDRĠKA KUMARATUNQAJA 
1 fevral 2001-ci il………………………………………………………………………..…….………. 
 
 
 
101 
YENĠ ZELANDĠYANIN BAġ NAZĠRĠ ZATĠ-ALĠLƏRĠ XANIM HELEN KLARKA  
1 fevral 2001-ci il ………………………………………………………………………………...…… 
 
 
102 
AZƏRBAYCAN  GƏNCLƏRĠ GÜNÜ MÜNASĠBƏTĠLƏ GƏNCLƏRLƏ GÖRÜġDƏ NĠTQ 
2 fevral 2001-ci il………………………………………………………………………………...……. 
 
 
103 
TÜRKĠYƏ RESPUBLĠKASININ PREZĠDENTĠ ZATĠ-ALĠLƏRĠ  CƏNAB ƏHMƏD 
NECDƏT SEZƏRƏ 
5 fevral 2001-ci il ……………………………………………………………..……………………… 
 
 
 
112 
BOLQARISTAN RESPUBLĠKASININ PREZĠDENTĠ ZATĠ-ALĠLƏRĠ CƏNAB PETER 
STOYANOVA 
5 fevral 2001-ci il……………………………………………………………………………….……... 
 
 
 
113 
6 
 
TÜRKĠYƏ RESPUBLĠKASININ BAġ NAZĠRĠ ZATĠ-ALĠLƏRĠ  CƏNAB BÜLƏND 
ECEVĠTƏ 
5 fevral 2001-ci il …………………………………………………………………………..…………. 
 
 
 
114 
TÜRKĠYƏ RESPUBLĠKASININ XARĠCĠ ĠġLƏR NAZĠRĠ CƏNAB  ĠSMAYIL CƏMƏ 
5 fevral 2001-ci il…………………………………………………………………………………..….. 
 
 
115 
M. V.LOMONOSOV ADINA MOSKVA DÖVLƏT UNĠVERSĠTETĠNĠN REKTORU, 
RUSĠYA ELMLƏR AKADEMĠYASININ AKADEMĠKĠ CƏNAB VĠKTOR SADOVNĠÇĠYƏ   
5 fevral 2001-ci il…………………………………………………………………………………..…. 
 
 
 
116 
BÖYÜK BRĠTANĠYANIN «KASPĠAN» JURNALININ BAġ REDAKTORU, 
AZƏRBAYCANIN DÖVLƏT KĠTABININ NƏġRĠ LAYĠHƏSĠNĠN ƏLAQƏLƏNDĠRĠCĠSĠ 
CEYMS MĠLLERƏ MÜSAHĠBƏ  
6 fevral 2001-ci il………………………………………………………………………………..….…. 
 
 
 
 
117 
ĠSRAĠL DÖVLƏTĠNĠN BAġ NAZĠRĠ  ZATĠ-ALĠLƏRĠ CƏNAB ARĠEL ġARONA 
8 fevral 2001-ci il………………………………………………………………………………...……. 
 
 
124 
UKRAYNA PREZĠDENTĠ ZATĠ-ALĠLƏRĠ CƏNAB LEONĠD KUÇMAYA 
8 fevral 2001-ci il………………………………………………………………………………..……. 
 
 
125 
ĠRAN ĠSLAM RESPUBLĠKASININ PREZĠDENTĠ ZATĠ-ALĠLƏRĠ CƏNAB SEYĠD 
MƏHƏMMƏD XATƏMĠYƏ 
8 fevral 2001-ci il………………………………………………………………………………..……. 
 
 
 
126 
ĠRAN ĠSLAM RESPUBLĠKASININ ALĠ DĠNĠ RƏHBƏRĠ  AYƏTULLAH SEYĠD ƏLĠ 
XAMNEĠ HƏZRƏTLƏRĠNƏ  
8 fevral 2001-ci il…………………………………………………………………………………...…. 
 
 
 
127 
AZƏRBAYCAN BEYNƏLXALQ ƏMƏLĠYYAT ġĠRKƏTĠNĠN PREZĠDENTĠ CƏNAB 
DEVĠD VUDVORDA 
8 fevral 2001-ci il………………………………………………………………………………..……. 
 
 
 
128 
ĠRAN ĠSLAM RESPUBLĠKASININ BAKIDAKI SƏFĠRLĠYĠNĠN ÖLKƏNĠN MĠLLĠ 
BAYRAMI – ĠRAN ĠSLAM ĠNQĠLABININ 22-ci ĠLDÖNÜMÜ MÜNASĠBƏTĠLƏ TƏġKĠL 
ETDĠYĠ RƏSMĠ QƏBULDA NĠTQ 
9 fevral 2001-ci il……………………………………………………………………………………. 
 
 
 
 
129 
BAKI ġƏHƏRĠ YAXINLIĞINDA, ABġERON RAYONU ƏRAZĠSĠNDƏ  «KASPĠAN  FĠġ»  
MÜƏSSĠSƏSĠNĠN AÇILIġI  MƏRASĠMĠNDƏ NĠTQ  
10 fevral 2001-ci il …………………………………………………………………………..……… 
 
 
 
131 
QAMBĠYA RESPUBLĠKASININ PREZĠDENTĠ ZATĠ-ALĠLƏRĠ CƏNAB YAYA 
CAMMEYƏ  
10 fevral 2001-ci il…………………………………………………………………………………... 
 
 
 
135 
TÜRKĠYƏNĠN BAKIDAKI SƏFĠRĠ  QƏDRĠ ECVET TEZCAN ĠLƏ GÖRÜġDƏ SÖHBƏT 
12 fevral 2001-ci il…………………………………………………………………..……………… 
 
 
136 
GÜRCÜSTANIN XARĠCĠ ĠġLƏR NAZĠRĠ ĠRAKLĠ MENAĞARĠġVĠLĠNĠ VƏ ONU 
MÜġAYĠƏT EDƏN NÜMAYƏNDƏ HEYƏTĠ ĠLƏ GÖRÜġDƏ SÖHBƏT 
13 fevral 2001-ci il…………………………………………………………………………...……… 
 
 
 
140 
TÜRKMƏNĠSTANIN PREZĠDENTĠ  ZATĠ-ALĠLƏRĠ CƏNAB SAPARMURAD 
NĠYAZOVA 
15 fevral 2001-ci il ………………………………………………………………………..………… 
 
 
 
144 
«TRUD» QƏZETĠNĠN BAġ REDAKTORU CƏNAB ALEKSANDR POTAPOVA  
15 fevral 2001-ci il………………………………………………………………………..….……… 
 
 
145 
7 
 
QARA DƏNĠZ ĠQTĠSADĠ ƏMƏKDAġLIQ TƏġKĠLATININ (QĠƏT) BAġ KATĠBĠ  
VALERĠ ÇEÇELAġVĠLĠ ĠLƏ GÖRÜġDƏ SÖHBƏT 
16 fevral 2001-ci il…………………………………………………………………………...……… 
 
 
 
146 
ĠQTĠSADĠ ƏMƏKDAġLIQ TƏġKĠLATININ (EKO) BAġ KATĠBĠ ƏBDÜLRƏHĠM 
QƏVAHĠ ĠLƏ GÖRÜġDƏ SÖHBƏT 
17 fevral 2001-ci il………………………………………………………………………...………… 
 
 
 
149 
BRUNEY DARUSSALAMIN SULTANI ƏLAHƏZRƏT HƏSSƏNAL BOLKĠANA 
17 fevral 2001-ci il …………………………………………………………………………..……… 
 
 
151 
KÜVEYT DÖVLƏTĠNĠN ƏMĠRĠ ƏLAHƏZRƏT ġEYX CABĠR ƏL-ƏHMƏD ƏS-SABAHA 
17 fevral 2001-ci il…………………………………………………………………………..……… 
 
 
152 
ESTONĠYA RESPUBLĠKASININ PREZĠDENTĠ ZATĠ-ALĠLƏRĠ CƏNAB LENNART 
MERĠYƏ 
17 fevral 2001-ci il…………………………………………………………………………..……… 
 
 
 
153 
MDB ÖLKƏLƏRĠ SƏRHƏD QOġUNLARI KOMANDANLARI ġURASININ NÖVBƏTĠ 
ĠCLASINDA ĠġTĠRAK ETMƏK ÜÇÜN ÖLKƏMĠZƏ GƏLMĠġ MDB-nin ÜZVÜ OLAN 
DÖVLƏTLƏRĠN SƏRHƏD QOġUNLARI NÜMAYƏNDƏ HEYƏTLƏRĠ ĠLƏ GÖRÜġDƏ 
SÖHBƏT 
20 fevral 2001-ci il…………………………………………………………………………….……. 
 
 
 
 
 
154 
BAKIDA TRASEKA HÖKUMƏTLƏRARASI KOMĠSSĠYASI DAĠMĠKATĠBLĠYĠ 
OFĠSĠNĠN  AÇILIġI MƏRASĠMĠNDƏ NĠTQ   
21 fevral 2001-ci il…………………………………………………………………………...……… 
 
 
 
156 
AVROPA ĠTTĠFAQININ NÜMAYƏNDƏ HEYƏTĠ – HAZIRDA  BU BEYNƏLXALQ 
TƏġKĠLATA SƏDRLĠK EDƏN ĠSVEÇ KRALLIĞININ XARĠCĠ ĠġLƏR NAZĠRĠ XANIM 
ANNA LĠND, AVROPA ĠTTĠFAQININ BAġ KATĠBĠ HAVYER SOLANA, BU 
ĠTTĠFAQIN KOMĠSSARI KRĠSTOFER PATTEN VƏ ONLARI MÜġAYĠƏT EDƏN 
ġƏXSLƏRLƏ GÖRÜġDƏ SÖHBƏT 
21 fevral 2001-ci il………………………………………………………………..………………… 
 
 
 
 
 
 
158 
AZƏRBAYCAN RESPUBLĠKASI MĠLLĠ MƏCLĠSĠNĠN NÖVBƏTĠ ĠCLASINDA 
ERMƏNĠSTAN–AZƏRBAYCAN, DAĞLIQ QARABAĞ MÜNAQĠġƏSĠNĠN SÜLH  YOLU 
ĠLƏ HƏLL OLUNMASI PROSESĠNƏ AĠD MƏSƏLƏNĠN MÜZAKĠRƏSĠNDƏ NĠTQ  
23 fevral 2001-ci il…………………………………………………………………………..………. 
YEKUN NĠTQĠ 
24 fevral 2001-ci il…………………………………………………………………..…………….… 
 
 
 
 
163 
 
171 
XOCALI SOYQIRIMININ  ĠLDÖNÜMÜ  ĠLƏ  ƏLAQƏDAR AZƏRBAYCAN XALQINA 
MÜRACĠƏT 
24 fevral 2001-ci il……………………………………………………………………..…………… 
 
 
 
175 
AMERĠKA BĠRLƏġMĠġ ġTATLARININ AZƏRBAYCANDAKI SƏFĠRĠ ROSS UĠLSON 
ĠLƏ GÖRÜġDƏ SÖHBƏT 
26 fevral 2001-ci il………………………………………………………………………..………… 
 
 
 
176 
BOSNĠYA VƏ HERSEQOVĠNANIN PREZĠDENTĠ ZATĠ-ALĠLƏRĠ CƏNAB JĠVKO 
RADĠġĠÇƏ 
26 fevral 2001-ci il……………………………………………………………..…………………… 
 
 
 
179 
MƏRAKEġĠN KRALI ƏLAHƏZRƏT VI MƏHƏMMƏDƏ 
26 fevral 2001-ci il …………………………………………………………………………………. 
 
 
180 
BOLQARISTAN RESPUBLĠKASININ PREZĠDENTĠ ZATĠ-ALĠLƏRĠ CƏNAB PETER 
STOYANOVA 
26 fevral 2001-ci il …………………………………………………………………………………. 
 
 
181 
8 
 
QANA RESPUBLĠKASININ PREZĠDENTĠ ZATĠ-ALĠLƏRĠ CƏNAB CERRĠ CON 
ROLĠNQSƏ 
26 fevral 2001-ci il …………………………………………………………………………………. 
 
 
 
182 
 «KASTEL» ġĠRKƏTĠNĠN PREZĠDENTĠ PYER KASTEL BAġDA OLMAQLA BU 
ġĠRKƏTĠN NÜMAYƏNDƏ HEYƏTĠ ĠLƏ GÖRÜġDƏ SÖHBƏT 
27 fevral 2001-ci il  ………………………………………………………………………………… 
 
 
 
183 
NAXÇIVAN MUXTAR RESPUBLĠKASI BABƏK RAYONUNUN NEHRƏM KƏNDĠNĠN 
BĠR QRUP SAKĠNĠ ĠLƏ GÖRÜġDƏ SÖHBƏT 
28 fevral 2001-ci il………………………………………………………………………..………… 
 
 
 
185 
«ġEVRON» KORPORASĠYASININ VĠTSE-PREZĠDENTĠ RĠÇARD MATSKENĠN 
BAġÇILIQ ETDĠYĠ NÜMAYƏNDƏ  HEYƏTĠ ĠLƏ GÖRÜġDƏ SÖHBƏT   
28 fevral 2001-ci il……………………………………………………………………………..…… 
 
 
 
192 
ATƏT-in HAZIRKI SƏDRĠ, RUMINĠYANIN XARĠCĠ ĠġLƏR NAZĠRĠ MĠRÇA COANE 
ĠLƏ TƏKBƏTƏK GÖRÜġ 
1 mart 2001-ci il …………………………………………………………………………………….. 
 
 
 
193 
ATƏT-in HAZIRKI SƏDRĠ, RUMINĠYANIN XARĠCĠ ĠġLƏR NAZĠRĠ MĠRÇA 
COANENĠN BAġÇILIQ ETDĠYĠ NÜMAYƏNDƏ HEYƏTĠ ĠLƏ GÖRÜġDƏ SÖHBƏT 
1 mart 2001-ci il………………………………………………………………………………..…… 
 
 
 
194 
Q E Y D L Ə R……………………………………………………………………………………… 198 
  
ġəxsi  adlar  göstəricisi………………………………………………………………………...…… 217 
  
Coğrafi  adlar göstəricisi………………………………………………………………………...… 221 
 
 
9 
 
 
BEYNƏLXALQ TƏġKĠLATLARIN – AVROPA ġURASI PARLAMENT ASSAMBLEYASININ, 
ATƏT-in PARLAMENT ASSAMBLEYASININ VƏ AVROPA ġURASI NAZĠRLƏR 
KOMĠTƏSĠNĠN «AQO» MONĠTORĠNQ QRUPUNUN NÜMAYƏNDƏLƏRĠ ĠLƏ GÖRÜġDƏ 
SÖHBƏT 
 
Prezident sarayı 
 
6 yanvar 2001-ci il 
                              
H e y d ə r   Ə l i y e v:  Hörmətli qonaqlar, mən sizi Azərbaycanda salamlayıram. Azərbaycanda, bəlkə 
də, müxtəlif ölkələrin parlamentlərinin üzvləri, yaxud da səfirləri bu qədər birlikdə olmamışdılar. Mən görürəm 
ki, Avropada bizim ölkəmizə, xalqımıza diqqət get-gedə artır. Güman edirəm, təkcə diqqət yox, yəqin ki, qayğı 
da artır. Ona görə mən sizinlə görüşümdən çox məmnunam.   
Aydındır, siz nə məqsədlə gəlmisiniz. Biz bu barədə sizinlə əvvəllər də görüşmüşdük. Keçən dəfə görüşəndə 
belə fikrə gəlmişdik ki, bir də görüşəcəyik. İndi vaxt gəlib çatıbdır. Siz Azərbaycandasınız. Biz də sizin 
gəlişinizlə əlaqədar və ümumiyyətlə, parlamentə təkrar seçkilərin keçirilməsi ilə əlaqədar çox işlər görmüşük. 
Güman edirəm ki, sabah bu işlərin nəticəsini müşahidə edə biləcəksiniz. Buyurun, sizi dinləyirəm.  
P a u l a  K o k k o n e n  (ATƏT-in Parlament Assambleyasının müşahidə missiyasının rəhbəri, Finlandiya 
parlamentinin üzvü, ATƏT-in fəaliyyətdə olan sədrinin xüsusi nümayəndəsi) Cənab Prezident, bizi qəbul 
etdiyinizə görə çox sağ olun. Mən təəssüf edirəm ki, keçən dəfə, dekabr ayında burada olarkən  sonuncu görüşə 
qatıla bilməmişdim. Amma yenidən Azərbaycana gəlməyimdən çox məmnunam. Burada həmkarlarımızla 
birlikdə olmağımızdan, görüşməyimizdən çox şadıq. Biz söhbət edəndə bir-birimizə söylədik ki, Azərbaycan 
sanki «Nokia» mobil telefonuna bənzəyir. Adamları burada bir-biri ilə calaşdırır, birləşdirir.   
Cənab Prezident, biz doğrudan da onu müşahidə etmişik ki, təkrar seçkilərin keçirilməsi irəliyə doğru bir 
addımdır, inkişafdır. Biz Azərbaycanın bu addımlarını dəstəkləmək və Qərb təsisatlarına inteqrasiyasını 
gücləndirmək məqsədi ilə Sizin ölkənizə gəlmişik. Demokratiya quruculuğu əməkdaşlıq deməkdir,  həm 
dövlətlər arasında, həm də dövlətin özünün daxilində baş verən əməkdaşlıqdır.  
Cənab Prezident, məlumatımız var – Siz hakimiyyət orqanlarına lazımi göstərişlər vermisiniz ki, seçkilərdə 
saxtakarlıq olmasın, hər şey açıq-aydın, şəffaf şəraitdə keçsin. Bilirik ki, belə bir göstərişi cənab Pənahov da 
müvafiq orqanlarına veribdir. Biz yenə də narahatıq, ehtiyat edirik ki, bəlkə yenə də müəyyən çatışmazlıqlar ola 
bilər.    
A n d r e a s   Q r o s s (Avropa Şurası Parlament Assambleyasının Seçkiləri Müşahidə üzrə Xüsusi 
Komitənin sədri): Cənab Prezident, bizim üçün vaxt ayırdığınıza görə mən də Sizə minnətdarlığımı bildirmək 
istəyirəm. Heç olmasa, seçki dairələrinin bir qismində təkrar seçkilərin keçirilməsi barədə qərarın qəbul 
olunmasını biz xoş məramla atılmış və tərəqqiyə doğru addım kimi qiymətləndirmişik. Belə bir addımın atılma-
sında bizim də iştirakımız ona yönəlmişdi ki, cəmiyyətdə olan qüvvələr arasında qarşılıqlı inamın möhkəmlən-
dirilməsinə doğru addımlar ataq, yardım edək. Amma bu qısa müddətdəki müşahidələrimiz belə qənaətə 
gəlməyə bizi sövq edir ki, cəmiyyətdə gözlədiyimiz inamın yaranmasına tam nail olmaq mümkün olmayıbdır. 
Cənab Prezident, ona görə də mən Sizə belə bir sualla müraciət etmək istəyirəm. Siz bunu necə izah edərdiniz 
ki, seçkiyə bir gün qalsa da, cəmiyyətdə qüvvələr arasında qarşılıqlı inamın yaradılmasına çox da nail olmaq 
mümkün olmamışdır.                
H e y d ə r   Ə l i y e v: Mən bunu anlamıram. Fikrinizi bir az dəqiqləşdirin.   
A n d r e a s   Q r o s s:  Belə mühüm tədbirlə qarşılaşan ölkələrdə, adətən, seçkinin keçirilməsinin 
təzahürləri olan ictimai debatların aparılmasının, təbliğat işinin təşkil edilməsinin əlamətləri görünür. Belə 
günləri yaşayan ölkələrdə, adətən, insanlar bazar günü seçkiyə gedib səs vermək əhval-ruhiyyəsinə köklənmiş 
olurlar. Demokratiya üçün ən təhlükəli hal nə müxalifətdir, nə də başqa fikirdə olmaqdır. Demokratiya üçün ən 
təhlükəli hal etinasızlıqdır.   
Bizim nümayəndələrimizin bir qismi artıq iki həftədir, bir qismi isə bir həftədir Azərbaycandadırlar. Biz 
burada ictimaiyyət arasında seçkilərlə əlaqədar qızğın fəallığın olduğunu görmürük. Düzdür, bəzi partiyalar bu 
seçkilərdə iştirak edir, digərləri isə iştirak etmirlər. Baxmayaraq ki, onların iştirak etməsi üçün biz də müəyyən 
cəhdlər göstərdik, bu prosesə töhfə verməyə çalışdıq. Bəzi partiyalarda isə bütün bu prosesin özünə inam 
qalmayıbdır, azdır. Sualım ondan ibarətdir ki, Sizcə, ölkədə baş verən bu proseslərə ictimaiyyətdə və siyasi 
partiyalarda inam, etibar nə üçün daha çox olmadı?  
H e y d ə r   Ə l i y e v: İndi başa düşdüm. Birincisi, mən bilmirəm siz nəyi nəzərdə tutursunuz? Burada ayın 
7-də bütün respublika üzrə seçki keçirilmir, sadəcə, ayrı-ayrı dairələrdə, 11 dairədə seçki keçirilir. Siz bilirsiniz, 
seçkinin qanunu onu tələb edir ki, ümumi seçkilərdə iştirak edən partiyalar, yaxud da fərdi namizədlər öz 
10 
 
təbliğat işlərini qururlar və aparırlar. Bunun üçün onlar kütləvi informasiya vasitələrindən istifadə edirlər. Bir də 
dairələrin çərçivəsində öz işlərini aparırlar. Mən hesab edirəm ki, bu işlər gedir. Amma ümumi respublika 
miqyasında bunu müşahidə etmək bir az çətindir.   
Çünki bu, birincisi, majoritar prinsip əsasında dairələrdə keçirilən seçkilərdir. Mənə verilən məlumata görə, hər bir 
dairədə həm lazımi təşkilati iş aparılıbdır, həm də namizədlər öz seçiciləri ilə görüşlər keçiriblər və seçilmək üçün 
lazımi tədbirlər görüblər. 11 dairədə orta hesabla bir yerə 8 namizəd vardır. Demək, bunun özü insanların fəallığını 
göstərir. Burada etinasızlıq haqqında danışmağa əsas yoxdur. Mən bəzən baxıram, namizədlər bizim televiziya 
vasitəsilə də çıxış edirlər. Onlar dövlət televiziyasından pulsuz istifadə edirlər. Özəl televiziyalarda isə yəqin ki, 
müəyyən pul verir və çıxış edirlər. Mən görürəm, özəl televiziyanın nümayəndələri burada oturublar, onlar da bilirlər 
ki, çıxışlar olur. Bir də deyirəm, bu, ümumxalq seçkiləri deyil, bu, ayrı-ayrı dairələrdə ayrı-ayrı namizədlərin 
seçilməsi üçün aparılan işdir. Bu işi isə birinci növbədə, seçilmək üçün namizədliyini vermiş insanlar özləri aparırlar. 
Seçki dairələri isə onlara şərait yaradır. Dövlət, icra orqanları bu işlərə qarışa bilməz və bir daha göstəriş vermişik ki, 
qarışmasınlar.   
Mən ikinci tərəfi başa düşürəm, siz nə demək istəyirsiniz. Bu da ondan ibarətdir ki, partiyaların bəziləri bu 
seçkidə iştirak etməkdən imtina ediblər. Məsələn, onlardan Müsavat Partiyası əvvəldən seçkilərdə iştirak 
etməkdən imtina edibdir. Milli İstiqlal Partiyası –  mən görürəm, bizim qəzetlərdə yazırlar, özəl televiziyada hər 
gün verilişlər verilir – bir gün deyirlər ki, biz seçkiyə gedirik, o biri gün deyirlər, getmirik.   
Mən bildiyimə görə, hər halda, mətbuatdan aldığım məlumata görə, onlar, nəhayət, partiyanın üzvlərinə 
səlahiyyət veriblər ki, kim istəyir seçilsin. Milli İstiqlal Partiyasının bizə məlum olan bir çox fəalları gəlib 
dairələrdə ərizə veriblər, imza yığıblar, qeydiyyatdan keçiblər və seçilmək üçün çox işlər aparıblar. Ancaq ayın 
4-də onlardan bəziləri dairələrə müraciət ediblər ki, seçkidən imtina edirlər. Ancaq hamısı yox. Milli İstiqlal 
Partiyasının 6 nəfər nümayəndəsi seçkilərdə iştirak edir. Xalq Cəbhəsi Partiyasından 4 nəfər, Yurddaş Parti-
yasından 1 nəfər iştirak edir. Bir nəfər Sosial-Demokrat Partiyasından iştirak edir. Mən müxalifət partiyalarını 
deyirəm. Amma partiyalar var ki, onlar orta mövqedədirlər, nə müxalifətdədirlər, nə də iqtidarda. Onların da 
nümayəndələri iştirak edirlər. Biz hansısa partiyanı məcbur edə bilmərik ki, daha çox namizəd verin.   
Məsələn, Milli İstiqlal Partiyasının çox tanınmış, hörmətli rəhbərlərindən biri Şadman Hüseynov 7-ci dairədə 
ərizə verib, imza toplayıb, qeydə alınmışdı. Hətta plakatlarını gətirmişdi ki, istifadə etsin. Ayın 4-də gəlib deyib 
ki, bizim partiya qərar çıxarıbdır, mən namizədliyimi geri götürürəm. Soruşurlar ki, nə üçün? Deyir ki, partiya 
belə qərar çıxarıbdır. Mən bunu ayın 4-də axşam eşidəndə çox təəssüf etdim. Çünki o şəxs dörd il, Avropa 
Şurasında bizim namizədliyimiz dövrümüzdən indiyə qədər Azərbaycan nümayəndə heyətinin üzvü olubdur və 
özü də orada çox fəal işləyibdir. Amma indi biz ona nə təsir edə bilərik, nə də onu məcbur edə bilərik.      
Ümumiyyətlə, bir çox namizədlər bitərəfdirlər, heç bir partiyaya daxil deyillər. Ancaq siz bilirsiniz ki, 
Azərbaycanda partiyalar əhalinin bütün hissəsini təmsil etmirlər. Əhalinin əksəriyyəti bitərəfdir. Heç bir 
partiyaya daxil deyil və heç bir partiya ilə də əlaqəsi yoxdur. Deputatlığa namizədlərdən 49-u bitərəfdir. Yəni, 
biz bu məsələləri tənzimləyə bilmərik. Ona görə mən hesab etmirəm ki, əhalidə etinasızlıq vardır.   
Bir şeyi də nəzərə almaq lazımdır ki, əsas seçki keçirilən zaman bir neçə ay ölkə üzrə ümumi təbliğat 
aparılır. Partiyalar öz təbliğatını aparır, müstəqil deputatlar öz təbliğatını aparır. Bu, əhalinin, demək olar ki, 
əksər hissəsini əhatə edir. Amma indi tutaq ki, Yasamal rayonundakı 7 nömrəli dairədə beş-altı namizəd vardır. 
Orada,  yaxud Xətai rayonunda, Sabunçu rayonunda – mən Bakını götürürəm – seçkinin keçirilməsinə  heç 
kəsin marağı yoxdur. Bizdə 100 majoritar dairə var. Biri var ki, noyabrın 5-dəki kimi onların hamısına seçki 
keçirilsin,  biri də var ki, 11 dairədə keçirilsin. Təbiidir, sonuncusu ümumrespublika probleminə çevrilə bilməz. 
Ona görə, ola bilər hansısa rayonda hansı dairədə seçki keçiriləcəyindən heç xəbərləri də yoxdur. Ancaq mənə 
verilən məlumatdan bilirəm ki, namizədlər çox fəal iş aparırlar. Bəziləri də, dediyim kimi, əvvəl namizədliyini 
veriblər, qeydiyyatdan keçiblər, sonra namizədliyini geri götürüblər. Bu halda da heç bir şey etmək mümkün 
deyildir. Real vəziyyət bundan ibarətdir.   
P a u l a   K o k k o n e n: Cənab Prezident, icazə verin, öncə sözü səfirlərə verim, sonra Avropa Şurasında 
Azərbaycan üzrə məruzəçiyə söz verərəm.   
P y e t r o   E r k o l e  A Q O  (Avropa Şurası Nazirlər Komitəsinin «Aqo» monitorinq qrupunun rəhbəri, 
Avropa Şurasında İtaliyanın səfiri):  Cənab Prezident, icazə verin, mən də Avropa Şurası Nazirlər Komitəsinin 
«Aqo» monitorinq qrupu adından, səfirlərin təmsilçisi kimi, Sizə müraciət edim. Olduqca məmnunam ki, biz  
Avropa Şurasının Nazirlər Komitəsinin nümayəndə heyətinin, ATƏT və Avropa Şurasının Parlament 
Assambleyalarının nümayəndə heyətlərinin birgə əməkdaşlıq edərək, bu seçkiləri müşahidə etməsini görürük.   
Ötən ilin iyun ayında – o vaxt  İtaliya Avropa Şurası Nazirlər Komitəsinin sədri vəzifəsini daşıyırdı – 
ölkəmizin naziri ilə sizin regionu ziyarət etdik. Məqsədimiz regiondakı vəziyyətlə əlaqədar, məxsusi olaraq 
Azərbaycanın və Ermənistanın Avropa Şurasına qəbul edilməsi ilə bağlı AŞPA-ya məruzə hazırlamaq idi.      
Cənab Prezident, bildiyiniz kimi, İtaliya Avropa Şurası Nazirlər Komitəsinə sədrlik etdiyi vaxt Azərbaycanın 
və Ermənistanın tezliklə Avropa Şurasına qəbul olunmaları üçün əlindən gələn səyləri göstərdi. Lakin 
Azərbaycanda noyabrın 5-də keçirilmiş seçkilərin yekunu qənaətbəxş olmadığına görə, Avropa Şurasında 
11 
 
aparılan müzakirələrdə belə nəticəyə gəlindi ki, həmin ölkələrin Avropa Şurasına qəbul edilməsi iki mərhələdə 
həyata keçirilsin.  Nazirlər Komitəsinin sonuncu iclasında qərar verildi ki, Avropa Şurasına qəbul olunmaq üçün 
hər iki ölkəyə dəvət göndərilsin və bu dəvət yanvar ayında imzalanma mərasimi ilə rəsmiləşdirilsin.  
Bu qərarı rəsmiləşdirmək üçün 13 ölkənin təmsilçilərindən ibarət monitorinq qrupu yaradıldı və həmin 
qrupun rəhbəri mənəm. Məqsədimiz bu ölkəni ziyarət edərək, buradakı vəziyyətlə əlaqədar məruzə hazırlamaq 
və yanvar ayının 17-də Nazirlər Komitəsinin iclasında onlara tövsiyə verməkdir. Əgər hər şey qaydasında getsə, 
ATƏT-in və Avropa Şurasının Parlament Assambleyalarının, ATƏT-in Demokratik Təsisatlar və İnsan 
Hüquqları Bürosunun pozitiv rəyini alsaq, onlar  təkrar seçkilərin yaxşı keçməsi barədə rəy versələr, onda biz 
Avropa Şurasının Nazirlər Komitəsinə tövsiyə edəcəyik ki, yanvar ayının sonuncu həftəsində AŞPA-nın 
iclasında Azərbaycanın və Ermənistanın AŞ-ya qəbulunu rəsmi surətdə təsdiqləsinlər.   
Cənab Prezident, onu da bildirmək istəyirəm ki, Sizin hökumətinizin təmsilçisi cənab Araz Əzimov 
Strasburqa  gələrək, bizimlə və cənab Qross ilə, habelə ATƏT-in Demokratik Təsisatlar və İnsan Hüquqları 
Bürosunun rəhbərliyi ilə görüşlər keçirdi. Həmin görüşlər nəticəsində biz ümumi məsləhətləşmələrdən sonra 
belə qənaətə gəldik ki, Azərbaycan hökuməti 5 noyabr seçkilərindən sonra  müəyyən çatışmazlıqların aradan 
qaldırılması üçün lazımi addımlar atıbdır. Ona görə qərara aldıq ki, belə bir nümayəndə heyəti ilə Azərbaycana 
gələk. Lakin eyni zamanda cənab Qrossun dediyi kimi, bizdə hələ də bəzi narahatçılıqlar qalmaqdadır.   
Şübhəsiz, biz istərdik ki, seçkilərdə bütün müxalifət partiyaları iştirak etsinlər. Bəzi müxalifət partiyalarının 
seçkilərdə iştirak etməməsi ilə əlaqədar Sizin verdiyiniz izahatı nəzərə alırıq. Ola bilər ki, bu partiyalar 
parlament seçkilərində iştirak etməməyi özlərinin  strategiyalarının tərkib hissəsi sayırlar.  
Biz Azərbaycan Mərkəzi Seçki Komissiyasının sədri ilə keçirdiyimiz görüşdən razı qalmışıq. Qənaətbəxş 
məlumat almışıq ki, 11 dairənin hər birində, heç olmasa, bir müxalifət nümayəndəsi namizədliyini irəli 
sürübdür. Yəni müxalifət nümayəndələri də iştirak edirlər. Bu da prülarizmin göstəricisidir. Amma bununla 
bərabər, hesab edirik ki, gərək seçkilər sərbəst, azad, ədalətli olsun və noyabrın 5-də müşahidə edilmiş ciddi 
çatışmazlıqlar bu dəfə olmasın.   
Bildirmək istəyirəm ki, onu da məmnuniyyətlə qəbul etdik ki, bütün Azərbaycan cəmiyyəti, o cümlədən də 
müxalifət partiyalarının təmsilçiləri Azərbaycanın Avropa Şurasına qəbul olunmasını ali məqsəd hesab edirlər. Onlar 
da Azərbaycanın Avropa Şurasına qəbul olunmasını istəyirlər. Ona görə hesab edirik ki, bu məsələ, yəni 
Azərbaycanın Avropa Şurasına qəbul olunması  bütün cəmiyyətin arzusu və istəyidir.   
Bizdə olan digər narahatçılıq əhalinin seçkilərdə iştirakı məsələsidir. Başqa sözlə desək, narahatçılığımız var, 
ola bilsin ki, 25 faizlik kvorum olmasın. Əgər belə olarsa, yəni müəyyən dairələrdə seçicilərin 25 faizi 
səsvermədə iştirak etməsə, o zaman həmin dairələrdə seçkinin nəticələri ləğv olunmalıdır.   
Bir daha demək istəyirəm və ümidvarıq ki, Avropa Şurasının, ATƏT-in Parlament Assambleyalarının burada 
olan nümayəndələrinin təsdiqindən sonra, yəni müşahidəçilərin rəylərini aldıqdan sonra, qismən də olsa, 
müxalifətin də bu seçkilərdə iştirak etməsi nəzərə alınmaqla, Azərbaycanın Avropa Şurasına qəbul olunması 
barədə müsbət tövsiyə verə biləcəyik. Xüsusi bildirirəm ki, Azərbaycanın Avropa Şurasına qəbulunu təmin 
etmək hazırda qarşımızda duran məqsəd olsa da, bu, yalnız başlanğıc nöqtədir. Yəni Azərbaycan ilə Avropa 
Şurası arasındakı əməkdaşlığın başlanğıcıdır. Ümidvarıq ki, bu əməkdaşlıq nəticəsində Avropa Şurasının təcrü-
bəsi ilə Azərbaycanda demokratiyanın daha da dərinləşməsi üçün birgə səylər qoyacağıq və buna nail ola 
biləcəyik.   
Bir daha bəyan etmək istəyirəm ki, Sizin hökumətiniz əməkdaşlıq xəttini, demokratik cəmiyyət quruculuğu 
xəttini yaxşı qoruyub saxlamışdır.      
H e y d ə r   Ə l i y e v: Hörmətli cənab səfir, təşəkkür edirəm. Azərbaycanın Avropa Şurasına daxil olmaq 
prosesi haqqında, ölkənizin Avropa Şurasına sədrlik etdiyi zaman görülən işlər haqqında verdiyiniz geniş məlumat 
məni çox məmnun edir. Hərçənd, biz hesab edirik ki, həmin prosesdə ayrı-ayrı komitələrdə, komissiyalarda 
Azərbaycana qarşı qeyri-ədalətli fikirlər də söylənilibdir. Biz nöqsanlarımız haqqında ədalətli sözlərin hamısını qəbul 
edirik. Ancaq ədalətsiz fikirlər, təbiidir ki, bizi narahat edir və bunları qəbul edə bilmərik. Bütün bu proses zamanı biz 
bildirmişik və bu gün də bildiririk ki, Azərbaycan Avropa Şurasına daxil olmaq istəyir. Siz də deyirsiniz ki, 
istəyirsiniz Azərbaycan Avropa Şurasına qəbul olunsun. Azərbaycan bu müddətdə, namizədlik dövründə də Avropa 
Şurasına daxil olmaq istəyini daim sübut edibdir.   
Biz yaxşı bilirik ki, Avropa Şurasının əsas prinsipi demokratiyadır. Azərbaycanda biz demokratik quruluş 
yaradırıq, Ölkəmizdə demokratik, dünyəvi, hüquqi dövlət qurulur. Bütün sahələrdə islahatlar aparılır. Söz 
azadlığı, mətbuat azadlığı tamamilə təmin olunubdur. Vicdan azadlığı, milli mənsubiyyətindən, irqindən asılı 
olmayaraq, Azərbaycanda insanların bərabər hüquqa malik olması da təmin edilibdir. Təbiidir ki, seçkilər də bu 
demokratiya prosesinin bir hissəsidir. Əgər biz Avropa Şurasına daxil olmaq istəyiriksə, demək, çalışırıq və 
çalışmalıyıq ki, Avropa Şurasının əsas prinsiplərinin hamısına riayət edə bilək. Bu işdə nəsə alınır, nəsə alınmır.     
Siz özünüz buyurdunuz ki, Avropa Şurasına daxil olmaq iki mərhələdir. Daxil olmaq istəyi ilə yanaşı, biz 
eyni zamanda öz məsuliyyətimizi hiss edirik. Bu vasitə ilə demokratiya təcrübəsini daha da yaxşı mənimsəmək, 
demokratik quruculuq prosesini daha da sürətlə inkişaf etdirmək istəyirik.   
12 
 
Təbiidir ki, 5 noyabr seçkilərində nöqsanlar olubdur. O nöqsanlara görə də Mərkəzi Seçki Komissiyası və 
Konstitusiya Məhkəməsi 11 dairədə seçkilərin nəticələrini etibarsız hesab edibdir. Amma bütünlükdə seçkilərə 
mənfi qiymət vermək doğru deyildir. Mən bununla heç də razı ola bilmərəm. Əgər siz hesab edirsinizsə ki, 
mütləq müxalifətdən çox adam olmalıdır – onlar nə qədər səs toplayıblar, o qədər də yer alıblar. Amma bəzi 
müxalifət partiyaları istəyirlər ki, dövlətə, hökumətə, iqtidara öz istəklərini diqtə etsinlər və bunların həyata 
keçirilməsinə nail olsunlar. Məhz ona görə də indi bəzi partiyalar cürbəcür manevrlər edirlər.  
Səbəbi nədir? Yəni Azərbaycanda  seçkilər baş tutmasın, Azərbaycanın parlamenti legitim olmasın, filan. Bu 
məqsədlərə nail olmaq istəyirlər. Son illərdə böyük çətinliklə əldə etdiyimiz ictimai-siyasi sabitliyi pozmaq və 
bundan da şəxsi məqsədləri üçün istifadə etmək istəyirlər. Kim mane olur ki, onların hərəsi 11 dairədə 2-3 
namizəd irəli sürsün. Özü də bilirlər ki, bu 11 dairədə keçirilən seçkilər xüsusi nəzarət altında olacaqdır. Belə 
xüsusi nəzarət altında olan seçkilərdə iştirak etmək lazımdır. Amma onlar bunu da etmirlər. Mən hələ o tərəfini 
demirəm ki, onlar özlərinə inanmırlar. Siz nahaq elə düşünürsünüz ki, onların hər biri dedikləri qədər sosial 
bazaya malikdirlər.   
Cənab səfir, siz deyirsiniz ki, bu məsələni, yəni Azərbaycanla Ermənistanın qəbul olunmasını təxirə saldınız. 
Biz də bunu qəbul etdik. Bunun əleyhinə çıxmağa hüququmuz yoxdur. İxtiyar sizin əlinizdədir. İndi 11 dairədə 
seçkilər keçirmək üçün mənə verilən məlumata görə, hakimiyyət orqanları, Mərkəzi Seçki Komissiyası 
tərəfindən və dairə seçki komissiyaları tərəfindən lazım olan işlər görülübdür. Siz də – yüksək səviyyəli səfirlər, 
çox təcrübəli parlament üzvləri buna nəzarət etməyə gəlmisiniz. Çox gözəl. Nəzarət edin, ondan sonra nəticə 
çıxarın. Amma əvvəlcədən fikir demək ki, bu belədir, bu belə deyil – mən bunu anlaya bilmirəm. Bizim 
müvafiq orqanlar bu barədə əllərindən gələni ediblər.      
Siz dediniz ki, seçicilərin iştirakı 25 faiz olmalıdır. Qanunda da belə yazılıbdır. Təbiidir ki, əgər seçicilərin 
25 faizi seçkiyə gəlməsə, onda seçki etibarlı hesab oluna bilməz. Əgər siz düşünürsünüzsə ki, biz belə yola gedə 
bilərik, onda mən çox narahat oluram. Sizin bizim haqqımızda nə qədər mənfi fikirləriniz vardır!   
Bir sözlə, nə cür istəyirsiniz, o cür də nəzarət edin. Ancaq ədalətli, obyektiv olun və müxalifətin dediklərinin 
hamısını, necə deyərlər, son həqiqət kimi qəbul etməyin.  
P a u l a   K o k k o n e n: Cənab Prezident, sağ olun. İcazə verin, Azərbaycan üzrə məruzəçi də çıxış etsin.   
H e y d ə r   Ə l i y e v: Buyursun, buyursun. Bilirəm ki, o məruzəçidir və deyir ki, hər şey ondan asılıdır.   
G i l y e r m o  M a r t i n e z  K a s a n (Avropa Şurası Parlament Assambleyasının Xüsusi Komitəsində 
məruzəçi, İspaniya parlamentinin üzvü): Cənab Prezident, hər şey Sizin əlinizdədir, Sizdən asılıdır. Həqiqi və 
sabit demokratiya quruculuğu hamının işidir. Bu həm hökumətin, həm də müxalifətin vəzifəsidir. Ona görə də 
hesab etdik ki, bütün müxalifət partiyalarının bu seçkilərdə iştirakı vacib idi, lazım idi. Baxmayaraq ki, onların 
bir sıra narahatçılıqları və iddiaları, tələbləri vardır.   
Biz o tələbləri legitim tələblər hesab edirik. Düşünürük ki, demokratik bir cəmiyyətdə qərarlar hüquqi dövlət 
çərçivəsində, qanunun aliliyi şəraitində qəbul olunmalıdır. Hesab edirik ki, cəmiyyətdə demokratiyanın 
qurulması, onun daha da dərin kök atması legitim strukturlar və qanun çərçivəsində, parlament tərəfindən 
formalaşdırılmalıdır. Çünki biz hesab edirik ki, siyasi partiyalar parlamentdə müzakirələrdə və debatlarda iştirak 
etməyəndə, təmsil olunmayanda, bu ona sövq edir ki, onlar qeyri-qanuni hesab etdiyimiz  fəaliyyətlə məşğul 
olmağa başlasınlar, cəmiyyətdə istəklərinə qeyri-qanuni vasitələrlə nail olmağa səy göstərsinlər. Bu da son 
nəticədə ona gətirib çıxarır ki, cəmiyyətdə sabitlik pozulur.  Azərbaycanda bunun baş verməsinə yol vermək 
olmaz. Biz Avropa Şurasının üzvü olan heç bir ölkəyə imkan verməyəcəyik, şərait yaratmayacağıq ki, 
Azərbaycanda hər hansı dəyişikliklərə sabitliyin pozulması vasitəsilə nail olmağa can atsın.  
Cənab Prezident, çox ümidvar olduğumuzu bildirmək istəyirik ki, iki gündən sonra gələcəyimiz qənaət 
ondan ibarət olacaqdır ki, Azərbaycan demokratiya məktəbi hesab etdiyimiz Avropa Şurasına üzv qəbul oluna 
və o dəyərlərdən bəhrələnə biləcəkdir.  
Cənab Prezident, xatırlayırsınızsa, keçən dəfəki görüşümüzdə Sizə bunu söyləmişdim. Mən Avropa Şurası 
Parlament Assambleyasında fəaliyyət göstərən həmkarlarıma bu dəfə də tövsiyə edəcəyəm ki, Azərbaycanın 
Avropa Şurası ilə əməkdaşlığı prosesini ciddi monitorinq altında saxlasınlar. Beləliklə, sizin məxsus olduğunuz 
Avropa ilə öz ölkəniz arasında olan münasibətlərdə vasitəçilərlə və yaxud hər hansı çətinliklərlə 
qarşılaşmayasınız.  
Cənab Prezident, qarşıdan gələn illər ərzində biz həm Azərbaycan iqtidarı ilə, həm də müxalifəti ilə bəzən 
lazım ola biləcək sərt tədbirlərin həyata keçirilməsi üçün müzakirələr aparacağıq. Bəzən ağrılı qərarların qəbul 
olunmasına ehtiyac duyulacaqdır. Amma bu qərarlar cəmiyyətinizin inkişafına xidmət etdiyi üçün onlara nail 
olmaq lazım gələcəkdir. Xahiş edirəm, bizi özünüzün dostu və həmkarı kimi hesab edəsiniz. Biz gələcəkdə də 
Sizinlə əməkdaşlıq etmək fikrindəyik və bunu  səbirsizliklə gözləyirik.     
H e n d r i k  V a g e n m a k e r s (Avropa Şurasında Hollandiyanın səfiri): Cənab Prezident, mən burada 
olmağımdan çox məmnunam və fürsətdən istifadə edərək, qonaqpərvərliyinizə görə Sizə təşəkkürümü 
bildirirəm.   
13 
 
Bir neçə gündür ki, mən Sizin ölkənizdəyəm. Latviyanın Xarici İşlər nazirini müşayiət edən nümayəndə 
heyətinin tərkibində buraya gəlmişdim. Bilirsiniz ki, Latviya indi Nazirlər Komitəsinə sədrlik edən ölkədir. 
Burada olduğum günlər ərzində Azərbaycan dövləti, xalqı barəsində bilgilərimi artırmışam və daha çox 
məlumat toplamışam. Buraya gələndə özümü Azərbaycan xalqının dostu sayırdımsa, indi daha yaxın dostu 
hesab edirəm. Eyni zamanda hesab edirəm ki, təkrar seçkilərin nəticələri çox mühümdür. Ümidvaram ki, sabah-
kı seçkilərin nəticələri azad, ədalətli keçirilmiş seçkilərin nəticələri olacaqdır.   
Mən əməkdaşlığımızın çərçivəsini təkcə seçkilərlə məhdudlaşdırmaq istəməzdim. Bundan daha irəliyə 
baxmaq istərdim. Səfir Aqo və cənab Prezident, Sizin tərəfinizdən toxunulan əməkdaşlığımızın yalnız başlanğıcı 
məsələsinə istinad etmək istəyirəm. Başqa sözlə desək, söz əməllə sübut olunmalıdır. Ona görə də lütfkarlıq 
göstərib, bəzi məsələləri bu nümayəndə heyətinə də izah etsəydiniz, Sizə çox minnətdar olardım.   
Cənab Prezident, həm təmsil etdiyim hökumət üçün, həm mənim üçün, həm də burada iştirak edən 
nümayəndə heyəti üçün çox əhəmiyyətli olardı ki, Siz deyəsiniz, Azərbaycanın Avropa Şurasının İnsan 
Hüquqları Komissiyası tərəfindən qaldırılmış və Azərbaycan üzrə məruzəçi Klerfaytın məruzəsində qeyd 
olunmuş və Sizin də razı olduğunuz öhdəliklərin həyata keçirilməsini necə təmin edəcəksiniz? Mən xüsusilə 
siyasi məhbusların işinə yenidən baxmaq məsələsinə dair Azərbaycanın öz üzərinə götürdüyü öhdəliyi necə 
yerinə yetirəcəyi ilə maraqlanıram. Bu sualı verməyimin səbəbi odur ki, Hollandiyanın Xarici İşlər nazirinə 
parlamentdə belə sualla müraciət edirlər. Ona görə bu suala cavab verilməsində mən ona yardımçı olmalıyam. 
Təşəkkür edirəm.      
H e y d ə r   Ə l i y e v: Cənab səfir, sağ olun. Siz bu sualı keçən dəfə mənə vermişdiniz. Mən də sizə cavab 
verdim. Ona görə yenidən təkrar etməyə ehtiyac yoxdur. Amma ümumi olaraq, xüsusən bizim dostumuzun, 
Azərbaycan üzrə məruzəçinin çıxışından sonra məndə belə bir fikir yarandı ki, siz bizi elə qorxudursunuz ki, biz 
düşünürük, bəlkə bizim Avropa Şurasına girməyimiz heç lazım deyil? İndidən bizə deyirsiniz ki, sizinlə sərt 
danışacağıq, biz bunu edəcəyik, onu edəcəyik. Onda gərək biz fikirləşək. Biz indi müstəqil dövlətik. Avropa 
Şurası da beynəlxalq təşkilatdır. Biz daxil olmaq arzusunda olanda bu təşkilatın tələblərini öz üzərimizə 
götürürük. Ancaq indi siz bizi qorxudursunuz. Bilmirəm, bu nə məqsəd daşıyır? İstəyirsiniz ki, biz qaçaq? 
Amma biz qaçan deyilik. Qorxan da deyilik. Nə imkan var, onu edəcəyik.      
Mən son 4-5 ayda gələn nümayəndə heyətlərindən, o cümlədən sizdən demokratiya haqqında bir çox 
mühazirələrə qulaq asıram. Mən başa düşürəm ki, siz hamınız demokratiyanın professorusunuz. Amma biz də 
hələ birinci sinifdə deyilik. Əgər bizim demokratiya haqqında təsəvvürümüz olmasaydı, demokratiyanın tarixini, 
onun nə olduğunu bilməsəydik biz özümüzü gətirib bu quruluşa bağlaya bilərdikmi? Sizin hər bir dəyərli 
tövsiyənizi mən məmnuniyyətlə qəbul edirəm. O cümlədən çalışağacam ki, demokratiya haqqında kitablar 
oxuyum, gəlim sizin səviyyəyə çatım. Gəlib Sorbonna Universitetində doktorluq dissertasiyası müdafiə 
edəcəyəm.   
Mən sizinlə zarafat edirəm. Sizə bir söz deyə bilərəm ki, biz demokratiya yolu ilə gedirik və gedəcəyik – siz 
ya başqası istəsə də, istəməsə də. Amma demokratiya prosesdir. Demokratiyanın əvvəli var, axırı yoxdur. Mən 
hesab etmirəm ki, siz də demokratiya sahəsində dağın zirvəsinə çatmısınız. Biz sizə görə dağın ətəyindəyik. 
Amma hələ siz də getməlisiniz. Biz çalışacağıq ki, sizdən daha sürətlə gedək və ürəyimizi, əzələlərimizi 
möhkəmlədəcəyik ki, sürətimiz artanda buna dözə bilək. Amma buna tamam çata bilmərik. Çünki bunun üçün 
zaman lazımdır. Ona görə gəlin, belə ümumi razılaşın ki, biz demokratiya ailəsindəyik. Amma hər ailədə hamı 
bir boyda deyildir. Hər atanın, ananın uşağı da eyni ağılda deyil və eyni təcrübəyə malik deyildir. Bildiyimizi 
edirik, bilmədiyimizi öyrənirik. Sizin tövsiyələriniz də bizə xeyir verir.  
P a u l a   K o k k o n e n: Cənab Prezident,  heç də hesab etmirik ki, yalnız stolun bu tərəfində oturanlar 
həqiqəti deyən adamlardır. Bizim ölkələrimizin bəziləri düzənlik ölkələridir, orada dağ da yoxdur ki, dağa çıxa 
bilək. Hesab edirəm ki, hamımızın bir məqsədi var – gözlərimizi açaraq və düşünərək bu xeyirxah işdə iştirak 
etmək.  
Cənab Prezident, görüşümüzün sonunda bütün nümayəndə heyətləri adından Sizə bir daha təşəkkürümüzü 
bildirərək, bir xahişimizi yetirmək istəyirik. Keçən dəfə biz Sizinlə seçkidən dərhal sonra, mətbuat konfransına 
gedəndən sonra görüşmüşdük. Xahiş edirik, bu dəfə mümkünsə, bu işi tərsinə edək. Seçkidən sonra Sizin üçün 
münasib vaxtda, mətbuat konfransından əvvəl görüşək, fikirlərimizi birinci Sizə bildirək. Başqa sözlə, bizim 
fikirlərimiz barədə mətbuatdan, televiziyadan yanlış məlumat almayasınız.  
H e y d ə r  Ə l i y e v: Bilirsiniz ki, ayın 8-də  mənim işim çoxdur. Ayın 9-da Rusiyanın prezidenti cənab 
Putin buraya rəsmi səfərə gəlir. Biz bir neçə sənəd üzərində işləyirik. Ona görə ayın 8-i mənim üçün çox gərgin 
gündür. Amma sizinlə qısa bir görüş keçirə bilərəm.  
P a u l a   K o k k o n e n: Cənab Prezident, nümayəndə heyətlərinin başçılarından ibarət kiçik bir qrupla 
görüşünüzə gələcəyik. Çox sağ olun. 
                                                                                                                                                                                         
14 
 
      
 
ALMANĠYA FEDERATĠV RESPUBLĠKASININ  
NÜMAYƏNDƏ HEYƏTĠ ĠLƏ  
GÖRÜġDƏ SÖHBƏT  
 
Prezident sarayı 
 
6 yanvar 2001-ci il 
 
H e y d ə r   Ə l i y e v: Hörmətli qonaqlar, Azərbaycana xoş gəlmisiniz. Siz burada məni çox gözləməli 
oldunuz. Amma yəqin ki, bunun səbəbini bilirsiniz. Mən Avropa Şurasının böyük bir nümayəndə heyəti ilə 
görüşürdüm. Hesab edirdim ki, onlardan 2-3 nəfər danışacaq, lakin çoxları danışdı.  Ona görə də mən gecikdim 
və siz də gözləməli oldunuz. Xahiş edirəm, üzrlü hesab edəsiniz.   
F o l k e r  R ü h e (Almaniya Federativ Respublikası parlamentinin üzvü, Xristian Demokrat İttifaqı 
(Xristian Sosial İttifaqı Fraksiyasının sədr müavini): Cənab Prezident,  səmimi qəbul üçün Sizə öz 
minnətdarlığımızı bildiririk.  Avropa Şurasına tamhüquqlu üzv kimi daxil olmaq və Ermənistan–Azərbaycan 
münaqişəsini sülh yolu ilə həll etmək sahəsində Sizin çətinlikləriniz vardır. Biz Sizi dəstəkləyirik və bu sahədə 
səylərinizi  bəyənirik. Təbii ki, Sizinlə bərabər avropalılar da xeyli çalışmalıdırlar, əziyyət çəkməlidirlər.   
Avropa çox böyük qitədir. Dünya müharibəsindən sonra  xoşagələn cəhət var ki, Avropa, ümumiyyətlə, 
birləşməyə doğru meyllidir. Biz istəyirik ki, bu birləşmədə Sizin regionun Avropanın bir hissəsi olduğu bir daha 
təsdiq edilsin.  Ölkənizdəki sabitlik Azərbaycanın Avropa Şurasına daxil olması üçün önəmli amillərdən biridir. 
Şəxsən Sizə öz minnətdarlığımızı bildiririk ki,  Siz regionda sabitliyin  təminatçısı sayılırsınız. Bu vəziyyət – iki 
dövlət arasındakı müharibədə yaradılmış atəşkəs və dinclik Avropaya yaxınlaşmaqda çox mühüm amildir.   
Biz sabah Sumqayıta gedəcəyik, orada qaçqınların vəziyyəti ilə tanış olacağıq. Mən Almaniyada anadan 
olmuşam. Bizim ölkənin vaxtilə 7 milyon qaçqını var idi. Mən bunun şahidi olmuşam. Ölkənizlə müqayisə 
etsək təqribən eyni nisbət yaranır. Sizin ölkənizdə 8 milyon əhalinin 1 milyonu qaçqındırsa, vaxtilə Almaniyada 
60 milyon əhalinin 7 milyonu – təqribən 10 faizi qaçqın olmuşdur.  
Mənim fikrimcə, Ermənistan–Azərbaycan münaqişəsini sülh  müqaviləsi bağlamaqla yoluna qoymaq olar. 
Biz bu istiqamətdə bacardığımızı etməyə çalışmalıyıq.   
H e y d ə r   Ə l i y e v: Sizə təşəkkür edirəm. Birincisi, mən məmnunam ki, bizim ölkəmizə gəlmisiniz. 
Almaniya ilə Azərbaycanın çox yaxşı münasibətləri vardır. İqtisadi əlaqələrimiz də pis deyildir.  Əsas odur ki, 
Almaniyanı Avropada biz dost ölkə kimi qəbul edirik.   
1996-cı ildə mənim Almaniyaya rəsmi səfərim oldu. Orada çox gözəl görüşlər keçirdik. Bəzi sənədlər 
imzaladıq. Doğrudur, indi sizdə hökumət dəyişilib.      
F o l k e r  R ü h e: Əvvəlki hakimiyyət bu gün müxalifətdədir.    
H e y d ə r  Ə l i y e v: Elədir. Ölkələrimizin parlamentləri arasında əlaqələr yaxşı idi. Qeyd etmək istəyirəm 
ki, son iki ildə Almaniya ilə Azərbaycan arasındakı əlaqələr əvvəlki kimi intensiv deyil. Doğrusu, bu da məni 
narahat edir. Daha sıx əlaqələr yaratmağa bizim ehtiyacımız vardır.   
Siz Ermənistan–Azərbaycan münaqişəsi haqqında danışdınız. Bilirsiniz ki, bu məsələnin sülh yolu ilə həll 
edilməsi üçün 1992-ci ildə ATƏT-in Minsk qrupu təşkil olunubdur. Almaniya da Minsk qrupunun üzvüdür. 
Doğrudur, indi Minsk qrupunun fəaliyyətini əsasən həmsədrlər – Rusiya, ABŞ, Fransa həyata keçirirlər.   
1995-1996-cı illərdə bizim bu sahədə Almaniya hökuməti ilə çox geniş əlaqələrimiz olubdur.  Xarici İşlər 
naziri cənab Kinkel Azərbaycana gəlmişdi və o, Ermənistanda da olmuşdu. O vaxt Ermənistan–Azərbaycan 
münaqişəsinin aradan qaldırılması üçün bəzi cəhdlər göstərilirdi. Mən istərdim ki, bu münasibət davam etsin. O 
illərdə sizin ölkənin parlamentindən də Bakıya çoxlu nümayəndələr gəlirdilər.   
Xatirimdədir, cənab Vimmer buraya çox tez-tez gəlirdi. O, gərək ki, sizin parlamentdə Azərbaycan–
Almaniya Dostluq Cəmiyyətinin sədri idi. Elədirmi?  
F o l k e r   R ü h e: Bəli.  
H e y d ə r  Ə l i y e v: Siz bilirsiniz, cənab Yasper Vik burada səfirlikdə işləyibdir, Azərbaycanda təcrübə 
toplayıbdır. Biz sizə kadr vermişik.   
F o l k e r   R ü h e: O burada aldığı biliyin bəhrəsini görür. Biz bir müddət əvvəl onunla birlikdə Amerika 
Birləşmiş Ştatlarında olmuşuq, prezident cənab Buşla görüşmüşük. Biz bilirik ki, Rusiya prezidenti cənab 
Putinin Azərbaycana səfəri gözlənilir.  
H e y d ə r   Ə l i y e v:  Çox məmnunam ki, siz Sumqayıta gedəcəksiniz, qaçqınlarla görüşəcəksiniz. 
Oradakı qaçqınların şəraiti başqa yerlərdəkinə nisbətən yaxşıdır. Qaçqınlarımızın çoxu çadırlarda yaşayırlar. 
Bakıda, Sumqayıtda, başqa şəhərlərdə biz onları müxtəlif binalarda yerləşdirmişik. Amma hamısına bu cür 
15 
 
şərait yaratmağa imkanımız yoxdur. Ona görə də qaçqınların çoxu çadırlarda yaşayır. Təsəvvür edin, 8 il 
çadırlarda yaşamaq nə qədər çətindir.   
Qeyd etdiniz ki, sizdə də qaçqınlar olubdur. Amma fərq çox böyükdür. Çünki sizin ölkənizin iqtisadi 
imkanları genişdir. Sizin ölkədə qaçqınlar müharibədən sonra Şərqi Almaniyadan gələnlər idi?   
F o l k e r   R ü h e: Bəli, İkinci dünya müharibəsindən sonra gələnlər idi.   
H e y d ə r  Ə l i y e v:  Müharibədən sonra sizin ölkəniz çox inkişaf etdi. Marşal planı, başqa planlar 
Avropada böyük işlər gördü.   
Biz istəyirik ki, Ermənistan–Azərbaycan münaqişəsi sülh yolu ilə həll edilsin. Ancaq bu, beynəlxalq 
normalar, Helsinki paktı, ATƏT-in və Birləşmiş Millətlər Təşkilatının prinsipləri əsasında olmalıdır.      
Bu da o deməkdir ki, Ermənistanın silahlı qüvvələri Azərbaycanın işğal olunmuş torpaqlarından çıxmalıdır. 
Ölkəmizin ərazisinin 20 faizi onların işğalı altındadır. Bir milyon qaçqın işğal olunmuş həmin torpaqlardan 
çıxarılmışdır. Azərbaycanın ərazi bütövlüyü təmin edilməlidir. 1996-cı ildə ATƏT-in Lissabon zirvə görüşündə 
qəbul olunmuş qərar əsasında Azərbaycanın tərkibində Dağlıq Qarabağa yüksək dərəcəli özünüidarəetmə 
hüququ verilə bilər. Çox təəssüf ki, Ermənistan tərəfi qeyri-konstruktiv mövqe tutub. Buna görə də indiyədək 
biz məsələni həll edə bilmirik. Bu bizim üçün böyük problemlər yaratmışdır. Amma Ermənistan tərəfi də 
bundan zərər çəkir. Bu onların iqtisadiyyatına çox mənfi təsir göstərir. Əgər Ermənistanla Azərbaycan arasında 
sülh yaransa, yollar açılsa, ticarət başlansa Ermənistan bundan çox şey qazanar. Hər halda, biz bu yolda çalışırıq 
və bundan sonra da çalışacağıq. Avropanın, o cümlədən Almaniyanın bu barədə bizə kömək göstərməsinə 
ehtiyacımız vardır.   
F o l k e r   R ü h e: Cənab Prezident, Ermənistanla Azərbaycan arasında sülh əldə edilməsində Rusiyanın 
rolu da qeyd olunmalıdır. Mən birincisi, Rusiyanın bu məsələdə mövqeyini bilmək istərdim. İkincisi də, bilmək 
istərdim ki, Putinin Bakıya gözlənilən səfəri zamanı bu münaqişənin həllinə müəyyən təkan vermək olarmı?   
H e y d ə r   Ə l i y e v: Təbiidir ki, prezident Putinin Azərbaycana səfəri zamanı biz bu məsələni müzakirə 
edəcəyik. Amma hansı nəticə əldə olunacağı barədə mən heç nə deyə bilmərəm. Mən bunu deyə bilərəm ki, 
Rusiyanın bu barədə, həmin məsələni həll etmək üçün daha çox imkanları vardır. Çünki Rusiya Ermənistanla çox sıx 
əlaqə saxlayır. Rusiya Ermənistana çox geniş iqtisadi yardım göstərir. Onlar hətta hərbi sahədə əməkdaşlıq edirlər. 
Biz ümid edirik ki, Rusiya da, Amerika Birləşmiş Ştatları da, Fransa da həmsədrlər kimi, bundan sonra  daha 
səmərəli işləməlidirlər.   
16 
 
 
 
BEYNƏLXALQ TƏġKĠLATLARIN – AVROPA ġURASI PARLAMENT ASSAMBLEYASININ, 
ATƏT-in DEMOKRATĠK TƏSĠSATLAR VƏ ĠNSAN HÜQUQLARI BÜROSUNUN, 
PARLAMENT ASSAMBLEYASININ, AVROPA ġURASI NAZĠRLƏR KOMĠTƏSĠNĠN «AQO» 
MONĠTORĠNQ QRUPUNUN NÜMAYƏNDƏ HEYƏTLƏRĠNĠN RƏHBƏRLƏRĠ ĠLƏ  
GÖRÜġDƏ SÖHBƏTĠ              
 
Prezident sarayı 
 
8 yanvar 2001-ci il 
 
H e y d ə r   Ə l i y e v:  Hörmətli qonaqlar, bilirəm ki, siz çox gərgin işləmisiniz. Dünən də, gecə də 
işləmisiniz. Bilmirəm, istirahət etməyə vaxtınız olub, yoxsa yox, hər halda, mən bilirəm ki, siz çox gərgin işləmisiniz. 
Amma istirahət edə bilmisiniz, ya edə bilməmisiniz – bu sizin öz işinizdir.   
Sizinlə keçən görüşümüzdə çox ətraflı söhbət etdik və belə razılığa gəldik ki, seçkilər qurtarandan sonra bir 
də görüşəcəyik. Buyurun.  
P a u l a   K o k k o n e n (ATƏT-in Parlament Assambleyasının müşahidə missiyasının rəhbəri, Finlandiya 
parlamentinin üzvü, ATƏT-in fəaliyyətdə olan sədrinin xüsusi nümayəndəsi): Cənab Prezident, sağ olun. Gərgin 
iş cədvəlinizin olmasına, çox mühüm qonaqların səfəri ilə əlaqədar hazırlıq işləri görməyinizə baxmayaraq, vaxt 
tapıb bizi qəbul etdiyinizə görə bütün nümayəndə heyətlərinin adından Sizə təşəkkür edirəm. Mən şadam ki,  
noyabrın 5-də keçirilmiş seçkilərdən sonrakı görüşümüzlə müqayisədə Sizinlə bugünkü görüşə daha xoş ovqatla 
gəlmişik. Sizinlə keçən dəfəki görüşümüz zamanı söylədik ki, çoxlu işlər görməyinizdən xəbərimiz vardır. 
Bizdə belə bir ümumi rəy vardır ki, sizin gördüyünüz tədbirlər, işlər dünən öz müsbət nəticəsini göstərdi. 
Müəyyən çatışmazlıqların olmasına baxmayaraq, dünənki ab-hava, əhval-ruhiyyə noyabr ayındakından xeyli 
fərqli idi. Demək olar ki, bütün məntəqələrdə müşahidəçiləri dostcasına, xoş məramla qarşılamışlar. Başqa sözlə 
desək, yuxarıdan aşağılara verdiyiniz göstərişlər, tapşırıqlar yerli işçilərə yaxşı çatmışdır. Seçkilər barədə 
fikirlərini və rəylərini sizinlə bölüşmək üçün indi sözü həmkarlarıma vermək istərdim.  
A n d r e a s   Q r o s s (Avropa Şurası Parlament Assambleyasının seçkiləri müşahidə üzrə xüsusi 
komitəsinin sədri, İsveçrə parlamentinin üzvü): Cənab Prezident, çox sağ olun. Minnətdarıq, bizə belə bir imkan 
verdiniz ki, seçki ilə əlaqədar  mətbuat konfransı vasitəsilə deyil, öz rəyimiz, düşüncələrimiz və gəldiyimiz 
qənaət barədə birbaşa Sizə məlumat verək. Mən üç məqamı xüsusi vurğulamaq  istəyirəm.  
Birincisi, prezident tərəfindən xoş məramın göstərilməsi və  11 dairədə yenidən seçkilərin keçirilməsi 
iqtidarın xoş məramından xəbər verirdisə, dünənki seçkilər onu göstərdi ki, Azərbaycanda yaxşı seçkilər 
keçirmək mümkündür.      
Təkrar seçkilərin keçirilməsi üçün prezidentin iradəsinin, prezidentin müdaxiləsinin olmasını ona görə xüsusi 
vurğulayıram ki, bu, Azərbaycanda dövlət təsisatlarına etimadın, inamın güclənməsi istiqamətində çox mühüm 
addım olmuşdur.   
İkincisi, mən şəxsi müşahidələrim nəticəsində özlüyümdə bir daha təsdiq etdim və belə qənaətə gəldim ki, 
Azərbaycanın Avropa Şurasına tamhüquqlu üzv qəbul olunması istiqamətində göstərdiyim səylər doğru, düzgün 
idi və bu işdə yanılmamışdım. Eyni zamanda mən bir daha bu qənaətə gəldim və fikirlərim təsdiqləndi ki, 
respublikanız Avropa Şurasına tamhüquqlu üzv qəbul edildikdən dərhal sonra, gərək Avropa Şurasının 
Parlament Assambleyası Azərbaycandakı prosesləri nəzərində saxlamaq üçün tezliklə xüsusi monitorinq qrupu 
yaratsın.   
Cənab Prezident, bizimlə dəfələrlə keçirdiyiniz görüşlər zamanı əməkdaşlıq ruhunu bizlərə necə  izah 
etdinizsə və biz, yəni Avropa Şurasından buraya gəlmiş şəxslər buna necə birdəfəlik inandıqsa, istərdik ki, 
gələcəkdə yaranacaq monitorinq qrupu ilə də, AŞ-nın Sizinlə bu müzakirələrimizdə bilavasitə iştirak etməyən 
digər təmsilçiləri ilə də əməkdaşlıq ruhunun olmasını təmin edəsiniz. O insanlar da Azərbaycanın həqiqətən 
düzgün yolda olduğunu görsünlər və bu, Avropa Şurası Parlament Assambleyasının həm Sizə, həm də Azər-
baycana, onun dövlətinə inamının, etimadının daha da artmasına gətirib çıxarsın.       
Mən monitorinq barədə fikir söylədim, amma bir cəhəti də aydınlaşdırmalıyam. Monitorinq deyərkən, mən 
Avropa Şurasından gələcək nümayəndə heyətinin sizlərə nəzarəti həyata keçirməsini nəzərdə tutmuram. Bu, 
sadəcə, Avropa Şurası ilə Azərbaycan arasında demokratiya yolunda əməkdaşlıq üçün birgə səylərin 
göstərilməsi olacaqdır.   
Cənab Prezident, üçüncüsü, mən dünən baş verənləri bir növ sabahkı hadisə ilə uzlaşdıraraq Sizə belə bir sualla 
müraciət etmək istəyirəm. Rusiyanın prezidenti cənab Putin Sizin ölkənizə səfər edəcəkdir. Siz  Dağlıq Qarabağ 
münaqişəsinin həllində cənab Putinin və Rusiyanın fəal rolunun təmin olunması üçün onlar tərəfindən hansı işlərin 
görülməsini istəyəcəksiniz? Bu barədə bizə nə deyə bilərsiniz ki, Avropa Şurasının Parlament Assambleyası 
17 
 
tərkibində gələcəkdə biz də Dağlıq Qarabağ münaqişəsinin dinc vasitələrlə həll edilməsinə təşkilatın üzvü olan 
ölkələr çərçivəsində öz töhfəmizi verə bilək.   
P a u l a  K o k k o n e n: Cənab Prezident, icazənizlə, biz öncə bütün suallarımızı deyək, sonra Siz cavab 
verəsiniz.  
H e y d ə r   Ə l i y e v: Buyurun.                       
J e r a r   ġ t u d m a n (ATƏT-in Demokratik Təsisatlar və İnsan Hüquqları Bürosunun direktoru): Cənab 
Prezident, hesab edirəm ki, 11 dairədə seçkilərin yenidən keçirilməsi barədə Sizin verdiyiniz qərar düzgün idi. 
Bu bir daha onu göstərdi ki, Sizin Avropa Şurasına üzv olmağa və ATƏT-lə yaxından əməkdaşlığa yönəldilmiş 
siyasətiniz və bu yolda gördüyünüz tədbirlər doğru imiş. Dünənki seçkilər Azərbaycan ilə daha sıx 
təmaslarımızı genişləndirmək, demokratiyanın inkişaf etdirilməsi üçün Sizinlə əməkdaşlığımızı möhkəm-
ləndirmək baxımından ruhlandırıcı bir hadisə oldu.  
Burada deyildiyi kimi, biz dünən keçirilmiş təkrar seçkilərdə bir sıra irəliləyişlərin olduğunu müşahidə etdik. 
Bu irəliləyişlər xüsusilə Mərkəzi Seçki Komissiyasının fəaliyyətinə, namizədlərin qeydə alınması, müvafiq 
şikayətlərə baxılması istiqamətində görülmüş işlərə  aiddir. Bu, xarici müşahidəçilərə münasibətdə, seçki 
məntəqələrində onlara lazımi şərait yaradılması və ümumiyyətlə, seçkilərin keçirilməsində təşkilati məsələlərdə 
də özünü göstərdi. Şübhəsiz ki, bunların hamısı Sizin tərəfinizdən verilmiş göstərişin açıq-aşkar nəticəsi idi.   
Beləliklə, biz belə qənaətə gəlmişik ki, dünən 11 dairədə əldə edilmiş uğurlara, nəticələrə gələcək seçkilər 
zamanı bütün dairələrdə nail olmaq mümkündür. Seçkilərlə əlaqədar yuxarıdan göstərişlər verilmişdi, amma 
buna baxmayaraq, bizdə belə məlumatlar var ki, müəyyən məntəqələrdə həmin göstərişlərə əməl edilməmişdir. 
Bəzi yerli icra orqanlarının və seçki komissiyalarının nümayəndələri özləri təşəbbüs göstərmiş, müəyyən 
addımlar atmışlar. Halbuki, bilirik ki, Sizin verdiyiniz göstərişlərdə belə hallar yolverilməz hesab edilirdi.   
Bizim məlumatımıza görə, belə hallar da var ki, bəzən səslər iki dəfə sayılıb, seçki qutularına əlavə saxta 
bülletenlər doldurulub, rüşvətxorluq halları olubdur. Seçki komissiyasının üzvləri təzyiqə məruz qalmışlar, yəni 
müvafiq namizədi dəstəkləmək barədə dairə seçki komissiyasının sədri tərəfindən verilmiş göstərişi yerinə 
yetirmədiyinə görə komissiya üzvləri işdən, vəzifəsindən azad edilmişlər.   
Şübhəsiz ki, sadaladıqlarım əvvəlki seçkilərlə müqayisədə indiki seçkilərin irəliləyiş olduğuna heç cür kölgə 
salmır. Deyilənləri tam təfərrüatı ilə izləyə bilməmişik. Sadəcə, bu cür ittihamlar olubdur, səslənibdir. Bunların 
konkret olaraq hansı halları əhatə etdiyini bilmirik. Lakin xahiş edərdik ki, prokurorluq orqanları bunları 
araşdırıb lazımi tədbirlər görsünlər. Xüsusən, Sumqayıt seçki dairəsində. 
Bu çatışmazlıqlar barədə biz Mərkəzi Seçki Komissiyasının sədrinə məlumat vermişik və demişik ki, ona 
yardımçı olmağa hazırıq. Eyni zamanda Sizin müvafiq işçilərinizə də yardım göstərməyə hazır olduğumuzu 
bildirirəm. Bir daha təkrar edirəm ki, sadaladığım nöqsanlar seçkilərlə əlaqədar hamımızda yaranmış müsbət fikrə 
kölgə salmamalıdır. Sağ olun.   
P y e t r o  E r k o l e  A Q O (Avropa Şurası Nazirlər Komitəsinin «AQO» monitorinq qrupunun rəhbəri, 
Avropa Şurasında İtaliyanın səfiri): Cənab Prezident, beynəlxalq müşahidəçilərin gəldiyi rəylər ilə tanış 
olduqdan, o cümlədən xanım Kokkonenin, cənab Qrossun, cənab Ştudmanın söylədiklərindən sonra mən də bir 
daha əmin oldum və bizim özümüzün də gəldiyimiz qənaət belədir ki, yanvarın 17-də Avropa Şurası 
Azərbaycanın bu təşkilata qəbul edilməsi üçün müsbət qərar verə bilər. Hesab edirik ki, təkrar seçkilər uzun 
sürən prosesə, yəni Azərbaycanın Avropa Şurasına qəbul olunması prosesinə öz müsbət töhfəsini vermişdir.  
Bizdə olan məlumata görə, Siz yaxın zamanlarda böyük amnistiya keçirməyi planlaşdırırsınız. Hesab edirik 
ki, bu tədbiri Azərbaycanın Avropa Şurasına qəbul edilməsi ilə əlaqələndirsəniz çox yaxşı olardı. Yanvarın 17-
nə qədər bizə, Avropa Şurasına xəbər verilsəydi ki, yaxın zamanlarda belə bir tədbir planlaşdırılır və bu addım 
Azərbaycanın Avropa Şurasına qəbul olunması şərəfinə atılacaqdır, bu bizim ümumi işimizə də yardımçı olardı 
və biz bunu alqışlayardıq.   
G i l y e r m o  M a r t i n e z  K a s a n (Avropa Şurası Parlament Assambleyasının Xüsusi Komitəsində 
Azərbaycan üzrə məruzəçi, İspaniya parlamentinin üzvü): Cənab Prezident, əgər xatırlayırsınızsa, Sizinlə 
axırıncı görüşümüzdə söyləmişdim ki, bu seçkilər nəticəsində  müşahidəçilərin gəldiyi qənaət müsbət olarsa, 
onda  Azərbaycan üzrə məruzəçi kimi, mən Avropa Şurasının Nazirlər Komitəsinə və Parlament 
Assambleyasına tövsiyə edəcəyəm ki, ölkənizi AŞ-a tamhüquqlu üzv kimi qəbul etmək lazımdır. İndi mən belə 
bir addımı atacağam. Həmçinin tövsiyə edəcəyəm ki, Azərbaycana dərhal monitorinq prosedurları da tətbiq edilsin 
və biz bu monitorinqi Azərbaycandan Avropa Şurasında təmsil olunacaq hörmətli  deputatlarla bərabər həyata 
keçirəcəyik. Avropa Şurasında olacaq nümayəndə heyətinizin üzvlərindən bəziləri ilə mən iki gün öncə şam süfrəsi 
arxasında görüşmək şərəfinə nail oldum. Onlardan bəziləri ilə çox yaxından tanış oldum. Xüsusən çox hörmətli bir şair 
ilə, o, deputat və Müsavat Partiyasının üzvüdür.   
Cənab Prezident, ümidvar olduğumu bildirmək istəyirəm ki, gələcəkdə Sizin sayənizdə Azərbaycanda 
parlament seçkiləri və digər seçkilər daha demokratik şəraitdə keçiriləcəkdir. Bu seçkilərdə Azərbaycanın həm 
iqtidar qüvvələri, həm də müxalifətdə təmsil olunan qüvvələr, siyasi partiyalar tam tərkibdə iştirak edə 
18 
 
biləcəklər. Beləliklə, Azərbaycan öz demokratiyası ilə Ümumavropa evimizə, demokratiyamıza öz töhfəsini 
verəcəkdir. Bütün bunlara nail olmaq üçün biz hər zaman Sizin sərəncamınızdayıq.   
P a u l a    K o k k o n e n: Cənab Prezident, Sizə bir daha çox-çox təşəkkür edirik. Əgər gələcəkdə 
ehtiyacınız olarsa, bizim hamımız Sizin xidmətinizdəyik. Fikir verdinizsə, biz bu gün geniş məruzə etmədik.   
H e y d ə r   Ə l i y e v:   İndiyə qədər hamısını etmisiniz. Yəqin ki, gələn dəfəyə qədər yeni mövzular 
hazırlayacaqsınız.  
Hörmətli qonaqlar, dostlar!   
Verdiyiniz məlumata görə sizə təşəkkür edirəm. Dünən keçirilən təkrar seçkilər haqqında sizin ümumən 
müsbət fikrə gəlməyiniz məni sevindirir. Biz bir neçə dəfə görüşərkən demişik ki, demokratiya daim inkişafda, 
daim hərəkətdə olan bir prosesdir. Bu, bir mərhələdən o birisinə qədər təkmilləşmə yolu ilə getməlidir.     
Mən bir neçə dəfə demişəm və yenə də deyirəm ki, bu təkmilləşmə təkamül yolu ilə olmalıdır. Çünki hər bir 
şeyə tezliklə nail olmaq çətindir. Əgər siz hesab edirsinizsə ki, dünənki seçkilərdə Azərbaycanın hakimiyyət 
orqanları, Mərkəzi Seçki Komissiyası, yerli seçki orqanları irəliləyiblərsə, bu, təbiidir ki, mənim sözlərimi 
təsdiq edir.   
Mənə dedilər ki, bu seçkilərdə seçicilərin 48 faizi iştirak edibdir. Hesab edirəm ki, bu, böyük göstəricidir. 
Əgər nəzərə alsanız ki, bu, təkrar seçkilərdir və keçən dəfə mən dediyim kimi, ümumxalq seçkiləri deyil, belə 
bir rəqəmin olması onu göstərir ki, hər halda, seçicilər seçkilərə maraq göstəriblər və etinasız olmayıblar.   
Mən bir neçə dəfə demişəm ki, noyabrın 5-də keçirilən seçkilərdə qüsurlar, səhvlər olmuşdur və bunlar az 
deyildi. Ona görə də Mərkəzi Seçki Komissiyası və Konstitusiya Məhkəməsi 11 dairədə seçkilərin nəticələrinin 
ləğv edilməsi haqqında qərar çıxartdı. Amma, ümumiyyətlə, mən noyabrın 5-dəki seçkilərə tam mənfi qiymət 
verilməsi ilə razı deyiləm. Parlamentin əksəriyyəti seçilibdir, parlament işləyir, bir çox partiyaları, qüvvələri 
təmsil edir. Amma bir də deyirəm, səhvlər, nöqsanlar, təbii ki, olmuşdur. Bu müddətdə siz də bizə çox kömək 
etdiniz. Biz özümüz də nöqsanlarımızı dərindən təhlil edə bildik. Ona görə də indi siz etiraf edirsiniz ki, 
irəliləyiş var və bundan sonra da ola bilər. Əsas odur ki, Azərbaycan demokratiya yolu ilə gedir və bundan sonra 
bu yolla gedə bilər. Bizim gələcəkdə də sizin yardımınıza ehtiyacımız olacaqdır.   
Siz dediniz ki, monitorinq yaratmaq istəyirsiniz. Yaradın. Mən elə başa düşürəm ki, Avropa Şurasına 
girməklə daim monitorinq altında olacağıq. Amma güman edirəm, bir zaman gələr ki, biz də həddi-büluğa 
çatarıq və monitorinqə ehtiyac olmaz. Çünki ailədə uşaq böyüyənə qədər ata-anası ona çox nəzarət edir. Amma 
övlad böyüyüb müstəqil yaşayanda, müstəqil işləyəndə valideynlərinin ona nəzarət etməsinə ehtiyac olmur. Mən 
belə başa düşürəm ki, Avropa Şurası Azərbaycana münasibətdə çox qayğıkeş və diqqətli «valideyn» olacaqdır.      
P a u l a    K o k k o n e n: Cənab Prezident, Siz dediklərinizi mən başa düşdüm. Sadəcə, bilmirəm, 
doğrudan da elə olacaqdır, yoxsa yox. Hətta uzun müddətdən bəri demokratik şəraitdə yaşayan ölkələrdə də biz 
cənnətdə deyilik.        
H e y d ə r   Ə l i y e v: Siz cənnətdə yaşamırsınızsa,  bizim cənnətə çatmağımıza, görünür, hələ vaxt var. 
Biz də çalışacağıq ki, çataq.   
Mən sizə bir də təşəkkür edirəm. Siz dediniz ki, Azərbaycan artıq Avropa Şurasına daxil ola bilər. Təbii ki, 
biz bunu çox böyük hadisə kimi qarşılayırıq və çalışacağıq ki, Avropa Şurası ailəsində əla oxuyan olmasa da, 
yaxşı oxuyan bir tələbə olaq.   
Cənab Qross məndən sabahkı səfər haqqında soruşdu. Təbiidir ki, bu, Rusiya prezidentinin Azərbaycana ilk 
rəsmi səfəridir. Mən bu barədə vaxtından əvvəl bir şey demək istəmirəm və deyə də bilmərəm. Ancaq onu deyə 
bilərəm ki, bizim danışıqlarımızda, söhbətlərimizdə Ermənistan–Azərbaycan, Dağlıq Qarabağ münaqişəsinin 
sülh yolu ilə həll olunması xüsusi yer tutacaqdır. Cənab Qross soruşdu ki, biz onlardan nə qopara biləcəyik? 
İndiyə qədər ATƏT-in Minsk qrupundan hələ bir şey qopara bilməmişik. Minsk qrupuna rəhbərlik edən 
Rusiyadır, Amerika Birləşmiş Ştatlarıdır, Fransadır. Altı ildən artıqdır ki, atəşkəs rejimində yaşayırıq. Sülh 
danışıqları aparırıq. Sülh yaratmaq istəyirik. Amma Ermənistanın qeyri-konstruktiv mövqeyi belə nəticəyə 
gəlməyə imkan vermir.   
Təbiidir ki, mən çalışacağam Rusiya hökumətinin bu sahədə fəaliyyətinin artırılması haqqında öz fikirlərimi 
ifadə edim. Amma eyni zamanda Avropa Şurası bizim üzərimizə çox böyük vəzifələr qoyduğu kimi, indi biz də 
Avropa Şurasından bu məsələnin həll olunması üçün təsirli tədbirlər görməsini arzu edirik. Ona görə ümidvar 
olduğumu bildirmək istəyirəm ki, Avropa Şurası bu sahədə fəaliyyətini dünyaya sübut edə bilər. Münaqişə 12 ildir 
davam edir. Azərbaycanın torpaqları işğal olunubdur. İşğal olunmuş torpaqlardan bir milyon azərbaycanlı zorla 
çıxarılıbdır. Bu ədalətsizliyə, nəhayət, son qoyulmalıdır. Ona görə kim bizə bu barədə kömək etsə, ola bilər ki, biz 
ona tarix boyu minnətdarlıq edəcəyik. Təsirli bir iş görmüş olsa, o cümlədən də Rusiyaya. Avropa Şurası, yaxud 
ATƏT bu barədə öz fəaliyyətini gücləndirə bilsə – onlara. Hər şey bu təşkilatlardan və bu ölkələrdən asılıdır.     
Mən ümidlə yaşayıram. Hesab edirəm ki, nəhayət, beynəlxalq birlik belə vəziyyətə son qoyulması üçün ciddi 
tədbirlər görməlidir. Sizə bir daha təşəkkür edirəm. Yenidən Azərbaycana gəlin. Təkcə monitorinq üçün yox, 
sadəcə, qonaq kimi gəlin və Azərbaycanın reallığını həmişə görün.   
19 
 
P a u l a   K o k k o n e n: Cənab Prezident, mən də Sizə çox təşəkkür edirəm. İcazə verin, mən mətbuat 
üçün hazırladığımız məlumatın bir nüsxəsini və bizim müşahidəçilərin ilkin rəyini Sizə təqdim edim. Bundan 
əlavə, bir halda biz mühazirələrdən çox danışdıq, mən Sizə demokratiya barədə bir kitab da bağışlamaq 
istəyirəm və istərdim ki, növbəti görüşümüzdə bu məsələ barədə fikir mübadiləsi aparaq.   
H e y d ə r   Ə l i y e v: Mən gərək bunu oxuyam, sonra sizə imtahan verəm?  
P a u l a   K o k k o n e n: Xahiş edirəm. Nə qədər vaxt istəyirsinizsə, onunla məşğul ola bilərsiniz. Sizin üçün 
test tezliklə olmayacaqdır. Cənab Prezident, bu testin, imtahanın nə zaman keçirilməsi qərarını Siz özünüz 
verəcəksiniz. Çox sağ olun.     
H e y d ə r    Ə l i y e v: Sağ olun, təşəkkür edirəm. 
20 
 
       
 
AZƏRBAYCAN RESPUBLĠKASININ  
PREZĠDENTĠ HEYDƏR ƏLĠYEVĠN   
VƏ RUSĠYA FEDERASĠYASININ PREZĠDENTĠ   
VLADĠMĠR PUTĠNĠN TƏKBƏTƏK GÖRÜġÜ   
 
Prezident sarayı 
 
9 yanvar 2001-ci il 
 
Ali qonağı səmimiyyətlə salamlayan dövlətimizin başçısı Heydər Əliyev onun dəvətini qəbul edərək 
respublikamıza gəldiyinə görə cənab Putinə minnətdarlığını bildirdi, Azərbaycanın böyük Şimal qonşusu olan 
Rusiya Federasiyasının Prezidentinin ölkəmizə ilk rəsmi səfərini tarixi hadisə kimi qiymətləndirdi.  
Azərbaycan və Rusiya xalqları arasında əlaqələrin, ənənəvi dostluq və mehriban qonşuluq münasibətlərinin 
qədim tarixi olduğunu xatırladan prezident Heydər Əliyev Rusiyanın dövlət başçısının yeni əsrin, üçüncü 
minilliyin birinci ilində xaricə ilk rəsmi səfərini məhz respublikamıza etməsindən çox razı qaldığını söylədi.        
Cənab Putinlə əvvəllər keçirdiyi görüşlərdən, apardığı danışıqlardan və aralarında yaranmış şəxsi dostluq 
münasibətlərindən məmnunluqla bəhs edən respublikamızın rəhbəri əmin olduğunu bildirdi ki, bu rəsmi səfər 
ölkələrimizin qarşılıqlı surətdə faydalı əlaqələrinin daha da inkişaf etdirilməsində yeni mərhələ açacaqdır.   
Özünə və Rusiya nümayəndə heyətinə göstərilən yüksək qonaqpərvərliyə görə dövlətimizin başçısına 
minnətdarlıq edən prezident Vladimir Putin siyasətdə və dövlətçilik fəaliyyətində böyük təcrübəsi olan prezident 
Heydər Əliyev ilə yenidən görüşmək, hər iki ölkəni maraqlandıran məsələlər barəsində ətraflı fikir mübadiləsi 
aparmaq imkanından məmnunluq duyduğunu bildirdi.    
Dostluq, mehribanlıq və qarşılıqlı anlaşma şəraitində keçən söhbət zamanı dövlət başçıları ikitərəfli 
əməkdaşlığın bütün sahələrinə, habelə regional və beynəlxalq problemlərə, hər iki ölkəni narahat edən 
terrorçuluğa, separatçılığa və ekstremizmə qarşı birgə mübarizə məsələlərinə toxundular.   
Dövlət başçıları Qafqazda, o cümlədən Cənubi Qafqazda vəziyyət barədə geniş fikir mübadiləsi apardılar. 
Qafqazda mövcud olan münaqişələrin regional təhlükəsizlik və strateji sabitlik, xalqların əmin-amanlığı və 
ölkələrin normal inkişafı üçün ciddi əngəl olduğunu vurğulayan prezidentlər problemin həlli sahəsində 
əməkdaşlığın zəruriliyini bildirdilər. Təkcə Qafqazda deyil, ümumən MDB məkanında ən uzun sürən münaqişə 
olan Ermənistan–Azərbaycan münaqişəsinin ölkəmiz üçün ağrılı nəticələrindən söhbət açan prezident Heydər 
Əliyev dedi ki, müxtəlif səbəblər üzündən ərazimizin 20 faizinin işğal olunmasına, bir milyon vətəndaşımızın 
yerindən-yurdundan zorla didərgin salınmasına baxmayaraq, Azərbaycan tərəfi məsələnin sülh yolu ilə həllinə 
çalışır. Lakin 1994-cü ildə atəşkəs əldə olunmasına, ATƏT-in Minsk qrupunun fəaliyyətinə, BMT-nin bir neçə 
qətnamə qəbul etməsinə, Azərbaycan və Ermənistan prezidentləri arasında birbaşa danışıqların keçirilməsinə 
baxmayaraq, münaqişə hələ də həll olunmamış qalır. Bunun da əsas səbəbi Ermənistanın qeyri-konstruktiv 
mövqe tutması, əzəli Azərbaycan torpağı olan Dağlıq Qarabağ bölgəsinə iddiasından əl çəkməməsidir. 
Prezident Heydər Əliyev vurğuladı ki, Minsk qrupunun həmsədrlərindən biri kimi, Rusiyanın fəaliyyətinin güc-
ləndirilməsi münaqişənin həllində mühüm rol oynaya bilər.         
Münaqişənin tezliklə aradan qaldırılmasının vacibliyini vurğulayan Rusiya prezidenti nə müharibə, nə də 
sülh vəziyyətinin uzun müddət davam edə bilməyəcəyini nəzərə çatdırdı. Cənubi Qafqaz bölgəsi ilə Rusiya 
Federasiyasının sıx əməkdaşlığına bu münaqişənin maneçilik törətdiyini xatırladan cənab Putin Azərbaycan 
prezidenti Heydər Əliyevin və Ermənistan prezidenti Robert Köçəryanın birbaşa danışıqlarının müsbət nəticələr 
verəcəyinə əmin olduğunu söylədi.  
Görüşdə prezidentlər Azərbaycan–Rusiya əməkdaşlıq sənədlərinin, xüsusilə də Bakı bəyannaməsi, Xəzərin 
statusu ilə  bağlı birgə bəyanat, eləcə də hökumətlərarası səviyyədə müzakirə  edilən məsələlər barəsində öz 
açıq, konstruktiv mövqelərini bildirdilər.   
Azərbaycan prezidenti Heydər Əliyev ötən il noyabrın 25-də respublikamızın bəzi bölgələrində baş vermiş 
zəlzələdən zərər çəkənlərə Rusiyanın humanitar yardım göstərməsinə görə prezident Vladimir Putinə təşəkkür 
etdi.   
Prezident Vladimir Putin Azərbaycanın kənd təsərrüfatı məhsullarının Rusiya məkanında böyük bazarı 
olduğunu bildirərək, aqrar sahədə ənənəvi əlaqələrin bərpasının vacibliyini söylədi. Rusiya rəhbəri yanacaq-
enerji, xüsusilə də hasilat, nəqletmə, habelə metallurgiya, aqrar sənaye sahəsində əməkdaşlığın perspektiv-
lərindən danışdı.  
Ölkələrimiz arasında ticarət-mal dövriyyəsinin genişləndirilməsinin zəruriliyini nəzərə çatdıran prezidentlər bu 
sahədəki mövcud imkanlardan səmərəli istifadə edilməsinin vacib olduğunu vurğuladılar. Rusiya prezidenti Vladimir 
21 
 
Putinin fikrincə, Azərbaycanla gəmiçilik, yüngül və elektrotexnika, əczaçılıq, quşçuluq sənayesi və digər sahələrdə 
əməkdaşlığın da böyük perspektivləri vardır.   
Prezidentlər sərhəd məsələsi, hərbi sahədə əməkdaşlıq barədə də fikir mübadiləsi apardılar. Görüşdə Rusiya 
Federasiyasının bir sıra regionları ilə Azərbaycanın birbaşa əlaqələri, su ehtiyatlarının qorunması və onlardan 
səmərəli istifadə edilməsi, mədəniyyət sahəsində əməkdaşlığın genişləndirilməsi məsələləri də diqqət 
mərkəzində oldu. Tərəflər Rusiya  investorlarının Azərbaycan iqtisadiyyatına daha geniş surətdə sərmayə 
qoymasının vacibliyini də nəzərə çatdırdılar.   
Dövlət başçıları belə bir cəhəti də vurğuladılar ki, hazırda Azərbaycanda çoxsaylı rus icması, Rusiyada isə 
azərbaycanlı icması yaşayır və onlar hər iki ölkənin inkişafına öz töhfələrini verirlər. Prezident Vladimir Putin 
Azərbaycanda yaşayan rusların ölkənin tamhüquqlu vətəndaşları kimi öz milli adət və ənənələrini qoruyub 
saxlaması, bütün səviyyələrdə ana dilində təhsil ala bilməsi üçün hər cür imkan yaradılmasından məmnun 
qaldığını söylədi və prezident Heydər Əliyevin bu sahədə xidmətlərini yüksək dəyərləndirdi.  
Görüşdə Qafqazda sabitliyin və qarşılıqlı etimadın möhkəmləndirilməsi üçün Azərbaycan, Gürcüstan, 
Ermənistan və Rusiyanın dövlət başçılarının birgə görüşü təcrübəsinin davam etdirilməsinin zəruriliyi 
vurğulandı.   
Rusiya prezidenti Vladimir Putin Azərbaycan prezidenti Heydər Əliyevi Moskvaya rəsmi səfərə dəvət etdi. 
Dəvət məmnunluqla qəbul olundu. 
22 
 
    
 
AZƏRBAYCAN–RUSĠYA NÜMAYƏNDƏ  
HEYƏTLƏRĠNĠN DANIġIQLARI 
 
Prezident sarayı 
 
9 iyun 2001-ci il 
 
H e y d ə r   Ə l i y e v: Rusiya Federasiyasının cənab Prezidenti, çox hörmətli Vladimir Vladimiroviç, 
hörmətli qonaqlar, xanımlar və cənablar!  
Bu gün Rusiya Federasiyası Prezidentinin Azərbaycana rəsmi səfəri başlanmışdır. Vladimir Vladimiroviç, 
mən Sizi bu səfərlə əlaqədar ürəkdən salamlayıram. Mənim dəvətimi qəbul edib və təbii olaraq, Azərbaycanda 
bir çox adamların arzularını nəzərə alıb Azərbaycana rəsmi səfərə gəldiyinizə görə, dərin təşəkkürümü 
bildirmək istəyirəm.   
Desəm ki, bu səfər tarixi əhəmiyyətə malikdir, mübaliğəyə yol vermiş olmaram. Çünki Azərbaycan dövlət 
müstəqilliyi qazandığı və Sovet İttifaqının süqutundan sonra Rusiya öz suverenliyini elan etdiyi vaxtdan bəri  Rusiya 
Federasiyasının dövlət başçısının Azərbaycana səfəri olmayıbdır. Bəlkə də bunun üçün hansısa səbəblər olmuşdur, 
buna baxmayaraq, bu bizim üçün mühüm amildir və ona görə də biz çox istəyirdik ki, belə bir səfər baş tutsun. İndi 
Vladimir Vladimiroviç Putin bu səfəri həyata keçirir. Biz onunla MDB tərkibində, MDB-nin Dövlət Başçıları 
Şurasında birgə işimiz və ikitərəfli görüşlərimiz zamanı kifayət qədər yaxşı tanış olmuşuq, yaxınlaşmışıq və 
bütün məsələlərdə çox böyük qarşılıqlı anlaşmaya gəlmişik. Biz Vladimir Vladimiroviçlə iki saatdan çox 
təkbətək söhbət etdik. Əlbəttə, çoxları, o cümlədən də nümayəndə heyətlərinin üzvləri yəqin düşünürlər ki, 
görəsən nə barədə danışdıq. Lakin biz hər şeydən əvvəl ikitərəfli münasibətləri bütün sahələrdə, bütün 
istiqamətlərdə daha da inkişaf etdirməyin zəruriliyindən danışdıq. Bəri başdan deyim ki, biz müzakirə etdiyimiz 
bütün məsələlərdə ümumən qarşılıqlı razılığa gəldik. Bu isə Rusiya prezidentinin Azərbaycana səfərinin mühüm 
nəticəsi kimi, məndə dərin məmnunluq doğurur. Biz Qafqazda vəziyyətdən, ümumi qayğımızdan – Qafqazda 
münaqişələrin aradan qaldırılmasından, terrorizmlə, ekstremizmlə, separatizmlə mübarizəni gücləndirməyin 
zərurliyindən danışdıq. Əlbəttə, Ermənistan–Azərbaycan, Dağlıq Qarabağ münaqişəsinin ümumən həlli məsələsi 
söhbətimizdə geniş yer tutdu. Sözün düzü, şadam ki,  burada bu məsələdən belə açıq, ətraflı söhbət getməsinə, eyni 
zamanda ona kifayət qədər diqqət yetirilməsinə və bu məsələ barəsində fikir mübadiləsi aparılmasına uzun illərdən 
bəri bəlkə də ilk dəfə imkan yaranmışdır.   
Sənədlər, ilk növbədə Rusiya ilə Azərbaycan arasında qarşılıqlı münasibətlər haqqında Bakı bəyannaməsi və 
Xəzər dənizinin statusu haqqında birgə bəyanatımız hazırlanmışdır. Hökumətlərarası xarakter daşıyan və böyük 
əhəmiyyətə malik olan bir sıra sənədlər də hazırlanmışdır. Hesab edirəm, biz prezidentlə söhbət edərkən, nümayəndə 
heyətləri üzvlərinin də olduqca çox məsələləri, o cümlədən hazırlanmış sənədlərlə bağlı məsələləri müzakirə etməyə 
yəqin ki, imkanları olmuşdur.      
Hesab edirəm ki, bu gün imzalayacağımız Bakı bəyannaməsinin layihəsi son dərəcə mühüm, tarixi 
əhəmiyyətə malik sənəddir. Bu bəyannamə Rusiya ilə Azərbaycan arasında qarşılıqlı münasibətlərin bugünkü 
gününün reallığını və ikitərəfli münasibətlərlə bağlı məsələlərdə, həm beynəlxalq, həm də regional xarakterli bir 
çox digər məsələlərdə, o cümlədən də münaqişələrlə bağlı məsələlərdə və s. mövqelərimizi əks etdirir. 
Zənnimcə, Xəzər dənizi haqqında birgə bəyanat çox böyük əhəmiyyətə malikdir. Xəzər dənizinin statusu 
məsələsi, məncə, artıq 7-8 ildir müzakirə edilir. Lakin, təəssüf ki, çoxsaylı müzakirələr nəticələr verməmişdir. 
Mən bunu xüsusi vurğulamaq istəyirəm, məhz Vladimir Vladimiroviç Rusiya Federasiyasının Prezidenti 
seçildikdən sonra məsələnin həlli baxımından bu istiqamətdə fəallaşma üçün şərait yaranmışdır. Əlbəttə, bu 
mənada biz bir çox məsələlərə, o cümlədən də beş Xəzəryanı ölkənin maraq göstərdiyi Xəzərin statusu kimi 
belə  mühüm məsələyə Vladimir Vladimiroviçin məhz aydın və konkret surətdə realist münasibətini görürük. 
Bir çox illər ərzində müzakirə edilmiş, debatlar aparılmış, yerindən tərpənməmiş bir sıra məsələlər indi 
irəlilədilmişdir. Burada mən Vladimir Vladimiroviç Putinin böyük xidmətlərini bir daha və yenidən qeyd etmək 
istəyirəm.   
Qazaxıstanla imzalanmış birinci sənəd artıq bu məsələni irəlilətmişdir. Hazırlanmış olan və bu gün 
imzalayacağımız sənəd də bu məsələni daha da irəlilədəcəkdir. Yəni biz Xəzərin statusunun müxtəlif beynəlxalq 
forumlarda və s. çoxsaylı müzakirələrin mövzusu olmaması üçün onun da həllinin reallığını görürük. Ən 
başlıcası budur ki, biz – Xəzəryanı ölkələr Xəzər dənizindən tam razılıqla, hər bir Xəzəryanı ölkənin xeyrinə 
istifadə edə bilək. Ona görə də mən bu məsələyə çox böyük əhəmiyyət verirəm, o mənada ki, bu bəyanat indiki 
halda nəinki ikitərəfli xarakter daşıyır, həm də bütün Xəzəryanı ölkələr üçün olduqca böyük əhəmiyyətə 
malikdir.   
23 
 
Mən aramızda olan söhbətdən son dərəcə məmnunam və bu səfərə görə bir daha təşəkkür etmək istəyirəm və 
düşünürəm ki, Vladimir Vladimiroviç söhbətimiz haqqında daha ətraflı danışacaqdır. Qonaq kimi sözü sizə 
verirəm.   
V l a d i m i r  P u t i n: Heydər Əliyeviç, çox sağ olun. Dəvətə görə və çox səmimi qarşılanmağımıza görə 
mən ilk növbədə Sizə və azərbaycanlı dostlarımıza və həmkarlarımıza təşəkkür etmək istəyirəm. Biz elə ilk 
dəqiqələrdən nəinki danışıqlar aparılmasına, həm də konkret nəticələr əldə edilməsinə özümüzdə çox böyük 
həvəs və hazırlıq duyduq. Heydər Əliyeviç, biz Sizinlə son vaxtlar kifayət qədər müntəzəm və tez-tez görüşmüşük, 
fikir mübadiləsi aparmaq imkanına malik olmuşuq. Lakin bütün bunlar rəsmi danışıqların və səfərlərin 
çərçivəsindən kənar idi. Siz dediniz ki, bu gün Rusiya rəhbəri son on ildə Azərbaycana ilk dəfə səfərə  gəlmişdir. 
Mən öz tərəfimdən, Rusiya rəhbərliyi adından Sizi Rusiya Federasiyasına rəsmi cavab səfərinə dəvət etmək istər-
dim.       
Biz Azərbaycanla münasibətlərin inkişafına ciddi əhəmiyyət veririk. Mənə elə gəlir ki, bunun üçün bütün 
imkanlarımız var. Azərbaycan prezidenti ilə razıyam ki, biz Rusiya ilə Azərbaycan arasında qarşılıqlı 
münasibətlərdə, özü də fəaliyyətimizin bütün istiqamətlərində yeni səhifə aça bilərik. Biz müzakirələrə regionda 
münasibətlərin ümdə məsələlərindən biri olan Qarabağ probleminin nizama salınmasından başladıq. 
Biz iqtisadi məsələlərə də kifayət qədər böyük diqqət yetirdik. Nəzərə çatdırdıq ki, biz ötən il ərzində əmtəə 
dövriyyəsinin 25 faiz artdığını müşahidə edirik. Bu, yaxşı meyldir, amma qarşılıqlı iqtisadi əlaqələrin səviyyəsi  
hələlik hər iki dövlətin nə imkanlarına, nə də mənafelərinə hər halda uyğun deyildir. Odur ki, bu istiqamətin 
həlli barədə lazımınca düşünülməli olan məsələlər var. 
Son vaxtlar siyasi dialoqumuz kifayət qədər intensiv və zənnimcə, həm də çox məzmunlu olmuşdur. Rusiya 
və Azərbaycanın hüquq-mühafizə orqanlarının terrorizmə, mütəşəkkil cinayətkarlığa qarşı mübarizədə səmərəli 
qarşılıqlı fəaliyyətini ayrıca qeyd etmək istərdim. Hörmətli Heydər Əliyeviç, fürsətdən istifadə edərək, 
Dağıstanda yaşayış evlərinin partladılmasında əli olmuş şəxslərin Rusiyaya verilməsinə görə Sizə və bütün 
Azərbaycan rəhbərliyinə təşəkkür etmək istərdim. Terrorçular öz fəaliyyətini nə ilə pərdələsələr də, layiqli cəza-
larını çəkməlidirlər. İndiki halda isə hətta dini şüarlarla pərdələnməyin də mənası yoxdur, çünki onların terror 
aktının qurbanları Dağıstan müsəlmanları olmuşlar. Mən Sizi əmin etmək istəyirəm, bunu Sizə təkbətək görüşdə 
də demişdim, təbii ki, heç bir qisas olmayacaqdır. Demokratik Rusiyada hər şey, o cümlədən də məhkəmə 
prosedurları demokratik yolla, açıq proses çərçivəsində gedir, həmin adamların hamısının vəkilləri var, lehinə və 
əleyhinə olan bütün dəlillər diqqətlə araşdırılacaq və yalnız bundan sonra hökm çıxarılacaqdır. 
Demək istərdim ki, biz bilirik, cinayətkarlar Rusiyaya verildikdən sonra Sizə qarşı, şəxsən Sizə qarşı terror 
aktları törədiləcəyi barədə unvanınıza hədə-qorxular gəlməyə başladı. Siz qorxmadınız, cəsarət və  möhkəm 
xarakter göstərdiniz. Mən Azərbaycanın bütün rəhbərliyinə minnətdarlığımı bildirdim, lakin başa düşürük ki, bu 
qərar üçün məsuliyyət şəxsən  Sizin üzərinizə düşür. Mən buna görə Sizə şəxsən təşəkkür etmək istəyirəm. 
İndi də ticarət-iqtisadi əməkdaşlıq haqqında. İcazə verin, bir qədər ətraflı danışım. Biz Hökumətlərarası 
Qarşılıqlı Ticarət-İqtisadi Əlaqələr Komissiyasının fəaliyyətinə böyük ümidlər bəsləyirik. Bu yaxınlarda biz 
Sizinlə telefonla danışarkən mən Azərbaycanın və Rusiyanın işgüzar dairələrinin nümayəndələrini bu 
komissiyaya daxil etmək təklifini irəli sürdüm. Biz öz təkliflərimizi verməyə hazırıq. Mən belə başa düşdüm ki, 
Siz bu  təklifə ümumən müsbət münasibət göstərdiniz. Belə isə, biz bu barədə Sizin təkliflərinizi də gözləyirik. 
Mənə elə gəlir ki, işgüzar dairələrin nümayəndələri hesabına komissiyanın genişləndirilməsi onun işinə böyük 
dinamizm verərdi. Komissiyanın işini məhz bu istiqamətdə dəyişdirməyin zəruriliyi barədə Siz indicə ikitərəfli 
görüşümüzdə danışdınız. 
Rusiya Azərbaycanla yanacaq-enerji kompleksi sahəsində ən sıx əməkdaşlığa tərəfdardır. Bu həm neftin 
hasilatına, emalına, həm də nəql edilməsinə aiddir. Öz tərəfimizdən biz bütün lazımi şərait və imkanları, o 
cümlədən maddi-texniki imkanları yaradır və ümid edirik ki, bu sahədə işimiz uzunmüddətli perspektiv üçün 
nəzərdə tutulacaqdır. Ümidvarıq ki, azərbaycanlı həmkarlarımız da bu baxımdan məhz belə mövqe tutacaqlar. 
Bu, ilk növbədə, neftin Novorossiyskədək marşrutla nəqlinin həcminə aiddir.   
İqtisadi əməkdaşlıq sahəsində digər perspektivli problemlər də var, məsələn, söhbət Azərbaycanın sənaye 
obyektlərinin –  metallurgiya, energetika və aqrar sənaye kompleksinin modernləşdirilməsində və yenidən 
qurulmasında Rusiya müəssisələri və şirkətlərinin iştirakından gedir. Biz elektroenergetikada əməkdaşlığı 
işləyib hazırlaya,  Azərbaycanın və Rusiyanın elektrik enerjisi sistemlərinin paralel işini təşkil edə bilərik. 
Əvvəllər, hələ sovet dövründə əlaqələr pis deyildi, istər əvvəlki səviyyənin bərpasında, istərsə də elektroenerge-
tika sahəsində Rusiya ilə Azərbaycan arasında münasibətlərin inkişafında ümumən və bütövlükdə perspektivlər 
var.   
Rusiya Azərbaycanın kənd təsərrüfatı məhsullarının ənənəvi satış bazarıdır. Bununla yanaşı, Azərbaycan 
Rusiyadan bir sıra mühüm ərzaq məhsulları idxal edir. Düşünürəm ki, Rusiyaya nübar meyvə və faraş tərəvəz 
ixracı, Rusiyanın ərzaq mallarının Azərbaycana göndərilməsi, əvvəllər olduğu kimi, yenə də qarşılıqlı və faydalı 
əməkdaşlığın mühüm istiqamətlərindən birinə çevrilə bilərdi.   
24 
 
Bakı metropoliteninin yenidən qurulmasında, qatarların və avadanlığın bir hissəsinin dəyişdirilməsində 
Rusiya müəssisələrinin iştirakını biz iqtisadi baxımdan çox perspektivli hesab edirik. Zənnimcə, maliyyə 
məsələlərinə dair qarşılıqlı məqbul qərarlar tapmaq mümkündür. Təbii ki, belə layihələrdə bu, həmişə birinci 
dərəcəli problem olur. Artıq indinin özündə mütəxəssislər deyirlər ki, əgər biz əməli işlərə başlasaq, onda bu 
istiqamətdə müəyyən qərarlar tapa, onların reallaşdırılması üzərində düşünə bilərik.   
Bizim müəssisələr gəmiqayırma sahəsində əməkdaşlıq proqramlarının həyata keçirilməsinə, Azərbaycanda 
quşçuluq müəssisələrinin bərpasına, əczaçılıq sənayesinin və yüngül sənayenin ikişafına, kənd təsərrüfatı 
məhsullarının emalı, elektrotexnika cihazlarının istehsalı üzrə müştərək müəssisələrin təşkilinə maraq 
göstərirlər.   
Rusiya biznesi Azərbaycanın alüminium sənayesi müəssisələrinin bərpasında və modernləşdirilməsində 
iştirak etməyə hazırdır. Bilirəm ki, bu sahədə artıq bəzi qərarlar var. Lakin biz ümidimizi itirmirik ki, dialoqu 
davam etdirmək mümkün olacaqdır.      
Son illərdə, demək olar, əməkdaşlıq etmədiyimiz bir sahədə də müsbət meyllər əmələ gəlmişdir. Mən hərbi 
əməkdaşlığın inkişaf etdirilməsini nəzərdə tuturam. Biz Rusiya Federasiyasının Müdafiə naziri marşal İqor 
Dmitriyeviç Sergeyevin Azərbaycana səfərini və bu səfər zamanı imzalanmış sənədləri müsbət qiymətləndiririk. 
Biz Azərbaycan–Rusiya sərhəd əməkdaşlığı məsələlərinin necə həll olunduğunu ümumən müsbət 
qiymətləndiririk. Ümidvarıq ki, Azərbaycan tərəfi sərhəd məsələləri üzrə əməkdaşlıq haqqında sazişi  yaxın 
vaxtlarda ratifikasiya edəcəkdir. Sizinlə bir az əvvəl razılığa gəldiyimiz kimi, dövlət sərhədinin delimitasiyası 
haqqında danışıqları davam etdirmək vacib olacaqdır.   
Zənnimizcə, Rusiya Federasiyası regionlarının və Azərbaycanın əməkdaşlığı qarşılıqlı fəaliyyətin mühüm 
sahəsidir. Mənə elə gəlir ki, həmin sahədə əməkdaşlığı nə qədər çox genişləndirsək, bu əməkdaşlıq daha 
konkret, daha səmərəli olacaq və əhalinin tələblərinə daha yaxşı cavab verəcəkdir. Çünki regional əməkdaşlıq 
həmişə ilk növbədə hər iki ölkə əhalisinin tələbatını ödəyir.  
Biz Rusiya və Azərbaycanın sərhəd rayonları arasında, habelə su ehtiyatlarından səmərəli istifadə olunması 
və onların mühafizəsi sahəsində əməkdaşlıq haqqında sazişin bağlanmağa hazırlanmasını sürətləndirməyi 
məqsədəuyğun hesab edirik. Məncə, bu barədə düşünməyə dəyər. Bu, çoxsahəli xarakterə malik saziş ola bilər. 
Xoş məram olan təqdirdə isə – mən bilən, bu, bütün tərəflərdə var – müsbət nəticə əldə etmək olar.   
Biz mədəniyyət sahəsində qarşılıqlı əlaqələrə böyük əhəmiyyət veririk. Heydər Əliyeviç, mən burada şəxsən 
Sizə bir daha müraciət etmək və Rusiya ilə Azərbaycan arasında mədəni əlaqələrin inkişafına, rus dilinin 
dəstəklənməsinə və inkişafına diqqət göstərdiyinizə görə təşəkkürümü bildirmək istərdim. Mənə məlumdur ki, 
hələ sovet dövründə Bakıda olan məktəblərin əslində hamısı fəaliyyət göstərir və rus dilinin inkişaf bazası 
qorunub saxlanılır. Bu, Azərbaycan rəhbərliyinin münasibəti bir daha göstərir ki, əməkdaşlığımız həqiqətən 
gələcəyə istiqamətlənmişdir.  
H e y d ə r   Ə l i y e v: Təkcə məktəblər deyil, ali məktəblərin fakültələri də fəaliyyət göstərir.   
V l a d i m i r   P u t i n: Yəni rus dilinin tətbiq sahəsi məhdudlaşmır. Bu, həqiqətən onu göstərir ki, biz 
münasibətlərin inkişafı üçün yaxşı bazaya malikik. Ümid edirik ki, mədəniyyət və incəsənət bundan sonra da 
münasibətlərimizin birləşdirici vəsiləsi olacaqdır.   
Rusiya və Azərbaycan Qafqaz ölkələridir. Ona görə biz Qafqazın sülh, mehriban qonşuluq və tərəqqi 
regionuna çevrilməsinə xüsusi diqqət yetiririk. Qafqaz dördlüyü mexanizminin işə salınmasında Azərbaycan 
tərəfi ilə qarşılıqlı fəaliyyəti müsbət qiymətləndiririk. Biz, Qafqaz dövlətlərinin rəhbərləri dördlükdə bir neçə 
dəfə yığışıb görüşmüşük. Mənə elə gəlir ki, bu cür praktikanı davam etdirmək olardı. Hər halda, regionda 
yaranmaqda olan vəziyyət barədə məsləhətləşmələr, məsləhətləşmənin özü, görüş artıq müsbət səmtə istiqamət-
lənmişdir.      
Azərbaycanla yeni, konstruktiv əlaqələrə, o cümlədən bütövlükdə Qafqazda vəziyyətin dördlük çərçivəsində 
açıq müzakirəsi vasitəsilə əlaqələrə ümid bəsləyirik. Əminik ki, bu forum regionda təhlükəsizliyin 
möhkəmlənməsinə və əməkdaşlığın inkişafına münasibətlərin razılaşdırılması mərkəzi olmalıdır və mərkəz ola 
bilər.   
Dağlıq Qarabağ münaqişəsinin Azərbaycan üçün nə dərəcədə ağrılı olduğunu biz tamamilə başa düşürük. 
Biz bu problem ətrafında vəziyyətin inkişafını son dərəcə diqqətlə izləyirik, onun nizama salınmasında real 
tərəqqinin olmamasından ciddi narahatıq. 10 ilə yaxındır normal həyat çərçivəsindən bir növ kənarda qalan 
çoxsaylı qaçqınların taleyinə biganə olmaq mümkün deyildir. Bununla əlaqədar bəyan etmək istərdim ki, 
Qarabağ düyününün tezliklə açılması yollarını tapmaq məqsədi ilə Rusiya öz səylərini həm müstəqil surətdə, 
həm də Minsk qrupunda həmsədrlik çərçivəsində davam etdirəcəkdir. Hər şeydən əlavə, nə müharibə, nə də sülh 
kimi səciyyələndirilə biləcək vəziyyətin uzun sürməsi Azərbaycanla da, Ermənistanla da, Cənubi Qafqazın digər 
ölkələri ilə də münasibətlərimizin inkişafına əngəl törədir, bütövlükdə regional əməkdaşlığın qaydaya 
salınmasına real maneələr yaradır. Hesab edirəm ki, sülhə doğru yolda bizim hamımızı hələ xeyli çətinliklər 
gözləyir. Buna baxmayaraq, qarşılıqlı surətdə məqbul razılaşmaya nail olmaq imkanı, zənnimcə, qalmaqdadır. 
Hörmətli Heydər Əliyeviç, bu baxımdan  biz Ermənistan prezidenti Robert Köçəryanla Sizin birlikdə 
25 
 
apardığınız birbaşa dialoqa böyük ümidlər bəsləyirik. Biz Sizin müdrikliyinizə də, Ermənistan tərəfinin 
konstruktiv mövqeyinə də inanırıq. Sizə deməliyəm ki, hər iki tərəfin razılığı olarsa, Rusiya həm vasitəçi kimi, 
həm də əldə edilə biləcək razılaşmaların təminatçısı kimi çıxış edə bilər və çıxış edəcəkdir. Əlbəttə ki, bu 
mürəkkəb münaqişəyə cəlb olunmuş bütün tərəflərin mənafelərini gözləmək şərti ilə.   
Biz əminik ki, əlbəttə, beynəlxalq birliyin köməyi ilə bu problemi başqa heç kim yox, ona cəlb olunmuş tərəflərin 
məhz rəhbərləri həll edə bilərlər. Yalnız sonra razılaşmaları nəzərə almaqla və onların olması şərti ilə vasitəçilər işə qoşula 
və lazımi kömək göstərə bilərlər. Təkrar edirəm, Sizinlə danışdığımız kimi – gizlətmirəm, Heydər Əliyeviçlə biz bu 
problem üzərində kifayət qədər ətraflı dayandıq – artıq indinin özündə bu birgə işə fəal qoşulmağa hazırıq. Bizim 
məqsədimiz qaliblər və məğlublar olmadan sülh əldə edilməsinə kömək göstərməkdir. Düşünürəm ki, bu cür formul 
tamamilə məqbuldur və ona nail olmağa çalışmaq lazımdır.   
Heydər Əliyeviçin dediyi kimi, biz Xəzərin hüquqi statusu problemləri barəsində Rusiyanın və Azərbaycanın 
mövqelərinin yaxınlaşdırılmasına böyük diqqət yetirdik. Həqiqətən, bu problem artıq kifayət qədər çoxdan müzakirə 
olunur və onun çoxtərəfli planda həll ediləcəyini gözləmək, görünür, hələlik məqsədəuyğun deyildir. Çoxtərəfli səyləri 
davam etdirmək, əlbəttə, məsləhətləşmələri və görüşləri davam etdirmək lazımdır. Əgər bu gün biz ikitərəfli səviyyədə 
nə barədəsə razılığa gəlmək imkanına malikiksə, bu razılaşmalar hər iki tərəf üçün məqbuldursa, onlara nail olmaq 
gərəkdir.      
Hər şeydən əvvəl öz milli mənafelərinin qorunmasında ifadəsini tapmış konstruktiv mövqeyinə görə biz 
Azərbaycan rəhbərliyinə çox minnətdarıq. Lakin bu fikirdəyik ki, əldə etdiyimiz razılaşmalar məqbuldur, 
Rusiyanın da mənafelərinə tamamilə uyğundur. Etirazınız yoxdursa, mən belə başa düşdüm ki, Siz razısınız, 
zənnimcə, Türkmənistan rəhbərinin təşəbbüsünü dəstəkləmək və yaxın vaxtlarda, fevralın axırları – martın 
əvvəllərində Xəzəryanı dövlətlərin Türkmənistanda görüşünü keçirmək olar.  
H e y d ə r   Ə l i y e v: Bəli, əlbəttə.   
V l a d i m i r   P u t i n: Görünür, həmkarlarımızla məsləhətləşmələr keçirmək, hamı üçün əlverişli vaxt 
seçmək və Türkmənistan rəhbərini dəstəkləmək lazımdır. Heydər Əliyeviç, söyləmək istədiklərim təxminən bu 
qədərdir və əgər bizim həmkarlarımızın, yaxud Sizin həmkarlarınızın arzusu varsa,  onlara bir neçə söz demək 
imkanı verə bilərik.   
H e y d ə r   Ə l i y e v: Vladimir Vladimiroviç, ilk öncə Rusiyaya rəsmi səfərə gəlmək dəvətinə görə sizə 
təşəkkür etmək istəyirəm. Mən bunu yüksək qiymətləndirirəm və düşünürəm ki, son vaxtlar Rusiya Federasiyası 
ilə Azərbaycan arasında artıq təşəkkül tapmaqda olan münasibətlər də, şəxsi münasibətlərimiz, təmaslarımız da, 
Rusiyanın və Azərbaycanın müxtəlif nazirlikləri və baş idarələri rəhbərlərinin çoxsaylı işgüzar əlaqələri də 
dəvətinizi həyata keçirməyə zəmin yaradır və hesab edirəm ki, bu cür görüşlər Rusiya–Azərbaycan 
münasibətlərinin inkişafını intensivləşdirəcəkdir.   
Azərbaycanda bu yaxınlarda baş vermiş zəlzələyə həssas, diqqətcil münasibətinizə görə və artıq Rusiyadan 
göndərilmiş humanitar yardıma görə Sizə təşəkkür etmək istəyirəm. Bu, zəlzələdən zərər çəkmiş adamlar üçün 
də böyük əhəmiyyətə malikdir, lakin, şübhəsiz, ölkələrimiz və xalqlarımız arasındakı dostluq münasibətlərini də 
səciyyələndirir.   
Rusiya–Azərbaycan münasibətləri haqqında söylədiyiniz bütün fikirlərlə mən tamamilə razıyam. Biz bu 
barədə təkbətək görüş zamanı danışdıq  və mən burada şərh etdiklərinizi tamamilə başa düşürəm. Hesab edirəm 
ki, bu həm Rusiya tərəfinin, həm də Azərbaycan tərəfinin mövqeyidir.   
Düşünürəm ki, müvafiq baş idarələrimiz, nazirliklərimiz artıq əlavə göstərişlər gözləmədən, haqqında 
razılığa gəldiyimiz bütün işləri, öz çıxışınızda şərh etdiyiniz məsələləri həyata keçirməlidirlər. Bütövlükdə 
Qafqaz barəsində səylərimizin əhəmiyyətini bir daha nəzərə çatdırmaq istəyirəm. Qafqaza birbaşa aidiyyatı olan 
dörd ölkənin  – Rusiyanın, Ermənistanın, Gürcüstanın, Azərbaycanın prezidentlərinin görüşlərinin sizin 
tərəfinizdən bünövrəsi qoyulmuş praktikası bu baxımdan çox böyük əhəmiyyətə malikdir. Təbii olaraq, bu 
səylərin  daha konkret nəticələr verməsi üçün münaqişələri – bizim üçün ilk növbədə Ermənistan–Azərbaycan, 
Dağlıq Qarabağ münaqişəsini, eləcə də Qafqazın digər zonalarındakı münaqişələri həll edə bilməyimiz çox 
vacibdir.      
Təəssüf, Qafqaz elə bir region olmuşdur ki, burada böyük və kiçik münaqişələr daha çoxdur. Buna görə də 
Qafqazın müqəddəratı, Qafqazın gələcəyi, təbii olaraq, bizim, yəni Qafqaz ölkələri rəhbərlərinin üzərinə xüsusi 
məsuliyyət qoyur. Düşünürəm ki, biz bu sahədə səylərimizi davam etdirməliyik.   
İqtisadi münasibətlərimizin inkişaf etdirilməsi haqqında təklifləriniz bizim üçün böyük əhəmiyyətə malikdir. 
Bəli, əmtəə dövriyyəsi, sizin dediyiniz kimi, 25 faiz artmışdır. Amma ümumi səviyyə Rusiya və Azərbaycan 
üçün, şübhəsiz, kifayət deyildir. Sadəcə, vurğulamaq istəyirəm ki, bu əmtəə dövriyyəsində Rusiyanın ixracı 
üstün yer tutur, Azərbaycanın ixracı isə çox cüzidir. Bu nəyi göstərir? Əvvəla, onu göstərir ki, Rusiya bu işi, hər 
halda, daha yaxşı aparır. Görünür, biz bu imkanlardan kifayət qədər istifadə etmirik. Lakin bununla yanaşı, Siz düz 
dediniz ki, çox istiqamətlər var, əgər biz onlardan lazımınca istifadə etsək, əmtəə dövriyyəsinin əhəmiyyətli dərəcədə 
artmasına nail ola bilərik. Bu baxımdan Sizin konkret təklifləriniz nəzərdən keçiriləcəkdir. Məsələn, mən hesab 
edirəm, onlar Azərbaycan üçün, eləcə də, təbii ki, Rusiya Federasiyası üçün də faydalı olacaqdır.   
26 
 
Regionların əməkdaşlığı barədə söylədiyiniz fikrin də müstəsna əhəmiyyəti var. Sizə tarixi xatırlatmaq 
istəyirəm, Rusiya Federasiyası regionlarının və Azərbaycanın iqtisadi əməkdaşlıq arzusu bir neçə il əvvəl 
yaranmışdır. Lakin deməliyəm ki, federasiyanın Azərbaycana yaxın olan bəzi subyektləri belə əməkdaşlığa 
təşəbbüs göstərdikdə və biz bunu dəstəklədikdə, bu, Rusiyanın mərkəzi hökuməti tərəfindən ağrılı və hətta 
etirazla qarşılandı.  
V l a d i m i r   P u t i n: Heydər Əliyeviç, nə etmək olar, bu xəstəliyə tutulublar...  
H e y d ə r  Ə l i y e v: Mən bunu ona görə nəzərə çatdırıram ki, onu artıq indi Siz təklif edirsiniz. Qujvin 
buradadır, yəqin xatırlayır, biz onu dəvət etdikdə, o buraya gəldi. Biz saziş hazırladıq və birdən Moskvadan 
göstəriş gəldi, soruşdular ki, niyə belə oldu, axı bu barədə razılıq yoxdur, filan şey barədə razılıq yoxdur və sair. 
Buna baxmayaraq, biz əməkdaşlığı həyata keçiririk. Dağıstanla da belədir, Rusiya Federasiyasının digər 
subyektləri ilə də. Bu məsələdə sizin rəyiniz bizim rəyimizlə tamamilə uyğun gəlir, çünki Rusiya çox böyük 
ölkədir, federasiyanın subyektlərinin, federasiyanın hər bir subyektinin, hətta bizə yaxın olan subyektinin 
iqtisadi potensialı bəzən Azərbaycanın iqtisadi potensialına bərabərdir.  
V l a d i m i r  P u t i n: Heydər Əliyeviç, sözünüzü kəsdiyimə görə üzr istəyirəm, amma bir baxın, qarşılıqlı 
iqtisadi əlaqələrimizin səviyyəsi kifayət qədər deyildir. Qarşılıqlı ticarətin həcmi təxminən üç yüz milyon 
dollardır, Kuba ilə qarşılıqlı ticarətimizin həcmi isə bir milyard dollardan  artıqdır, təqribən bir milyard 200 
milyon dollardır. Kuba hara, Rusiya hara, lakin qarşılıqlı ticarətimizin həcmi bir milyard dolları keçmişdir.     
Belarusla əmtəə dövriyyəsi 9,4 milyard dollardır, yaxın qonşumuz, ənənəvi əlaqələrimiz olan Azərbaycanla 
isə  cəmi 300 milyon dollardır. Bu hətta qeyri-normaldır...   
H e y d ə r   Ə l i y e v: Bu qeyri-normaldır, ancaq bununla yanaşı, demək istəyirəm ki, Rusiya xarici ticarət 
dövriyyəmizdə birinci yeri tutur. Digər ölkələr buna qısqanclıqla yanaşırlar ki, niyə Rusiya birinci yerdədir. 
Rusiyanın birinci yerdə olması qanunauyğundur. Təkrar edirəm, Rusiya çox böyük ölkədir, böyük iqtisadi 
potensiala malikdir. Lakin təəssüf ki, bütün bunlar hələlik ticarət xətti ilə gedir. Biz istərdik ki, Azərbaycana 
sərmayələr qoyulsun. Məsələn, siz neft sənayesinin inkişaf strategiyası barədə siyasətimizi bilirsiniz. Biz Xəzər 
dənizinin Azərbaycan sektorundakı neft və qaz yataqlarının birgə işlənilməsi üçün bir çox xarici firmaları cəlb 
etmişik. Demək istəyirəm ki, Rusiyanın «LUKoyl» şirkətinin xüsusi çəkisi Amerika Birləşmiş Ştatlarından və 
Böyük Britaniyadan sonra üçüncü yeri tutur.   
V l a d i m i r   P u t i n: Halbuki Vahid Ələkbərov kimi rusiyalı sahibkar ikinci, birinci yeri tuta bilərdi.   
H e y d ə r   Ə l i y e v: İstəyirəm ki, bunu bilsinlər, açığını deyək, bəzən Rusiyada, mətbuatda, başqa 
yerlərdə deyirlər ki, nə üçün Azərbaycan ancaq Qərb ölkələrinə istiqamət götürür, nə üçün ancaq Qərb ölkələri 
sərmayə qoyurlar? Biz nə qədər demişik – kim sərmayə qoya bilirsə, qoy gəlsin. Vahid Ələkbərov, «LUKoyl» 
bunu lap əvvəldən edə bildi. Axı 1994-cü ildə imzalanmış birinci müqaviləmizdə 11 şirkət iştirak edir, iştirak 
payının 10 faizi «LUKoyl»a məxsusdur. Bu müqavilədən «LUKoyl» indi mənfəət götürür. Ondan sonra daha 
dörd müqavilədə iştirak edir. Yeri gəlmişkən, böyük qaz ehtiyatlarının aşkara çıxarıldığı «Şahdəniz» yatağının 
işlənilməsində də iştirak payının 10 faizi «LUKoyl»a məxsusdur. Lakin açığını deyəcəyəm, qoy heç kəs 
düşünməsin ki, Ələkbərovun Azərbaycana aidiyyatı var, biz bütün şirkətləri dəvət edirik. Bir mərkəzi neft 
şirkəti – onun kimə məxsus olduğunu bilmirəm, hər halda, ona Şafrannik başçılıq edirdi – çox zəngin 
yataqlardan birinə maraq göstərirdi. Onlar Şotlandiyanın neft şirkəti ilə birləşərək, müqavilə imzaladılar. Sonra 
isə bir il əvvəl onlar bütün bunları Hollandiyanın «Şell» şirkətinə satdılar. Biz ki təqsirkar deyilik. İndi, Sizin 
səyləriniz sayəsində Rusiya iqtisadiyyatının yüksəlişdə olduğu vaxtda Azərbaycana sərmayə qoymaq üçün 
imkan var. Buna görə də çalışacağıq ki, əmtəə dövriyyəsi artsın. Lakin bununla yanaşı, əlbəttə, arzu edərdik ki, 
böyük imkanlara malik olan Rusiya  Azərbaycana da böyük sərmayələr qoya bilsin.   
Bir daha demək istəyirəm ki, söylədiklərinizin hamısı bizim ümumi rəyimizdir. Mən bunu tamamilə 
dəstəkləyirəm və razılaşmalarımızın, imzalayacağımız Bakı bəyannaməsində şərh olunanların həyata keçirilməsi 
üçün hər şey edəcəyik. Bir daha demək istəyirəm ki, biz Rusiya ilə bütün sahələrdə qarşılıqlı münasibətlərin 
inkişafına son dərəcə böyük əhəmiyyət veririk. İrəliləmək üçün hər bir sahədə imkanlar var.   
Odur ki, belə görüş – üstəlik, sizin nümayəndə heyətində bir çox aparıcı baş idarələrin və nazirliklərin 
rəhbərləri var – Rusiya ilə Azərbaycan arasında münasibətlərin, o cümlədən də qarşılıqlı iqtisadi münasibətlərin 
inkişafının, şübhəsiz, yeni mərhələsinin başlanğıcı olacaqdır.   
V l a d i m i r  P u t i n: İcazə verin, Xarici İşlər naziri beynəlxalq sahədə qarşılıqlı fəaliyyət barədə çıxış 
etsin.   
Ġ q o r   Ġ v a n o v (Rusiyanın Xarici İşlər naziri): Hörmətli Heydər Əliyeviç, hörmətli Vladimir 
Vladimiroviç, Bakı bəyannaməsinin üçüncü fəsli beynəlxalq sahədə əməkdaşlığımıza həsr olunmuşdur. 
Qarşılıqlı fəaliyyət göstərdiyimiz istiqamətlər burada çox müfəssəl şərh edilir. Birgə rəyimizə görə, ötən il 
həmkarımla biz bu qarşılıqlı fəaliyyətdə ciddi surətdə irəliləmişik, Birləşmiş Millətlər Təşkilatında, ATƏT-də 
geniş qarşılıqlı fəaliyyət göstəririk.   
Biz Azərbaycanın Avropa Şurasına qəbul edilməsini alqışlayırıq və digər beynəlxalq forumlar çərçivəsində 
qarşılıqlı fəaliyyət göstəririk və bu, real olaraq öz səmərəsini verir. Biz bu qarşılıqlı fəaliyyəti bundan sonra da 
27 
 
möhkəmləndirəcəyik. Həmkarımın Moskvaya səfəri zamanı biz əməkdaşlıq etdiyimiz beynəlxalq problemlərin 
bütün kompleksini müzakirə etdik və xarici siyasət idarələrimizin xətti ilə qarşılıqlı fəaliyyətin konkret 
planlarını nəzərdə tutduq. Hesab edirik ki, belə səmərəli qarşılıqlı fəaliyyət Azərbaycanın da, Rusiya Federa-
siyasının da mənafelərinə uyğundur.  
O ki qaldı dördtərəfli foruma, Qafqaz forumuna, Sizin axırıncı iclasdakı qərarınıza uyğun olaraq, indi biz 
Azərbaycan, Rusiya, Ermənistan, Gürcüstan alimlərinin də işitirakı ilə elmi konfrans hazırlayırıq ki, bizimlə, 
praktiklərlə yanaşı, onlar da bu problemə kompleks şəkildə, daha geniş perspektivdə baxa və böyük Qafqaz 
çərçivəsində əməkdaşlığın yollarını nəzərdə tuta bilsinlər. Bir sözlə, biz bütün bu istiqamətlərdə sıx əməkdaşlıq 
edirik. Mən öz tərəfimdən demək istəyirəm ki, Rusiya Federasiyasının Xarici İşlər Nazirliyi olaraq biz 
Azərbaycanın Xarici İşlər Nazirliyi ilə qarşılıqlı fəaliyyətin indiki səviyyəsindən çox razıyıq.   
H e y d ə r   Ə l i y e v: Sağ olun, İqor Sergeyeviç. Məsələn, mən hesab edirəm ki, bəyannamənin bu 
bölməsi çox yaxşıdır. Səhv etmirəmsə, əvvəlki sənədlərdə belə şey olmamışdır. Bu məhz onun nəticəsidir ki, biz 
çox sürətlə irəliləyirik. Lakin bu, zənnimcə, yenə də onunla bağlıdır ki, Rusiyada prezident – Vladimir 
Vladimiroviç Putin indi birgə bəyannamənin üçüncü fəslində öz əksini tapan belə inkişafa yol verilməməsi üçün 
göstərilən bəzi cəhdlərin qarşısını alır. Mən bundan razıyam.   
V l a d i m i r   P u t i n: Heydər Əliyeviç, etiraz etmirsinizsə, mən Baş nazirin müavini Xristenkoya, sonra 
isə Dağıstan Dövlət Şurasının sədrinə də söz vermək istərdim. Qoy onlar bilavasitə qonşularla qarşılıqlı 
əlaqələrdən danışsınlar.  
H e y d ə r   Ə l i y e v: Buyurun.   
V i k t o r   X r i s t e n k o: Hörmətli Heydər Əliyeviç, hörmətli Vladimir Vladimiroviç, demək istərdim ki, 
biz Azərbaycanın Baş naziri ilə, hökumətin üzvləri ilə iki saatdan çox olduqca müfəssəl müzakirə apardıq. 
Görüş rəsmi olsa da, ab-hava və söhbət qeyri-formal, çox açıq xarakter daşıyırdı. Ona görə də bu müddət 
ərzində biz olduqca çox məsələləri müzakirə edə bildik. Əslində, onlar bizim bu gün burada müəyyən-
ləşdirdiyimiz bir çox məsələlərin həyata keçirilməsinə aid idi.  
Bu, xüsusən Azərbaycan neftinin Şimal marşrutu adlandırılan marşrutla nəqlinə dair hökumətlərarası sazişin 
həyata keçirilməsi məsələlərinə aid idi. Bu həm də indi öz həllini tapmamış və ya tapmayan məsələlərə, o 
cümlədən Həştərxan zavodlarında, «Lotos» zavodunda olan modullarla bağlı mübahisəli məsələlərin, gəmilərin 
Rusiyanın daxili su arteriyalarında hərəkəti ilə, bu prosesi tənzimləyən qayda ilə bağlı məsələlərin həllinə aid 
idi. Bunlar Rusiya müəssisələrindən texnika göndərilməsi hesabına Bakı metrosunun tikintisinə köməklə bağlı 
məsələlər idi. Əlbəttə ki, Qəbələ ilə bağlı məsələlər idi. Biz bu məsələlər kompleksini nəinki mövqelərimiz üzrə 
və ya onların həlli yollarını axtarmaq imkanları üzrə, həm də yəqin çox mühüm olan müddətlər üzrə müəy-
yənləşdirdik.   
Biz müəyyənləşdirdik ki, Sizin burada dediyiniz bir çox məsələləri və mənim qaldırdığım ayrı-ayrı konkret 
məsələləri məhz Rusiya–Azərbaycan hökumətlərarası Ticarət–İqtisadi Əməkdaşlıq Komissiyasında həll edə  
bilməyimiz üçün bu komissiyanın iclasını keçirməkdən ötrü  fevralın axırları daha münasib və ən operativ 
vaxtdır. 
H e y d ə r   Ə l i y e v: Viktor Borisoviç, sağ olun. Vladimir Vladimiroviç, bir baxın, sən demə, dövlətin, 
xüsusən də dövlət başçılarının iradəsi olarsa, necə köhnə məsələləri həll etmək olar. Viktor Borisoviçin 
toxunduğu bu məsələlərin çoxu artıq uzun illər ərzində həll edilməmişdir. Biz bu məsələləri qaldırırdıq, amma 
onlar həll olunmurdu. Məsələn, elə Həştərxandakı bu modulları, barjları götürək. Onlar orada neçə vaxtdır 
durur, bilmirəm, on ildir, yoxsa neçə ildir? 
V i k t o r   X r i s t e n k o: Yeddi-səkkiz ildir. 
H e y d ə r   Ə l i y e v: Yeddi-səkkiz ildir? Amma indi, demə, məsələnin həlli yolu tapılır. Məsələnin 
həllinin konkretliyi və ölkələr arasında, o cümlədən də Rusiya Federasiyası ilə Azərbaycan arasında qarşılıqlı 
münasibətlərin inkişafında səmimilik, bir görün, nə deməkdir. Hesab edirəm ki, bu da sizin apardığınız siyasətin 
mühüm nəticəsidir. Sağ olun, Viktor Borisoviç. 
V l a d i m i r   P u t i n: Məhəmmədəli Məhəmmədoviç. 
M ə h ə m m ə d ə l i   M ə h ə m m ə d o v: Vladimir Vladimiroviç, hər şeydən əvvəl, məni Rusiyanın belə 
mötəbər nümayəndə heyətinə daxil etdiyinizə və Azərbaycan Respublikasının çox hörmət bəslədiyim, 
Dağıstanda çoxlarının yaxşı, üzdən də tanıdıqları rəhbərləri ilə görüşməyə imkan verdiyinizə görə sağ olun. 
Mən belə yaxşı imkandan istifadə etmək və Azərbaycan  Respublikasının Prezidenti, görkəmli dövlət xadimi 
möhtərəm Heydər Əliyeviçə çoxmillətli Dağıstan xalqından növbəti qardaşlıq salamı yetirmək istəyirəm. 
Heydər Əliyeviç, dağıstanlılar yaxşı başa düşürlər ki, siz Rusiya Federasiyası ilə sıx dövlət əlaqələri saxlamaq 
siyasəti yeridirsiniz və bununla da Azərbaycan xalqının tarixən ən yaxın qonşusu olan Dağıstan xalqına kömək 
edir və dəstək verirsiniz. 
Bu gün mən Rusiya Federasiyasının Prezidenti, bizim prezidentimiz Vladimir Vladimiroviç Putinin Dağıstan 
üçün xüsusi rolunu, onun Dağıstan xalqına xüsusi hörmət bəslədiyini vurğulamaq istərdim. Bunu bildirməyə 
şadam ki, Rusiya Federasiyasının Prezidenti 2000-ci ili Dağıstan torpağında qarşılamışdır. Bunu bildirməyə 
28 
 
şadam ki, 2001-ci il ərəfəsində Vladimir Vladimiroviç Putin Dağıstan nümayəndə heyətini dəvət etdi – biz əlli 
nəfərdən çox idik – və Rusiya Federasiyasının Konstitusiyasına sadiqliyə görə, Rusiya Federasiyasının ərazi 
bütövlüyünün təmin olunmasına yönəldilmiş işlərə görə Rusiya rəhbərliyi adından, Rusiya Federasiyasının 
Prezidenti adından dağıstanlılara təşəkkürünü bildirdi. Bu, Dağıstan xalqının həyatında tarixi hadisədir və 
dağıstanlılar bunu heç zaman unutmayacaqlar. 
Hörmətli Heydər Əliyeviç, hörmətli Vladimir Vladimiroviç! Biz dağıstanlılar hesab edirik ki, Sizin 
görüşünüz tarixi hadisədir, Rusiya xalqının və Azərbaycan xalqının həyatında tarixi hadisədir, bütün Qafqazın, 
başı müsibətlər çəkən Qafqazın həyatında tarixi hadisədir. Hər ikinizin burada nəzərə çatdırdığınız kimi, Rusiya, 
Azərbaycan Qafqazda sülhün təmin olunması üçün hər şey edə bilər və etməlidirlər. Qafqazın sabit inkişafı üçün 
məsuliyyəti, Vladimir Vladimiroviç, Sizin kimi, Heydər Əliyeviç, Sizin kimi məhz görkəmli dövlət xadimləri öz 
üzərinə götürə bilərlər. Qafqazın sabitliyi isə Rusiya dövlətinin və müstəqil Azərbaycan dövlətinin sabit inkişafı 
deməkdir. 
Bizim üçün, dağıstanlılar üçün Rusiya ilə Azərbaycan arasında əməkdaşlıq həyati əhəmiyyətə malikdir. 
Dağıstan xalqının iradəsi ilə biz həmişəlik Rusiya dövlətinin tərkibinə daxil olmuşuq. Biz hesab edirik ki, 
düzgün hərəkət etmişik, bunu Dağıstan xalqı arasında keçirilən çoxsaylı sorğular, referendumlar da təsdiqləyir. 
Biz Azərbaycan xalqı ilə tarixi qonşuyuq, həmişə bir yerdə olmuşuq. 1996-cı ildə biz burada Azərbaycan ilə 
Dağıstan arasında dostluq və əməkdaşlıq haqqında müqavilə imzalamışıq və bu müqavilədə görkəmli siyasi 
xadim saydığım Heydər Əliyeviç Əliyevin imzası və mənim, Dağıstan Respublikası Dövlət Şurası sədrinin sadə 
imzası durur. Müqavilədə deyilir ki, Dağıstan Rusiya Federasiyasının tərkibindədir, lakin Azərbaycan və 
Dağıstan xalqları arasındakı ənənəvi dostluq əbədidir.   
Buna görə də mən istərdim ki, dövlətlərimiz arasında dostluq əbədi olsun. Mən istərdim ki, bu dostluq həm 
iqtisadi, həm siyasi, həm də sərhəd məsələləri baxımından möhkəm və konkret olsun. Həlledilməz problemlər 
yoxdur. Əminəm ki, bütün bu məsələlər həll ediləcəkdir. Lakin mən Azərbaycan ilə Rusiya arasında 
əməkdaşlığın səviyyəsini kifayət hesab etmirəm. Bizim münasibətlərimiz belə olmamalıdır. Bizim 
münasibətlərimiz ən yüksək, ən səmərəli və hər hansı digər dövlətlərlə müqayisədə ön planda olmalıdır. Biz – 
həm Rusiya Federasiyasının tərkibindəki Dağıstan Respublikası, həm müstəqil dövlət kimi Azərbaycan, həm də 
böyük dövlət kimi Rusiya Federasiyası yalnız bu halda tərəqqi edə bilərik.  
Biz bu gün Nazirlər Kabineti sədrinin iş otağında bəzi məsələləri müzakirə etdik. Dağıstanla Azərbaycan 
arasında, deməli, Rusiya ilə Azərbaycan arasında iqtisadi problemlərə, sərhəd problemlərinə aid məsələlər var. 
Heydər Əliyeviç, biz orada məsələlərin həllini tapdıq, lakin Sizdən xahiş etmək istərdik ki, bəzi məsələlər 
barəsində öz sözünüzü deyəsiniz. Hörmətli Heydər Əliyeviç, əldə edilmiş razılaşma təkcə Rusiya tərəfindən 
deyil, Azərbaycan tərəfindən də tam şəkildə yerinə yetirilmir.  
Bir daha Heydər Əliyeviçə səmimi minnətdarlığımı, bu səfərə görə Vladimir Vladimiroviçə dərin 
minnətdarlığımı bildirmək və dağıstanlıların arzularını ifadə etmək istəyirəm ki, Sizin əməkdaşlığınız, 
dostluğunuz, iki prezidentin şəxsi dostluğu həm Rusiyaya, həm də Azərbaycana ən gözəl nəticələr  versin. 
Diqqətinizə görə sağ olun.  
H e y d ə r   Ə l i y e v: Vladimir Vladimiroviç, sağ olun ki, nümayəndə heyətinizin tərkibində bizim ən 
yaxın qonşumuz –  Dağıstan Dövlət Şurasının sədri də vardır. Yadınızdadır, biz Sizinlə bir neçə dəfə danışmışıq 
və mən Dağıstandakı vəziyyət barədə bəzi mülahizələrimi və narahatlığımı Sizə bildirmişdim. Lakin o vaxt mən 
bunları Sizə deyəndə narahatlığım azalmışdı. Amma əvvəllər, məsələn, üç il bundan öncə mən prezident Boris 
Nikolayeviç Yeltsinə demişdim ki, Dağıstanda sabit daxili ictimai-siyasi vəziyyət olması üçün ona kömək 
etmək lazımdır.     
Lakin çox şey edilirdi. Əlbəttə, başlıcası isə odur ki, dağıstanlıların özləri düzgün mövqelərdə qətiyyətlə və 
möhkəm dayanmışlar. Axı Dağıstan elə bir diyardır ki, məncə, dünyada kiçik bir ərazidə bu qədər çox xalqın, 
milli-etnik qrupların yaşadığı ikinci bir ölkə yoxdur.   
V l a d i m i r   P u t i n: Yüzdən çox.  
H e y d ə r  Ə l i y e v: Biz Dağıstanı Rusiyanın hər hansı digər bölgəsindən daha yaxşı tanıyırıq, çünki biz 
tarixən Dağıstanla çox bağlı olmuşuq, bir vaxtlar heç bir sərhəd olmamışdır. Ona görə də burada dağıstanlılar, 
Dağıstanda isə azərbaycanlılar da yaşayırlar, onlar qaynayıb-qarışmışlar. Ona görə də Qafqazda, xüsusilə 
Çeçenistanda vəziyyət gərginləşəndə biz Dağıstan sarıdan bərk narahatlıq keçirirdik və mən bu barədə 
demişdim. Lakin mən çox şadam ki, – biz sizinlə bu barədə bu gün danışdıq – vəziyyət sabitləşmişdir və mən 
hesab edirəm ki, bunda Dağıstan xalqının, Dövlət Şurasının hörmətli sədri Məhəmmədəli Məhəmmədoviçin 
xidməti ilə yanaşı, yenə də Sizin bütövlükdə Qafqazda həyata keçirməyə başladığınız çox düzgün siyasətinizin 
də rolu vardır. Özü də təkcə Qafqazda deyil, mən indiki halda Qafqazı nəzərdə tuturam. 
Dağıstanda vəziyyəti müşahidə edərək, deyə bilərəm ki, Məhəmmədəli Məhəmmədoviç çox-çox illərdir 
Dövlət Şurasının sədri işləyir, buna qədər də müxtəlif dövlət vəzifələrində çox böyük təcrübəsi var və açığını 
deyim, bu qədər çox xalqın yaşadığı ölkəyə rəhbərlik etmək, sadəcə olaraq, mümkün deyildir. Bu onun 
xidmətidir. Ola bilsin, bu mənə aid məsələ deyil, deyirlər ki, orada prezident seçmək istəyirlər, amma bu, çətin 
29 
 
ki, mümkün olsun, hərçənd təkrar edirəm, bu mənə aid məsələ deyildir. Lakin qonşu kimi, mən öz fikrimi deyə 
bilərəm ki, bu çox çətin ki, baş tutsun, çünki bəziləri birini, digərləri isə başqasını seçmək istəyəcəklər.   
V l a d i m i r  P u t i n: Siz düz deyirsiniz, orada xeyli xüsusiyyətlər var.   
H e y d ə r   Ə l i y e v: Oranın özünün çoxlu xüsusiyyətləri var və xüsusən Qafqazda mürəkkəbliyin son 
həddə çatdığı çətin dövrdə – mən Şimali Qafqazı nəzərdə tuturam –  Məhəmmədəli Məhəmmədoviç  məharətlə 
rəhbərlik etmişdir və edir. Bizim Dağıstanla dostluq münasibətlərimiz isə, əlbəttə, Rusiya ilə dostluq münasibət-
lərimiz üçün böyük əhəmiyyətə malikdir. Dağıstan sanki Rusiya ilə Azərbaycan arasında körpüdür. Lakin bu, 
körpü deyil, şübhəsiz, Rusiya Federasiyasının tərkib hissəsidir. Bununla yanaşı, etnik mənşə, dinin və bir çox 
adətlərin, mərasimlərin ümumiliyi və sairə nəzərə alınmaqla, bizim aramızda oxşarlıq, ümumi cəhətlər çoxdur 
və biz Rusiya Federasiyası ilə dostluq əlaqələrimizin möhkəmləndirilməsi baxımından Dağıstanla 
əməkdaşlığımızı bundan sonra da davam etdirəcək, mümkün olan hər şeyi edəcəyik.  
Yeri gəlmişkən, sərhəd rayonlarının əməkdaşlığının zəruriliyi haqqında çıxışınızda söylədiyiniz tezis 
Azərbaycan və Dağıstanın sərhəd rayonları baxımından bizim üçün çox böyük əhəmiyyətə malikdir. Elə 
gətirmişdir ki, orada – sərhədin həm o tayında, həm də bu tayında – əsasən  ləzgilər yaşayır. Məhəmmədəli 
Məhəmmədoviç, doğrudurmu?  
M ə h ə m m ə d ə l i   M ə h ə m m ə d o v: Bəli, həm də azərbaycanlılar yaşayır.  
H e y ə r  Ə l i y e v: Bəli, həm də azərbaycanlılar. Orada həm azərbaycanlılar, həm də ləzgilər yaşayır. 
Məsələn, Dərbənddə, digər rayonlarda azərbaycanlı əhali daha çoxdur. Ona görə də sizin fikriniz təsadüfi 
deyildir. Başa düşürəm ki, bu həmin imkanlardan, rayonların və subyektlərin birbaşa əlaqələrindən və sairədən 
istifadə edərək, iqtisadi münasibətlərimizi, humanitar əlaqələrimizi və bütün hər şeyi inkişaf etdirmək 
arzusundan irəli gəlir. Məhəmmədəli Məhəmmədoviç, sağ olun.     
Mən sizə bir daha təşəkkür etmək istəyirəm və düşünürəm ki, imzalayacağımız sənədlər, ən başlıcası isə, 
belə geniş tərkibdə görüş – biz müstəqilliyimizin tarixi ərzində bu cür görüşü heç bir dövlətlə keçirməmişik – 
münasibətlərimizin daha da inkişaf etməsi üçün çox yaxşı zəmindir. Sağ olun.  
V l a d i m i r   P u t i n: Sağ olun. 
30 
 
 
     
RUSĠYA–AZƏRBAYCAN SƏNƏDLƏRĠ ĠMZALANDIQDAN SONRA 
AZƏRBAYCAN RESPUBLĠKASININ  
PREZĠDENTĠ HEYDƏR ƏLĠYEVĠN VƏ  
RUSĠYA FEDERASĠYASININ PREZĠDENTĠ VLADĠMĠR PUTĠNĠN BĠRGƏ BƏYANATLARI 
VƏ MƏTBUAT KONFRANSI 
 
9  yanvar 2001-ci il 
                           
Azərbaycan Prezidenti Heydər Əliyevin bəyanatı 
 
Rusiya Federasiyasının cənab Prezidenti, çox hörmətli Vladimir Vladimiroviç Putin!  
Hörmətli qonaqlar, xanımlar və cənablar!  
Bu gün Rusiya Federasiyası Prezidentinin Azərbaycana rəsmi səfəri başlanmışdır və səfərin birinci günü 
artıq başa çatmaqdadır. Hər şeydən əvvəl, bu səfər Azərbaycan və Rusiya dövlət müstəqilliyi əldə etdikdən 
sonra Rusiya Federasiyası Prezidentinin Azərbaycana ilk rəsmi səfəri kimi, çox böyük tarixi əhəmiyyətə 
malikdir.   
Mən bu səfərin həyata keçirilməsinə görə, xahişim yerinə yetirildiyinə və biz bu gün çox səmərəli iş görə 
bildiyimizə görə prezident Vladimir Vladimiroviç Putinə minnətdaram. Bizim kifayət qədər uzun çəkən və çox 
səmərəli təkbətək danışıqlarımız və söhbətimiz oldu. Ən başlıcası isə, bu danışıqlar dostluq, qarşılıqlı anlaşma, 
mehribanlıq və səmimilik şəraitində keçdi. Biz Rusiya Federasiyası ilə Azərbaycan Respublikası arasında 
dövlətlərarası və hökumətlərarası münasibətlərə, demək olar, həyatın bütün sahələrinə dair çoxlu məsələlər 
barəsində fikir mübadiləsi apardıq. Bu fikir mübadiləsi, təkbətək söhbət əslində, Rusiya Federasiyası və Azər-
baycan nümayəndə heyətləri arasında danışıqların uğurla aparılmasının əsası oldu.   
Demək istəyirəm ki, Rusiya Federasiyası nümayəndə heyətinin üzvləri də görüşmək və ünsiyyətdə olmaq, 
iqtisadiyyatın müxtəlif sahələri üzrə və digər istiqamətlərdə bir çox məsələləri müzakirə etmək imkanı əldə 
etdilər. Nəticədə biz yekun danışıqları apardıq və sənədlər imzaladıq. İndiyədək Rusiya Federasiyası ilə Azər-
baycan arasında 70-dən artıq hökumətlərarası, dövlətlərarası sənəd imzalanmışdır. Bu gün onlara daha səkkiz 
sənəd əlavə olundu. Yəqin ki, bu rəqəm gələcəkdə artacaqdır, çünki həyatın mühüm istiqamətləri sahəsində 
münasibətlərin tənzimlənməsi zərurəti əlavə tədbirlərin görülməsini və zəruri sənədlərin imzalanmasını tələb 
edir.   
Rusiya Federasiyası ilə Azərbaycan arasında qarşılıqlı münasibətlərin prinsipləri və perspektivlərinin son 
dərəcə mühüm müddəalarını əks etdirən Bakı bəyannaməsinin böyük əhəmiyyəti vardır. Bu, Rusiya ilə 
Azərbaycan arasında dostluq münasibətlərini daha da inkişaf etdirmək tədbirlərini nəzərdə tutan sənəd, Rusiya 
ilə Azərbaycan arasında 1997-ci ilin iyulunda bağlanmış dostluq, əməkdaşlıq və qarşılıqlı təhlükəsizlik 
müqaviləsi əsasında bizi əməkdaşlığın daha yüksək səviyyəsinə çıxaran sənəddir. Bu sənədin mühüm müddəası 
ondan ibarətdir ki, biz Azərbaycanla Rusiya arasında strateji tərəfdaşlığın səviyyəsini daha yüksək pilləyə 
qaldırmağı öhdəmizə götürmüşük.      
Mən çox vaxt almaq istəməzdim, bu sənəd ümumən müstəsna əhəmiyyətə malikdir və bugünkü reallıqları, 
Rusiya Federasiyası ilə Azərbaycan Respublikası arasında dostluq münasibətlərinin və əməkdaşlığın inkişafının 
perspektivlərini səciyyələndirir.   
Xəzər dənizində əməkdaşlığın prinsipləri haqqında Rusiya Federasiyasının Prezidenti və Azərbaycan 
Respublikasının Prezidentinin imzaladıqları birgə bəyanatın böyük əhəmiyyəti var, belə ki, Xəzəryanı ölkələrin 
Xəzər dənizində əməkdaşlığı barədə məsələ artıq 7-8 ildir müzakirə edilir. Ancaq təəssüf ki, biz nəinki öz 
mövqelərimizi və baxışlarımızı yaxınlaşdıra bilməmişik, hətta hansısa prinsipləri də müəyyənləşdirə bilmə-
mişik. Bu gün isə artıq Rusiya ilə Azərbaycan arasında sənəd imzalanmışdır və o, ölkələrimizin Xəzər dənizində 
əməkdaşlığının prinsiplərini müəyyənləşdirir. Rusiya Federasiyası ilə Qazaxıstan arasında imzalanmış eyni 
sənəddən sonra bu sənəd Xəzəryanı ölkələrin daha intensiv əməkdaşlığı və Xəzər dənizinin statusunun 
müəyyənləşdirilməsi üçün böyük imkanlar açır.   
Mən Rusiya prezidentinin Azərbaycana səfərindən çox məmnunam və hesab edirəm ki, bugünkü gün 
münasibətlərimizdə son dərəcə mühüm mərhələnin başlanğıcı olacaqdır. Biz sabah da işləyəcəyik, lakin artıq bu 
gün əməli nəticələrdən, həm də olduqca müsbət nəticələrdən danışmaq mümkündür. Azərbaycan Rusiya ilə 
ölkəmiz arasında dostluq münasibətlərinin daha da inkişaf etdirilməsi, bütün sahələrdə əməkdaşlığın 
genişləndirilməsi və dərinləşdirilməsi mövqelərində möhkəm dayanmışdır. Bu səfər, danışıqlarımız, imzalanmış 
sənədlər bu istiqamətdə irəliləyişimizdə yeni mərhələ açır. Diqqətinizə görə sağ olun.         
 
Rusiya Federasiyasının Prezidenti Vladimir Putinin bəyanatı 
31 
 
 
Hörmətli Heydər Əliyeviç!  
Hörmətli xanımlar və cənablar!  
Hər şeydən əvvəl ölkənizə gəlmək dəvətinə görə, mehriban qarşılanmağımıza və birgə işimizin əla təşkilinə 
görə Azərbaycan prezidentinə və bütün Azərbaycan rəhbərliyinə, Azərbaycan xalqına səmimi təşəkkürümü 
bildirmək istəyirəm.   
Zənnimcə, Azərbaycanda Rusiya ilə hər hansı şəkildə bağlı olmayan ailə yoxdur. Fikirləşirəm ki, Rusiya 
Federasiyasında dostları, tanışları və ya qohumları olmayan ailə yoxdur. Azərbaycanda yüz mindən çox rusiyalı, 
Rusiyada isə bir neçə yüz min Azərbaycan vətəndaşı əslində daimi yaşayır. Biz ikitərəfli əlaqələrimizin inkişafı 
üçün bu potensialdan istifadə edə bilərik və etməliyik.  
Biz bu gün Azərbaycan rəhbərliyi ilə regionda əməkdaşlıq problemlərini, beynəlxalq aləmdə səylərimizin 
əlaqələndirilməsini müzakirə etdik. Təhlükəsizlik, münaqişələrin həlli və iqtisadi sahədə ikitərəfli əlaqələrimiz 
haqqında ətraflı danışdıq. Bilirsiniz ki, ümumi fikrə görə, son ildə iqtisadi əlaqələrin artmasına, əmtəə 
mübadiləsinin təqribən 25 faizə çatmasına baxmayaraq, hər halda, ticarət-iqtisadi əlaqələrin ümumi həcmi 
kifayət qədər yüksək sayılmır. Əlbəttə, bu əməkdaşlığı inkişaf etdirmək üçün yaxşı perspektivlərimiz var. Bu 
baxımdan bu gün imzalanmış bir sıra sənədlər, o cümlədən vergi idarələrimizin səylərinin əlaqələndirilməsinə 
dair sənəd xüsusilə böyük əhəmiyyətə malikdir. Zənnimcə, qanunvericiliyin uyğunlaşdırılması və ahəngdarlığı 
çox mühüm və perspektivli birgə fəaliyyət sahəsidir.     
Biz sərmayə qoyuluşu sahəsində qarşılıqlı əlaqələrimizin inkişafı, müxtəlif istehsal sahələrində əməkdaşlıq, 
elm və mədəniyyət sahəsində əməkdaşlıq barədə danışdıq. Bununla əlaqədar son mürəkkəb illərdə mədəniyyət 
sahəsində əlaqələrin qorunub saxlanması və Azərbaycanda rus dilinin dəstəklənməsi sahəsində Azərbaycan 
prezidentinin ardıcıl surətdə həyata keçirdiyi siyasəti xüsusilə qeyd etmək və ona təşəkkürümü bildirmək 
istərdim. Düşünürəm ki, regionda hələ də qalmaqda olan bütün problemlərə baxmayaraq, gələcəyə nikbinliklə 
baxmağa tam əsasımız var. Bizim nəinki ikitərəfli Rusiya–Azərbaycan münasibətinin inkişafına, həm də hələ 
qalmaqda olan problemlərin mütləq həll edilməli olduğunu və ediləcəyini nəzərə almaqla, regional əlaqələrin 
inkişafına nikbinliklə baxmağa tam əsasımız var. Əlbəttə, mən həm də Qarabağ problemini nəzərdə tuturam. Biz bu 
gün həmin məsələyə, əsasən təkbətək görüşümüzdə çox böyük vaxt sərf etdik. 
Mən Rusiya Federasiyasının bu məsələ barədə mövqeyini bir daha bildirmək istəyirəm. Problemin qəti 
həllinə ancaq əlaqədar iki dövlət arasında mövqelərin hazırlanması və razılaşdırılması yolu ilə nail olmaq 
mümkündür. Öz növbəsində Rusiya vasitəçi kimi səylərini bundan sonra da fəallaşdıracaq və bu sahədə mühüm  
razılaşmaların təminatçısı kimi çıxış etməyə hazırdır. Bu razılaşmalar isə, zənnimcə, mümkündür. Vurğulamaq 
istəyirəm ki, razılaşmaların əldə edilməsi üçün Azərbaycan prezidentinin və Ermənistan prezidentinin göstərdiyi 
səylər bizə ümid etməyə əsas verir ki, bütün mürəkkəbliyinə baxmayaraq, bu münaqişə uğurla həll edilə bilər. 
Sonda bütün həmkarlarımıza bugünkü iş günü üçün bir daha səmimi təşəkkürümü bildirmək istərdim. 
 
* * * 
S u a l: Mənim sualım Rusiya Federasiyasının Prezidenti Vladimir Vladimiroviç Putinədir. Cənab 
Prezident, Rusiyanın Ermənistan–Azərbaycan, Dağlıq Qarabağ münaqiĢəsinin Azərbaycanın ərazi 
bütövlüyü prinsiplərinə riayət edilməsi əsasında  həll olunmasında görməsi  barədə Sizin bəyanatınız bizə 
məlumdur. Rusiya bu münaqiĢənin sülh yolu ilə həlli üzrə ATƏT-in Minsk qrupunun həmsədrlərindən 
biridir. Rusiya bu münaqiĢənin dinc yolla həlli üçün yaxın perspektivdə hansı addımları atacaqdır? 
V l a d i m i r   P u t i n: Siz tamamilə dəqiq xatırladınız ki, biz Minsk qrupunun işinin iştirakçısıyıq və bu 
strukturun çərçivəsində səylərimizi davam etdirəcəyik. Lakin biz bu gün Azərbaycan prezidenti Heydər 
Əliyeviç Əliyevlə razılığa gəldik ki, Rusiya həm Azərbaycan, həm də Ermənistanla özünün ikitərəfli 
münasibətlərinin intensivliyini artıracaqdır. Biz mümkün kompromis əldə olunmasının bəzi variantları barədə 
danışdıq. Bu, mürəkkəb prosesdir, ona görə də mən indi təfərrüatdan danışmağa hazır deyiləm, lakin bunlar var. 
Əlbəttə, bu cür mürəkkəb məsələlərdə razılaşma əldə edilməsi həmişə kompromisdir, kompromis isə qarşılıqlı 
güzəştlər deməkdir. Aydındır ki, iki dövlətin bu gün üzləşdiyi şərait nə Ermənistanı, nə də Azərbaycanı razı sala 
bilməz. 
Ancaq sizi əmin etmək istəyirəm ki, Rusiya bu vəziyyətin belə qalmasında maraqlı deyildir. Rusiya hesab 
edir ki, Qafqazda və Cənubi Qafqazda vəziyyətin sabit olmasına hamımız birlikdə səy göstərməliyik. Yalnız 
belə vəziyyət bizə hamı ilə münasibətlərimizi normal şəkildə inkişaf etdirməyə imkan verər. Bugünkü gündə bu 
münaqişənin özünün və düşdüyümüz vəziyyətin mövcudluğu nə Azərbaycanla, nə də Ermənistanla 
münasibətlərimizi tam şəkildə inkişaf etdirməyə imkan vermir. Belə vəziyyət Rusiyanı razı sala bilməz və biz 
kompromisin tapılmasına təkidlə çalışacağıq.   
S u a l: Sualım hər iki prezidentədir. Siz Qafqaz dördlüyünün bugünkü rolunu necə 
qiymətləndirirsiniz? Bu forumun fəaliyyətini hansı istiqamətə yönəltmək və onun gündəliyinə hansı 
məsələləri çıxarmaq niyyətindəsiniz?  
32 
 
H e y d ə r  Ə l i y e v: Qafqaz dördlüyü, hər şeydən əvvəl, Rusiya Federasiyası Prezidentinin, hörmətli 
Vladimir Vladimiroviç Putinin təşəbbüsüdür. Əlbəttə, bu, sadə proses deyildir. Çünki Qafqaz dördlüyünün iki 
ölkəsi – Ermənistan və Azərbaycan münaqişə vəziyyətindədir. Məlumdur ki, Ermənistan silahlı qüvvələri 
Azərbaycan ərazisinin 20 faizini işğal etmiş və bir milyon azərbaycanlı bu torpaqlardan zorla qovulmuşdur, 
onlar ağır şəraitdə, əksəriyyəti çadırlarda yaşayır. Ona görə də münaqişənin həll edilmədiyi bu şəraitdə, Azər-
baycanla Ermənistanın bir yerdə olduğu belə tədbirlərdə ölkəmizin iştirak etməsi asan məsələ deyildir. Doğrudur, 
biz Müstəqil Dövlətlər Birliyinə daxilik. Lakin orada həll edilən məsələlərdə hər ölkənin öz mövqeyi olur. Qafqaz 
dördlüyündə də hər ölkənin öz mövqeyi var. Lakin Qafqaz dördlüyünün imkanlarından istifadə etmək zərurəti ilk 
öncə və başlıca olaraq, bütövlükdə Qafqazda vəziyyətin sabitliyini şərtləndirir.   
Qafqaz, ola bilər, dünyanın çoxlu mürəkkəb prosesləri və  konfliktləri olan ən nadir regionudur. Bəşəriyyətin 
inkişaf prosesi isə bütün münaqişələrin, müharibə ocaqlarının və təhlükəli halların aradan qaldırılmasını tələb 
edir. Buna görə də Azərbaycanın, eləcə də digər dövlətlərin Qafqaz dördlüyündə iştirakı bir-birinin mövqeyini – 
mən Azərbaycanı və Ermənistanı nəzərdə tuturam – daha yaxşı başa düşmək, ümumi səylərlə bütövlükdə 
Qafqazda vəziyyətin sabitləşdirilməsinə nail olmaq üçün imkandır. Çünki biz Qafqaz deyəndə, burada Cənubi 
Qafqaz respublikalarından əlavə, böyük region – Rusiya Federasiyasının tərkib hissəsi, yenə də çoxlu siyasi və 
digər proseslərin getdiyi Şimali Qafqaz da var.  
Bu dördlük ilk dəfə yaradılmışdır. Hesab edirəm, o, sülhə, sabitliyə və təbii ki, iqtisadi əməkdaşlığın 
inkişafına nail olmaq məqsədi ilə yaradılmışdır. Biz – Azərbaycan bu prinsipləri əsas tutaraq, Qafqaz 
dördlüyündə iştirak edirik və onun perspektivlərini görürük.   
V l a d i m i r   P u t i n: Mən öz tərəfimdən aşağıdakıları əlavə edərdim. Bu gün danışıqların gedişində 
Azərbaycan prezidenti Heydər Əliyeviç Əliyev Qafqazın, təəssüf ki, regional münaqişələr yeri olaraq qaldığını 
vurğuladı və bu vəziyyət bizim hamımızı narahat etməyə bilməz. Hamımız başa düşürük ki, bu münaqişələrin 
müəllifləri biz deyilik. Bütün bunlar bizə  imperiyadan miras qalmışdır. Əslində, onlar nəhəng imperiyanın 
basqısı altında qalmış xəstəliklər idi və o, yox olduqdan  sonra bütün bu xəstəliklər üzə çıxmışdır.      
Aydındır ki, biz bu gün həmin problemlərin həlli barədə düşünməyə bilmərik. Bu isə təkcə Qarabağ problemi 
deyildir. Bu həm də Abxaz problemi, Cənubi Osetiya problemi və bir sıra daha kiçik məsələlərdir. Bu, iqtisadi 
sahədə, rabitə və nəqliyyat, tibb və mədəniyyət sahəsində əlaqələr yaratmaq zərurətidir. Təəssüf ki, bütün bu 
problemlər, məsələlər, o cümlədən münaqişə vəziyyətləri telefonla, internet, faks vasitəsilə həll olunmur. Belə 
miqyaslı məsələlərin həllinin minimum şərti dövlət rəhbərlərinin şəxsi görüşləridir. Ən azı görüşmək lazımdır. Ona 
görə də biz hesab edirik ki, bu dördlük çərçivəsində təklif olunan məsləhətləşmələrdən imtina edilməsi hələlik 
məqsədəuyğun deyildir. Əksinə, Qafqaz və Cənubi Qafqaz ölkələrinin rəhbərlərinin şəxsi görüşləri işin xeyrinə 
olacaq, mübahisəli məsələlərin həlli yollarının axtarışına, yuxarıda qeyd etdiyim bütün istiqamətlərdə ikitərəfli və 
çoxtərəfli münasibətlərin yaradılmasına kömək göstərəcəkdir. Sağ olun.   
S u a l: Cənab prezident Əliyev, cənab prezident Putin! Rusiyanı və Azərbaycanı dərin tarixi dostluq, 
mehriban qonĢuluq və əməkdaĢlıq telləri bağlayır. Ġndiki səfər həmin münasibətlərin geniĢlənməsinə, 
dərinləĢməsinə necə və hansı konkret istiqamətlərdə təsir göstərəcəkdir?  
H e y d ə r   Ə l i y e v:  Bilirsiniz, biz mahiyyətcə, bu suala artıq cavab verdik. Çünki, əslinə qalsa, biz 
bütün günü  məhz Rusiya ilə Azərbaycan arasında qarşılıqlı münasibətləri inkişaf etdirmək, genişləndirmək və 
dərinləşdirmək üzərində işləyirik. Biz buna çalışırıq. Mən hələ əvvəldə dedim ki, Azərbaycan bu mövqelərdə 
möhkəm durur və zənnimcə, Rusiya Federasiyası Prezidentinin Azərbaycana ilk səfəri bunun üçün böyük 
imkanlar və münasibətlərimizin inkişafında yeni mərhələ açır.   
V l a d i m i r   P u t i n: Bilirsiniz, biz bu gün həqiqətən, məhz Sizin dediyiniz problemlərlə məşğuluq. 
Azərbaycan prezidentinin indi söylədiklərinə mənim elə bir əlavəm yoxdur. Rusiya tərəfindən ancaq bunu 
demək istərdim: son on il ərzində Rusiya dövləti başçısının Azərbaycan torpağında olmaması faktının özü, artıq 
ikitərəfli münasibətlərimizin inkişafında, deməli, Qafqazda regional əməkdaşlığın inkişafında da çox böyük 
mənfi haldır. Əksinə, bizim bugünkü rəsmi formatda görüş faktının özü artıq region üçün də, bütün səviyyələrdə 
ölkələrimiz üçün də müsbət siqnaldır.   
Yəqin təsadüfi deyildir ki, işgüzar dairələr ümumi  məbləği təqribən 300 milyon dollar olan və 25 il üçün 
nəzərdə tutulan ən ciddi sərmayə layihələrindən birini məhz bu gün imzalayırlar. Təsadüfi deyildir ki, biz bu 
gün nəqliyyat infrastrukturunun, rabitənin, müxtəlif sahələrdə əməkdaşlığın inkişafından danışırıq.  Mən ancaq 
onu qeyd etmək istəyirəm ki, Rusiyanın dünyada, xüsusilə keçmiş Sovet İttifaqı məkanında, Qafqazda siyasəti 
tarazlaşdırılacaqdır.   
S u a l: Mənim sualım cənab prezident Putinədir. Bir neçə il əvvəl kütləvi informasiya vasitələrindən 
məlum oldu ki, bir milyard dollardan artıq məbləğdə Rusiya silahı qanunsuz olaraq Ermənistana 
verilmiĢdir. Ġndi mətbuatda Rusiya hərbi texnikasının Gürcüstandan Ermənistana göndərilməsi faktı 
hallandırılır. Siz necə hesab edirsiniz, bu, Minsk qrupunun üzvü olan ölkələrdən biri kimi, Rusiyanın 
imicinə ziyan vurmayacaqmı, eləcə də regionda sabitliyi pozmayacaqmı? Sağ olun.  
33 
 
V l a d i m i r   P u t i n: Mən sizin sualınıza cavab verəcəyəm və onu verdiyinizə görə təşəkkür edirəm. 
Çünki bu məsələdə Rusiyanın mövqeyini izah etməyə ehtiyac vardır. Silahların göndərilməsinə gəlincə isə, 
bildiyiniz kimi, Rusiyanın rəsmi mövqeyi bundan ibarət olmuşdur və ibarətdir ki, bütün bunlar Sovet İttifaqının 
hərbi mülkiyyətinin və silahlarının bölüşdürülməsi ilə bağlıdır. Bununla razılaşmaq da olar, razılaşmamaq da, 
mən rəsmi mövqe barəsində danışıram. Bilirsiniz ki, hətta müvafiq cinayət işi də qaldırılmış və təhqiq olun-
muşdur. Bu məsələ hələ də Rusiya rəhbərliyinin diqqət mərkəzindədir.   
İndi hərbi təyinatlı bəzi texnikanın Ermənistandakı Rusiya bazalarına indiki köçürülməsinə gəldikdə isə, 
bunun həqiqətən xüsusi izahata ehtiyacı vardır. Əvvəla, bu texnika sadəcə olaraq, Ermənistana göndərilmir və 
Ermənistan tərəfinə verilmir, Rusiyanın nəzarəti altındadır. Onlar Rusiya hərbi bazalarına göndərilir. Bu nə üçün 
edilir?  Avropada adi silahlar haqqında yeniləşdirilmiş beynəlxalq müqaviləyə uyğun olaraq,  dünyanın bu 
regionunda Rusiyanın müəyyən miqdarda hərbi texnika, o cümlədən zirehli texnika yerləşdirməyə ixtiyarı var. 
Bizim gürcü tərəfdaşlarımız Rusiya silahlarının bir hissəsinin Gürcüstandan çıxarılması məsələsini qaldırdığı 
üçün – biz isə hesab edirik ki, hazırda dünyada yaranmış vəziyyət Cənubi Qafqazda Rusiyanın hərbi 
qüvvələrinin olmasını hələlik zəruri edir – bizim başqa yolumuz yoxdur. Bir daha vurğulamaq istəyirəm ki, bu 
hərbi texnikanın Cənubi Qafqazın başqa yerinə, Ermənistandakı hərbi bazalarımıza köçürməkdən başqa 
seçimimiz yoxdur. Əgər Gürcüstan tərəfi bu texnikanın Gürcüstanda qalmasını istəsəydi, o, indiyədək orada 
olardı.   
Bu, Ermənistan və Gürcüstanın qarşılıqlı münasibətləri ilə qətiyyən bağlı deyildir. Hərçənd, biz başa düşürük 
ki, bu heç kəsi sevindirmir, inanın ki, bu, Rusiya tərəfini də sevindirmir. Təkrar edirəm, bu, Gürcüstan 
ərazisindəki Rusiya bazalarının  gələcəyi barədə danışıqlar prosesində tərəfdaşlarımızın mövqeyi ilə bağlı 
məcburi addımdır. Bir daha təkrar edirəm ki, bu texnika Rusiya silahlı qüvvələrinin ciddi nəzarəti altındadır.  
S u a l: Sualım cənab Putinə və cənab Əliyevədir. Bu gün Xəzər üzrə birgə bəyanatın imzalanması 
faktının özü göstərir ki, Azərbaycanın və Rusiyanın bu problem barədə mövqeləri  yaxınlaĢmıĢdır. Xəzər 
dənizinin statusunun iĢlənib  hazırlanmasına dair bu yaxınlaĢmanın parametrlərinə münasibətinizi daha 
konkret söyləyə bilərdinizmi? Sağ olun.     
V l a d i m i r   P u t i n: Azərbaycan prezidentinin artıq qeyd etdiyi kimi, Xəzərin müxtəlif prinsiplər üzrə – 
dənizin dibinə, səthinə görə bölünməsi haqqında danışıqlar kifayət qədər çoxdan, artıq bir neçə ildir ki, aparılır, 
gəmiçilik məsələləri və digər məsələlər həll olunur. Aydındır ki, bütün bunlar hər şeydən öncə, Xəzəryanı 
dövlətlərin milli mənafeləri ilə bağlıdır. Təəssüf ki, indiyədək bu problemi çoxtərəfli planda həll etmək mümkün 
olmamışdır. Biz hesab edirik və ona əsaslanırıq ki, əgər ikitərəfli qaydada razılığa gəlmək mümkündürsə, bunu 
etmək lazımdır. Biz Qazaxıstanla artıq belə razılığa gəlmişik. Ötən müddət ərzində ekspertlər kifayət qədər 
səmərəli işləmişlər. Aydındır ki, azərbaycanlı həmkarlarımız öz milli mənafelərinə nail olmağa çalışmışlar. 
Lakin bizim mövqelərimiz xeyli dərəcədə üst-üstə düşmüşdür. Biz ona əsaslanırıq ki, gəmiçilik problemləri 
əvvəlki vaxtlarda olduğu kimi həll edilməlidir. Hazırda və bu sahədə hansısa dəyişikliklərə ehtiyac yoxdur.   
Suyun səthinin bölünməsinə gəldikdə isə, biz Xəzərin bütün səthində sərbəst gəmiçilik təmin edilməsi şərti 
ilə dənizin dibi üzrə bölgüyə razılaşmışıq. Hesab edirik ki, biz  milli maraqlarımızı nəzərə almaqla, bir-birimizi 
dəstəkləməliyik. Təkrar edirəm, ümumi halda və hətta praktik planda, yataqlardan istifadə baxımından razılaşma 
həm Rusiyanın, həm də Azərbaycanın mənafelərinə uyğundur.   
H e y d ə r   Ə l i y e v: Vladimir Vladimiroviç ətraflı cavab verdiyi üçün mənim deməyə sözüm yoxdur.   
34 
 
  
 
AZƏRBAYCAN PREZĠDENTĠ ADINDAN RUSĠYA FEDERASĠYASININ PREZĠDENTĠ  
VLADĠMĠR PUTĠNĠN ġƏRƏFĠNƏ TƏġKĠL EDĠLMĠġ  
RƏSMĠ QƏBULDA NĠTQ 
 
«Gülüstan» sarayı 
 
9 yanvar 2001-ci il 
 
    Rusiya Federasiyasının cənab Prezidenti, çox hörmətli Vladimir Vladimiroviç Putin!   
Hörmətli qonaqlar, xanımlar və cənablar!   
Vladimir Vladimiroviç, Sizi və Sizi müşayiət edən şəxsləri Azərbaycanda ürəkdən salamlayıram. Biz 
həqiqətən məmnunuq ki, Siz mənim dəvətimi qəbul etdiniz və Azərbaycana rəsmi səfərə gəldiniz. Bu səfər 
müstəqil Azərbaycan Respublikasının həyatında olduqca böyük əhəmiyyətə və Rusiya–Azərbaycan 
münasibətlərində çox böyük əhəmiyyətə malikdir. İş elə gətirmişdir ki, Azərbaycan dövlət müstəqilliyi və 
Rusiya Federasiyası suverenlik əldə etdikdən sonra, Sovetlər İttifaqı dağıldıqdan və müstəqil dövlətlər 
yarandıqdan sonra Rusiya prezidentinin Azərbaycana səfəri olmamışdır. Biz istəyirdik, ancaq baş tutmurdu. 
Mən Sizi Azərbaycana dəvət etdim və Siz buna razılıq verdiniz. Lakin, məlum olduğu kimi, səfərin baş tutub-
tutmayacağı barədə müxtəlif xəbərlər yayılmışdı. Axı hərə öz fikrini söyləyir, ona görə də bu səfərin baş 
tutmamasını bir o qədər də istəməyən çoxlu adam vardı və onlar qabaqcadan söyləyirdilər ki, səfər baş tutmaya-
caqdır. Amma səfər baş tutdu və bu gün Siz, hörmətli Vladimir Vladimiroviç, Azərbaycana gəldiniz.   
Mənim dəvətimi qəbul etdiyinizə və Azərbaycana rəsmi səfərə gəldiyinizə görə Sizə ürəkdən təşəkkür 
edirəm. Bu, şübhəsiz, tarixi əhəmiyyətli hadisədir. Bu gün səfərin birinci günü başa çatır. Cəsarətlə demək olar 
ki, bu səfər zamanı etmək istədiklərimizin çoxu arxada qalmışdır. Cəsarətlə demək olar ki, səfər uğurludur, 
özünü doğrultmuşdur, nəticələr gözlədiyimizdən də artıq olmuşdur. Başlıcası budur ki, biz Rusiya Federasiyası 
ilə Azərbaycan arasında təşəkkül tapmış və mövcud olan dostluq münasibətlərini bütün dünyaya nümayiş 
etdiririk.  
Azərbaycan müstəqillik əldə etdikdən sonra münasibətlərimizi mürəkkəbləşdirmiş ayrı-ayrı mərhələlər 
olmuşdur. Bəlkə də bu, belə bir səfərin həyata keçirilməsinə nail ola bilməməyimizin səbəblərindən biri idi. 
Ancaq bugünkü gün göstərdi ki, görüşümüzə, sizin səfərinizə mane olan məsələlərin çoxu süni idi, uydurma idi 
və gerçəkliyə uyğun deyildi. Gerçəklik isə ondan ibarətdir ki, bu gün biz çox səmərəli iş gördük. Ona görə də 
cəsarətlə demək olar ki, səfər çox uğurludur, səfər baş tutmuşdur, özlüyündə mühüm dövrdür, Rusiya 
Federasiyası ilə Azərbaycan arasında qarşılıqlı münasibətlərdə yeni mərhələ açır.     
Rusiya ilə Azərbaycan arasında, rus və Azərbaycan xalqları arasında münasibətlərin tarixi bir çox əlamətdar 
hadisələrlə səciyyələnir. Biz bunu yüksək qiymətləndiririk ki, təxminən iki yüz il ərzində bu dövlətin tərkibində 
olarkən Azərbaycan xalqı ilə rus xalqı arasında xoş münasibətlər yaranmışdır və bu münasibətlər sıx dostluğa 
çevrilmişdir. Bir dövlətin tərkibində – keçmişdə çar imperiyasında, sonra da Sovetlər İttifaqının tərkibində birgə 
həyatın gedişində Azərbaycan xalqının əldə etdiyi nailiyyətləri biz Azərbaycanda yüksək qiymətləndiririk. 
Bizim üçün ən böyük əhəmiyyəti olan odur ki, rus mədəniyyətinin təsiri altında Azərbaycanda dünyəvi həyat 
tərzinin xüsusiyyətləri meydana gəlməyə başlamışdır. Azərbaycanlılar Rusiyada təhsil alırdılar, onlar sonradan, 
öz xalqının maarifçiləri olmuş və milli dirçəliş üçün, elmin, təhsilin, mədəniyyətin, incəsənətin inkişafı üçün çox 
işlər görmüşlər. Ötən yüzillik ərzində Azərbaycanda olduqca böyük dəyişikliklər baş vermişdir. Təhsil sahəsi 
genişlənmiş, ali təhsil, elmi-tədqiqat müəssisələri təşkil edilmiş və bir çox digər işlər görülmüşdür. Bütün bunları rus 
xalqının nümayəndələrinin, rus ziyalılarının, mədəniyyət xadimlərinin, incəsənət xadimlərinin köməyi ilə edə 
bilmişik. Bunların hamısı Azərbaycan xalqının ümumbəşəri dəyərlərdən, Avropa dəyərlərindən bəhrələnməsində və 
Azərbaycanda dünyəvi cəmiyyətin qurulmasında olduqca böyük rol oynamışdır. Ötən əsr ərzində Azərbaycanda 
iqtisadiyyatın, sənayenin, kənd təsərrüfatının inkişafı, bütün həyatın yenidən qurulması Rusiya ilə, Rusiyadan, Rusiya 
mütəxəssislərindən aldığımız köməklə sıx bağlıdır. Yəqin Rusiyada bunu qiymətləndirirlər ki, Rusiyanın və bütün 
Sovetlər İttifaqının iqtisadiyyatının inkişafında, sənayenin inkişafında, sənayeləşdirmədə Azərbaycan nefti öz rolunu 
oynamışdır. Biz iftixarla deyirik ki, Azərbaycan neftçiləri Rusiya Federasiyasının və o vaxtkı bütün Sovetlər 
İttifaqının müxtəlif regionlarında bir çox neft və qaz yataqlarının aşkara çıxarılmasının fəal iştirakçıları olmuşlar.   
Bütün bunlar tarixin ayrı-ayrı faktlarıdır. Bu gün isə bizim üçün ən başlıcası odur ki, Sovetlər İttifaqının 
süqutundan sonra müstəqil dövlətlər yaranmış və Rusiya Federasiyası öz suverenliyini elan edərək demokratiya, 
bazar iqtisadiyyatı prinsiplərini həyata keçirməyə, iqtisadi, sosial islahatlar aparmağa başlamışdır. Bu, keçmişdə 
Sovetlər İttifaqının tərkibinə daxil olmuş indiki digər müstəqil dövlətlər üçün nümunə olmuşdur. Biz bunu 
yüksək qiymətləndiririk ki, Rusiya dövlətin, ictimai həyatın demokratikləşdirilməsi, bazar iqtisadiyyatının 
inkişafı, azadlıq – söz azadlığı, mətbuat azadlığı prinsiplərinin bərqərar edilməsi yolu ilə gedir.  Bunlar Azər-
35 
 
baycanda da həyata keçirilir. Bu proseslər bizdə bir qədər mürəkkəb, çətin getmişdir. Biz hələlik 
demokratiyanın inkişaf etdirilməsinin, iqtisadi islahatlar aparılmasının, bazar iqtisadiyyatı prinsiplərinin 
bərqərar olunmasının hamar yoluna çıxa bilmişik.   
İndi müstəqil dövlət olan Azərbaycan Rusiya Federasiyası ilə bütün sahələrdə bərabər hüquqlar əsasında sıx 
dostluq münasibətləri saxlayır və əməkdaşlıq edir. Bu, həyatda, Rusiya ilə Azərbaycan arasında münasibətlərin 
böyük tarixində yeni mərhələdir. Bu heç də sadə olmayan, mürəkkəb yoldur. Biz hamımız bu dövrün çətinliklərinə 
məruz qalmışıq. Lakin bununla yanaşı, bu çətinliklər bütün sahələrdə daha sıx əməkdaşlıq etmək, əlaqələri 
möhkəmləndirmək, qarşılıqlı münasibətləri dərinləşdirmək və genişləndirmək zərurətini qarşıya çıxarır.  
Bugünkü danışıqlar və imzalanmış sənədlər də aydın göstərir ki, biz doğru yoldayıq və əməkdaşlığımızı daha 
da inkişaf etdirmək, Rusiya Federasiyası ilə Azərbaycan arasında dostluğu möhkəmlətmək yolu ilə gedirik. 
Rusiya prezidentinin və Azərbaycan prezidentinin imzaladıqları Bakı bəyannaməsi böyük əhəmiyyətə malikdir. 
Bəyannamədə qarşılıqlı münasibətlərimizin yeni prinsipləri öz əksini tapmışdır, başlıcası isə, o, Rusiya 
Federasiyası ilə Azərbaycan arasında strateji tərəfdaşlıq prinsiplərinin yeni səviyyəyə çıxmasını şərtləndirir. Biz 
bu sənədi yüksək qiymətləndirir və hesab edirik ki, o, münasibətlərimizin daha da genişlənməsi və dərinləşməsi 
üçün zəmindir. İmzalanmış sənədlər arasında Xəzər dənizində əməkdaşlıq haqqında birgə bəyanatın çox böyük 
əhəmiyyəti var. Bu, hər bir ölkənin milli mənafelərinə qeyd-şərtsiz riayət edilməsi əsasında bütün Xəzəryanı 
dövlətlərin əməkdaşlığı üçün yol açır. İqtisadi xarakterli digər sənədlərin də bizim üçün  əhəmiyyəti böyükdür. 
Ən başlıcası isə hörmətli Vladimir Vladimiroviçlə ölkələrimizin qarşılıqlı münasibətləri ilə bağlı, demək olar, 
bütün məsələlər barəsində,  regionumuza və beynəlxalq həyata aid bütün məsələlər barəsində təkbətək 
söhbətimizdir. Böyük məmnunluqla demək istəyirəm ki, biz mövqelərin, baxışların uyğun gəldiyini, qarşılıqlı 
anlaşma olduğunu, ən başlıcası isə, əməkdaşlığımızı daha da dərinləşdirmək və inkişaf etdirmək, dostluğumuzu 
möhkəmlətmək arzusu olduğunu aşkara çıxardıq.   
Qafqazda problemlərimiz çoxdur. Bu məsələ danışıqlarımızda xüsusi yer tuturdu. Əlbəttə, Qafqazdakı bütün 
problemlərin bizim üçün əhəmiyyəti var, o mənada ki, bizə dinc Qafqaz gərəkdir, Qafqazın bütün ölkələrində 
ictimai-siyasi vəziyyətin sabit olması, Qafqaz ölkələrinin öz aralarında lazımi səviyyədə əməkdaşlıq etməsi 
gərəkdir. Lakin Ermənistanla Azərbaycan arasında münaqişənin – Dağlıq Qarabağ münaqişəsinin həlli bizim 
üçün, Azərbaycan üçün son dərəcə böyük əhəmiyyətə malikdir. Bu münaqişədən bütün Qafqaz əzab-əziyyət 
çəkir, ondan Azərbaycan əzab-əziyyət çəkir, ondan Ermənistan əzab-əziyyət çəkir. O, regionumuzun iqtisadiy-
yatının inkişafında bir çox imkanlarımızdan istifadə edilməsini ləngidir. Rusiya bu problemlə münaqişənin lap 
başlanğıcından məşğul olur. Hələ 1992-ci ildə ATƏT-in Minsk qrupu yaradılmazdan əvvəl Rusiya bu problemlə  
məşğul olmuşdur. Bütün dövr ərzində Rusiya bu prosesin iştirakçısıdır. Üstəlik, artıq neçə illərdir ki, o, Amerika 
Birləşmiş Ştatları və Fransa ilə birlikdə ATƏT-in Minsk qrupunun həmsədridir.  
Bu gün biz münaqişənin dincliklə nizama salınması məsələsini müzakirə etdik. Biz sülh mövqelərində, 
Qafqazda sülhün bərqərar edilməsi mövqelərində, Ermənistanla Azərbaycan arasında sülhün bərqərar olması 
mövqeyində qəti şəkildə dayanmışıq. Əlbəttə, bütün beynəlxalq hüquq normalarına, xüsusən ərazi bütövlüyü və 
sərhədlərin pozulmazlığı prinsipinə əməl edilməsi şərti ilə. Odur ki, bu gün imzaladığımız sənəd çox 
mühümdür, orada həmin prinsiplər özünün tam əksini tapmışdır.  
Ermənistan–Azərbaycan münaqişəsinin həllində Rusiyanın roluna bizdə, Azərbaycanda böyük ümidlər 
bəsləyirlər. Mən böyük məmnunluq hissi ilə demək istəyirəm: bu gün Vladimir Vladimiroviç mətbuat 
konfransında bəyan etdi ki, Rusiya öz səylərini gücləndirməyi lazım bilir, Rusiya bu məsələnin sülh yolu ilə 
həlli mövqelərində qəti şəkildə dayanmışdır. Açığını desək, bu, ümid və inam yaradır ki, həmin məsələni həll 
etmək, özü də tezliklə həll etmək olar.   
Biz başa düşürük ki, bu, mürəkkəb münaqişədir. Qarşılıqlı güzəştlər lazımdır. Hesab edirik ki, bu güzəştlər 
həm Ermənistan tərəfindən, həm də Azərbaycan tərəfindən olmalıdır. Rusiya beynəlxalq həyatda, Qafqazda, 
ölkələrimizin hamısında böyük nüfuza malikdir və şübhəsiz, bu problemin aradan qaldırılmasında həlledici rol 
oynaya bilər. Biz bu ümidlə yaşayırıq və yaşayacağıq. Ümidvarıq ki, münaqişə sülh yolu ilə aradan qaldırılacaq, 
Ermənistan silahlı qüvvələri tərəfindən işğal olunmuş torpaqlar azad ediləcək, bir milyon qaçqın öz doğma 
torpaqlarına qayıdacaq və Azərbaycanla Ermənistan arasında sülh yaranacaqdır.  
Biz bilirik ki, Rusiyada da olduqca çox problem var, Sovetlər İttifaqının süqutundan sonra uzun müddət Rusiyada 
həyat rəvan olmamışdır. Çətinliklər, problemlər olmuşdur. Biz, müstəqil dövlətlər – mən Azərbaycanı və keçmişdə 
Sovetlər İttifaqının tərkibinə daxil olmuş indiki digər müstəqil dövlətləri nəzərdə tuturam – həmişə Rusiyanı əsas 
götürmüşük və bu illər ərzində də əsas götürmüşük. Biz Azərbaycanda həmişə hesab etmişik və hesab edirik ki, 
Rusiyanın iqtisadi və sosial inkişafının yüksək səviyyəsi, Rusiya Federasiyasının sabitliyi, islahatların uğurla 
aparılması və Rusiyanın uğurlu xarici siyasəti təkcə Rusiya üçün deyil, onu əhatə edən ölkələr üçün, o cümlədən 
Azərbaycan üçün də böyük əhəmiyyətə malikdir.  
Bu gün biz Rusiyada gedən prosesləri, müsbət prosesləri böyük fərəh hissi ilə müşahidə edirik. Rusiya 
Federasiyası dövlətçiliyinin möhkəmlənməsindən, terrorizm, ekstremizm, təcavüzkar separatizm ilə 
mübarizədən söhbət gedir. Beynəlxalq məsələlərin həllində Rusiyanın rolunun artmasından söhbət gedir. Rusiya 
36 
 
böyük ölkədir. Onun çox böyük imkanları var. Buna görə də Rusiya xüsusən müasir dövrdə bir çox beynəlxalq 
məsələlərin həllində haqlı olaraq mühüm rol oynamalıdır.     
Deməliyəm ki, Rusiyada xarici siyasətdə də, daxili siyasətdə də, dövlətçiliyin möhkəmləndirilməsində də baş 
verən müsbət dəyişikliklər bizi bu mənada sevindirir. Rusiya prezidenti Vladimir Vladimiroviç Putinin bütün 
bunlarda olduqca böyük rolu var. Biz hamımız görürük və bu, artıq real bir faktdır ki, Vladimir Vladimiroviç 
Putin Rusiyanın prezidenti seçildikdən sonra Rusiyada və ölkənin daxilində çox ciddi və sürətli dəyişikliklər baş 
verir. Beynəlxalq həyatda da Rusiyanın siması tamamilə başqa şəkil alır, o, təbii olaraq, böyük əhəmiyyət kəsb 
edir.   
Buna görə biz alqışlayırıq ki, bu gün Rusiya Federasiyasında Prezident Vladimir Vladimiroviç Putin bütün 
cəmiyyəti sıx birləşdirir, dövlətçiliyi möhkəmləndirir, dinamik xarici siyasət aparır və konkret xarici siyasət tədbirləri 
həyata keçirir.  
Bir prezident kimi və bir insan kimi, Vladimir Vladimiroviçə böyük rəğbət bəsləyirəm. Şübhəsiz ki, hər bir 
insanın öz mövqeləri, öz rəyləri var. Vladimir Vladimiroviç Putin özünün bütün fəaliyyəti ilə, bütün 
problemlərə realistcəsinə yanaşması, öz sadəliyi ilə, MDB ölkələri və digər ölkələrlə ədalətli münasibətlər 
qurmağa çalışması ilə qısa müddət ərzində böyük nüfuz qazanmışdır. O, Rusiyada da, bütün MDB ölkələrində 
də, artıq dünyada da böyük nüfuz qazanmışdır.   
Bir daha demək istəyirəm ki, Rusiyada vəziyyətin sabitliyi, iqtisadiyyatın, sosial sahənin inkişafı, Rusiyanın 
beynəlxalq mövqelərinin möhkəmlənməsi Rusiyanı əhatə edən bütün ölkələr üçün – mən hər şeydən əvvəl öz 
adımdan, Azərbaycanın adından danışıram – böyük əhəmiyyətə malikdir. Bu baxımdan  Vladimir Vladimiroviç 
qısa müddət ərzində bütün lazımi keyfiyyətləri nümayiş etdirmiş və ona görə də Rusiyada böyük nüfuz 
qazanmışdır. Xətrinizə dəyməsin, yaxın keçmişdə Rusiya rəhbərliyinin nüfuzu yüksək deyildi. Əslinə qalsa, bu, 
müxtəlif proseslərin baş verməsinin səbəblərindən bəlkə də biri idi. Vladimir Vladimiroviç qısa müddət ərzində 
nümayiş etdirə bilmişdir ki, milləti, cəmiyyəti necə sıx birləşdirmək olar, dövlətçiliyi necə möhkəmləndirmək 
olar və uğurlu daxili və xarici siyasəti necə həyata keçirmək olar.   
Biz gileylənirdik ki, Rusiya prezidentinin müstəqil Azərbaycana indiyədək səfəri olmayıbdır, budur, artıq 
vaxt çatmış və Rusiya prezidenti Vladimir Vladimiroviç Putin Azərbaycana gəlmişdir. O, müasir təfəkkürə, 
müasir baxışlara malik tamamilə yeni rəhbər tipini təcəssüm etdirir, ən başlıcası isə, bütün xalqlara, bütün 
dövlətlərə çox hörmətcil münasibət bəsləyir. Ona görə də, Vladimir Vladimiroviç, Siz Azərbaycanda böyük 
nüfuza maliksiniz və dünyada çox məşhurlaşmısınız. Bu isə Rusiya Federasiyasının daha güclü inkişafı üçün 
zəmindir və əlbəttə, Rusiya ilə Azərbaycan arasında münasibətlərin daha da möhkəmlənməsi və genişlənməsi 
üçün olduqca böyük əhəmiyyətə malikdir.     
Vladimir Vladimiroviç, bu gün Siz məni Rusiyaya rəsmi səfərə dəvət etdiniz. Çox sağ olun, təşəkkür edirəm. Mən 
bu dəvətdən mütləq istifadə edəcəyəm, ümumiyyətlə, Vladimir Vladimiroviç Rusiya prezidenti seçildikdən sonra 
bizim çox görüşlərimiz, söhbətlərimiz, çox danışıqlarımız olmuşdur, onlar uzun illər ərzində Rusiyanın rəhbərləri ilə 
bəlkə də olmamışdır.   
Ona görə də bu səfər bizim üçün önəmlidir, o, çox böyük əhəmiyyətə malikdir. Ölkəmizə gəldiyinizə görə 
mən Sizə bir daha və yenidən təşəkkür edirəm. Biz bir çox məsələləri müzakirə edə və bir sıra sənədlər imzalaya 
bildik.   
Mən Rusiya Federasiyasının şərəfinə, rus xalqının şərəfinə, Azərbaycan ilə Rusiya Federasiyası arasında 
dostluğun şərəfinə, rus xalqı ilə Azərbaycan xalqı arasında dostluğun şərəfinə, Rusiyanın layiqli prezidenti, 
Rusiya dövlətinin başçısı hörmətli Vladimir Vladimiroviç Putinin şərəfinə badə qaldırmağı təklif edirəm. Sağ 
olun!       
37 
 
   
 
RUSĠYA FEDERASĠYASININ PREZĠDENTĠ VLADĠMĠR PUTĠNƏ BAKI SLAVYAN 
UNĠVERSĠTETĠNĠN FƏXRĠ DOKTORU DĠPLOMUNUN TƏQDĠM EDĠLMƏSĠ 
MƏRASĠMĠNDƏ NĠTQ  
 
10 yanvar 2001-ci il 
 
Çox hörmətli Vladimir Vladimiroviç!  
Hörmətli professorlar, müəllimlər, Azərbaycan Slavyan Universitetinin nümayəndələri!  
Bugünkü hadisə Rusiya Federasiyasının prezidenti Vladimir Vladimiroviç Putinin Azərbaycana rəsmi 
səfəri çərçivəsində mühüm hadisələrdəndir. Biz dünən və bu gün çox səmərəli və böyük iş gördük. İndi səfərə 
müəyyən yekun vuraraq deyirəm ki, o, Azərbaycan üçün, həm də Rusiya Federasiyası üçün, dostluq münasi-
bətlərimizi, əməkdaşlığımızı, bütün sahələrdə qarşılıqlı fəaliyyətimizi daha da inkişaf etdirmək üçün həm çox 
gərəkli və faydalı olmuşdur.   
Biz əvvəllər də, mən Vladimir Vladimiroviçlə Moskvada, digər şəhərlərdə görüşərkən də Azərbaycanın, 
Azərbaycan xalqının qədim ənənələrindən, rus və Azərbaycan xalqları arasında qarşılıqlı münasibətlərin böyük 
tarixindən danışmışıq. Fikirləşirəm ki, bugünkü hadisə mənim həmin fikirlərimin, həmin bəyanatlarımın parlaq 
sübutudur. Bizi böyük tarixi dostluq birləşdirir. Tarix necə olursa-olsun, ondan nəticə çıxarmaq, onu 
qiymətləndirmək lazımdır – həm yaxşı, həm də kədərli tərəflərini. Biz hesab edirik ki, tarixdə yaxşı olanı 
saxlamaq, zənginləşdirmək və qorumaq lazımdır. Bu baxımdan Azərbaycanda Rusiyaya, rus xalqına, rus dilinə 
münasibətdə məhz belə siyasət aparılır.  Hamınız, xüsusilə, Vladimir Vladimiroviç, Siz əmin ola bilərsiniz ki, 
bu siyasət ilk öncə Azərbaycanın, Azərbaycan xalqının milli mənafelərinə uyğundur və bundan sonra da davam 
etdiriləcəkdir.   
Dünən və bu gün çoxlu görüşlər olmuşdur. Lakin mən düşünürəm ki, bugünkü görüş Vladimir Vladimiroviç üçün və 
mənim üçün də xüsusilə təsirli, xüsusilə xoşdur. Əvvəla, burada tələbələr az olsa da, bütün müəllim heyəti, böyük 
kollektiv iştirak etməsə də, Rusiya prezidenti Vladimir Vladimiroviç özü Slavyan Universitetini gördü. Hər halda, 
salonda olanlar, necə deyərlər, bu universitetin ən yaxşı nümayəndələridir, millətimizin qaymağıdır. Rus dilinin 
Azərbaycan gənclərinə öyrədilməsində, Azərbaycan məktəbləri üçün rus dili və ədəbiyyatı müəllimləri hazırlanmasında, 
rus dilinin həm keçmişdə, həm də indi xalqımız üçün çox zəruri olmasında, onun Azərbaycanda layiqli yer tutmasında 
bir il deyil, bir neçə on illər xidmət göstərmiş adamlardır.   
Bu universitetin öz tarixi var, ikiillik müəllimlər institutundan başlayıblar. Lakin rektorun qeyd etdiyi kimi, 
1972-ci ildə, məhz rus dili və ədəbiyyatı üzrə kadrlar hazırlanmasına böyük əhəmiyyət verərək, biz, necə 
deyərlər, bütün atributları olan xüsusi institut, ən yüksək səviyyəli institut yaratmağı qərara aldıq. İndi isə bu, 
Slavyan Universitetidir. Düşünürəm ki, bu universitetin böyük gələcəyi, böyük perspektivi var. Azərbaycan 
müstəqil dövlət olduqda, Sovetlər İttifaqının süqutundan sonra biz hamımız ayrılıb müstəqil dövlətlərə 
çevrildikdə hər bir xalq üçün dillərin, ümumən xarici dilin əhəmiyyəti, azərbaycanlılar üçün, Azərbaycan 
gəncləri üçün rus dilinin əhəmiyyəti azalmadı, əksinə, artdı. Vladimir Vladimiroviç rus dilinin xüsusən 
azərbaycanlılar üçün nə demək olduğundan çox doğru danışdı. Çünki elmin, mədəniyyətin, təhsilin yeni 
nailiyyətlərindən bəhs edən, Moskvada, Rusiyada nəşr olunmuş xeyli ədəbiyyat, təəssüf ki, Azərbaycan dilinə 
hələ tərcümə edilməmişdir. Ona görə də rus dilini bilmək, təbii olaraq, digər Avropa dillərini də bilmək indi çox 
böyük əhəmiyyətə malikdir. Odur ki, biz bu universitetə çox böyük ümidlər bəsləyirik.   
Vladimir Vladimiroviç, mən olduqca şadam ki, Siz proqramınızda universitetin nümayəndələri ilə görüş 
üçün, hər halda, yer tapdınız. Şadam ki, universitet Sizə fəxri doktor adı verdi. Deməliyəm ki, dövlət xadiminə, 
siyasi xadimə fəxri doktor adı verilməsi bu universitetin həyatında ilk hadisədir. Azərbaycanın Slavyan 
Universitetində, təbii olaraq, bütün xalqımız arasında belə yüksək şərəfə layiq görülmüş bu ilk adam bizim 
dostumuz Vladimir Vladimiroviç Putindir.  
Vladimir Vladimiroviç, bugünkü hadisə münasibətilə Sizi ürəkdən təbrik edir və inanıram ki, bugünkü görüş 
daha çox sübuta yetirəcək ki – Sizə sübut etmək lazım deyil, lakin Rusiyada çoxlarına lazımdır – Rusiya ilə 
Azərbaycan arasında münasibətlər yaxşıdır və daha yaxşı, çox yaxşı ola bilər.   
Vladimir Vladimiroviç, 1949-cu ildə Leninqradda, Peterburqda xüsusi məktəbi bitirməyim haqqında 
şəhadətnaməni mənə təqdim etməklə Siz məni çox təsirləndirdiniz. Mən Leninqradda bu məktəbi bitirəndə Siz 
hələ dünyaya gəlməmişdiniz. Leninqradda təhsil aldığım dövrdə çox şey öyrəndim. Həm də bu təhsil ocağını 
tamamilə bitirmək üçün, görünür, icbari olan həmin fənlər çərçivəsində deyil, eləcə də başqa fənlər çərçivəsində 
çox şeyi öyrəndim. Mən çox şeyə nail oldum və bu, gələcək fəaliyyətimdə, mədəniyyətdə, elmdə, təhsildə mənə 
çox kömək etdi. 
Mən Leninqrad Universitetinin bu məktəbə dəvət edilən bir çox görkəmli professorlarının mühazirələrini 
dinləyirdim. Siz bu məktəbi tanıyırsınız, onun ünvanını bilirsiniz, Siz də oranı bitirmisiniz. O, Qoroxovaya 
38 
 
küçəsində, Aleksandr bağının yaxınlığında yerləşir. Bir sözlə, o vaxtlar mən Leninqradı sevdim. Lakin Leninqradı 
sevməyim  nə deməkdir? Mən şəhərin nəinki arxitekturasını, bütün tarixini, mühitini, eləcə də mədəniyyətini, dilini 
sevdim. Bu mənim bütün sonrakı həyatımda olduqca böyük rol oynadı. Ona görə də bu şəhadətnaməni mənə təqdim 
etdiyiniz üçün Sizə çox minnətdaram. Bu şəhadətnamə məndə bəlkə də yoxdur. Amma görürəm ki, Siz onu 
qovluqdan çıxarmısınız və Azərbaycanın belə fəxri adamlarının, professorlarının, alimlərinin yanında mənə təqdim 
etdiniz.   
Hesab edirəm ki, Bakı Slavyan Universitetinin doktoru kimi,  Siz Rusiya ilə Azərbaycan arasında dostluq və 
əməkdaşlıq münasibətlərinin inkişafı üçün daha böyük səylər göstərəcəksiniz. Mən isə Sizi əmin edirəm ki, biz 
öz tərəfimizdən hər şeyi edəcəyik. Mən Sizi bir daha təbrik edirəm, Sizə cansağlığı, firavanlıq arzulayıram. Bir 
halda ki, Azərbaycanda görüşlər bugünkü hadisə ilə başa çatır, Siz tezliklə geriyə, Moskvaya yola düşürsünüz, 
səfərinizə görə, birgə işimizə görə, səfərin nəticələrinə görə, imzalanmış sənədlərə görə Sizə bir daha təşəkkür 
etmək istəyirəm. Bizdə, cəmiyyətimizdə belə bir cəhəti xüsusi qeyd edir və qiymətləndirirlər ki, bu, Rusiya 
Federasiyası Prezidentinin 2001-ci ilin, XXI əsrin, üçüncü minilliyin başlanğıcında ilk səfəridir. Bir sözlə, 
bunun da böyük əhəmiyyəti var.   
Səfərə görə Sizə təşəkkür edir, Sizi təbrik edirəm, mürəkkəb, çətin və məsul işinizdə Sizə uğurlar 
arzulayıram. Əminəm ki, Rusiya Federasiyasının prezidenti kimi, Sizin rəhbərliyiniz altında Rusiya ölkənin 
həyatında olan çətinlikləri aradan qaldıracaqdır. Rusiya iqtisadi potensialına görə də, elmi potensialına, mədəni 
potensialına görə də daha güclü olacaqdır. Ən başlıcası isə, Dünya Birliyində öz layiqli yerini tutacaqdır. Rusiya 
Federasiyasının Prezidenti kimi, Siz bu vəzifədə  fəaliyyətinizin qısa müddəti ərzində, zənnimcə, Rusiyalılara 
da, bütün dünyaya da sübut etdiniz ki, buna nail olmağa qadirsiniz, böyük rus xalqı Sizin arxanızda dayanıb, 
Rusiyanın bütün xalqları Sizin arxanızda dayanmışlar. Sizi bir daha təbrik edirəm.      
39 
 
          
 
RUSĠYA FEDERASĠYASININ PREZĠDENTĠ  
VLADĠMĠR PUTĠN ĠLƏ TƏKBƏTƏK GÖRÜġ 
 
10 yanvar 2001-ci il   
 
Zuğulba dövlət iqamətgahında Azərbaycan Respublikasının Prezidenti Heydər Əliyevin və Rusiya 
Federasiyasının Prezidenti Vladimir Putinin təkbətək görüşü olmuşdur.    
Dostluq, mehribanlıq və qarşılıqlı anlaşma şəraitində keçən görüşdə dövlət başçıları ölkələrimizin bütün 
sahələrdə əlaqələrinin inkişaf perspektivlərini bir daha ətraflı müzakirə etdilər, yanvarın 9-da Bakıda 
imzalanmış Azərbaycan–Rusiya əməkdaşlıq sənədlərinin bu sahədə möhkəm hüquqi baza yaratmasından 
məmnun qaldıqlarını vurğuladılar.   
Yeni əsrin, üçüncü minilliyin birinci ilində Rusiyanın dövlət başçısının xaricə ilk rəsmi səfərini məhz 
respublikamıza etməsini tarixi hadisə kimi qiymətləndirən respublikamızın rəhbəri bu səfərin Azərbaycan – 
Rusiya münasibətlərində yeni mərhələnin başlanğıcını qoyduğunu vurğuladı.   
Rəsmi səfərin yüksək səviyyədə keçməsinə yaradılmış şəraitə, özünə, Rusiya nümayəndə heyətinə göstərilən 
mehriban  qonaqpərvərliyə görə Azərbaycan prezidenti Heydər Əliyevə minnətdarlığını bildirən cənab Putin 
siyasətdə və dövlətçilik fəaliyyətində böyük təcrübəsi olan prezident Heydər Əliyevlə hər bir görüşün xüsusi 
əhəmiyyət daşıdığını bir daha nəzərə çatdırdı.   
Bakıda keçirdiyi görüşlərin, apardığı danışıqların onda böyük təəssürat yaratdığını söyləyən Rusiya 
prezidenti əmin olduğunu bildirdi ki, bu səfərin müsbət nəticələri tarixi dostluq ənənələrinə malik ölkələrimizin 
bütün sahələrdə qarşılıqlı surətdə faydalı əməkdaşlığının gələcək inkişafında mühüm rol oynayacaqdır.   
Prezidentlər regionda vəziyyət, Ermənistan – Azərbaycan, Dağlıq Qarabağ münaqişəsinin sülh yolu ilə 
tezliklə aradan qaldırılması, habelə hər iki ölkəni narahat edən bir sıra digər məsələlər barədə ətraflı fikir 
mübadiləsi apardılar.   
Prezident Vladimir Putin Azərbaycan prezidenti Heydər Əliyevin Rusiyaya rəsmi səfərə dəvətini bir daha 
nəzərə çatdırdı. Dövlətimizin başçısı bu dəvəti məmnunluqla qəbul etdiyini bildirdi və cənab Putinin Bakıya ilk 
rəsmi səfərinin Azərbaycan ictimaiyyətində böyük rəğbət doğurduğunu vurğuladı.  
40 
 
 
 
AZƏRBAYCAN RESPUBLĠKASININ VƏ RUSĠYA FEDERASĠYASININ  
BAKI BƏYANNAMƏSĠ 
 
Azərbaycan Respublikasının Prezidenti və Rusiya Federasiyasının Prezidenti, 
Azərbaycan–Rusiya münasibətlərinin vəziyyətini və perspektivini hərtərəfli müzakirə edərək,  
çoxəsrlik dostluq ənənələrinə, Azərbaycan və rus xalqlarının tarixi talelərinin ümumiliyinə əsaslanaraq,  
ikitərəfli münasibətlər üçün böyük əhəmiyyət kəsb edən və hər iki ölkə arasında strateji tərəfdaşlığın 
əsasını qoyan 3 iyul 1997-ci il tarixli Azərbaycan Respublikası və Rusiya Federasiyası arasında dostluq, 
əməkdaşlıq və qarşılıqlı təhlükəsizlik haqqında Müqaviləyə əsaslanaraq,  
Qafqazın bu günü və gələcəyi üçün öz məsuliyyətlərini dərk edərək, Azərbaycan–Rusiya dostluğunun və 
strateji tərəfdaşlığının mökəmləndirilməsinin regional təhlükəsizliyin və əməkdaşlığın irəliləyişində və 
təminində mühüm amil olduğuna inanaraq, regionda dövlətlərin normal inkişafına, onların geniş iqtisadi və 
digər qarşılıqlı əlaqələrinə maneçilik törədən münaqişələrin həll olunmaması ilə əlaqədar xüsusi narahatlıq 
bildirərək, hər iki dövlətin ali rəhbərləri arasında daim və sıx əlaqələrin saxlanılmasına, ikitərəfli  regional və 
beynəlxalq problemlərə dair müntəzəm fikir mübadilələrinin aparılmasına hazır olduğundan çıxış edərək, 
beynəlxalq hüququn hamı tərəfindən tanınmış normalarına BMT Nizamnaməsinə, Helsinki Yekun Aktına və 
ATƏT-in digər sənədlərinə qəti şəkildə tərəfdar çıxaraq aşağıdakıları bəyan edirlər: 
Azərbaycan Respublikası və Rusiya Federasiyası ikitərəfli əlaqələri, onların dövlət suverenliyinə və 
müstəqilliyinə qarşılıqlı hörmət, bərabər hüquq, daxili işlərə qarışmama, zor işlətmə və ya zor işlətməklə 
hədələməmək, ərazi bütövlüyü, sərhədlərin toxunulmazlığı, mübahisələrin sülh yolu ilə həll olunması, insan 
hüquqlarına və əsas azadlıqlarına hörmət edilməsi, öhdəliklərin vicdanla yerinə yetirilməsi prinsipləri, habelə 
beynəlxalq hüququn digər ümumtanınmış normaları əsasında yeni, daha yüksək strateji tərəfdaşlıq səviyyəsinə 
qaldırmaqda qətiyyətlidirlər. Onlar iqtisadi islahatların və demokratik dəyişikliklərin həyata keçirilməsində bir-
birinin səylərini dəstəkləyəcəklər. 
Azərbaycan Respublikası və Rusiya Federasiyası Qafqazı sülh, mehriban qonşuluq və tərəqqi regionuna 
çevirmək istiqamətində əməkdaşlığı inkişaf etdirməyə hazır olduqlarını bildirirlər. 
Ali səviyyədə Azərbaycan–Rusiya konstruktiv dialoqunun sonrakı inkişafı bu  vəzifələrin yerinə 
yetirilməsinin mühüm zəmini olacaqdır.             
I 
 
Azərbaycan Respublikası və Rusiya Federasiyası siyasi, ticarət-iqtisadi, hərbi, humanitar, mədəniyyət, elm, 
təhsil, informasiya, turizm və idman sahəsində ikitərəfli əməkdaşlığın daha da inkişaf etdirilməsi xəttinə tərəfdar 
olduqlarını təsdiq edirlər.  
Azərbaycan Respublikasının Prezidenti və Rusiya Federasiyasının Prezidenti qarşılıqlı maraq kəsb edən 
məsələlərə dair müxtəlif səviyyələrdə ikitərəfli xarici siyasət sahəsində məsləhətləşmələr təcrübəsini faydalı 
sayır və genişləndirilməsinə lüzum olduğunu hesab edirlər.  
Azərbaycan Respublikası və Rusiya Federasiyası parlamentlərarası əlaqələrin inkişafına, habelə qanun 
yaradıcılığı fəaliyyətində, demokratik institutların formalaşmasında və fəaliyyətində təcrübə mübadiləsinə 
kömək edəcəklər.  
Onlar qarşılıqlı faydalı iqtisadi əməkdaşlığın dərinləşdirilməsinə mühüm əhəmiyyət verirlər və ticarət 
dövriyyəsinin həcminin artmasına, yanacaq-energetika kompleksi də daxil olmaqla, iqtisadiyyatın müxtəlif 
sahələrində kooperasiyanın inkişafına hər cür imkan yaradacaqlar.  
Azərbaycan Respublikası və Rusiya Federasiyası maliyyə və bank strukturları ilə bağlı qarşılıqlı əlaqələrin 
inkişafını, investisiya layihələrinin həyata keçirilməsinin, birgə müəssisələrinin və digər təsərrüfat birliklərinin 
yaradılmasını dəstəkləyəcəklər.  
Onlar Azərbaycan  Respublikası və Rusiya Federasiyası maliyyə və bank strukturları ilə bağlı qarşılıqlı 
əlaqələrin inkişafını, investisiya layihələrinin həyata keçirilməsini, birgə müəssisələrin və digər təsərrüfat 
birliklərinin yaradılmasını dəstəkləyəcəklər.  
Onlar Azərbaycan Respublikası və Rusiya Federasiyasının subyektləri, həmçinin onların təsərrüfat 
subyektləri arasında ticarət-iqtisadi əməkdaşlığın genişləndirilməsini faydalı sayırlar.  
Hər iki dövlət Azərbaycan Respublikası və Rusiya Federasiyası arasında iqtisadi əməkdaşlıq üzrə hökumət-
lərarası Komissiyanın fəaliyyətinin daha da gücləndirilməsi zəruriliyini qeyd edirlər. 
Azərbaycan Respublikası və Rusiya Federasiyası hər iki ölkənin təhlükəsizliyinin təmin olunması ilə bağlı 
maraqlara cavab verən, üçüncü dövlətə qarşı yönəlməyən, habelə Azərbaycan Respublikası və Rusiya 
Federasiyasının beynəlxalq öhdəliklərinə zidd olmayan uzunmüddətli əsasda ikitərəfli hərbi və hərbi-texniki 
əməkdaşlığı inkişaf etdirməyə hazır olduqlarını bildirirlər.  
41 
 
Onlar Azərbaycan Respublikasında yaşayan rusları və Rusiya Federasiyasında yaşayan azərbaycanlıları 
Azərbaycan və Rusiya cəmiyyətinin üzvi hissəsi, xalqların yaxınlığının saxlanılmasında və aralarındakı dostluq 
münasibətlərinin möhkəmləndirilməsinə kömək edən amil hesab edirlər.  
Hər iki dövlət mədəniyyət, elm və təhsil sahəsində əməkdaşlığın daha da inkişafının və genişləndirilməsinin, 
habelə hər iki ölkənin xalqları arasında ənənəvi dostluq münasibətlərinin və etimadın möhkəmləndirilməsi üçün 
bu sahələrdə hərtərəfli mübadilələrin əhəmiyyətini qeyd edirlər.    
 Onlar Azərbaycan Respublikası və Rusiya Federasiyası arasında dövlət sərhədlərinin delimitasiyası və 
demarkasiyasının mühüm əhəmiyyətini vurğulayır və dövlət komissiyalarının işlərinin davam etdirilməsinin 
zəruriliyini təsdiq edirlər.  
Prezidentlər Xəzər problemləri üzrə hər iki dövlətin yanaşmalarının yaxınlaşmasını qeyd edir, bununla 
əlaqədar qəbul olunmuş Azərbaycan Respublikası və Rusiya Federasiyasının Xəzər dənizində əməkdaşlığı 
prinsipləri haqqında Birgə Bəyannaməsini alqışlayır və hər iki dövlətin müntəzəm, o cümlədən də beş 
Xəzəryanı dövlətlərin xarici işlər nazirlərinin müavinləri səviyyəsində xüsusi işçi qrupu formatında əlaqələrini 
davam etdirməyə hazır olduqlarını bildirirlər. 
          
II 
 
Azərbaycan Respublikası və Rusiya Federasiyası ənənəvi siyasi, iqtisadi, elmi, mədəni-tarixi əlaqələrin və Qafqazda 
humanitar təmasların, millətlərarası barışığın və sülhün möhkəmləndirilməsinin inkişafına imkan yaratmaq səylərini 
ifadə edirlər. 
Azərbaycan Respublikası və Rusiya Federasiyası Qafqazda təhlükəsizliyin təmininə və əməkdaşlığın 
inkişafına yanaşmaların müəyyən edilməsinə bu region dövlətlərin əsas rol oynaması fikrindən çıxış edirlər. 
Prezidentlər bununla əlaqədar Azərbaycan Respublikası, Ermənistan Respublikası, Gürcüstan və Rusiya Federasiyası 
tərkibində yüksək səviyyədə əlaqələrin mühüm əhəmiyyətini vurğulayırlar və onun nəticələrinin daha səmərəli olmasına 
nail olacaqlar. 
 Onlar 20 iyun 2000-ci ildə Moskva şəhərində Qafqaz dövlətləri başçılarının görüşündə əldə edilmiş 
razılıqları, xüsusilə də belə görüşlərin bundan sonra ildə iki dəfədən az olmayaraq keçirilməsi ilə bağlı fikri 
alqışlayırlar.  
Hər iki dövlətin başçısı hesab edir ki, regionda etibarlı təhlükəsizliyin təmin olunmasının və çoxtərəfli 
əməkdaşlığın canlandırılmasının zəruri şərti lokal münaqişələrin sülh yolu ilə, ədalətli və davamlı şəkildə həll 
olunmasıdır. Onlar Qafqaz dövlətləri arasında sülhün, mehriban qonşuluğun bərpa edilməsi və saxlanılmasının 
əsası olan ərazi bütövlüyü, beynəlxalq tanınmış sərhədlərin toxunulmazlığı prinsiplərinə və beynəlxalq hüququn 
digər norma və prinsiplərinə qəti tərəfdar olduqlarını bildirirlər.  
Bu konteksdə Azərbaycan Respublikası və Rusiya Federasiyası Dağlıq Qarabağ münaqişəsinin müvafiq 
BMT TŞ qətnamələri və ATƏT qərarları əsasında siyasi yolda həll olunmasına tərəfdar çıxırlar.  
Rusiya Federasiyası, Azərbaycan Respublikası və Ermənistan Respublikası arasında yüksək səviyyədə 
aparılan birbaşa dialoqu alqışlayır, onun Dağlıq Qarabağ münaqişəsinin tezliklə sülh yolu ilə həll olunmasına 
kömək edəcəyinə əmin olduğunu bildirir. 
Azərbaycan Respublikası Dağlıq Qarabağ münaqişəsinin həll olunmasında, Rusiya Federasiyasının, o 
cümlədən ATƏT-in Minsk qrupunun həmsədri kimi fəaliyyətinin daha da fəallaşmasına ümid etdiyini bildirir.  
Azərbaycan Respublikası və Rusiya Federasiyası Qafqazda regionun dinc gələcəyi üçün təhlükə törədən 
terrorizmin, ekstremizmin və təcavüzkar separatizmin yayılması ilə əlaqədar ciddi narahat olduqlarını bildirirlər. 
Bunları nəzərə alaraq, onlar özlərinin xarici siyasət, güc və hüquq-mühafizə strukturlarının səmərəli qarşılıqlı 
fəaliyyətinin təkmilləşdirilməsini davam etdirəcəklər. 
Azərbaycan Respublikası və Rusiya Federasiyası Qafqazdakı münaqişələr nəticəsində qaçqınların və 
məcburi köçkünlərin doğma yurdlarına tezliklə könüllü və təhlükəsiz şəkildə qayıtmalarına bundan sonra hər 
vasitə ilə kömək edəcəklər.  
Onlar regiondakı beynəlxalq nəqliyyat əlaqələrinin tezliklə tam bərpası üçün zəruri səy göstərəcəklərini, 
Azərbaycanın Şimal–Cənub nəqliyyat dəhlizinə, Rusiyanın isə Avropa – Qafqaz – Asiya (TRASEKA) nəqliyyat 
dəhlizinə qoşulmasına qarşılıqlı yardım edəcəklərinə hazır olduqlarını bəyan edirlər.  
Azərbaycan Respublikası və Rusiya Federasiyası Qafqazın nadir təbiətinin qorunması, beynəlxalq turizmin 
inkişafı, texnogen qəzaların və təbii fəlakətlərin nəticələrinin aradan qaldırılması məsələlərində hərtərəfli 
əməkdaşlığa xüsusi diqqət yetirəcəklər. Onlar qeyd edirlər ki, demokratiyanın inkişafı və insan hüquqlarına və 
azadlıqlarına əməl edilməsi hər iki ölkənin və bütövlükdə regionun layiqli gələcəyinin əsası, Qafqaz 
dövlətlərinin ümumavropa və dünya strukturlarına inteqrasiyasının mühüm şərtidir.  
Hər iki dövlət beynəlxalq birliyin regionda etimad mühitinin yaradılmasına və davamlı iqtisadi inkişafın 
təmin edilməsinə yönəlmiş təşəbbüslərini alqışlayır. 
              
42 
 
III 
 
Azərbaycan Respublikası və Rusiya Federasiyası BMT, ATƏT, Avropa Şurası, MDB, digər beynəlxalq 
təşkilatlar və universal və regional xarakterli forumlar çərçivəsində sıx və konstruktiv qarşılıqlı fəaliyyətlərini 
inkişaf etdirəcəklər.  
Onlar əmindirlər ki, Müstəqil Dövlətlər Birliyi formatında əməkdaşlığın dərinləşdirilməsi tərəflərin milli 
maraqlarına cavab verir və ümumbəşəri tendensiyalar istiqamətində gedir.  
Hər iki dövlət MDB-də çoxtərəfli iqtisadi əməkdaşlığın dərinləşdirilməsinə, xüsusən Birlikdə mükəmməl bazar 
infrastrukturlarının yaradılmasının  zəruri şərti olan azad ticarət zonalarının yaradılmasına, gələcəkdə əmtəə, 
xidmət, işçi qüvvəsi və kapitalın azad dövriyyəsinə əsaslanan ümumi iqtisadi məkanın inkişafına böyük 
əhəmiyyət verirlər.  
Azərbaycan Respublikası və Rusiya Federasiyası BMT və onun Təhlükəsizlik Şurasının beynəlxalq 
məsələlərdə, ilk növbədə isə çoxqütblü  dünyada sülhün və təhlükəsizliyin dəstəklənməsində mərkəzi rolun 
möhkəmləndirilməsinə kömək edəcəklər.  
Onlar minilliyin zirvə görüşünün siyasi nəticələrini yüksək qiymətləndirirlər, onun səmərəli  həyata 
keçirilməsi məqsədilə öz aralarında və bütün maraqlı dövlətlərlə sıx qarşılıqlı fəaliyyət göstərmək 
niyyətindədirlər.  
Hər iki dövlət ərazi, etnik, dinlərarası və digər münaqişələri BMT Nizamnaməsinə və Təhlükəsizlik 
Şurasının qərarlarına ciddi şəkildə əməl etməklə həll olunmasına səy göstərəcəklər. Onlar hüquq müdafiəsi və 
humanitar bəhanələrlə suveren dövlətlərin daxili işlərinə qarışmağa yönəlmiş hər cür hərəkətlərin və cəhdin 
əleyhinə qətiyyətlə çıxış edirlər. 
Azərbaycan Respublikası və Rusiya Federasiyası silahlanma və tərksilaha nəzarət sahəsində mövcud müqavi-
lələr sisteminin saxlanılmasının, kütləvi qırğın silahlarının və onları daşıma vasitələrinin yayılmaması prosesinin  
irəli aparılmasının, istisnasız olaraq bütün dövlətlərin təhlükəsizlik maraqlarının təmin olunmasının tərəfdarıdırlar. 
Onlar 26 may 1972-ci il tarixli raket əleyhinə müdafiə sisteminin məhdudlaşdırılması haqqında müqavilənin 
müasir şəraitdə strateji sabitliyin təməl daşı kimi mövcud dəyərini saxlamasına razıdırlar və bu istiqamətdə 
göstərilən beynəlxalq səyləri dəstəkləyirlər.  
Azərbaycan Respublikası və Rusiya Federasiyası nüvə silahının yayılmaması haqqında müqavilənin 
qüvvəsinin müzakirəsinə dair 2000-ci il konfransının qərarlarının mühümlüyünü qeyd edirlər və atom 
enerjisindən dinc istifadə sahəsində bərabərhüquqlu beynəlxalq əməkdaşlığın hərtərəfli şəkildə 
genişləndirilməsini alqışlayırlar.         
Azərbaycan Respublikası və Rusiya Federasiyası AEVA-nın himayəsi altında yeniləşdirilmiş nüvə 
texnologiyasının və nüvə yanacağının təbii təhlükəsiz dövriyyəsinin konseptual işlənib hazırlanmasına dair 
beynəlxalq layihənin təşkili haqqında təklifləri dəstəkləyirlər. 
Onlar 1999-cu ilin noyabrında İstanbulda ATƏT-in zirvə görüşündə imzalanmış Avropada adi silahlı 
qüvvələrə dair Müqavilənin uyğunlaşdırılması haqqında sazişin Avropa təhlükəsizliyinin təmini üçün 
əhəmiyyətini qeyd edirlər.  
 Rusiya Federasiyası Azərbaycan Respublikasının Avropa Şurasına daxil olmasını dəstəkləyir və alqışlayır.  
Azərbaycan Respublikası və Rusiya Federasiyası əmindirlər ki, onların qarşılıqlı etimad ruhunda həm 
ikitərəfli münasibətlər sahəsində, həm də beynəlxalq arenada sıx və dinamik əməkdaşlığı hər iki xalqın və 
dövlətin maraqlarına cavab verir və özlərinin, regional və qlobal təhlükəsizliyin möhkəmləndirilməsinə kömək 
edir.  
Bakı şəhərində 9 yanvar 2001-ci ildə iki əsl nüsxədə Azərbaycan və rus dillərində tərtib edilmişdir, hər iki 
mətn eyni qüvvəyə malikdir.  
    
Azərbaycan Respublikasının                                Rusiya Federasiyasının 
Prezidenti                                                            Prezidenti 
 
_______________H.Ə.ƏLĠYEV                            ______________V.V.PUTĠN 
43 
 
     
 
TÜRKSOY TƏġKĠLATININ XV TOPLANTISINDA ĠġTĠRAK EDƏN TÜRKDĠLLĠ 
ÖLKƏLƏRĠN NÜMAYƏNDƏLƏRĠ ĠLƏ GÖRÜġDƏ SÖHBƏT  
 
Prezident sarayı 
 
16 yanvar 2001-ci il 
 
H e y d ə r  Ə l i y e v:  Hörmətli qonaqlar, Azərbaycana xoş gəlmisiniz. Mən sizi səmimi-qəlbdən salamlayıram.  
TÜRKSOY  təşkilatına daxil olan ölkələrin mədəniyyət nazirlərinin XV görüşü keçirilir. Məmnunam ki, bu görüş 
Azərbaycanda olur. Mən sizin toplantıya təbrik məktubu göndərmişəm. Güman edirəm ki, məktubum sizə 
çatıbdır.   
TÜRKSOY barədə çox danışmışıq. Ancaq bu gün mən onu deyə bilərəm ki, Türkdilli Dövlətlər Birliyi 
yaranandan indiyə qədər  TÜRKSOY  təşkilatı hamıdan çox iş görmüş bir təşkilatdır. Bu da müəyyən qədər 
təbiidir. Mənim öz dilimizdə danışmağıma etiraz etmirsiniz? Çünki bəzən biz Mərkəzi Asiya dövlətlərində 
yığışanda rus dilində danışırıq. Orta Asiya nümayəndələri etiraz etmirlər ki, öz dilimizdə danışım?  
Bəli, bu təşkilatın əsas məqsədi birinci növbədə bizim tarixi keçmişimizi, köklərimizi, mədəniyyətimizi və 
bunların hamısının müştərək olduğunu yenidən araşdırmaq və bugünkü nəsillərə çatdırmaqdan ibarətdir. Çünki 
70 illik sovet hakimiyyəti dövründə, bundan da öncə, təəssüflər olsun ki, türkdilli ölkələrin bir-biri ilə əlaqələri 
ya zəif olubdur, ya da olmayıbdır. Bəzən də Sovetlər İttifaqında yaşayan türkdilli xalqlar üçün qadağan olubdur. 
O vaxt Sovetlər İttifaqında belə bir anlayış mövcud idi ki, vahid sovet xalqı vardır. Bütün millətlər də var, ancaq 
vahid sovet xalqı da. Biz, məsələn, Mərkəzi Asiyada olan qardaşlarımızla daim əlaqədə idik, bir ölkənin 
tərkibində idik. Biz həmişə bir-birimizlə rusca danışırdıq və tarixi keçmişimizi, mədəniyyətimizi, onların dərin 
köklərini heç vaxt araşdırmırdıq. Amma indi biz müstəqillik əldə edəndən sonra və Türkiyə Cümhuriyyəti də bu 
sahədə çox dəyərli təşəbbüslərlə çıxış edəndən sonra türkdilli dövlətlər birliyi yaranıbdır. Bu birliyin də, yenə də 
deyirəm, ən əsas özəklərindən biri  TÜRKSOY  təşkilatıdır.   
Mən sizin gördüyünüz işləri yüksək qiymətləndirirəm. Arzu edirəm ki, bu işləri bundan sonra da davam 
etdirəsiniz. Çünki həm bugünkü nəsillər, həm də gələcək nəsillər üçün hələ çox iş görmək lazımdır ki, bu 
itirilmiş dövrü, zamanı, onillikləri  bərpa edək. Yəni onu bərpa etmək mümkün deyil, o dövrdə itirdiklərimizi 
indi qısa bir zamanda yaratmaq lazımdır.   
Mən sizi təbrik edirəm və arzu edirəm ki, işlərinizi bu cür davam etdirəsiniz. Siz dövlət başçılarından daha 
zirəksiniz. Çünki biz, deyək ki, altı dəfə görüşmüşük. Amma siz on beş dəfə görüşmüsünüz. Ancaq bu da 
təbiidir. Çünki dövlət başçılarının bir çox problemləri vardır. Onların ildə bir dəfə görüşməsi bəzən bəs edir. Bu 
görüşlərdə biz, təbiidir ki, mədəniyyət, elm, tarixi keçmişimiz haqqında da çox fikir mübadiləsi aparırıq. Amma 
eyni zamanda bu görüşlərin iqtisadi əməkdaşlıq tərəfi də vardır.      
Bu da çox əhəmiyyətlidir. Amma siz isə, bir də qeyd edirəm,  bizim türkdilli xalqların ən incə və ən vacib işi 
ilə məşğulsunuz. Ticarət bu gün də, sabah da var. Bu, ola bilər ki, türkdilli, başqa dilli dövlətlə olsun – ticarət 
elə ticarətdir. Dünya ticarətsiz, iqtisadiyyatsız yaşaya bilməz. Ticarətin, iqtisadiyyatın nə milliyyəti var, nə də 
milli kökü var. Amma mədəniyyətin, dilin, milli dəyərlərin, ənənələrin – bunların böyük tarixi və dərin kökləri 
vardır.   
Bizim ədəbiyyatımız, musiqimiz, tarixi köklərimizi sübut edən əsərlərimiz  – bunların hamısı təbiidir ki, çox 
böyük əhəmiyyətə malikdir. Məsələn, biz keçən il «Kitabi-Dədə Qorqud»un 1300 illik yubileyini keçirdik. 
Bütün türkdilli dövlətlərdən, təkcə türkdilli dövlətlərdən yox, bir çox ölkələrdən, o cümlədən Avropa 
ölkələrindən nümayəndə heyətləri gəlmişdi.  Biz «Kitabi-Dədə Qorqud» haqqında, demək olar ki, o bir il 
içərisində öyrəndiyimizin heç on faizini də bilmirdik. Amma indi  «Kitabi-Dədə Qorqud» hamı üçün ulu 
babadır. Birisi Dədəm Qorqud deyir, biri Ata Qorqud deyir, digəri Dədə Qorqud deyir.   
Yaxud da ki, bir neçə il bundan öncə biz yenə də hamımıza mənsub olan Füzulinin yubileyini keçirdik. Çox 
dəyərli bir hadisə oldu. Toplaşdıq. Mən Azərbaycanda keçirilənləri deyirəm. Qazaxıstanda da, Özbəkistanda da 
çox gözəl tədbirlər keçirilibdir. Qırğızıstanda «Manas»ın minillik yubileyini keçirdik. Türkmənistanda da belə 
tədbirlər olmuşdur. Ona görə də sizin gördüyünüz işlər xalqlarımız üçün ən dəyərli işlərdir. Bu münasibətlə sizə 
təşəkkür edirəm, sizi təbrik edirəm və ümidvar olduğumu bildirmək istəyirəm ki, bu təşkilat yaşayacaq, inkişaf 
edəcək və gələcək nəsillər üçün də çox yeni şeylər yaradacaqdır.  
Ġ s t e m i h a n   T a l a y  (Türkiyə Respublikasının Mədəniyyət naziri): Sayın Cümhurbaşqanım. Bizi qəbul 
etdiyiniz üçün öz adımdan və  TÜRKSOY ailəsinə mənsub mədəniyyət nazirləri adından  Sizə öz 
minnətdarlığımızı bildiririk. Bu gün səhər toplantımıza göndərdiyiniz təbrik məktubu həqiqətən hər birimizə yol 
göstərəcək özəlliklər daşıyır. Bu gün bizi qəbul edərkən söylədiyiniz fikirlər bizə çox şeyləri anlatdı və gələ-
cəyimizi işıqlandıran və onu bizə yol göstərən bir iradə olaraq dəyərləndiririk. Əvvəldən indiyədək, hər zaman 
44 
 
TÜRKSOY-a ən böyük dəstəyi Siz verdiniz. Hörmətli Süleyman Dəmirəllə birlikdə Siz TÜRKSOY-un daim uğurlu 
fəaliyyət göstərməsi üçün bizi dəstəklədiniz. Polad Bülbüloğlu qardaşım da təşkilatın Baş direktoru olaraq Sizin 
verdiyiniz təlimatları ən gözəl şəkildə yerinə yetirdi. Bu gün səkkiz yaşı tamam olan  TÜRKSOY türk xalqları 
arasındakı bir mədəniyyət və sənət körpüsü olaraq özünü təsdiq etmişdir. Bundan sonra da bu çalışmalar ən 
gözəl şəkildə, Sizin bizə verdiyiniz təlimatlar əsasında yerinə yetiriləcəkdir. Biz Sizi, sadəcə, Azərbaycanın 
dəyərli cümhurbaşqanı deyil, eyni zamanda türk dünyasının çox dəyərli böyüyü olaraq sayqı ilə salamlayırıq və 
sonrakı fəaliyyətimizdə də bizə ən böyük dəstəyi verəcəyinizə inanırıq. Bu duyğularla öz adımdan və 
həmkarlarım adından Sizi təkrar sayqı ilə salamlayıram.                                  
H e y d ə r   Ə l i y e v: Sağ olun, təşəkkür edirəm. Çox sağ olun. Yenə də bir söz demək istəyən varmı?   
P o l a d   B ü l b ü l o ğ l u:  Hörmətli və əziz Prezidentimiz! Bir qayda olaraq, hər nazir bir hədiyyə 
verməsin deyə, biz  TÜRKSOY  ailəsi adından Sizə kiçik  hədiyyə vermək istəyirik. Bu da TÜRKSOY-un 
Bakıda keçirilən toplantısından və Sizinlə bugünkü görüşümüzdən bir yadigar olacaqdır. Bu Sizin üçün 
Türkiyədə xüsusi sifariş edilmiş, qızıldan düzəldilmiş nimçədir. İcazənizlə, onu Sizə təqdim edirik.   
H e y d ə r   Ə l i y e v: Gözəl əsərdir. Elə TÜRKSOY-un əsas vəzifəsi də mədəniyyət əsərləri yaratmaqdır. 
Bu da mədəniyyət əsərinin bir nümunəsidir. Təşəkkür edirəm. Çox sağ olun.  
P o l a d   B ü l b ü l o ğ l u: Hörmətli Prezidentimiz,  türkdilli ölkələrin dövlət başçılarının  gələcək zirvə 
toplantısını Türkiyədə keçirmək planlaşdırılır.   
H e y d ə r   Ə l i y e v: Bəli, İstanbulda keçiriləcəkdir.  
P o l a d  B ü l b ü l o ğ l u: Bizim dostlarımız, nazirlər bu gün belə bir təklif irəli sürdülər. TÜRKSOY-un 
gözəl bir rəsm sərgisi var. Biz bu gün Bakıda həmin sərgini açdıq. Həmin sərgidə yüzdən çox əsər nümayiş 
etdirilir. Biz türk dünyasının gənc rəssamlarını dəvət edirik, onlara şərait yaradırıq. Onlar yeni əsərlər yaradırlar. 
Bu əsərləri hədiyyə olaraq TÜRKSOY-a verirlər. Beləliklə, üç dəfə keçirilən belə tədbirlər nəticəsində türk 
dünyasının gənc rəssamlarının 100-dən çox gözəl əsəri toplanmışdır. Türkiyənin hörmətli Mədəniyyət naziri söz 
verir, İstanbulda yaxşı bir salon tapacaq ki, orada sərgi təşkil edək. Biz dövlət başçılarını oraya dəvət edə bilərik 
və icazə versəniz, orada bizim ölkələrimizin hərəsindən bir sənətçinin iştirakı ilə 50 dəqiqəlik, 1 saatlıq  konsert 
təşkil edə bilərik. Siz bizi dəstəkləsəniz, bunu edə bilərik.          
H e y d ə r   Ə l i y e v: Mən sizi dəstəkləyirəm. Təbiidir ki, hər bir belə hadisə əhəmiyyətlidir və bizi bir-
birimizə daha da yaxınlaşdırır. Münasibətlərimizi daha da səmimi, isti edir. Ona görə də mən nəinki etiraz etmir, 
bunu dəstəkləyirəm. Ancaq bu işdə təşəbbüs yenə də Türkiyə tərəfindən olmalıdır. Çünki türkdilli dövlətlərin 
başçılarının son zirvə görüşü Bakıda keçdi. O vaxt qərara gəldik ki, bundan sonrakı görüş İstanbulda, Türkiyədə 
keçəcəkdir. Türkiyə hökuməti bunun nə vaxt keçirilməsi haqda fikir söyləsə, təbiidir ki, başqa ölkələrin də 
prezidentlərinin fikrini  öyrənib hamı üçün münasib bir gün müəyyən edilməlidir. Mən bu tədbirdə iştirak 
etməyə, İstanbula getməyə hazıram. Sizin oradakı sərginiz də, əlbəttə, zirvə görüşünü daha da 
gözəlləşdirəcəkdir.                  
Sizə bir daha təşəkkür edirəm. Mən çox məmnunam ki, siz Azərbaycandasınız, Bakıdasınız. Bizim 
həyatımızı görmüsünüz. Güman edirəm, əvvəllər, yəni keçən illərdə Azərbaycanda olanlar iki il, üç-dörd il 
bundan öncəki vəziyyəti müqayisə edib deyə bilərlər ki, indi ölkəmiz müstəqillik yolu ilə gedir. Baxmayaraq ki, 
böyük çətinliklərlə üzləşibdir. Bilirsiniz ki, Azərbaycan indiyə qədər Ermənistanla hərbi münaqişədədir və 
baxmayaraq ki, altı il bundan öncə atəşkəs haqqında razılığa gəlmişik, saziş imzalamışıq, sülh danışıqları 
aparırıq, hələ ki buna nail ola bilməmişik. Ərazimizin 20 faizi Ermənistan silahlı qüvvələrinin işğalı altındadır. 
Bu torpaqlardan zorla çıxarılmış bir milyon soydaşımızın əksəriyyəti çadırlarda ağır vəziyyətdə yaşayır.  
Bütün bu çətinliklərə baxmayaraq, başqa problemlərimiz də vardır. Hər bir ölkədə keçid dövrünün 
problemləri vardır. Məsələn, Türkiyə 80 ilə yaxındır ki, bir cümhuriyyət kimi inkişaf edir – onun 75 illiyini 
1998-ci ildə bayram etdik. Türkiyənin özündə də problemlər vardır. Ancaq biz, yeni müstəqillik əldə etmiş və 
xüsusən demokratiya yolunu seçmiş, bazar iqtisadiyyatına keçmiş ölkələr, həm iqtisadiyyatda, həm sosial 
sahədə, həm mədəniyyətdə, həm də cəmiyyətdə böyük dəyişikliklər aparırıq. Bu dəyişikliklər də əzab-əziyyətsiz 
ola bilməz. Bu dəyişikliklərin hər biri əgər gələcəkdə müsbət nəticə verəcəksə də, keçid dövründə bunun 
çətinlikləri və bəzən də mənfi təsiri var.  
Bütün bunlara baxmayaraq, Azərbaycan inkişaf edir. Bizdə iqtisadiyyat da, mədəniyyət də inkişaf edir. 
Mədəniyyət xadimlərinə münasibət də çox yaxşıdır. Prezident kimi, mən onlara qayğı da göstərirəm – 
maaşlarını da artırıram, başqa şeylər də edirəm ki, mədəniyyət yaşasın. Nə olursa-olsun, mədəniyyət, incəsənət 
yaşamalıdır.   
Bizim bir çox fabriklərimiz var, vaxtilə çox yaxşı işləyirdilər. Bunlarda on minlərlə insan çalışırdı, oradan 
maaş alıb ailəsini saxlayırdı. İndi fabriklər, zavodlar o qədər işləyə bilmir. Biz başqasını yaradacağıq. Yaxud da 
onları işlətməyə yol tapacağıq.   
Amma mədəniyyət, incəsənət, ədəbiyyat elədir ki, dayana bilməz, gərək həmişə inkişaf etsin. Ona görə də 
biz Azərbaycanda başqa sıxıntılarımıza, problemlərimizə baxmayaraq, mədəniyyətə, incəsənətə, ədəbiyyata–
bütün bu sahələrə xüsusi diqqət göstəririk. Ona görə də bunlar həm yaşayır, həm də inkişaf edirlər. Güman 
45 
 
edirəm, bu müddətdə təkcə bunları yox, bizim Bakıda olan dəyişiklikləri də görmüsünüz, yaxud da görəcəksiniz 
ki, bir müstəqil, demokratik, dünyəvi, hüquqi  dövlət kimi, Azərbaycan daim irəli gedir.   
Mənim sizə deyəcəyim sözlər bu qədərdir. Qalan məsələləri özünüz həll edirsiniz. Çox sağ olun. 
Cümhurbaşqanlarınıza, prezidentlərinizə, hökumətlərinizə və xüsusən mədəniyyət, incəsənət xadimlərinə – 
yazıçılara, şairlərə, rəssamlara mənim salamımı, hörmət və ehtiramımı çatdırın. 
46 
 
   
 
NATO-nun BAġ KATĠBĠ  
LORD CORC ROBERTSON VƏ  
ONU MÜġAYĠƏT EDƏN ġƏXSLƏRLƏ  
GÖRÜġDƏ SÖHBƏT 
 
Prezident sarayı 
 
16 yanvar 2001-ci il 
 
H e y d ə r   Ə l i y e v: Hörmətli Baş katib!  
Hörmətli qonaqlar!  
Azərbaycana xoş gəlmisiniz. Mən sizi səmimi-qəlbdən salamlayıram. Azərbaycan 1994-cü ildən NATO 
ilə «Sülh naminə tərəfdaşlıq» proqramında iştirak edir. İlk dəfə Brüsseldə NATO-nun qərargahında görüşlərim 
və «Sülh naminə tərəfdaşlıq» sənədinə imza atmağım mənim xatirimdədir.  Ondan təxminən 6 il keçibdir və bu 
müddətdə, hesab edirəm, bizim əməkdaşlığımız üçün çox işlər görülübdür. Təbiidir ki, biz bunu yüksək 
qiymətləndiririk. Hesab edirəm ki, biz gələcəkdə də yaxşı əməkdaşlıq etməliyik.   
Hörmətli Baş katib, güman edirəm, siz də bu məqsədlə bizim bölgəyə gəlmisiniz. Şəxsi nöqteyi-nəzərdən 
sizinlə yenidən görüşməyimdən çox məmnunam. Mən Moskvadakı görüşlərimizi və xüsusən Londondakı ətraflı 
söhbətimizi xatırlayıram. İndi isə siz, nəhayət, Cənuba, Azərbaycana gəlmisiniz.   
Bilirəm ki, siz bir müddət bundan əvvəl Gürcüstanda olmuşdunuz. Ancaq Azərbaycanda, Ermənistanda, yəni 
üç Cənubi Qafqaz ölkəsinin ikisində olmamışdınız. İndi Ermənistanda oldunuz və nəhayət, Azərbaycana da 
gəldiniz. Çox məmnunam. Buyurun.      
C o r c  R o b e r t s o n: Cənab Prezident,  səmimi qəbula görə Sizə minnətdarlığımı bildirirəm.  
Buraya ilk dəfə gəlmək və Sizinlə görüşmək imkanı məni sevindirir. Sizə məktubda yazdığım kimi, qəlbən 
təəssüflənirəm ki, qabaqcadan planlaşdırıldığı kimi, buraya sentyabrda gəlməyə imkanım olmadı. O vaxt 
Yuqoslaviyada böhran yarandı və bununla əlaqədar səfər planlarımı ixtisar etməli və yalnız Gürcüstana getməli 
oldum. Lakin onda mən, əlbəttə, çox dəqiq şəkildə bəyan etmişdim ki, bütün qafqaz dövlətlərinə səfərsiz mənim 
vəzifəm mükəmməl ola bilməz. Odur ki, buraya gəlmək, Sizin çox gözəl ölkənizi görmək və Sizinlə artıq 
üçüncü dəfə görüşmək imkanı məni çox sevindirir.  
Siz özünüz indicə dediniz ki, Azərbaycanın «Sülh naminə tərəfdaşlıq» proqramına üzv olmasından artıq altı 
il keçmişdir. Biz Azərbaycanın bu proqramda mühüm rol oynamasını çox yüksək qiymətləndiririk. 
Azərbaycanın Xarici İşlər nazirini, Müdafiə nazirini burada görmək mənə xoşdur, çünki onlar mən bu vəzifəyə 
başladığım vaxtdan bəri, xüsusən iclaslarda mühüm rol oynayırlar. Əlbəttə, siz mənim NATO-nun Baş katibi 
olduğum vaxtdan xeyli əvvəl bu ölkənin prezidentisiniz. Ancaq mənə elə gəlir ki, bizim ümumi cəhətlərimiz 
çoxdur, o cümlədən «Sülh  naminə tərəfdaşlıq» proqramına, yəni dünyanın bu çox önəmli regionunda sülh, 
təhlükəsizlik, sabitlik məsələlərinə dərin, həqiqi marağımız var. Mən gözəl Bakı şəhərinin seyrinə çıxmağı 
səbirsizliklə gözləyirəm, mənə Xəzər dənizini ilk dəfə görməyə imkan verəcək sübh çağını səbirsizliklə 
gözləyirəm.   
Yeri gəlmişkən, mən Atlantik okeanının 10 metrliyində doğulmuşam, buna görə də dünyanın mühüm 
dənizlərindən daha birini görmək imkanı məni xüsusilə sevindirir.  
H e y d ə r  Ə l i y e v: Şotlandiya ilə Azərbaycan arasında oxşarlıq var.  
C o r c  R o b e r t s o n: Mən tam əminəm ki, olduqca çox oxşarlıqlar mövcuddur və biz burada 
qalacağımız bir gün ərzində onları aşkara çıxaracağıq.  
H e y d ə r   Ə l i y e v: Cənab Baş katib, təşəkkür edirəm. Bir daha məmnun olduğumu bildirirəm ki, siz 
Azərbaycana gəlmisiniz. Ancaq bunun üçün az vaxt ayırmısınız. Təbiidir ki, mənimlə söhbət aparmaq üçün və 
başqa görüşlər üçün də vaxt kifayətdir. Ancaq Bakı ilə tanış olmaq, Xəzər dənizini yaxşı görmək – bu daha da 
çox vaxt tələb edir. Güman edirəm, bizim məsul şəxslər çalışarlar ki, siz qısa bir zamanda çox şey görəsiniz. 
Amma bizim üçün ən əsas odur ki, biz 1994-cü ildə «Sülh naminə tərəfdaşlıq» proqramına daxil olarkən 
dünyanın hər yerində, o cümlədən Qafqazda da sülhün bərqərar olmasını özümüz üçün əsas məqsəd kimi qəbul 
etmişik. Elə proqramın adı da bunu sübut edir – «Sülh naminə tərəfdaşlıq». Amma bilirsiniz ki, indi Qafqazda, 
Cənubi Qafqazda sülh yoxdur. Doğrudur, müharibə də yoxdur, amma sülh də yoxdur.   
Siz Ermənistandan buraya gəlmisiniz, güman edirəm, orada da söhbətlər olubdur. Ancaq təəssüflər olsun ki, 
Ermənistanın qeyri-konstruktiv mövqeyinə görə biz indiyə qədər Ermənistan–Azərbaycan münaqişəsini sülh 
yolu ilə həll edə bilməmişik.   
NATO birinci növbədə hərbi təşkilatdır. Ona görə, o daha yaxşı bilir ki, kim münaqişədə günahkardır və 
münaqişənin nəticəsinin günahkarı kimdir. Əgər bu məsələyə ədalətli yanaşılsa, onu demək lazımdır ki, bu 
47 
 
münaqişəni başlayan da Ermənistandır. Hələ 1988-ci ildə o, Azərbaycanın ayrılmaz hissəsi olan Dağlıq 
Qarabağa iddia edərək, münaqişəni başlamış, sonra bu, müharibəyə çevrilmişdir. Bir neçə il gedən müharibə, 
doğrudur, həm o tərəfdən, həm də bu tərəfdən  müharibə şəklində getməyibdir. Ancaq müharibə olubdur və 
müxtəlif səbəblərdən – ona görə yox ki, müharibədə Azərbaycan Ermənistandan gücsüz olubdur –  Ermənistan 
silahlı qüvvələri Azərbaycanın ərazisinin 20 faizini işğal edibdir. İşğal olunmuş torpaqlardan bir milyon 
azərbaycanlı zorla çıxarılıbdır və artıq 7-8 ildir ki, onlar ağır vəziyyətdə, əksər hissəsi isə çadırlarda yaşayırlar.   
Bu ədalətsizlik bütün dünyanın gözünün qarşısındadır. O cümlədən NATO-nun. Yenə də deyirəm, NATO-
nun əsas məqsədi – biz bunu belə anlayırıq, baxmayaraq, kimsə hesab edir ki, guya NATO hansısa hegemonluq 
məqsədi daşıyır – heç olmasa, Avropada sülh yaratmaqdan ibarətdir. Mən dedim ki, hegemonluğu biz demirik, 
bəziləri deyirlər. Əksinə, biz hesab edirik ki, bu, sülhü təmin edən bir təşkilatdır. Siz özünüzü Yuqoslaviyada da 
göstərdiniz, ədalətsizliyə qarşı çıxdınız. Ancaq burada ədalətsizlik hələ də mövcuddur. Güman edirəm, bu 
barədə biz sizinlə hələ danışarıq.     
Bir sözlə, Cənubi Qafqazda təhlükəsizlik bir çox məsələlərdən asılıdır. Ancaq birinci növbədə Cənubi 
Qafqaz ölkələrində münaqişələrə son qoymaq lazımdır. Bunların içərisində isə Ermənistan–Azərbaycan 
münaqişəsi xüsusi yer tutur. Yəni bu hansısa ölkənin hansısa bir etnik qrupu, ya azlığı arasında olan münaqişə 
deyil, iki müstəqil dövlət arasında olan münaqişədir. Həm Birləşmiş Millətlər Təşkilatının üzvü, həm ATƏT-in 
üzvü olan, həm də «Sülh naminə tərəfdaşlıq» proqramında bir yerdə fəaliyyət göstərən iki ölkənin arasında gedən 
münaqişədir. Ona görə biz hesab edirik ki, bütün beynəlxalq təşkilatlar, o cümlədən NATO da bu işə çox diq-
qətli yanaşmalıdır. Belə vəziyyət daim davam edə bilməz və davam etməməlidir.  
Ona görə, yenə də deyirəm, biz bir çox məsələləri müzakirə edə bilərik. Ancaq bizim üçün ən əsas məsələ 
budur. Ona görə mən bu barədə sizə öz fikirlərimi söyləyirəm.      
C o r c  R o b e r t s o n:  Cənab Prezident, sağ olun. Mən sadəcə olaraq, bir məqamı şərh etmək istərdim. 
Bir halda ki, biz burada camaat qarşısında görüşürük, mən Kosovoda vəziyyətin sabitləşdirilməsi proseslərində 
iştirak edən sülhməramlı qüvvələrinizə görə Sizə, hökumətinizə, xalqınıza təşəkkürümü bildirmək istərdim. Bu, 
yəqin dünyanın indiyədək gördüyü ən böyük sülhyaratma əməliyyatıdır. Əlbəttə, bu qoşunlara nəinki NATO 
ölkələrinin, habelə Rusiyanın, NATO üzvü olmayan dövlətlərin, o cümlədən də Azərbaycanın hərbi qulluqçuları 
daxildirlər. Bu yardıma görə Sizə çox minnətdarıq.  
Dağlıq Qarabağ məsələsi barədə mən, sadəcə, bildirmək istərdim ki, NATO bu məsələ ilə məşğul olmur, bu 
böhranda müxtəlif tərəflərin təqsirkarlığının dərəcəsini dəqiqləşdirmək NATO-nun işi deyildir. Siz yəqin artıq 
bilirsiniz ki, bu gün Azərbaycana səfərimizdən əvvəl Ermənistan prezidenti Köçəryan ilə mənim çox mühüm 
görüşüm olmuşdur və Sizə söyləyəcəyim sözləri ona da demişəm.   
Burada çox ciddi və mühüm problem var və bu təkcə Cənubi Qafqaza deyil, həm də bütün regiona təsir 
göstərir. Biz bu problemi hər vasitə ilə həll etməliyik. Əgər problem münaqişə iştirakçılarının özləri tərəfindən 
həll olunmamış qalsa, onda belə uzunmüddətli münaqişəni müşayiət edən iqtisadi, sosial və hərbi problemlərdən 
heç cür yaxa qurtara bilməyəcəyik. Halbuki hər şey bu münaqişənin bilavasitə iştirakçılarından asılıdır və 
ümidvaram ki, Siz çox tezliklə razılığa nail olacaqsınız.   
Hesab edirəm ki, düzgün mövqeni və bu problemin həlli yolunu müəyyənləşdirmək üçün Ermənistan və 
Azərbaycan prezidentləri çox böyük təcrübəyə, siyasi cəsarətə malikdirlər və problemi geniş səpkidə görürlər. 
Bununla da problemin həlli nəinki Cənubi Qafqaz üçün, həm də bütövlükdə Avropa üçün yaxşı nümunə 
olacaqdır.   
Bu cür qərarın tapılmasına başqa təşkilatlar, məsələn, ATƏT, Minsk qrupu kömək edə bilər. Rusiya 
prezidenti Vladimir Putinin ötən həftə Azərbaycana səfər etməsi məni sevindirir. Mən onun vasitəçi kimi, Sizə 
kömək göstərmək təklifini yüksək qiymətləndirirəm. Lakin nəzərə çartdırmaq istəyirəm ki, NATO bu 
münaqişənin həlli yolunu axtarmasa da, belə bir qərarın axtarışı sahəsində beynəlxalq səyləri hər vasitə ilə 
dəstəkləyəcək və sonra biz müqaviləyə əməl olunması üzərində monitorinq keçirəcəyik. Biz bu məsələni Sizinlə 
yenə müzakirə edəcəyik, ancaq demək istəyirəm ki, bu məsələnin nəinki Azərbaycan və Ermənistan üçün, həm 
də daha geniş region üçün, Avropa üçün əhəmiyyətini lazımınca qiymətləndirirəm.             
H e y d ə r  Ə l i y e v:  Sizə, NATO-nun Baş katibinə bir daha təşəkkür edirəm və ingilis dilində nəşr 
olunmuş, Azərbaycanın NATO ilə əməkdaşlığından bəhs edən «Sülh və təhlükəsizlik naminə» adlı kitabı Sizə 
bağışlayıram.  
C o r c   R o b e r t s o n: Cənab Prezident, mən buna qiymətli hədiyyə kimi tam təfərrüatı ilə baxacağam. 
Gərək növbəti kitab bundan sonrakı əlaqələrimizə aid olsun və NATO-nun yeni Baş katibinin, mənim də 
şəklimi oraya salasınız. Çox sağ olun. Çox yaxşı hədiyyədir. Təşəkkür edirəm. 
48 
 
 
 
XALQ ARTĠSTĠ ELDAR QULĠYEVƏ 
 
Hörmətli Eldar Quliyev! 
Sizi – Azərbaycan kino sənətinin görkəmli nümayəndəsini 60 illik yubileyiniz münasibətilə ürəkdən 
təbrik edirəm.  
Siz 60-cı illərdə Azərbaycan kinosuna yeni ab-hava gətirmiş sənətkarlardansınız. Öz bədii dəyəri və 
vətəndaşlıq mövqeyi ilə seçilən ilk işiniz – «Bir cənub şəhərində» filmi kinomuza yeni tipli istedadlı bir 
rejissorun gəlməsindən xəbər verdi. Sonralar yaratdığınız onlarca ekran əsəri milli kino tariximizdə böyük iz 
buraxmış, Azərbaycan kinematoqrafiyasının şöhrətini artırmışdır.  
Cəmiyyətin diqqətini mənəviyyat problemlərinə cəlb etmək, onların həlli yollarını araşdırmaq 
yaradıcılığınızın başlıca istiqamətini təşkil edir. Cəmiyyətdə saf mənəvi dəyərlərin bərqərar olunması işinə 
xidmət edən filmləriniz ölkəmizdə kino həvəskarlarının dərin rəğbət və məhəbbətini qazanmışdır. Böyük tarixi 
şəxsiyyətlərimizin obrazlarını yüksək ustalıqla canlandırdığınız «Babək» və «Nizami» filmləri xalqımızın 
zəngin tarixi keçmişinə bəslədiyiniz dərin ehtiramın gözəl ifadəsidir.  
Yaradıcılığınızla yanaşı, geniş ictimai və pedaqoji fəaliyyətiniz də təqdirəlayiqdir. Kinematoqrafiyaçılar 
İttifaqının katibi, Azərbaycan Mədəniyyət və İncəsənət Universitetinin müəllimi kimi, siz ölkəmizdə rejissorluq 
məktəbinin inkişaf etdirilməsi və bunun üçün gənc kadrlar hazırlanması işində əlinizdən gələni edirsiniz.  
Siz yaradıcılığınızın ən yetkin dövrünün  doğma Azərbaycanımızın əldə etdiyi müstəqillik illərinə təsadüf 
etdiyi xoşbəxt sənətkarlardansınız. İnanıram ki, yeni ekran əsərlərinizlə kino həvəskarlarını bundan sonra da 
sevindirəcək, böyük istedadınızı və zəngin təcrübənizi müstəqil Azərbaycanın mədəniyyətinin daha da inkişafı 
işinə sərf edəcəksiniz.  
Sizə cansağlığı, xoşbəxtlik və yeni yaradıcılıq uğurları arzulayıram. 
       
HEYDƏR ƏLĠYEV 
           Azərbaycan Respublikasının Prezidenti 
 
Bakı şəhəri, 17 yanvar 2001-ci il 
 
49 
 
   
 
DÜNYA BANKININ AZƏRBAYCAN, ERMƏNĠSTAN VƏ GÜRCÜSTAN ÜZRƏ DĠREKTORU 
XANIM CUDĠ OKONNOR ĠLƏ GÖRÜġDƏ SÖHBƏT 
 
Prezident sarayı 
 
18 yanvar 2001-ci il 
  
H e y d ə r   Ə l i y e v:  Azərbaycana yenidən xoş gəlmisiniz. Sizinlə görüşümüz olmuşdur və onların 
hamısını xatırlayıram. Bilirəm ki, Baş nazirlə və bizim başqa təşkilatlarla çox ətraflı fikir mübadiləsi 
aparmısınız. Baş nazir bu barədə mənə məruzə edibdir. Mən belə hesab edirəm ki, Dünya Bankı ilə Azərbaycan 
arasındakı əlaqələr normaldır və bundan sonra daha da yaxşı olmalıdır. Hesab edirəm, sizin bu səfəriniz də buna 
təkan verməlidir. Buyurun, mən sizi dinləyirəm.  
C u d i   O k o n n o r:  Cənab Prezident, çox sağ olun. Ölkənizə bu dəfəki səfərimiz zamanı Azərbaycanda 
həyata keçirilən iqtisadi islahatlar proqramına Dünya Bankının dəstək verməsi və bu yardımın gələcəkdə də 
davam etdirilməsi məsələlərini müzakirə etməklə bərabər, Azərbaycan üçün önəmli olan iki məsələyə də 
toxunmaq istəyirəm.   
Hər şeydən öncə Azərbaycanın həyatında iki mühüm hadisəni qeyd etmək istəyirəm. Birincisi, dünən 
Azərbaycanın Avropa Şurasına qəbul olunmasıdır. Hesab edirəm ki, bu, Azərbaycanın mədəniyyətinin daha 
geniş təbliğ olunmasında, sosial həyatın inkişaf etdirilməsində, habelə Azərbaycanın dünyaya açılmasında yeni 
bir imkandır.  
H e y d ə r   Ə l i y e v: Təşəkkür edirəm. Siz tamamilə doğru deyirsiniz. Biz də belə düşünürük. Çünki biz 
Avropanın bir hissəsiyik. Ona görə də biz Avropa Şurasında olmalıyıq. Amma Avropa Şurasına qəbul olmaq 
hansısa gəncin universitetə imtahan verməsindən çətindir. Biz bu imtahanları verdik. Eyni zamanda tapşırıqlar – 
ev tapşırıqları da aldıq. Ona görə yaxşı oxuyacağıq.   
C u d i  O k o n n o r: Əminəm ki, Avropanın digər dövlətləri kimi, Azərbaycanı da Avropa Şurası öz 
sıralarında görməsi xeyirli və faydalı olacaqdır.   
H e y d ə r   Ə l i y e v: Elədir.  
C u d i   O k o n n o r: Cənab Prezident, xüsusi olaraq, ikinci qeyd etmək istədiyim məsələ 2000-ci ildə 
Azərbaycanda əldə olunan iqtisadi nəticələrdir. Bildirmək istəyirəm ki, bu nəticələr çox ürəkaçandır və 
Azərbaycan hökuməti Sizin rəhbərliyiniz altında iqtisadi tərəqqiyə nail olmaq üçün sabit və davamlı islahatlar, 
siyasət aparmışdır. Biz bu islahatları, bu iqtisadi tərəqqini dəstəkləmişik və 2000-ci ilin iqtisadi nəticələri bunu 
bir daha sübut edir.       
H e y d ə r   Ə l i y e v: Çox sağ olun. Biz özümüz öz nəticələrimizi bilirik. Yaxşı bilirik ki, bunları əldə 
etmək üçün Azərbaycanın mövcud olan şəraitində nə qədər çox işlər görmək lazımdır. Çünki bilirsiniz ki, bizim 
torpaqlarımızın 20 faizi Ermənistan silahlı qüvvələrinin işğalı altındadır. Bir milyon vətəndaşımız yerindən-
yurdundan çıxarılıbdır, əksəriyyəti köçkün vəziyyətində çadırlarda yaşayır.   
Təbiidir, siz bilirsiniz ki, keçid dövrünü yaşayan ölkələrin çox problemləri vardır. Bu problemlər bizdə də 
vardır. Belə bir şəraitdə biz iqtisadi inkişafı təmin etmişik və yaxşı nəticələrə nail olmuşuq. Bilirəm ki, rəqəmlər 
sizə məlumdur və Baş nazir bu barədə sizə çox deyibdir. Ancaq biz əldə olunan bu nailiyyətlərlə də 
kifayətlənmirik. Hesab edirik ki, 2001-ci ildə bundan da yuxarı qalxmalıyıq, irəli getməliyik. Yəqin, siz də belə 
bir fikirdəsiniz ki, əgər biz iqtisadi islahatları, sosial islahatları həyata keçirməsəydik, struktur dəyişiklikləri 
aparmasaydıq, bazar iqtisadiyyatı yolu ilə qətiyyətlə getməsəydik, bunları əldə edə bilməzdik. Onu da bilirik ki, 
bizim qarşıda görüləsi işlərimiz vardır. O cümlədən Dünya Bankı ilə görüləsi çox işlərimiz vardır. Əldə 
olunmuş bəzi razılıqlar hələ indiyə qədər yerinə yetirilməyibdir. Mən bunu əvvəlcədən deyirəm, çünki bilirəm 
ki, siz mənə deyəcəksiniz. Ancaq onlar da həyata keçiriləcəkdir.   
Amma sizdən bir xahişim vardır. Sabah mətbuat konfransı keçirin və Azərbaycanda olan bütün müxalifət 
mətbuatını, yaxud partiya nümayəndələrini oraya dəvət edin. Sizin fikirləriniz haqqında məlumatlar verin. 
Yoxsa onlar hər şeyi inkar edirlər. Deyirlər, heç bir şey yoxdur, 7 ildir Azərbaycan heç bir şey etməyibdir. 
Təbiidir ki, onların bu boş sözləri bizi narahat etmir. Biz öz işimizlə ölkəmizə, xalqımıza, vətəndaşlarımıza 
sübut edirik ki, nə etmişik və nə də edəcəyik.  
Mən bu təklifimlə sizə əziyyət vermək istəmirəm. Amma burada mətbuat nümayəndələri var, o cümlədən 
müxalifətdə olan özəl televiziya şirkətlərinin nümayəndələri vardır. Qoy, onlar da eşitsinlər və öz verilişlərində 
heç olmasa, bu barədə bir az danışsınlar. Buyurun, dinləyirəm.   
C u d i   O k o n n o r: Cənab Prezident, mənə belə bir təklif verdiyinizə görə və həm indi, yəni Sizinlə 
aparacağımız söhbətlərdə bu barədə danışmaq, həm də sabah mətbuat konfransı keçirib fikirlərimizi söyləməyə 
50 
 
dəvət etdiyinizə görə Sizə təşəkkür edirəm. Çalışacağam, o qədər dəqiq, sərrast danışım ki, məndən sitat 
gətirərkən səhvə maksimum dərəcədə az yol verilsin.  
H e y d ə r   Ə l i y e v: Çox sağ olun.  
C u d i   O k o n n o r: Təşəkkür edirəm. Siz söhbətə başlayarkən özünüz etiraf etdiniz ki, hələ bəzi 
islahatlar həyata keçirilməyibdir, müəyyən lənglik vardır. Sizə onu da deyim ki, burada apardığım danışıqlardan 
sonra belə qənaətə gəlmişəm. Əgər mən Azərbaycana bu dəfəki səfərimi bir-iki həftə sonra etsəydim, indi bizim 
söhbətimiz tamamilə başqa mövzuda ola bilərdi. Bildiyimə görə, lap yaxın zamanda Siz icra strukturunda ciddi 
dəyişikliklərin həyata keçirilməsi barədə qərarlar qəbul etmək əzmindəsiniz.      
H e y d ə r   Ə l i y e v: Bəli, hesab edirəm ki, Baş nazir sizə danışıbdır. Biz bunun üzərində bir neçə aydır 
ki, işləyirik və çox radikal qərarlar qəbul edəcəyik. Mən Parisə gedib gələndən sonra bunları edəcəyik.   
C u d i   O k o n n o r: Cənab Prezident, icazə verin, uzaqdan, bizim yerləşdiyimiz məkandan Azərbaycana 
baxarkən mövcud olan problemlərin, yəni islahatlarla bağlı  problemlərin Azərbaycanın imicinə necə təsir 
etməsi barədə fikirlərimi sizə çatdırım.   
Cənab Prezident, Sizin rəhbərliyiniz altında son illər Azərbaycanda aparılan islahatlar, ilk növbədə neft və qaz 
sektorunda, makroiqtisadi sahədə, idarəçilik sahəsində həyata  keçirilən islahatlar digər sahələrə, xüsusilə dövlət 
strukturlarında dəyişikliklərin həyata keçirilməsinə, dövlət xərclərinin istifadəsi və gəlirlərin toplanmasında 
şəffaflığın təmin olunmasına, o cümlədən Sizinlə keçən dəfə danışdığımız kimi, gömrük orqanlarında şəffaflığın 
təmin edilməsinə də tətbiq olunsaydı, hesab edirik, onda Azərbaycanın dünyadakı imici tamamilə başqa cür olardı. 
Neft-qaz sektorlarına cəlb etdiyi investisiyalar eyni zamanda Azərbaycanın qeyri-neft sektorunun inkişafına yönələn 
böyük sərmayələrlə də müşayiət edilərdi.   
H e y d ə r  Ə l i y e v: Olacaqdır. Əgər biz onları etmişiksə, bunları da edəcəyik. Amma sizə bildirmək 
istəyirəm ki, son illər Azərbaycana gələn ümumi investisiyada qeyri-neft sektoruna gələn investisiya neft 
sektoruna qoyulandan çoxdur. İnvestisiyaların 60 faizi qeyri-neft sektoruna, 40 faizi isə neft sektoruna 
qoyulubdur. Biz siz dediyiniz o nöqsanları da aradan qaldırmağa qadirik.   
C u d i   O k o n n o r: Cənab Prezident, hesab edirəm ki, Sizin bu sahədə göstərə bildiyiniz yaxşı 
nümunələr də vardır. Məsələn, Azərbaycanın indi əldə etdiyi neft gəlirlərinin hazırda bilavasitə istifadə 
olunmayıb Neft Fondunda toplanması və həmin fondun vəsaitinin əlavə faiz formasında yeni gəlirlər hesabına 
zənginləşməsi gələcəkdə bunların bir sıra istehsal sahələrinə yönəlməsinə kömək edəcəkdir. Bu,  dediyim həmin 
yaxşı nümunələrdən biridir.   
H e y d ə r   Ə l i y e v:  Bəli. Neft Fondu haqqında çox danışıqlar gedirdi. Dünya Bankında da, Beynəlxalq 
Valyuta Fondunda da, başqalarında da müxtəlif narahatçılıqlar var idi. Düzü, mən o narahatçılıqları eşidəndə 
əsəbiləşirdim. Mən sizinlə açıq danışıram. Çünki əgər biz 7 ildir çalışıb neftdən gəlir əldə ediriksə və ondan 
istifadə olunmasına nəzarət etməyəcəyiksə, bu necə ola bilər? Neft Fondu yarandı. Mən onun əsasnaməsini 
təsdiq etdim. Mətbuatda dərc olundu. İndiyə qədər nə qədər vəsait gəlibdir, hamısı məlumdur və vaxtaşırı bu 
barədə məlumat veriləcəkdir. Mən fərmanda da yazmışam ki, bu, beynəlxalq auditorlar tərəfindən 
yoxlanılacaqdır.      
Mənim fikrim budur: indi neftdən gələn gəliri Neft Fondunda saxlayıb gələcək işlərimizdə istifadə etmək 
lazımdır. İndi Azərbaycanda Neft Fonduna göz dikən çoxdur. Kimsə bir iş görmək istəyirsə, deyir ki, Neft 
Fondundan, nə bilim, 10 milyon, 15 milyon dollar verin. Mən isə deyirəm, yox, bunu unudun. Mən bunu 
Azərbaycanın gələcəyi üçün edirəm. Bəlkə də mənim kimi adam Neft Fondunun gələcəkdə gəlirlərinin 
hamısının istifadə olunmasında iştirak etməyəcəkdir. Çünki bilirsiniz ki, insan həyatda daimi deyildir. Mən 
ancaq gələcək haqqında düşünürəm və indi neftdən gələn gəlirləri saxlayıb başqa sahələrdə gəlirlərin 
artırılmasına çalışıram. İndi bizim Neft Fondunda təxminən 300 milyon dollar vardır. Neft Fondunun başçısı da 
birbaşa mənə tabedir. O bu gün mənə məlumat veribdir ki, bir gündə 44 min dollar qazanırlar. İndi görün, ildə 
nə qədər olacaqdır. Bizim işlərimiz budur və hər şey də açıqdır, şəffafdır.   
C u d i   O k o n n o r:  Cənab Prezident, doğrudur. Bu gün biz Neft Fondunun rəhbərliyi ilə danışıqlar 
aparmışıq, onların gördükləri işlərlə tanış olmuşuq, bir sıra təkliflərimizi vermişik. Mən Sizinlə tamamilə 
razıyam ki, Neft Fondunu  struktur baxımından elə bir hala gətirmək lazımdır ki, məsələn, gələcəkdə onun 
rəhbəri dəyişərsə, yaxud hökumət fondun vəsaitindən istifadə siyasətini dəyişdirərsə, vəsaitin ümumi istifadəsi, 
necə deyərlər, öz axarından çıxmasın.  
H e y d ə r   Ə l i y e v: Bu, doğru fikirdir. Yoxsa, sonra Azərbaycanda bir başqa adam gələr, bunu beş 
günün içində vurub dağıdar. Amma hələ yaxın vaxtda bu olmayacaqdır. Mən Neft Fondunu bir neçə milyard 
dollara çatdırandan sonra, təbiidir ki, başqa bir adam gələ bilər.   
C u d i   O k o n n o r:  Gündə 44 min dollar qazanmaqla bir neçə milyard dollara çatmaq üçün xeyli 
müddət vaxt lazım olacaqdır. Hər halda, qarşıda vaxt vardır.   
H e y d ə r   Ə l i y e v: Yox, siz maliyyəçisiniz, bankirsiniz. Bu gün 44 min dollardır. Axı Neft Fondunun 
gəlirləri artır, satdığımız neftdən gəlirlər gəlir. Demək, onların faizi də artır. Biz keçən il neftin satışından Neft 
51 
 
Fonduna təxminən 150 milyon dollar aldıq. Amma 2-3 ildən sonra bu, 500 milyon dollar olacaqdır. O vaxt sizinlə 
görüşərik, mən sizə deyəcəyəm.   
C u d i   O k o n n o r: Doğrudur, amma Neft Fondunda vəsaitlər artdıqca, eyni zamanda vəsaitlərdən dərhal 
istifadə etməyə maraq, həvəs də artır. Həm hökumət üzvlərindən, həm də hökumətin dostları tərəfindən.  
H e y d ə r   Ə l i y e v: Məndə o maraq yoxdur. Mənsiz heç kəs bir şey edə bilməz. Bəlkə mən səhv 
buraxıram ki, sizə bu sözləri deyirəm. Sonra deyəcəksiniz ki, Dünya Bankı Azərbaycana kömək etməsin.   
C u d i   O k o n n o r: Bilirsiniz, Neft Fondunda olan vəsaitlərin dərhal istifadə olunmamasına görə biz 
hökuməti bir tərəfdən, alqışlasaq da, digər tərəfdən, şübhəsiz ki, Dünya Bankının Azərbaycana qısa müddət 
üçün yardımlarına hələ də ehtiyac vardır. Çünki ölkənizdə Neft Fondunda pulun bu qədər artmasına 
baxmayaraq, hələ də kasıb insanlar vardır, hətta onların bəzilərinin içməyə suyu yoxdur, təhsilləri yoxdur. Ona 
görə də indiki durumda, çətin vəziyyətdə Dünya Bankının Azərbaycana yardım etməsinə ehtiyac vardır.      
H e y d ə r   Ə l i y e v: Mən sizdən elə bunu eşitmək istəyirdim.   
C u d i   O k o n n o r: Cənab Prezident, Azərbaycan Dünya Bankının 180 sahibindən biridir. Ona görə də 
Siz Dünya Bankından həm maliyyə yardımı almağa, həm də ona məsləhətlər verməyə və gələcəkdə Dünya 
Bankına yardım göstərməyə layiqsiniz.  
H e y d ə r   Ə l i y e v: İnşallah.   
C u d i   O k o n n o r: Dünya Bankına üzv olan dövlətlərin bankdan faydalandığı başqa bir cəhət də vardır. 
Baxmayaraq ki, bəzi ölkələr bunu fayda kimi qəbul etmirlər. Amma hər halda, biz Dünya Bankından vəsait, 
kredit alan dövlətlərin hökumətlərinin həyata keçirdikləri iqtisadi və sosial siyasətlərin qiymətləndirilməsi 
barədə illik hesabat hazırlayırıq.   
Məsələn, keçən ilin hesabatına görə, Azərbaycan təkcə bir sahədən savayı, bütün sahələrdə, demək olar ki, 
yaxşı göstəricilər nümayiş etdiribdir. Həmin bir sahə, bayaq dediyim kimi, əldə olunan gəlirlərin idarə edilməsi,  
dövlətdən vəsait alan strukturların idarəçiliyi məsələsidir. Bu il dərc edəcəyimiz hesabatı dövlət sektorunda 
idarəçilik və yaxud dövlət sektorunda islahatların nəticəsi kimi də adlandırmaq olar. Ümidvarıq, builki 
qiymətləndirməmizdə müsbət amillərin olduğunu qeyd edə biləcəyik. Ona görə də biz çox təkidlə Sizin 
hökuməti ruhlandırırıq ki, bu sahədə, yəni struktur dəyişikliklərinin həyata keçirilməsində tezliklə ciddi 
addımlar atsınlar və bizim də bu sahədə müsbət fikirlərimizi açıqlamağa imkanımız olsun.   
H e y d ə r   Ə l i y e v: Siz yazın, amma biz edəcəyik. Arxayın olun.   
C u d i   O k o n n o r: Cənab Prezident, bu gün  Baş nazirlə belə bir razılığa gəldik ki, Dünya Bankının 
ölkənizdəki islahatların vəziyyəti ilə əlaqədar qiymətləndirmə hesabatını ilkin layihə şəklində yanvar ayının 
sonunda biz Azərbaycan hökumətinə təqdim edəcəyik və deyəcəyik ki, əgər bu qiymətləndirmə aprel–may 
aylarında yox, indi, yanvar ayında olardısa, Azərbaycana verəcəyimiz qiymət necə olardı. Biz orada 
təkliflərimizi verəcəyik ki, yanvar ayından aprelə qədər müəyyən irəliləyişləri təmin etmək üçün hökumət hansı 
addımları atmalıdır.  
H e y d ə r   Ə l i y e v: Yanvar ayı qurtarır. Amma fevral ayında olacaqdır.  
C u d i   O k o n n o r: Biz o zaman, fevralın sonunda yenidən bir hesabat yazarıq. Şübhəsiz ki, bu cür 
qiymətləndirmə hesabatlarını hazırlayarkən bir tərəfdən, Azərbaycan kimi ölkələrdə həyata keçirəcəyimiz 
layihələrə nə qədər maliyyə vəsaiti ayıra biləcəyimiz barədə qərara gəliriksə, digər tərəfdən, hesab edirik ki, ildə 
bir dəfə hazırladığımız hesabatlar Azərbaycanın imici üçün bir siqnaldır. Ümidvarıq bu hesabat mümkün qədər 
müsbət olacaq ki, Azərbaycan bunun əsasında beynəlxalq maliyyə bazarlarından Bakı–Ceyhan layihəsinin 
maliyyələşdirilməsi üçün, alüminium zavodunun yenidən qurulması üçün əlavə kreditləri daha yaxşı şərtlər əsa-
sında ala bilsin.     
H e y d ə r   Ə l i y e v: Çox yaxşı. Mən çox məmnunam.   
C u d i  O k o n n o r: Cənab Prezident, mən Sizin Baş nazirlə təfərrüatı ilə müzakirə etdiyim başqa bir 
məsələ barədə də məlumat vermək istəyirəm. Bu, Azərbaycan hökumətinin hazırladığı iqtisadi strategiya 
proqramıdır. Yəni   Azərbaycanda yoxsulluğun aradan qaldırılması üçün  iqtisadiyyat, əmək və əhalinin sosial 
müdafiəsi nazirliklərinin birgə hazırladıqları iqtisadi strategiyanın konsepsiyasıdır.   
Dünya Bankının üzvü olan müxtəlif ölkələr bu cür proqramları, konsepsiyaları hazırlayarkən onlara müxtəlif adlar 
verirlər. Məsələn, bəzi ölkələr bunu iqtisadi inkişaf proqramı, bəziləri iqtisadi və sosial inkişaf layihəsi, 
konsepsiyası adlandırırlar. Hesab edirik ki, bunu Azərbaycanda da doğru adlandırıblar. Azərbaycanda bu 
strategiyanı yoxsulluğun aradan qaldırılması və yoxsulluğun azaldılması strategiyasına dair konsepsiya, 
proqram adlandırılıbdır.   
Ümidvarıq ki, belə bir proqramın həyata keçirilməsi, Azərbaycanın neft strategiyası nəticəsində və neft 
sektorunda apardığı islahatlar nəticəsində meydana gələn iqtisadi inkişaf digər, daha geniş sahələrə tətbiq 
ediləcəkdir. Bunun da nəticəsində kənd yerlərində işsizliyin aradan qaldırılması, yeni iş yerlərinin yaradılması, 
daha aztəminatlı ailələrin səhiyyə, təhsil sahəsində təminatının yaxşılaşdırılması, su təchizatı sahəsində 
irəliləyişlərin əldə edilməsi, ümumiyyətlə, əhalinin aztəminatlı və aşağı gəlirli hissəsinin faydalanması üçün im-
kan olacaqdır.   
52 
 
Ona görə istərdik ki, bu proqramın həyata keçirilməsi üçün Sizin və yaxud Baş nazirin göstərişi ilə xüsusi bir 
komitəyə həvalə olunaydı. Yəni yüksək səviyyədə xüsusi bir komissiya, yaxud komitə yaradılaydı və bunun 
həyata keçirilməsi üçün bilavasitə cavabdehlik daşıyardı. Onda bu layihənin həyata keçirilməsi təkcə 
iqtisadiyyat, əmək və əhalinin sosial müdafiəsi nazirliklərinin üzərinə düşməzdi. Bu daha geniş dairələri əhatə 
edərdi, dövlət strukturlarının bu işə cəlb olunmasına kömək edərdi. Eyni zamanda müxalifətin, kütləvi 
informasiya vasitələrinin, qeyri-hökumət təşkilatlarının və ölkədəki digər təbəqələrdən olan insanların bu 
proqram barədə məlumatı olardı. Ola bilər ki, kimsə bunu qəbul etməyəcəkdir. Amma hər halda, belə bir 
layihənin, konsepsiyanın həyata keçirilməsi barədə onlar məlumatlandırılardılar.   
H e y d ə r   Ə l i y e v: Sizin tövsiyəniz tamamilə doğrudur və biz də belə düşünürük. Görürsünüz, 
fikirlərimiz üst-üstə düşür. Elə də edəcəyik.   
C u d i    O k o n n o r: İnşallah.  Cənab Prezident, mənim deyiləcək bir sözüm qalmadı. Sadəcə olaraq, bir 
daha arzumu ifadə edirəm ki, qarşıdakı illər ərzində də Azərbaycan ilə Dünya Bankı arasında daha dərin 
əməkdaşlıq mümkün olsun və inkişaf etsin. Bizi qəbul etdiyinizə görə Sizə bir daha təşəkkür edirəm.  
H e y d ə r   Ə l i y e v: Mən də sizə təşəkkür edirəm. Çox maraqlı söhbətimiz oldu. Sizin tövsiyələriniz çox 
əhəmiyyətlidir. Məni sevindirdi ki, siz bizim gördüyümüz işləri obyektiv qiymətləndirirsiniz. Sizinlə bugünkü 
danışığımdan çox məmnunam. Nəzərə alsaq ki, mənim qarşımda gözəl bir xanım oturubdur, bu bizim 
danışıqlarımıza daha da xeyir verir. Dünya Bankına deyin ki, işə sizin kimiləri götürsünlər. Onda işləri daha 
yaxşı gedəcəkdir.   
C u d i   O k o n n o r: Cənab Prezident, bunu Siz onlara desəniz, daha yaxşı olar.   
H e y d ə r   Ə l i y e v: Mən cənab Vulfonsona deyəcəyəm.  
Məndən ona salam deyin.       
C u d i   O k o n n o r: Bunu mütləq edəcəyəm. 
53 
 
    
 
AZƏRBAYCAN RESPUBLĠKASI  
MĠLLĠ MƏCLĠSĠNĠN STRASBURQA  
GEDƏCƏK NÜMAYƏNDƏ HEYƏTĠ ĠLƏ  
GÖRÜġDƏ ÇIXIġ 
 
Prezident sarayı 
 
19 yanvar 2001-ci il 
 
H e y d ə r  Ə l i y e v: Biz Qanlı Yanvar ərəfəsindəyik. Qanlı Yanvar faciəsinin 11-ci ildönümü 
ərəfəsində görüşürük. Ona görə bizim hamımız üçün, xalqımız, millətimiz üçün böyük faciə olan bu hadisəni 
respublikamızın hər yerində qeyd edirlər. Biz də bu gün Respublika sarayında toplaşacağıq. Sabah da, təbii,  
xalqımız keçən illərdə olduğu kimi, Şəhidlər xiyabanını ziyarət edəcəkdir. Ona görə mən istərdim ki, söhbətə 
başlamazdan əvvəl, biz 20 yanvar faciəsi şəhidlərinin ruhunu bir dəqiqəlik sükutla yad edək.   
Allah bütün şəhidlərə rəhmət eləsin.   
Həyat qəribədir. Xeyirlə şər bir çox hallarda yan-yana olur. On bir il bundan öncə Azərbaycana qarşı hərbi 
təcavüz davam edirdi. 1988-ci ildən Ermənistan tərəfindən Azərbaycana qarşı başlanmış hərbi təcavüz də davam 
edirdi. Ermənistan–Azərbaycan münaqişəsində SSRİ hökumətinin Azərbaycana qarşı ədalətsiz mövqeyinin 
əleyhinə çıxan xalq, millət hamısı ayağa qalxmışdı, meydanlara, küçələrə toplaşırdı, öz etiraz səslərini qaldırırdı. 
Bu da Azərbaycanda daxili ictimai-siyasi vəziyyəti pozmuşdu. Görünür ki, bu, SSRİ hökuməti üçün də böyük 
təhlükə yaratmışdı. Təkcə SSRİ hökuməti üçün yox, o vaxt Azərbaycanı idarə edən şəxslər üçün böyük təhlükə 
yaratmışdı və bunların da nəticəsində Azərbaycana qarşı yeni bir misli görünməmiş təcavüz edildi.   
Mən bir-iki dəfə bunu demişəm, bu gün də demək istəyirəm ki, SSRİ tərəfindən, SSRİ hökuməti tərəfindən 
öz xalqına qarşı bir neçə dəfə qəddarlıqlar edilmişdir. SSRİ-nin müxtəlif ölkələrində. Ancaq 1990-cı il yanvar 
ayının 20-də Azərbaycan xalqına qarşı edilən hərbi təcavüz kimi qəddarlıq 70 illik tarixdə heç vaxt heç bir 
ölkəyə, heç bir respublikaya qarşı edilməmişdir. Bu, bir tərəfdən, bizim xalqımıza qarşı ədalətsizliyi bir daha 
nümayiş etdirdi, ikinci tərəfdən də, təəssüflər olsun ki, o illər Azərbaycanı idarə edən şəxslərin millətin, Azərbaycan 
xalqının milli mənafelərini qoruya bilməməsinin nəticəsi oldu. Elə onlar da bu təcavüzün iştirakçıları oldular və 
bunun iştirakçısı kimi də bütün xalq tərəfindən lənətləndilər və cəzalandırıldılar.         
Faciənin on birinci ildönümü qeyd olunur. Hər il yanvarın 20-də bizim üçün matəmdir. Bu hadisə 
Azərbaycan xalqını o qədər sarsıldıbdır ki, biz hər il bunu görürük – Şəhidlər xiyabanı səhər tezdən axşama 
qədər insan axını ilə dolu olur. Mütəmadi olaraq, səhərdən axşama qədər, qaranlıq düşənə qədər insanlar gəlir, 
şəhidlərin xatirəsinə öz ehtiramlarını bildirirlər.   
Ancaq eyni zamanda, indi biz müstəqil dövlət kimi yaşayırıq. Doğrudur, hələ problemlərimiz həll 
olunmayıb, Ermənistanın Azərbaycana etdiyi təcavüzün qarşısı tamam alınmayıbdır. Yəni 1994-cü ildə 
döyüşlər, müharibə dayandırılıb, atəşkəs sazişi əldə olunub, daha qan tökülmür, şəhidlər yoxdur. Ancaq 
torpaqlarımızın 20 faizi işğal altındadır. Bir milyon soydaşımız ağır vəziyyətdədir, qaçqın, köçkün vəziyyətin-
dədir. Bunlara, bütün bu faciələrə, bütün bu əzab-əziyyətlərə, həm keçən illərdə, həm də indi olan əzab-
əziyyətlərə baxmayaraq, hesab edirəm ki, xalqımız xoşbəxtdir. Çünki Azərbaycan xalqı indi özü öz taleyinin 
sahibidir, azadlığa çıxıbdır. Biz müstəqil dövlət kimi yaşayırıq və müstəqilliyimizi də son illərdə nəinki qoruyub 
saxlaya bilmişik, hətta ilbəil gücləndirmişik.   
Biz Azərbaycanın daxilində ictimai-siyasi sabitliyi təmin etmişik, Azərbaycanı daxili çəkişmələrdən, 
qanunsuz silahlı dəstələrdən, dövlət çevrilişlərindən, ayrı-ayrı terror aktlarından xilas etmişik. Artıq beş ildir, 
bəlkə də artıqdır ki, xalqımız rahat yaşayır. Yəni ictimai-siyasi sabitlik təmin olunub və o əzab-əziyyətli illər 
geridə qalıbdır. Bu bizim böyük xoşbəxtliyimizdir. Böyük xoşbəxtliyimiz ondan ibarətdir ki, Azərbaycan artıq 
dünya miqyasında öz yerini, özünə layiq bir yer tutubdur. Dünyanın bütün beynəlxalq təşkilatlarında təmsil 
olunubdur. Azərbaycan dövləti dünyada, beynəlxalq aləmdə özünün, yəni xalqımızın milli mənafelərini təmin 
edən, qoruyan siyasət aparır və bizim siyasətimizin nə qədər müstəqil olduğunu dəfələrlə sübut edibdir.   
Bu gün sizə bir daha demək istəyirəm ki, indiyə qədər bizim apardığımız xarici siyasət uğurlu olubdur. 
Ermənistanın Azərbaycana təcavüzü ilə əlaqədar biz dünya miqyasında çox işlər görmüşük, bu gün də görürük, 
sabah da görəcəyik. Mən bu günlərdə Parisdə Minsk qrupunun həmsədrlərindən biri olan Fransanın prezidenti 
Jak Şirak ilə görüşəcəyəm. Sonra Ermənistanın prezidenti Köçəryanla görüşümüz olacaqdır. Bu barədə geniş 
məlumat verməyə ehtiyac yoxdur. Mən indiyə qədər də heç vaxt məlumat vermirəm. Ancaq bu işdə müəyyən 
qədər iştirak edən insanlar bilirlər. Biz nə qədər gərgin iş aparırıq ki, bu münaqişəni aradan götürək, Azər-
baycanın işğal olunmuş torpaqlarını azad edək, soydaşlarımızı yerlərinə-yurdlarına qaytaraq, Azərbaycanın ərazi 
bütövlüyünü təmin edək. İnanıram ki, buna nail olacağıq. Ona görə ki, Azərbaycan artıq öz müstəqil, sərbəst, 
54 
 
cəsarətli xarici siyasəti ilə və daxildə həyata keçirdiyi demokratik dəyişikliklərlə, demokratik prinsiplərə  
sadiqliyi ilə, apardığı islahatlarla dünya dövlətləri tərəfindən yaxşı tanınıbdır.     
Doğrudur, əgər Ermənistan–Azərbaycan münaqişəsinin həlli Ermənistanla Azərbaycan arasında 
münasibətlərdən asılı olsaydı, biz bunu çoxdan həll etmiş olardıq. Amma burada müxtəlif ölkələrin maraqları 
var və bizim üçün ən çətini odur ki, Ermənistanın özü Dağlıq Qarabağ problemi haqqında o qədər çalışmır, 
nəinki dünyanın, demək olar ki, hər yerində, xüsusən böyük ölkələrdəki erməni diasporu, uzun tarixə malik olan 
daşnak partiyası və başqaları.   
Türkiyədə guya ermənilərə qarşı «soyqırımı» haqqında  son vaxtlar qaldırılan məsələlər və onların bir 
neçə ölkənin parlamentində müzakirəsi, qərarlar qəbul edilməsi – bütün bunlar erməni diasporunun 
dünyada nə qədər böyük gücə malik olduğunu göstərir. Əgər onlar olmasaydı, Ermənistan, kiçik bir ölkə 
Fransa dövlətində bu məsələni nə cür qaldıra bilərdi? Yaxud Amerika Konqresində bunu nə cür qaldıra bi-
lərdi? Yaxud Avropa Birliyində – Avropa Birliyinə cəmi 15 dövlət daxildir, bizim kimi, Ermənistan da ona 
heç yaxın deyildir – orada bu məsələni necə qaldıra bilərdi? İtaliyanın parlamentində bunu nə cür qaldıra 
bilərdi? Bütün bunları edənlərin, demək olar ki, tam əksəriyyəti Ermənistanın xaricində yaşayan, həm 
iqtisadi cəhətdən çox güclü imkanlara malik, həm də dövlət orqanlarını təmsil etmək imkanına malik olan 
erməni diasporudur. Bu reallıqdır. Bunu bilmək lazımdır.   
Biz bu cür ədalətsiz qərarların daim əleyhinə olmuşuq. Yəni Türkiyənin ermənilərə qarşı soyqırımı etməsi 
haqqında uydurmalara etiraz etmişik və bu gün də etirazımızı bildiririk. Biz Türkiyə ilə bir yerdəyik, Türkiyə də 
bizimlə bir yerdədir. Türkiyəyə dəyən daş bizə dəyir, bizə dəyən daş Türkiyəyə dəyir.   
Mən bu gün bir daha öz etirazımızı, yəni Azərbaycan dövlətinin etirazını bildirirəm. Ancaq eyni zamanda, bu 
sözləri deməklə mən dünyada olan reallığı bir daha xatırladıram. Hamı bu reallığı bilməlidir. Bəzən bunlardan 
çox uzaq olan adamlar indi bizim ölkəmizin daxilində də, xaricində də cürbəcür, həqiqətə uyğun olmayan 
fikirlər icad edirlər, yaxud təbliğ edirlər. Həqiqət onda deyildir və Ermənistan–Azərbaycan münaqişəsinin, 
Dağlıq Qarabağ münaqişəsinin indiyə qədər həll olunmamasının kökü həmin bundadır.   
Bütün bunlara baxmayaraq, Azərbaycan dünyaya sübut edir ki, demokratik ölkədir, hüquqi, dünyəvi 
dövlətdir, demokratik dəyərlərə sadiqdir, bazar iqtisadiyyatı yolu ilə gedən ölkədir, dünya iqtisadiyyatına 
inteqrasiya üçün ciddi addımlar atmış ölkədir. Məhz bunlara görə də Azərbaycanın bütün beynəlxalq 
təşkilatlarda özünə layiq hörməti vardır. Məhz buna görə də Azərbaycan Avropa Şurasına tamhüquqlu üzv 
qəbul olunubdur.      
Bu məsələ mətbuatda geniş işıqlandırılıbdır. Azərbaycan Avropa Şurasına üzv qəbul olunmaq üçün 4 il 
namizədlik dövrü keçibdir. Nə qədər danışıqlar aparmışıq, nə qədər nümayəndə heyətləri buraya gəlibdir. İndiyə 
qədər Azərbaycanın nümayəndələri – Parlament Assambleyasında respublikamızın Milli Məclisi tərəfindən 
təyin olunmuş deputatlar, Milli məclisin rəhbərləri, Azərbaycan dövləti, Azərbaycan prezidenti, Xarici İşlər 
Nazirliyi – bu sahədə nə qədər gərgin iş aparmışlar. Təbiidir ki, gərək biz birinci növbədə ölkəmizin qanun-
qaydalarını, demokratikləşmə prosesini gücləndirəydik və bunu də etdik. Bir çox qanunlar qəbul etmək lazım 
idi, bunları da etdik. Qarşımıza bir çox başqa şərtlər də qoydular, onları da yerinə yetirdik. Ancaq təəssüflər 
olsun ki, həm Azərbaycanın xaricində olan müxtəlif qüvvələr, hətta, bəlkə deyirəm, dövlətlər bizə maneçilik 
törədirdilər, həm də  Azərbaycanın daxilindəki bəzi qüvvələr öz şəxsi mənafeləri naminə, şəxsi ambisiyalarını 
həyata keçirmək üçün müxtəlif şayiələr yayır, ayrı-ayrı nümayəndələrin beynini ölkəmizin vəziyyəti haqqında 
müxtəlif böhtan fikirlərlə dolduraraq Azərbaycanın Avropa Şurasına qəbul olunmasına əngəl törədirdilər.  
Yəqin ki, Azərbaycana gələn nümayəndələr ilə mənim danışıqlarımı mətbuatda, yaxud televiziyadan izləyə 
bilmisiniz. Mən hər dəfə onlara bildirmişəm ki, Azərbaycan xalqının mənliyi – milli mənlik, milli qürur – hər 
şeydən üstündür. Heç kəsə yalvarmayacağıq ki, bizi Avropa Şurasına qəbul etsinlər. Biz öz işimizi görürük ona 
görə yox ki, Azərbaycanı Avropa Şurasına qəbul etsinlər. Ona görə ki, biz tutduğumuz demokratik inkişaf yolu 
ilə qəbul etdiyimiz Konstitusiya əsasında gedirik və gedəcəyik. Kim bunu qiymətləndirə bilirsə, qoy 
qiymətləndirsin, kim isə bu işə subyektiv münasibət göstərir, qoy göstərsin. Təəssüflər olsun ki, dünyada indi 
ikili standartlar mövcuddur. Təəssüflər olsun, biz həmişə bu ikili standartların təsiri altında çox əziyyət çəkmişik 
və çəkirik.   
Mən dəfələrlə demişəm ki, Avropa Şurası Azərbaycana nə qədər lazımdır, o qədər də Azərbaycan Avropa 
Şurasına lazımdır. Yəni biz bütün danışıqlarda çox qətiyyətli mövqe tutmuşuq, öz milli mənafelərimizi 
qorumuşuq. Bütün bunların nəticəsində də, nəhayət, Avropa Şurasının bütün strukturları, o cümlədən son 
mərhələ olan Nazirlər Komitəsinin iclası yanvar ayının 17-də Azərbaycanın Avropa Şurasına tamhüquqlu üzv 
qəbul olması üçün qərar qəbul etmişdir.   
Dediyim kimi, yanvarın 25-də Strasburqda təntənəli mərasim keçiriləcəkdir, Azərbaycanın bayrağı 
qaldırılacaqdır. Azərbaycan prezidenti Avropa Şurasının Parlament Assambleyasında nitq söyləyəcəkdir. İndi 
Avropa Şurasının tamhüquqlu üzvü kimi, bizim üçün ayrılan yerlərə də Milli Məclisin deputatları müəyyən 
olunubdur. Onlar orada tam səlahiyyətlərlə daim iştirak edəcəklər.   
55 
 
Mən bu gün birincisi, sizinlə görüşmək istədim ki, fikirlərimi sizə deyim – bəzilərinizlə tanış deyiləm –  
ikincisi, təbiidir, sizinlə bir yola çıxarkən öz tövsiyələrimi bildirim.   
Mən istərdim ki, Murtuz müəllim məlumat versin. Buyurun.  
M u r t u z   Ə l ə s g ə r o v (Milli Məclisin sədri):  Möhtərəm cənab Prezident!  
Möhtərəm toplantı iştirakçıları!  
Bildiyiniz kimi, Azərbaycan Avropa Şurasına tamhüquqlu üzv qəbul olunmuşdur.  Parlament 
Assambleyasının keçən il iyunun 28-də qəbul etdiyi  qərar Nazirlər Komitəsinin yanvarın 17-də keçirilmiş 
iclasında təsdiq edilmişdir. 
Yanvarın 17-dən etibarən Azərbaycan belə bir hüquqa sahib olmuşdur. Bütün bu nailiyyətlərin əldə 
edilməsində, Azərbaycanın belə nüfuzlu beynəlxalq təşkilata üzv olmasında, cənab Prezident, mən Sizin böyük 
xidmətlərinizi qeyd etmək istəyirəm. Bu, hər şeydən əvvəl Sizin apardığınız ardıcıl xarici siyasətin nəticəsidir. 
Siz hər yerdə Azərbaycanın adını, nüfuzunu ləyaqətlə müdafiə etmisiniz. Ölkəmizin beynəlxalq təşkilatlarda 
təmsil olunmasına yol açmısınız.   
Mən qeyd etmək istəyirəm ki, həm Prezidentin İcra Aparatı işçilərinin, həm də deputatlarımızın və parlamenti-
mizin Avropa Şurasındakı nümayəndə heyətinin bu sahədə mühüm xidmətləri vardır. 4 il ərzində biz Avropa 
Şurasında qonaq sifəti ilə iştirak edərkən orada daim ciddi iş aparmışıq. Milli Məclisin deputatları həm komitələrin 
iclaslarında, həm də Məclisin sessiyalarında fəal iştirak etmiş, Azərbaycanın bu şuranın tamhüquqlu üzvlüyünə 
layiq olduğunu sübut etmişlər.  
Cənab Prezident, bildiyiniz kimi, bu təşkilatda Azərbaycana 6 yer ayrılmışdır. Bu, tamhüquqlu üzv kimi, 
Azərbaycanın əsas nümayəndə heyətinə aiddir. Bundan əlavə, Avropa Şurasında 300 tamhüquqlu 
nümayəndənin hər birinin müavini də vardır. Ona görə də bizə əvəzedici heyət üçün, deputatların müavinləri 
kimi, əlavə 6 yer də ayrılmışdır. Nümayəndə heyəti üzvlərinin hamısı – 12 nəfər bu gün burada iştirak edir. 
İcazə versəydiniz, mən onların siyahısını Sizin nəzərinizə çatdırardım. İlham Əliyev –  nümayəndə heyətinin 
başçısı, Səməd Seyidov – hər ikisi Yeni Azərbaycan Partiyasındandırlar.  
Qeyd etmək istəyirəm ki, aparılan danışıqlar nəticəsində belə bir qayda müəyyən olunmuşdur ki, nümayəndə 
heyətinin iki üzvü Yeni Azərbaycan Partiyasından, iki üzvü bitərəflərdən, ikisi isə müxalifətdən olmalıdır.   
Gültəkin Hacıyeva və Nairə Şahtaxtinskaya bitərəf, Vaqif Vəkilov Müsavat Partiyasının, Qulamhüseyn 
Əliyev Azərbaycan Xalq Cəbhəsi Partiyasının üzvləridirlər.  
Əvəzedici heyət, yəni deputatların müavinləri – Əli Hüseynov və Əli Abbasov Yeni Azərbaycan 
Partiyasından, Bəxtiyar Əliyev, Nazim İbrahimov bitərəf, Rəfail Hüseynov Vətəndaş Həmrəyliyi Partiyasından, 
Asim Mollazadə Azərbaycan Xalq Cəbhəsi Partiyasındandırlar. Nümayəndə heyətinin katibi, parlamentin 
beynəlxalq münasibətlər şöbəsinin müdiri Azər Qasımov təsdiq olunmuşdur.   
Cənab Prezident, qarşıdakı sessiya ilə əlaqədar mən Sizin diqqətinizi onun gündəliyinə cəlb etmək istəyirəm. 
Sessiyada bizim üçün böyük əhəmiyyət kəsb edən hadisə yanvarın 25-də olacaqdır. Yəni həmin gün  Avropa 
Şurasının sarayı qarşısında Azərbaycanın bayrağı qaldırılacaq və ölkəmizin dövlət himni səslənəcəkdir. Sonra 
isə, möhtərəm prezidentimiz sessiyada nitq söyləyəcəkdir.  
Mərasim saat 9.05-də başlayacaqdır. Saat 10-da isə Parlament Assambleyasının iclası keçiriləcəkdir. Bu 
iclasda Azərbaycanın nümayəndə heyəti tam tərkibdə iştirak edəcəkdir.   
H e y d ə r   Ə l i y e v: Burada əyləşənlərin hamısı iştirak edəcəkdir.   
M u r t u z   Ə l ə s g ə r o v:  Bəli, hamısı iştirak edəcəkdir. Deməli, gündəlikdə duran məsələ belədir: 
Azərbaycan Respublikasının və Ermənistan Respublikasının Avropa Şurasına qəbul olunması mərasimi 
münasibətilə dövlət bayraqlarının qaldırılması saat 9.00–9.15-də. 10.15-də Avropa Şurası Parlament 
Assambleyasının prezidenti lord Rassel Conston hər iki respublikanın bu beynəlxalq təşkilata qəbul olunması 
münasibətilə bu dövlətlərin nümayəndələrini təbrik edəcəkdir.     
Sonra əlifba qaydası ilə Ermənistan və Azərbaycan Respublikalarının prezidentlərinə söz veriləcəkdir. 
Bundan sonra Parlament Assambleyasının sessiyası öz işinə başlayacaqdır. Assambleyada Nazirlər Komitəsi 
adından Latviyanın Xarici İşlər naziri və Nazirlər Komitəsinin fəaliyyətdə olan sədri cənab İndulis Berzinşin 
çıxışı olacaqdır. O, Azərbaycanın Avropa Şurasına qəbul olunması zamanı Nazirlər Komitəsinin iclasına sədrlik 
edibdir.  
İndulis Berzinş Nazirlər Komitəsinin qərarını elan edəcəkdir. Bu münasibətlə Azərbaycan prezidenti 
sessiyada birinci çıxış edəcəkdir. Avropa Şurasında diplomatik korpusda olduğu kimi bir qayda vardır. Səfir 
hansı ölkəyə birinci gəlirsə, o ölkədə diplomatik korpusun başçısı – yəni Duayeni olur. Burada da nəzərə alınır 
ki, hansı ölkənin prezidenti daha çox fəaliyyətdədirsə, o, birinci çıxış etməlidir.  
Azərbaycan prezidenti cənab Heydər Əliyev 15–20 dəqiqə çıxış edəcəkdir.   
H e y d ə r   Ə l i y e v: 15–20 dəqiqə deyil, 10 dəqiqədir.  
M u r t u z   Ə l ə s g ə r o v:  10 dəqiqəyə endiriblər. Sonra isə sual-cavab olur.   
Cənab Prezident, bir məsələni də Sizin nəzərinizə çatdırmaq istəyirəm. Yanvarın 22-də orada Azərbaycanda 
keçirilmiş parlament seçkilərini müşahidə edən xüsusi komitənin hesabatı dinləniləcəkdir. Həmin komitənin 
56 
 
başçısı  bir neçə dəfə Azərbaycana gəlmişdir. Ölkəmizdə keçirilmiş seçkilər haqqında hesabat hazırlayıbdır. 
Orada bu barədə məlumat verəcəkdir. Yanvarın 22-də bizim nümayəndə heyəti də orada iştirak edəcəkdir. Əgər 
mübahisəli məsələlər olarsa və bir sıra məsələlər ortaya çıxarsa, bizim nümayəndələrimiz ona öz münasibətlərini 
bildirəcəklər.  
Cənab Prezident, mən  parlamentin – Milli Məclisin Avropa Parlament Assambleyasına yeni seçilmiş 
nümayəndə heyətini təbrik edirəm. Ümidvar olduğumu bildirirəm ki, bu nümayəndə heyəti əvvəlkindən daha 
fəal olacaq, bu beynəlxalq təşkilatın fəaliyyətində lazımi səviyyədə iştirak edəcəkdir. Öz işimizi elə quracağıq 
ki, orada bütün komitələrin, komissiyaların, yardımçı komitələrin, eləcə də parlamentin ildə 4 dəfə keçirilən 
sessiyalarında daim iştirak edək.   
AŞPA-da belə bir qayda mövcuddur: sessiyanın birinci hissəsi yanvar ayında, ikinci hissəsi apreldə, üçüncü 
hissəsi iyunda, dördüncü hissəsi isə sentyabr ayında keçirilir. Bu sessiyalarda biz tam tərkibdə iştirak etməliyik.   
Eləcə də müxtəlif vaxtlarda sessiyalararası komitələrin, yardımçı komitələrin, komissiyaların iclaslarında da 
fəal iştirak edəcəyik.   
Cənab Prezident, sağ olun, təşəkkür edirəm.   
H e y d ə r   Ə l i y e v: Sağ olun.   
Nümayəndələrimizin hamısını tanıyıram. Amma Vaqif müəllimin yanında oturanı tanımadım. Adınız nədir?  
B ə x t i y a r   Ə l i y e v: Bəxtiyar Əliyevdir.   
H e y d ə r   Ə l i y e v: Qalanlarını üzdən tanıyıram. Bu qızı da birinci dəfədir ki, görürəm.   
Mən belə fikirdəyəm ki,  Avropa Şurasındakı nümayəndələrimiz lazımi səviyyədədirlər. Biz bu beynəlxalq 
təşkilata 6 nəfər göndərmişdik.   
O vaxt parlamentdə kimlər vardısa, onları göndərirdik, bu adamlar da çox işlədilər, fəaliyyət göstərdilər. 
Bunu mütləq qeyd etmək, onların işini yüksək qiymətləndirmək lazımdır. Nümayəndələrimiz müxtəlif 
komitələrin iclaslarında çox iştirak ediblər. Mən onlara təşəkkür edirəm. Amma bizim indiki nümayəndə heyəti 
əvvəlkindən, birincisi, sayca çoxdur. İndi nümayəndə heyətinin 6 üzvü və onların 6 köməkçisi var– üst-üstə 12 
nəfərdirlər. İkincisi də, görürəm ki, onlar ziyalılar, tanınmış adamlardır.   
Mənə məlumat verilibdir ki, nümayəndələrimizin əksər hissəsi xarici dilləri bilirlər, hətta bir dil yox, iki 
xarici dil bilənlər var. Bu da çox yaxşıdır.   
Ötən illərin təcrübəsi onu göstərdi ki, beynəlxalq təşkilatlarda, o cümlədən Avropa Şurasında Avropa 
dillərini bilən adamlara işləmək asan olur. Yəni tərcüməçi lazım deyil, özü hər bir insanla sərbəst təmas yarada 
bilir, danışır. Həm də onlar hesab edirlər ki, onların dili başqa dillərdən yüksəkdir. Elə buna görə də o dilləri 
bilən adamlara da daha  hörmətlə yanaşırlar. Bu da çox müsbət haldır ki, indi, ümumiyyətlə, bizim parlamentdə 
xarici dilləri bilən deputatlar çoxdur və onların da çoxu dəyərli adamlardır. Onların bir qismi Avropa Şurasının 
Parlament Assambleyasında Azərbaycan Milli Məclisinin nümayəndələridir.  
Ötən illərin təcrübəsindən məlumdur ki, – Murtuz müəllim dedi – 3-4 sessiya keçiriləcəkdir. Təkcə sessiyalar 
deyil, orada 50-yə qədər komitə vardır. Həmin komitələrin iclasları hər dəfə bir ölkədə keçirilir. Bəzən 
komitənin iclasına iki, bəzən üç nəfər göndərmək lazım olur. Buna görə də siz gərək biləsiniz ki, işiniz çox 
olacaqdır. Oraya çox gedəcəksiniz. Əgər 3-4 dəfə gedib sessiyada iştirak etmək lazım gəlsəydi, o qədər ağır 
olmazdı. Amma çox gedəcəksiniz. Bütün şəhərlərdə, ölkələrdə, komitələrin iclaslarında iştirak edəcəksiniz. Mən 
heç şübhə etmirəm ki, hər biriniz Azərbaycanı layiqincə təmsil edəcəksiniz və ölkəmizin milli mənafelərini hər 
şeydən üstün tutacaqsınız.    
Məlumdur ki, bizim Avropa Şurasına qəbul edilməyimiz prosesində Ermənistanla Azərbaycanın eyni vaxtda 
qəbul olunması nəzərdə tutulmuşdu. Bəlkə bu da məqsədəuyğundur. Çünki iki ölkə bir-biri ilə münaqişədə 
olduğuna görə, hansınasa üstünlük vermək düzgün olmazdı. Ancaq eyni zamanda, buna baxmayaraq, biz hiss 
edirdik ki, komitələrin iclaslarında, başqa iclaslarda ermənilərin tərəfdarları daim çox olur. Amma 
Azərbaycanın tərəfdarları az olurdu. Ona görə yox ki, Azərbaycan nümayəndələri zəif olurdu, yox, sadəcə, 
bayaq mən çıxışımın əvvəlində dedim, dünyada qeyri-normal vəziyyət yaranıbdır. Ona görə də bizim hər 
bir nümayəndəmiz, deputatımız başqaları ilə, xüsusilə Ermənistanın deputatları ilə müqayisədə özünü, 
bəlkə də, iki-üç qat yaxşı göstərməlidir ki, heç olmasa bərabərlik olsun. Mən bunu keçmişdə də demişəm. 
Mən elə bilirdim ki, bu ikili standart təkcə SSRİ-dədir. O vaxt ikili standartdan biz çox əziyyət çəkmişdik. 
Deyirdim ki, SSRİ dövrü başa çatdı, hamı müstəqil dövlətdir və ikili standart da yoxdur. Amma oradakı 
ikili standartlardan qurtarıb buradakı ikili standartlarla rastlaşdıq. İkili standart vardır. Mən bunu 
xırdalamaq istəmirəm. Siz ağıllı adamlarsınız, hər biriniz bunun nə səbəbə olduğunu bilirsiniz. Bu ikili 
standarta siz hər yerdə rast gələcəksiniz. Bu sözləri dediyimə görə heç kəs məndən inciməsin  – nə Avropa 
Şurasında, nə də başqa yerdə.  
Ona görə də gərək Azərbaycan nümayəndələri daha da yüksək səviyyədə olsunlar ki, bu ikili standartı da 
nəzərə alaraq, biz onlardan ya yuxarıda, ya da onlara bərabər olaq. Hesab edirəm ki, nümayəndə heyətimizin 
tərkibi öz intellektual səviyyəsinə və potensialına görə buna qadirdir.   
57 
 
Mən sizi və bütün Azərbaycan xalqını, ölkəmizin vətəndaşlarını müstəqil Azərbaycanın Avropa Şurasına 
tamhüquqlu üzv qəbul olunması münasibətilə bir daha təbrik edirəm. Bəyan edirəm ki, biz Avropa Şurasının 
prinsiplərini Azərbaycanda həyata keçirməyi təmin edəcəyik. Onların konvensiyalarının hamısına, demək olar 
ki, biz qoşuluruq – bir neçəsini qəbul etmişik və bir neçəsini də Xarici İşlər naziri Strasburqda imzalayacaqdır. Bu da 
Azərbaycanın inkişaf etməsinə daha da böyük imkanlar yaradacaqdır.   
Bu şərəfli işinizdə sizin hər birinizə uğurlar arzulayıram. Sağ olun.   
58 
 
     
 
TÜRKĠYƏNĠN XARĠCĠ ĠġLƏR NAZĠRĠNĠN BĠRĠNCĠ MÜAVĠNĠ  
OSMAN FARUQ LOĞOĞLUNUN BAġÇILIQ ETDĠYĠ NÜMAYƏNDƏ HEYƏTĠ ĠLƏ  
GÖRÜġDƏ SÖHBƏT 
 
Prezident sarayı 
 
20 yanvar 2001-ci il 
 
H e y d ə r  Ə l i y e v: Azərbaycana xoş gəlmisiniz.  Hörmətli Loğoğlu, siz Azərbaycanda səfir oldunuz 
və çox yaxşı işlər gördünüz. Yəqin o vaxtdan ölkəmizə gəlməmisiniz.   
O s m a n   F a r u q   L o ğ o ğ l u: Cənab Prezident, üç ildir Azərbaycana gəlməmişəm.   
H e y d ə r   Ə l i y e v: Üç ildir gəlməmisiniz. Üç ildən sonra gəlmisiniz, güman edirəm ki, sizin üçün də 
maraqlıdır ki, bu üç ildə Azərbaycanda nə var, nə yox, nə dəyişilib, ya da dəyişilməyibdir. Hesab edirəm ki, 
dəyişilibdir. Mən sizin səfərinizdən çox məmnun olduğumu bildirirəm.   
Təbiidir ki, Türkiyə ilə Azərbaycan arasında olan dostluq, qardaşlıq əlaqələri bizim müxtəlif səviyyələrdə 
daim görüşlərimizin, danışıqlarımızın aparılmasını tələb edir. Buna görə də sizin təşəbbüsünüzü, Azərbaycana 
gəlişinizi mən bəyənirəm və yüksək qiymətləndirirəm. Xoş gəlmisiniz.  
O s m a n   F a r u q  L o ğ o ğ l u: Sayın Cümhurbaşqanım, çox təşəkkür edirəm. Böyük fasilədən sonra 
təkrar Azərbaycana gəlməyimdən çox məmnunluq və şərəf duyuram. Məni və başçılıq etdiyim nümayəndə 
heyətini belə bir gündə qəbul etdiyiniz üçün Sizə minnətdarıq. Azərbaycan xalqının dərdinə şərik çıxır, 
şəhidlərinizi hörmətlə yad edirik, onlara Allahdan rəhmət diləyirik. Bu hüznlü, eyni zamanda qəhrəmanlıq 
günündə azərbaycanlı qardaşlarımızla birlikdə olduğumuzu bildirmək istəyirəm.   
Buraya Türkiyə Xarici İşlər Nazirliyinin xüsusi təmsilçisi kimi gəlmişəm. Türkiyə prezidenti hörmətli 
Əhməd Necdət Sezərin, Baş nazir Bülənd Ecevitin, Xarici İşlər naziri İsmayıl Cəmin Sizə ən səmimi 
salamlarını, hörmət və sevgilərini çatdırmaq istəyirəm.  
Dünən dövlətimizin başçısı Əhməd Necdət Sezər tərəfindən qəbul edildim. O, tezliklə Sizi Türkiyədə 
görməkdən böyük şərəf duyacağını bildirdi. Bu səbəblə – Azərbaycanın Avropa Şurasına üzv qəbul edilməsi 
münasibətilə Türkiyənin təbriklərini Sizə yetirmək istəyirəm. Türkiyədə biz bundan qürur duyuruq. Azərbaycan 
qarşısına çıxan bütün əngəlləri qısa bir vaxtda aradan qaldırmış, Avropa Şurasının üzvü olmuşdur. Əminik ki, 
Avropa Şurasında özünə layiq yer tutacaqdır. Türkiyə həmişə ölkənizlə bir olacaqdır.       
Türkiyə ilə Azərbaycan arasında mövcud olan əlaqələrin əhəmiyyətini bilən və bunun vacibliyinə inanan bir 
şəxs kimi, bu əməkdaşlığın bütün sahələrdə daha da inkişaf edəcəyinə əminəm. İcazə versəydiniz, Azərbaycanın 
Avropa Şurasına üzv qəbul edilməsi münasibətilə Türkiyə prezidenti Əhməd Necdət Sezərin göndərdiyi təbrik 
məktubunu, aprelin 26–27-də türkdilli dövlətlərin İstanbulda keçiriləcək zirvə toplantısında iştirak etmək üçün 
zati-alinizə dəvətini təqdim edərdim.   
Hörmətli Prezident, bizi qəbul etdiyinizə görə Sizə bir daha təşəkkürümüzü bildiririk. Sizə xoşbəxtlik diləyir, 
cansağlığı arzulayırıq.   
H e y d ə r  Ə l i y e v: Təşəkkür edirəm. Əvvəla, sizin Azərbaycana səfərinizdən çox məmnunam. Mənim 
dostlarımın – hörmətli cümhurbaşqanı Əhməd Necdət Sezərin, hörmətli Baş nazir Bülənd Ecevitin və hörmətli 
Xarici İşlər naziri İsmayıl Cəmin mənə yetirdiyiniz salamlarına görə çox məmnunam və təşəkkür edirəm. Xahiş 
edirəm, mənim salamlarımı, hörmət və ehtiramımı, sayqımı hörmətli cümhurbaşqanı Əhməd Necdət Sezərə, 
hörmətli Baş nazir Bülənd Ecevitə, hörmətli Xarici İşlər naziri İsmayıl Cəmə, bütün  dostlarıma – orada mənim 
dostlarım çoxdur, onların hamısına – çatdırasınız. Güman edirəm ki, bu görüş hər iki tərəf üçün faydalı 
olacaqdır.  
Azərbaycanın Avropa Şurasına daxil olması ilə əlaqədar təbriklərinizi və hörmətli cümhurbaşqanının şəxsi 
təbrikini mənə təqdim etdiyinizə görə çox məmnunam və bu təbrikə görə çox təşəkkür edirəm. Eyni zamanda 
qeyd etmək istəyirəm ki, biz dörd il Avropa Şurasının üzvlüyünə namizəd – siz buna yedək deyirsiniz – 
olmuşuq. Bu dörd il müddətində Avropa Şurasına daxil olmaq prosedurlarından keçmişik. Bilirsiniz ki, son 4-5 
ayda da bu prosedurlar çox sərt olmuşdur. Biz Avropa Şurasında namizəd kimi fəaliyyətə başlayandan son 
dəqiqəyə qədər, yəni Azərbaycanın yanvarın 17-də Avropa Şurasına qəbul olunması gününə qədər Türkiyənin, 
ölkənizin Xarici İşlər Nazirliyinin və Türkiyənin Avropa Şurasındakı təmsilçilərinin dəstəyini, köməyini həmişə 
hiss etmişik. Birinci növbədə Türkiyə dövlətinə, Xarici İşlər Nazirliyinə arxalanmışıq. Çünki bilirsiniz ki, 
əngəllər də var idi. Biz hiss edirdik ki, Ermənistanla Azərbaycanın eyni vaxtda Avropa Şurasına üzv qəbul 
olunması  məsələsində ölkəmizə qarşı ədalətsizliklər də var.   
Ermənistan Azərbaycan torpaqlarını işğal edibdir, təcavüzkardır.     
59 
 
Ermənistanın Avropa Şurasına qəbul olunması üçün Azərbaycanın qarşısına qoyulduğu qədər şərtlər irəli 
sürülmədi. Yəni biz belə bir gərgin mübarizədən sonra Avropa Şurasına daxil ola bildik. Ancaq bu mübarizədə 
də yenə Türkiyə Cümhuriyyəti, onun hökuməti, Xarici İşlər Nazirliyi və Türkiyənin Avropa Şurasındakı 
təmsilçiləri həmişə bizə yardımçı oldular. Mən bu münasibətlə iki dəfə sizin hörmətli Xarici İşlər naziriniz 
İsmayıl Cəm ilə də danışmışdım. O da Avropa Şurasında bu beynəlxalq təşkilatın rəhbərləri ilə danışmışdır. Ona 
görə də indi artıq Avropa Şurasının üzvü olaraq, Türkiyənin bu məsələdə də Azərbaycana çox böyük yardım 
göstərdiyini qeyd edirəm və buna görə təşəkkür edirəm.          
Bilirəm ki, biz geniş söhbət aparacağıq. Ancaq indi mətbuatın burada olmasından istifadə edərək onu demək 
istəyirəm ki, son vaxtlar bəzi ölkələrdə Türkiyənin vaxtilə soyqırımı etməsi haqqında fikirlər irəli sürülür, 
qərarlar qəbul edilir. Bu, Türkiyəni narahat etdiyi, incitdiyi kimi, bizi də incidir. Mən dünən bizim 
deputatlarımızı Avropa Şurasına yola salarkən bu mövzuya da toxundum. Dedim ki, bizə dəyən daş Türkiyəyə 
dəyən daşdır. Türkiyəyə dəyən daş Azərbaycana dəyən daşdır. Ona görə də biz bunu bütün türk dünyasına, o 
cümlədən Azərbaycana qarşı bir ədalətsizlik kimi qiymətləndiririk.  
Mən bir neçə dəfə demişəm və bu gün də bəyan etmək istəyirəm ki, Azərbaycan dövləti bütün bu qərarlara 
etirazını bildirir, onların tamamilə ədalətsiz olduğunu bəyan edir. Bu tarixi biz də az bilmirik, yaxşı bilirik. 
Bilirik ki, ermənilər türklərə, o cümlədən azərbaycanlılara qarşı soyqırımları ediblər. Amma türklərin ermənilərə 
qarşı soyqırımı olmayıbdır. Ona görə də mən, fürsətdən istifadə edib, prezident kimi, Azərbaycan dövlətinin 
bəyanatını bir daha elan edirəm.  
Güman edirəm ki, bu məsələlər barəsində indi geniş fikir mübadiləsi aparacağıq. 
60 
 
    
 
RUSĠYA FEDERASĠYASI TƏHLÜKƏSĠZLĠK  
ġURASININ KATĠBĠ SERGEY ĠVANOV ĠLƏ  
GÖRÜġDƏ SÖHBƏT 
 
Prezident sarayı 
 
22 yanvar 2001-ci il 
 
H e y d ə r   Ə l i y e v: Sergey Borisoviç, mən sizi Azərbaycanda salamlayıram! Biz bu yaxınlarda 
görüşmüşdük, şadam ki, yenidən görüşürük. Bu ona dəlalət edir ki, belə səviyyələrdə görüşlər daimi xarakter 
alır. Düşünürəm ki, bu, Rusiya ilə Azərbaycan arasında münasibətlərin daha da inkişaf etdirilməsi üçün 
vacibdir. Biz bu barədə burada söhbət etdik, sənədlər imzaladıq.   
Sizə deməliyəm ki, Rusiya prezidenti hörmətli Vladimir Vladimiroviç Putinin Azərbaycana səfəri çox böyük 
əhəmiyyətli hadisə oldu. Əhalinin mütləq əksəriyyəti bunu məhz belə qarşıladı və əslinə qalsa, indi də böyük 
razılıqla, məmnunluqla müzakirə edir, bildirir ki, indi Rusiya–Azərbaycan münasibətləri nəinki yaxşılaşır, həm də 
yüksək səviyyədədir. Burada – təkcə burada deyil – zənnimcə, dünya miqyasında da hamı Rusiya prezidentinin 
yeni ilin, yeni əsrin başlanğıcında məhz Azərbaycana rəsmi səfər etməsini xüsusi qiymətləndirir. Əlbəttə, buna 
qısqanclıqla yanaşan ölkələr var. Lakin səfər ümumən razılıq, məmnunluq hissi ilə qarşılanmışdır, Rusiya ilə 
Azərbaycan arasında münasibətlərin yüksək səviyyədə olacağına hamıda böyük ümid var, ona görə ki, bu, Rusi-
yanın və Azərbaycanın milli mənafelərinə cavab verir.  
Səfərin yekunları bizim mətbuatda indiyədək müzakirə edilir. Müxtəlif təbəqələrdən olan insanlar öz 
fikirlərini söyləyirlər. Əlbəttə, mütləq əksəriyyət müsbət rəydədir. Açığını deyəcəyəm, xalqımızın belə səfər 
üçün bu qədər darıxdığını təsəvvürümə də gətirməzdim. Bununla yanaşı, əlbəttə, müxtəlif rəylər var. Siz yəqin 
bizdən çox məlumata maliksiniz. Müxtəlif ölkələrdə bunu müxtəlif cür qiymətləndirir, müxtəlif cür təhlil 
edirlər. Lakin bilirsinizmi, mən həmişə hesab etmişəm ki, müxtəlif analitiklər, icmalçılar çox vaxt öz subyektiv 
fikirlərini həqiqət kimi qələmə vermək istəyirlər. Bununla belə, məsələ heç də bu fərdi şəxslərdə deyildir, biz 
bilirik ki, bu səfər təkcə ayrı-ayrı informasiya vasitələrində deyil, həm də ayrı-ayrı ölkələrdə, amma müxtəlif 
cəhətlərdən böyük maraq doğurmuşdur.  
Biz bunu bilirik, izləyirik, nəzərə alırıq. Lakin hesab edirik ki, – bu gün mən bir daha təsdiqləmək istəyirəm 
– bu,  əsrimizin başlanğıcında çox mühüm hadisədir və Rusiya ilə Azərbaycan arasında münasibətləri həqiqətən 
real surətdə inkişaf etdirməlidir. Bunun isə təkcə Rusiya üçün deyil, Azərbaycan üçün deyil, həm də bütün 
Cənubi Qafqaz regionu, bütün Qafqaz üçün böyük əhəmiyyəti var.  
Vladimir Vladimiroviç yanvarın 16-da mənə zəng etmişdi. Biz onunla səfərin yekunları haqqında danışdıq. 
Mən bütün bunlar barəsində ona məlumat verdim. O da, mən də yekdil fikirdə olduq ki, səfər çox uğurlu, çox 
faydalı idi. Təkrar edirəm, hər iki tərəfin ümidləri gələcək işlərimizdə öz əməli əksini tapacaqdır.     
Bununla əlaqədar indi siz regiona səfərə gəlmisiniz. Bu onu göstərir ki, Rusiya Cənubi Qafqaz regionunda öz 
fəaliyyətini gücləndirir. Mən sizi salamlayıram və gəlişinizə çox şadam.   
S e r g e y  Ġ v a n o v:  Qonaqpərvərliyə görə, səfərin təşkili ilə bağlı görülmüş genişmiqyaslı hazırlığa görə 
Vladimir Vladimiroviçin böyük təşəkkürünü Sizə yetirmək istəyirəm.   
Səfərlə əlaqədar ölkəmizdə yekdil rəy var, özü də  partiya mənsubiyyətindən asılı olmayaraq, siyasi 
qüvvələrin hamısının rəyi yekdildir. Hamı bu səfəri yüksək qiymətləndirir. Bu bütün cəmiyyətimizin rəyidir.   
Rusiya Qafqazın problemlərinə, həqiqətən, böyük diqqət yetirməyə başlamışdır, onlara maksimum obyektiv, 
nəzakətlə yanaşmağa çalışır və Rusiya–Azərbaycan əlaqələrinin inkişafını alqışlayır. İkincisi, o, həqiqətən, 
xalqlarımızın tarixi əlaqələrinin keçmişdəkindən daha dinamik, təbii ki, yeni reallıqlar nəzərə alınmaqla, inkişaf 
etməsi üçün imkan çərçivəsində hər şeyi etməyə çalışır.   
Mən bununla da razıyam ki, bu səfər dünyanın digər ölkələrində də çox diqqətlə izlənilirdi. Münasibət 
müxtəlif idi, jurnalistlərin yanında demək yaxşı düşməsə də, siyasətçilər bu səfəri əsas etibarilə alqışlayırdılar, 
jurnalistlər isə mənsub olduqları ölkədən, regiondan asılı olaraq, müxtəlif cür yazırdılar. Sizin kimi, biz də bunu 
bilirik, nəzərə alırıq, amma öz milli mənafelərimizi, Azərbaycanın və ölkəmizin xalqlarının mənafelərini əsas 
götürürük. Hesab edirik ki, münasibətlərimizi bundan sonra da hərtərəfli inkişaf etdirməliyik. Hər halda, 
Rusiyanın siyasi rəhbərliyi, təkcə siyasi rəhbərlik deyil, işgüzar dairələr də belə əhval-ruhiyyədədirlər. 
Yazılanlarla görülmüş işlər arasında fasilə yaranmaması üçün,  ilk növbədə, səfər zamanı əldə olunmuş 
razılaşmaların yerinə yetirilməsi çərçivəsində, imzalanmış sazişlər çərçivəsində münasibətlərimizi ardıcıl 
surətdə inkişaf etdirmək, digər tərəfdən isə, ən yaxın vaxtlarda atacağımız növbəti addımları müəyyənləşdirmək  
lazımdır.  
61 
 
Sizi əmin etmək istəyirəm ki, Vladimir Vladimiroviç də bu əhval-ruhiyyədədir, sizinlə telefon söhbəti 
haqqında o da danışırdı. Düşünürəm ki, yaxın gələcəkdə nəinki Siz prezidentlər üçün, həm də xalqlarımız üçün 
növbəti faydalı görüşlərimiz olacaqdır.   
H e y d ə r  Ə l i y e v: Demək istəyirəm ki, prezident Vladimir Vladimiroviç Putinin yola düşdüyü günün 
elə ertəsi mən Azərbaycanın Təhlükəsizlik Şurasını da, Nazirlər Kabinetini, onun baş idarələrini də geniş 
tərkibdə topladım. Biz səfərin yekunlarını müzakirə etdik, sabaha daha heç nə qalmaması üçün, habelə yeni 
bəyannaməmizlə və Xəzər dənizinə dair bəyanatımızla bağlı hər bir məsələ üzrə konkret olaraq nə kimi işlər 
görülməli olduğunu müzakirə etdik. Biz Qəbələ stansiyası barəsində və digər bütün məsələlər, xüsusən iqtisadi 
məsələlər barəsində qəti bir qərara gəlməliyik. Mən Baş nazirin rəhbərliyi ilə xüsusi komissiya yaratmışam. 
Komissiya bütün bu məsələləri işləyib hazırlayır. Ona görə də biz haqqında danışdığımız, razılığa gəldiyimiz 
hər bir məsələ üzərində – əgər razılığa gəlməmişiksə, hər halda, yeni zəmin yaratmışıq, Rusiya ilə Azərbaycan 
arasında qarşılıqlı münasibətlərdə yeni mərhələ açmışıq – çox ciddi işləmək niyyətindəyik ki, bütün bunlar öz 
praktiki həllini tapsın.     
S e r g e y  Ġ v a n o v: Bizim də mövqeyimiz belədir. Rusiya Qafqazda öz münasibətlərini beynəlxalq 
hüquq, ərazi bütövlüyü, suverenlik əsasında,  xalqlarımız arasında təşəkkül tapmış ənənəvi əlaqələrdən çıxış 
edərək qurmaq niyyətindədir. Bu əlaqələri hətta çox istəsən də qıra bilməzsən.  
   
62 
 
 
 
HĠNDĠSTAN RESPUBLĠKASININ PREZĠDENTĠ  
ZATĠ-ALĠLƏRĠ  
CƏNAB K.R.NARAYANANA 
 
Hörmətli cənab Prezident! 
Hindistan Respublikasının milli bayramı – Respublika günü münasibətilə Sizi və dost Hindistan xalqını 
səmimi-qəlbdən təbrik edirəm. 
Ölkələrimiz arasında əlaqələrin möhkəmlənməsinə böyük əhəmiyyət verirəm. Əminəm ki, qarşılıqlı 
münasibətlərimizin  inkişafı bundan sonra da xalqlarımızın mənafeyinə xidmət edəcəkdir.  
Sizə möhkəm cansağlığı və işlərinizdə uğurlar, ölkənizə sülh, tərəqqi  və firavanlıq arzulayıram.    
 
Hörmətlə, 
        HEYDƏR ƏLĠYEV  
Azərbaycan Respublikasının Prezidenti 
  
Bakı şəhəri, 22 yanvar 2001-ci il 
 
  
 
 
63 
 
 
 
HĠNDĠSTAN RESPUBLĠKASININ BAġ NAZĠRĠ  
ZATĠ-ALĠLƏRĠ  
CƏNAB ATAL BĠHARĠ VACPAĠYƏ 
 
Hörmətli cənab Baş nazir! 
Hindistan Respublikasının milli bayramı – Respublika günü münasibətilə Sizi və dost Hindistan xalqını 
təbrik edirəm.  
Əminəm ki, ölkələrimiz arasındakı dostluq və əməkdaşlıq münasibətləri bundan sonra da xalqlarımızın 
rifahına xidmət edəcəkdir.  
Sizə möhkəm cansağlığı və işlərinizdə uğurlar, ölkənizə sülh, tərəqqi və firavanlıq arzulayıram. 
 
Hörmətlə,   
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 22 yanvar 2001-ci il 
 
 
 
 
 
 
 
 
 
64 
 
 
 
AVSTRALĠYANIN BAġ VALĠSĠ  
ZATĠ-ALĠLƏRĠ  
CƏNAB VĠLLĠAM PATRĠK DĠNƏ 
 
Hörmətli cənab Baş vali! 
Milli bayramınız – Avstraliya günü münasibətilə Sizi və dost Avstraliya xalqını səmimi-qəlbdən təbrik 
edirəm.  
Ümidvaram ki, Azərbaycan Respublikası ilə Avstraliya arasındakı dostluq və əməkdaşlıq əlaqələri 
ölkələrimizin və xalqlarımızın mənafeyi naminə daim genişlənəcək və inkişaf edəcəkdir.  
Sizə möhkəm cansağlığı və işlərinizdə uğurlar, ölkənizə sülh, əmin-amanlıq və firavanlıq arzulayıram.  
Ümidvaram ki, Azərbaycan Respublikası ilə Avstraliya arasındakı dostluq və əməkdaşlıq əlaqələri 
ölkələrimizin və xalqlarımızın mənafeyi naminə daim genişlənəcək və inkişaf edəcəkdir.  
Sizə möhkəm cansağlığı və işlərinizdə uğurlar, ölkənizə sülh, əmin-amanlıq və firavanlıq arzulayıram. 
 
Hörmətlə,  
 
   HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 22 yanvar 2001-ci il 
 
 
 
 
 
65 
 
 
 
AVSTRALĠYANIN BAġ NAZĠRĠ  
ZATĠ-ALĠLƏRĠ  
CƏNAB CON HOVVARDA 
 
Hörmətli cənab Baş nazir! 
Milli bayramınız – Avstraliya günü münasibətilə Sizi və dost Avstraliya xalqını təbrik edirəm.  
Əminəm ki, qarşılıqlı əlaqələrimiz xalqlarımızın rifahı naminə daim genişlənəcək və inkişaf edəcəkdir. 
Sizə möhkəm cansağlığı və işlərinizdə uğurlar, ölkənizə sülh, əmin-amanlıq və firavanlıq arzulayıram. 
 
Hörmətlə, 
HEYDƏR ƏLĠYEV 
Azərbaycan Respublikasının Prezidenti 
 
Bakı şərəhəri, 22 yanvar 2001-ci il 
 
 
66 
 
 
 
AMERĠKA BĠRLƏġMĠġ ġTATLARININ  
VĠTSE-PREZĠDENTĠ  
CƏNAB DĠK ÇEYNĠYƏ 
 
Hörmətli  cənab vitse-prezident! 
Sizi 60 illik yubileyiniz münasibətilə səmimi-qəlbdən təbrik edirəm.  
Sizinlə keçirdiyimiz görüşləri məmnuniyyətlə xatırlayıram. Aramızda yaranmış dostluğu yüksək 
qiymətləndirirəm.  
Azərbaycanla olan dost münasibətlərimiz xalqımıza yaxşı məlumdur.  
Ümidvaram ki, biz sizinlə bundan sonra da əməkdaşlıq edəcək və Amerika–Azərbaycan münasibətlərinin 
keyfiyyətcə yeni mərhələyə çatdıracağıq.  
Sizi yubileyiniz münasibətilə bir daha ürəkdən təbrik edirəm. Sizə və ailənizə cansağlığı, xoşbəxtlik, böyük 
və məsuliyyətli işinizdə uğurlar arzulayıram.   
 
Səmimiyyətlə,  
HEYDƏR ƏLĠYEV 
Azərbaycan Respublikaının Prezidenti 
 
Bakı şəhəri, 22 yanvar 2001-ci il 
67 
 
  
 
FRANSAYA RƏSMĠ SƏFƏRƏ YOLA DÜġMƏZDƏN ƏVVƏL BAKININ BĠNƏ BEYNƏLXALQ 
HAVA LĠMANINDA JURNALĠSTLƏRĠN SUALLARINA CAVAB 
 
23 yanvar 2001-ci il 
 
H e y d ə r   Ə l i y ev: Sizi maraqlandıran odur ki, haraya və nə üçün gedirəm. Bunların hamısı 
məlumdur. Bu gün Parisə gedirəm. Məni oraya prezident Jak Şirak dəvət edibdir. Sabah Yelisey sarayında 
onunla görüşümüz, danışığımız, ziyafət olacaqdır. Ondan sonra, axşamüstü Strasburqa gedəcəyəm. O biri günü 
– yanvarın 25-də Strasburqda Azərbaycanın Avropa Şurasına daxil olması mərasimi keçiriləcəkdir. Bu 
mərasimdə mən də iştirak edəcəyəm. Sonra, yanvarın 25-də Strasburqdan yenə də Parisə qayıdacağam. 
Yanvarın 26-da biz üç prezident – Jak Şirak, Ermənistan və Azərbaycan prezidentləri görüşəcəyik.   
Daha sonra, ola bilər, yəqin ki, iki prezident – Ermənistan və Azərbaycan prezidentləri görüşəcəkdir. Əsas 
budur.   
S u a l: Cənab Prezident, Azərbaycanın Avropa ġurasına tamhüquqlu üzv qəbul olunmasını necə 
qiymətləndirirsiniz? Parisdə keçirəcəyiniz görüĢlərin mövzusu barədə nə deyərdiniz?   
C a v a b: Əlbəttə ki, ölkəmizin Avropa Şurasına qəbul olması Azərbaycanın böyük nailiyyətidir. 
Azərbaycan Avropa Şurasına, Avropa ailəsinə daxil olur. Dörd ildir ki, biz bu beynəlxalq təşkilatın üzvlüyünə 
namizədik.  Müxtəlif ölkələrdən, elə ölkəmizin daxilindən bizə nə qədər maneçilik törədənlər vardı. Xüsusən 
seçkilərdən sonra müxalifət qüvvələrinin çoxu deyirdi ki, Azərbaycan Avropa Şurasına qəbul olunmayacaqdır, 
nə bilim, seçkilər legitim deyil, seçkilərin nəticələri ləğv ediləcək, yenidən seçkilər keçiriləcəkdir. Bunların ha-
mısı ermənilərin, başqa ölkələrdə  Azərbaycana mənfi münasibət göstərən insanların və ya qurumların, yaxud da 
dövlət orqanlarının istəyi ilə üst-üstə düşür. Ona görə də nə onlar bir şey edə bilərlər, nə də ki, Azərbaycanın 
daxilindəki bu qüvvələr, hansı ki, Azərbaycanın guya ümumi, milli mənafelərini qoruyurlar, ancaq öz 
mənafelərini qorumaq üçün, öz şəxsi ambisiyalarından ötrü buna əl atırlar. Burada olan bəzi radikal müxalifət 
qüvvələri Azərbaycana qarşı erməni diasporundan, ermənilərdən daha pis işlər aparırlar.   
Ona görə belə bir şəraitdə Azərbaycanın Avropa Şurasına qəbul olması tarixi bir hadisədir. Azərbaycan artıq 
Avropa Şurasına qəbul olunubdur. İndi biz, sadəcə, mərasim keçirəcəyik.  
S u a l: Cənab Prezident, ötən gün Rusiyanın Təhlükəsizlik Xidmətinin rəhbəri Sergey Ġvanov 
Ermənistandan Azərbaycana  gəlmiĢdi. Yayılan məlumatlara görə, Rusiyanın Dağlıq Qarabağ  
münaqiĢəsinin tənzimlənməsi ilə bağlı yeni təklifləri var. Belə təkliflər varmı və Robert Köçəryanla Sizin 
görüĢünüzdə yeni təklif müzakirə oluna bilərmi?   
C a v a b: Bilirsinizmi, mən bu təkliflər barədə bir şey bilmirəm. Ancaq İvanov Azərbaycana gəlmişdi. O, 
Ermənistanda da olmuşdu. Ümumiyyətlə, Rusiya Minsk qrupunun həmsədrlərindən biridir, həm də ilk 
həmsədrlərdən biridir. Prezident Putin Azərbaycanda olanda mən bu barədə, yəni həmsədr kimi, Rusiyanın öz 
funksiyalarını yerinə yetirməsi ilə əlaqədar onunla ətraflı danışmışam. İvanov da Təhlükəsizlik Şurasının katibidir, 
yəqin ki, bu işlərlə müəyyən qədər məşğul olur.   
S u a l: Cənab Prezident, Jak ġirakla söhbətiniz zamanı Fransa Milli Məclisinin «erməni soyqırımı»nı 
tanıması barədə qərarı ilə bağlı öz etirazınızı bildirəcəksinizmi?   
C a v a b: Mən «erməni soyqırımı» ilə əlaqədar etirazımı dəfələrlə bildirmişəm. İndi hər addımbaşı 
bildirməyəcəyəm ki? Amma mən bilirəm ki, prezident Jak Şirak bu qərarla razı deyildir.   
S u a l: Cənab Prezident, Sizcə həmin qərar Minsk qrupunun həmsədri kimi, Fransanın mövqeyinə  
necə təsir edə bilər?  
C a v a b: Bilirsinizmi, Fransanın parlamenti həmsədr deyildir. Həmsədr Fransanın prezidentidir. Mən də 
sizə dedim ki, prezident Jak Şirak bu qərarı bəyənmir. Ola bilər, öz tərəfindən lazımi tədbirlər görəcəkdir.   
S u a l: Cənab Prezident, Corc BuĢun ABġ Prezidenti seçilməsi ilə əlaqədar 907-ci düzəliĢin ləğvi 
mümkündürmü?   
C a v a b: Corc Buşun indi o qədər işləri var. Əvvəl öz daxili işlərini görməlidir, sonra isə bu işlərlə məşğul 
olmalıdır.  
S u a l: Cənab Prezident, Türkiyə hökuməti artıq dünən bəyan etdi ki, Fransaya qarĢı cürbəcür 
sanksiyalar irəli sürüləcəkdir. Bizim Türkiyə ilə əlaqələrimizi nəzərə alsaq,  Azərbaycan Fransa ilə 
münasibətlərində hansısa təshihlər edəcəkmi?  
C a v a b: Türkiyə kimi böyük, qüdrətli dövlət, Avropa Şurasının, NATO-nun üzvü əgər bir neçə sanksiya 
həyata keçirmək istəyirsə – o sanksiyalardan biri də ticarətin azaldılması, oradan silahların alınmasına 
məhdudiyyət qoyulmasıdır, başqa böyük işlərdir – Azərbaycan onun yanında nə edə bilər? İndi düşmüsünüz 
ortaya – mən sizi demirəm, bəzilərini nəzərdə tuturam. İstəyirlər... Ruslarda bir söz var: bıt bolşe katolikom, 
çem Rimskiy Papa, yəni Roma Papasından da artıq katolik olmaq. Elə sən o gün veriliş aparırdın, bayrağın ayaq 
68 
 
altına salınıb tapdalanmasını göstərirdiniz. Bayrağın tapdalanması ilə, süni  göz yaşı axıtmaqla nəyi sübut etmək 
istəyirsiniz?   
Biz Türkiyənin bir vilayəti boyda dövlətik. Əlbəttə, biz Türkiyəni dəstəkləmişik, dəstəkləyirik və axıra qədər 
də dəstəkləyəcəyik. Fransanın və başqa ölkələrin parlamentlərinin qəbul etdikləri qanunlara biz etiraz edirik. Bu 
günlərdə Türkiyə Xarici İşlər nazirinin birinci müavini Bakıya gəlmişdi və mən onun da yanında açıq bəyanat 
verdim – bunu Türkiyədə televiziyalar da, radiolar da, qəzetlər də verirlər. İndi burada kimsə deyir ki, gedək 
Fransa səfirliyinin qabağında hay-küy salaq. Sal, bununla neyləyəcəksən? Ona görə də bir az ağıllı olun.   
S u a l: Cənab Prezident, Dağlıq Qarabağ münaqiĢəsinin tənzimlənməsi ilə bağlı Rusiyanın mövqeyi 
fəallaĢır.  Sizin Jak ġirakla və Robert Köçəryanla görüĢünüz gözlənilir. Bu danıĢıqlardan ciddi irəliləyiĢ 
gözləmək olarmı?   
C a v a b: Bilirsənmi, mən hər dəfə irəliləyiş gözləyirəm. Sağ olun. 
69 
 
        
 
AZƏRBAYCAN RESPUBLĠKASININ PREZĠDENTĠ HEYDƏR ƏLĠYEVĠN  
FRANSA SƏFƏRĠ 
  
Azərbaycan Respublikasının Prezidenti Heydər Əliyev Fransa Respublikasının prezidenti Jak Şirakın 
dəvəti ilə yanvarın 23-də Fransaya rəsmi səfərə gəldi.  
Parisin Orli beynəlxalq hava limanı Azərbaycan Respublikasının və Fransa Respublikasının dövlət 
bayraqları ilə bəzədilmişdi. Ölkəmizin rəhbərinin gəlişi şərəfinə hava limanında fəxri qarovul dəstəsi 
düzülmüşdü. 
Azərbaycan prezidenti Heydər Əliyevi Fransa hökumətinin yüksək vəzifəli şəxsləri, bu ölkənin Bakıdakı səfiri 
Jan Pyer Ginyut, respublikamızın Parisdəki səfiri Eleonora Hüseynova və digər rəsmi şəxslər qarşıladılar. 
Fəxri qarovul dəstəsinin rəisi dövlətimizin başçısına raport verdi. 
Azərbaycan Respublikasının Prezidenti Heydər Əliyev fəxri qarovul dəstəsinin qarşısından keçdi. 
Hərbi orkestr Azərbaycanın və Fransanın dövlət himnlərini ifa etdi. 
Təntənəli qarşılanma mərasimindən sonra prezident Heydər Əliyev Fransa paytaxtında onun üçün ayrılmış 
iqamətgaha yola düşdü. 
    * * * 
 
Fransa Respublikasının Prezidenti cənab Jak Şirakın dəvəti ilə bu ölkədə rəsmi səfərdə olan Azərbaycan 
Respublikasının Prezidenti Heydər Əliyev yanvarın 24-də Yelisey sarayına gəldi. 
Fransa Respublikası Prezidentinin iqamətgahı qarşısındakı meydanda Azərbaycan Respublikası 
Prezidentinin şərəfinə fəxri qarovul dəstəsi düzülmüşdü.   
Dövlətimizin başçısının avtomobili meydana daxil oldu. Fəxri qarovul dəstəsinin rəisi Azərbaycan prezidenti 
Heydər Əliyevə raport verdi. Respublikamızın rəhbəri hərbi marşın sədaları altında fəxri qarovul dəstəsinin 
qarşısından keçdi. 
Fransa Respublikasının Prezidenti Jak Şirak Azərbaycan Prezidenti Heydər Əliyevi Yelisey sarayının 
qarşısındakı meydanda böyük ehtiramla, səmimiyyətlə, mehribanlıqla salamladı. 
Sonra Yelisey sarayında  prezident Heydər Əliyev ilə prezident Jak Şirak arasında görüş keçirildi. 
70 
 
 
 
FRANSA RESPUBLĠKASININ PREZĠDENTĠ  
JAK ġĠRAK ĠLƏ GÖRÜġ

 
  
Paris, Yelisey sarayı 
 
24 yanvar 2001-ci il 
 
Dövlətimizin başçısını səmimiyyətlə, mehribanlıqla salamlayan, onun dəvətini qəbul edərək Fransaya 
rəsmi səfərə gəldiyinə görə əziz dostu Heydər Əliyevə minnətdarlığını bildirən prezident Jak Şirak Azərbaycan 
rəhbəri ilə hər bir görüşündən çox məmnun qaldığını vurğuladı.   
Azərbaycan ilə Fransa arasında möhkəm təməl üzərində qurulmuş əməkdaşlığın gündən-günə inkişaf 
etməsini yüksək dəyərləndirən cənab Jak Şirak əmin olduğunu söylədi ki, prezident Heydər Əliyevin Fransaya 
bu rəsmi səfəri ölkələrimizin qarşılıqlı surətdə faydalı əlaqələrinin daha da möhkəmləndirilməsinə yeni güclü 
təkan verəcəkdir.   
Azərbaycanın Avropa Şurasına tamhüquqlu üzv qəbul olunması münasibətilə respublikamızın rəhbərini və 
xalqımızı səmimi-qəlbdən təbrik edən Fransa prezidenti Azərbaycanın Avropa ölkələri ailəsində özünəlayiq yer 
tutmasını böyük təcrübəyə malik, görkəmli dövlət xadimi Heydər Əliyevin uzaqgörən, müdrik siyasətinin gözəl 
bəhrəsi kimi dəyərləndirərək dedi ki, Azərbaycanın Avropa Şurasına qəbul edilməsi, bu ölkədə insan haqlarının 
qorunması, demokratiyanın möhkəmlənməsi, daim inkişafda olması məhz bu siyasətin nəticəsidir.   
Səmimi sözlərə və rəsmi dəvətə görə Fransa dövlətinin rəhbərinə təşəkkürünü bildirən prezident Heydər 
Əliyev ölkələrimiz arasında yaranmış sıx əməkdaşlığın və prezident Jak Şirak ilə şəxsi dostluq münasibətlərinin 
respublikamız üçün çox böyük əhəmiyyət daşıdığını bildirdi.   
Dövlət müstəqilliyini qazandıqdan sonra Azərbaycanın Avropaya, onun humanist dəyərlərinə inteqrasiya və sivil 
cəmiyyət quruculuğu yolunda həmişə inamla irəlilədiyini vurğulayan prezident Heydər Əliyev ölkəmizin Avropa 
Şurasına tamhüquqlu üzv qəbul edilməsinin respublikamız üçün böyük tarixi hadisə olduğunu nəzərə çatdırdı və bu 
sahədəki daimi dəstəyinə görə Fransa dövlətinə və onun başçısına – Azərbaycana daim xoş münasibət bəsləyən və 
bütün dünyada sülhsevər, nüfuzlu siyasi xadim, görkəmli dövlət xadimi kimi hörmət qazanmış Jak Şiraka dərin 
minnətdarlığını və təşəkkürünü bildirdi.   
Ölkəmizin Avropa Şurasına qəbul olunması münasibətilə yanvarın 25-də Strasburqda müstəqil Azərbaycan 
Respublikasının dövlət bayrağının dalğalanacağı anın xalqımız üçün tarixi əhəmiyyət daşıdığını bildirən 
prezident Heydər Əliyev dedi ki, həm respublikamız, həm də Avropa üçün çox  mühüm olan bu hadisə 
Avropanın yalnız tarixi və mədəni baxımdan deyil, eyni zamanda siyasi baxımdan da tamlaşdığı, bütövləşdiyi 
əlamətdar gün olacaqdır.      
Qabaqcıl Avropa təcrübəsinə əsaslanan Azərbaycanda hüquqi, demokratik, dünyəvi dövlət quruculuğu 
sahəsində aparılan islahatların uğurlu nəticələrindən geniş bəhs edən respublikamızın rəhbəri ölkəmizdə insan 
haqlarının bərqərar olunduğunu, söz və mətbuat azadlığının təmin edildiyini, çoxpartiyalı siyasi sistem 
yaradıldığını vurğuladı, demokratik islahatların bundan sonra da müvəffəqiyyətlə həyata keçiriləcəyini bildirdi.   
Müstəqil Azərbaycan Respublikası üçün ən ağrılı problem olan Ermənistan–Azərbaycan, Dağlıq Qarabağ 
münaqişəsindən danışan dövlətimizin başçısı Ermənistan silahlı qüvvələrinin təcavüzü nəticəsində yerindən-
yurdundan zorla qovulmuş bir milyondan çox soydaşımızın əksəriyyətinin uzun illərdən bəri çadırlarda ağır 
şəraitdə yaşadığını xatırlatdı.   
Bu münaqişənin sülh yolu ilə aradan qaldırılması üçün ATƏT-in Minsk qrupunun və onun həmsədrlərinin 
fəaliyyətindən ətraflı söhbət açan prezident Heydər Əliyev problemin tezliklə həlli sahəsində Fransa dövlətinin 
və prezident Jak Şirakın səylərini yüksək qiymətləndirdi.   
Ermənistan prezidenti Robert Köçəryan ilə birbaşa danışıqlarından bəhs edən respublikamızın rəhbəri, eyni 
zamanda Dağlıq Qarabağ münaqişəsinin aradan qaldırılmasında Minsk qrupuna həmsədrlik edən ölkələrin – 
ABŞ-ın, Rusiyanın, Fransanın səylərinin daha da artırılmasına ehtiyac duyulduğunu nəzərə çatdırdı.   
Ermənistan – Azərbaycan münaqişəsinin tezliklə həll edilməsinin Cənubi Qafqaz bölgəsində sülhün, 
sabitliyin və təhlükəsizliyin bərqərar olunmasında, region dövlətlərində demokratiyanın daha sürətli 
inkişafında, onların arasında iqtisadi əməkdaşlığın genişləndirilməsində böyük rol oynayacağını vurğulayan 
cənab Jak Şirak prezident Heydər Əliyev ilə prezident Robert Köçəryanın müntəzəm görüşlərinin münaqişəyə 
son qoyulmasının kompromis yollarının axtarılıb tapılması üçün xüsusi əhəmiyyəti olduğunu söylədi. Cənab 
                                               
     Görüşdə respublikamızın Xarici İşlər naziri Vilayət Quliyev, Azərbaycanın Avropa Şurası Parlament Assambleyasındakı 
nümayəndə heyətinin rəhbəri, Milli Məclisin deputatı İlham Əliyev iştirak edirdilər. 
71 
 
Şirak əmin olduğunu bildirdi ki, Azərbaycan və Ermənistan prezidentlərinin yanvarın 26-da Parisdə keçiriləcək 
görüşü bu münaqişənin dinc yolla həlli prosesinin sürətləndirilməsinə lazımi təkan verəcəkdir.   
Coğrafi mövqeyinə, dünya miqyaslı coğrafi-strateji əhəmiyyətə malik təbii ehtiyatlarına görə dünyada 
özünəməxsus yer tutmuş müstəqil Azərbaycan Respublikası ilə bütün sahələrdə əlaqələrin daha da 
sıxlaşdırılmasına Fransanın daim xüsusi maraq göstərdiyini söyləyən cənab Jak Şirak Azərbaycanda onun 
ölkəsinin iş adamlarına əlverişli şərait yaradıldığına görə prezident Heydər Əliyevə təşəkkür etdi.   
Xəzərin Azərbaycan sektorundakı zəngin karbohidrogen ehtiyatlarının birgə işlənilməsində Fransanın 
«Total» və «Elf Agiten» şirkətlərinə geniş yer ayrılmasından məmnun qaldığını söyləyən cənab Jak Şirak qeyri-
neft sektorlarında da ölkələrimizin qarşılıqlı surətdə faydalı əməkdaşlığının uğurlu inkişafından, Azərbaycanda 
fəaliyyətə başlamış «Kastel-Bakı» zavodunun açılış mərasimində prezident Heydər Əliyevin iştirak etməsindən 
razılıqla söhbət açdı. O, ticarət, kənd təsərrüfatı, şəhər təsərrüfatı və digər sahələrdə də əlaqələrin genişləndi-
rilməsi üçün yaradılmış imkanın hər iki ölkə üçün faydalı olacağını söylədi.   
Bazar münasibətləri yolunu seçmiş Azərbaycanın dünyanın bütün ölkələri ilə, o cümlədən, Avropanın çox 
nüfuzlu dövləti olan Fransa ilə bütün sahələrdə əlaqələrin daim inkişaf etdirilməsinə böyük əhəmiyyət verdiyini 
nəzərə çatdıran prezdient Heydər Əliyev Xəzərin Azərbaycan sektorundakı  yataqların birgə işlənilməsi üçün 
bağlanmış müqavilələrin həyata keçirilməsində, hasil edilən neftin dünya bazarlarına nəqli sahəsində görülən 
işlərdən ətraflı söhbət açdı.   
Prezident Heydər Əliyev öz iqtisadiyyatının dünya iqtisadiyyatı ilə daha sıx bağlanmasına böyük əhəmiyyət 
verən Azərbaycanda xarici investorların işləməsi üçün möhkəm hüquqi baza yaradıldığını, xarici investorların 
işləməsi üçün möhkəm hüquqi baza yaradıldığını xatırlatdı, xarici sərmayələrin ölkəmizə axınının daha da 
gücləndirilməsinin müstəqil Respublikamız üçün çox faydalı olduğunu bildirdi.   
Söhbət zamanı Azərbaycan ilə Fransanın beynəlxalq təşkilatlarda əməkdaşlığının daha da yaxşılaşdırılması 
məsələsinə də toxunuldu. Cənab Jak Şirak dövlətimizin başçısını əmin etdi ki, Fransa bütün beynəlxalq 
təşkilatlarda Azərbaycanın mövqeyini bundan sonra da dəstəkləyəcək və ona yaxından kömək göstərəcəkdir.   
Cənab Jak Şirak vurğuladı ki, Azərbaycanın bəxti onda gətiribdir ki, bu ölkəyə prezident Heydər Əliyev kimi 
böyük siyasi iradəyə, zəngin dövlətçilik təcrübəsinə malik müdrik, uzaqgörən və nüfuzlu dövlət xadimi rəhbərlik 
edir.   
Görüşdə beynəlxalq aləmdə, regionda vəziyyət və bir sıra digər məsələlər barədə də ətraflı fikir mübadiləsi 
aparıldı. Prezident Heydər Əliyev Fransa parlamentində «erməni soyqırımı» barədə qəbul edilmiş sənədlərə 
mənfi münasibətini bildirdi, bu barədə öz tənqidi fikirlərini söylədi.   
Cənab Jak Şirak prezident Heydər Əliyevin bu barədə fikirlərinə böyük diqqət göstərdi, həmin sənədlər 
barədə deyilən tənqidi nəzərə aldığını bildirdi.   
Səmimilik və dostluq şəraitində keçən görüşdə xalqımızın Jak Şiraka böyük rəğbət bəslədiyini vurğulayan 
dövlətimizin başçısı Heydər Əliyev Fransa prezidentini Azərbaycana rəsmi səfərə dəvət etdi.  
Dəvəti məmnunluqla qəbul edən cənab Jak Şirak Azərbaycana mütləq rəsmi səfərə gələcəyini bildirdi.   
 
    * * * 
Elə həmin gün Fransa Respublikasının Prezidenti Jak Şirakın adından Azərbaycan Respublikasının 
Prezidenti Heydər Əliyevin şərəfinə rəsmi qəbul təşkil edildi.   
Qəbulda respublikamızın Xarici İşlər naziri Vilayət Quliyev, Azərbaycanın Avropa Şurası Parlament 
Assambleyasındakı nümayəndə heyətinin rəhbəri, Milli Məclisin deputatı İlham Əliyev, respublikamızın 
Parisdəki səfiri Eleonora Hüseynova, Fransanın Bakıdakı səfiri Jan Pyer Ginyut və digər rəsmi şəxslər iştirak 
edirdilər.  
72 
 
  
 
GÖRÜġ VƏ RƏSMĠ QƏBUL BAġA ÇATDIQDAN SONRA AZƏRBAYCAN PREZĠDENTĠ 
HEYDƏR ƏLĠYEV VƏ FRANSA PREZĠDENTĠ JAK ġĠRAKIN YELĠSEY SARAYI 
QARġISINDAKI MEYDANA TOPLAġMIġ JURNALĠSTLƏR QARġISINDA BƏYANATLARI 
VƏ ÇIXIġLARI    
 
 
Fransa Prezidenti Jak ġirakın bəyanatı 
 
İlk növbədə demək istərdim ki, prezident Heydər Əliyevi Parisdə qəbul etmək mənim üçün böyük 
sevincdir. Çoxdandır ki, bizim aramızda qarşılıqlı dostluq münasibətlərindən də artıq əlaqələr yaranmışdır. Mən 
prezident Əliyevə dərin hörmət bəsləyirəm.  
Mən, ilk növbədə, prezident Əliyevi və onun ölkəsini Azərbaycanın Avropa Şurasına qəbul olunması 
münasibətilə təbrik etmək istərdim. Dediyim kimi, Avropa Şurasına bu qəbul sübut edir ki, Azərbaycanda 
demokratiya möhkəmlənmişdir və getdikcə möhkəmlənir. Prezident Əliyevin səfəri bizə ikitərəfli 
münasibətlərlə, xüsusən çox gözəl olan iqtisadi əlaqələrimizlə bağlı məsələlərə də toxunmağa imkan vermişdir. 
Sizə məlumdur ki, Azərbaycan istər Avropanın, istərsə də Fransanın işgüzar dairələrində böyük nüfuza malikdir.  
Biz iqtisadi münasibətlərin daha da inkişaf etdirilməsindən  danışdıq. Təbii ki, biz Dağlıq Qarabağ probleminə 
də toxunduq. Sizə məlum olduğu kimi, Fransa ATƏT-in Minsk qrupunun üç həmsədrindən biridir. Fransa bu 
problemin dincliklə həll edilməsinə əlindən gələn köməyi göstərməyə çalışır. Şübhəsiz,  Fransa çalışır ki, bu 
problemin həlli tarazlı xarakter daşısın, yəni hər iki tərəf üçün məqbul olsun. Fransa münaqişənin həlli üçün hər 
iki ölkədə göstərilən səyləri də dəstəkləyir.   
İki gündən sonra biz prezidentlə yenidən görüşəcəyik. Bu mənim üçün böyük sevincdir.   
Mən bu səfərə görə prezident Əliyevə bir daha təşəkkür etmək istərdim.      
 
Azərbaycan Prezidenti Heydər Əliyevin bəyanatı 
 
Sağ olun, cənab Prezident.  Mən, ilk növbədə, Fransaya rəsmi səfərə gəlmək dəvətinə görə Fransanın 
prezidenti cənab Jak Şiraka təşəkkür etmək istəyirəm.   
Bu  münaqişənin sülh yolu ilə aradan qaldırılması üçün ATƏT-in Minsk qrupunun və onun həmsədrlərinin 
fəaliyyətindən ətraflı söhbət açan prezident Heydər Əliyev problemin tezliklə həlli sahəsində Fransa dövlətinin 
və prezident Jak Şirakın səylərini yüksək qiymətləndirdi. 
Ermənistan prezidenti Robert Köçəryan ilə birbaşa danışıqlarından bəhs edən respublikamızın rəhbəri, eyni 
zamanda Dağlıq Qarabağ münaqişəsinin aradan qaldırılmasında Minsk qrupuna həmsədrlik edən ölkələrin – 
ABŞ-ın, Rusiyanın, Fransanın səylərinin daha da artırılmasına ehtiyac duyulduğunu nəzərə çatdırdı. 
Ermənistan–Azərbaycan münaqişəsinin tezliklə həll edilməsinin Cənubi Qafqaz bölgəsində sülhün, sabitliyin 
və təhlükəsizliyin bərqərar olunmasında, region dövlətlərində demokratiyanın daha sürətlə inkişafında, onların 
arasında iqtisadi əməkdaşlığın genişləndirilməsində böyük rol oynayacağını vurğulayan cənab Jak Şirak 
prezident Heydər Əliyev ilə prezident Robert Köçəryanın müntəzəm görüşlərinin münaqişəyə son qoyulmasının 
kompromis yollarının axtarılıb tapılması üçün xüsusi əhəmiyyəti olduğunu söylədi. Cənab Şirak əmin olduğunu 
bildirdi ki, Azərbaycan və Ermənistan prezidentlərinin yanvarın 26-da Parisdə keçiriləcək görüşü bu 
münaqişənin dinc yolla həlli prosesinin sürətləndirilməsinə lazımi təkan verəcəkdir. Böyük əhəmiyyətə malikdir 
ki, o, Ermənistan–Azərbaycan Dağlıq Qarabağ münaqişəsinin dincliklə nizama salınması üzrə Minsk qrupunun 
Rusiya və Amerika Birləşmiş Ştatları ilə birlikdə həmsədridir.  
Mən deməliyəm ki, Fransa və şəxsən prezident cənab Şirak bu işdə çox fəal iştirak edir və yeni-yeni səylər 
göstərirlər. Bu gün biz bu məsələni də ətraflı müzakirə etdik. Mən söhbətimizin nəticələrindən və Fransanın 
tutduğu mövqedən razıyam. İnanıram ki, prezident cənab Jak Şirakın səyləri ilə, Minsk qrupunun digər 
həmsədrləri ilə birlikdə biz bu münaqişəni sülh yolu ilə həll edə biləcəyik.   
Mən cənab Jak Şirakı Azərbaycana rəsmi səfərə dəvət etdim.  
J a k   ġ i r a k: Mən bu dəvəti böyük məmnuniyyətlə qəbul etdim.   
H e y d ə r   Ə l i y e v: Bu səfər 1998-ci ildə planlaşdırılmışdı, lakin bəzi səbəblərə görə baş tutmadı. 
Ümidvaram ki, bu dəfə baş tutacaqdır. Bizim görüşlərimiz, danışıqlarımız hələ davam etdiriləcəkdir. Mənim 
burada Ermənistan prezidenti Köçəryanla görüşüm üçün şərait yaratmaq niyyətinə görə prezident cənab Jak 
Şiraka təşəkkür edirəm.   
Cənab Prezident, qonaqpərvərliyə görə, bizə səmimi münasibət göstərildiyinə görə, bizim sizinlə 
dostluğumuza görə mən Sizə təşəkkür edirəm.                                             
    * * * 
73 
 
 
S u a l: Siz parlamentin «soyqırımı» haqqında qəbul etdiyi qərara toxundunuzmu?   
J a k   ġ i r a k: Prezident Əliyev bu qərar barədə özünün dərin təəssüf hisslərini mənə bildirdi və dedi ki, 
Azərbaycan xalqı parlamentin bu qərarına ciddi tənqidlə yanaşmışdır. Mən bu tənqidi gözəl başa düşürəm və 
onu nəzərə aldım. Lakin bu, Azərbaycanla Fransa arasında mövcud olan dostluğa və qarşılıqlı münasibətlərə 
əsla xələl gətirməyəcəkdir.   
S u a l: Siz Qarabağ məsələsi barədə hər hansı bir razılığa gəldinizmi?   
H e y d ə r  Ə l i y e v: Biz müxtəlif variantları müzakirə etdik, lakin bu əlaqələri, bu söhbətləri davam 
etdirəcəyik. Ümidvaram ki, biz bu məsələnin həllinə gəlib çıxacağıq.  
J a k   ġ i r ak: Sağ olun.   
74 
 
     
 
FRANSA – AZƏRBAYCAN TĠCARƏT PALATASININ RƏHBƏRLƏRĠ ĠLƏ  
GÖRÜġ 
 
Paris,  
Azərbaycan Prezidentinin iqamətgahı 
 
24 yanvar 2001-ci il 
 
Azərbaycan Respublikasının Prezidenti Heydər Əliyev Parisdə onun üçün ayrılmış iqamətgahda Fransa–
Azərbaycan Ticarət Palatasının prezidenti Serj Buadve, palatanın vitse-prezidenti Azər Mərd və bu ölkənin 
Bakıdakı keçmiş səfiri Jan Perrən ilə görüşmüşdür.      
Palatanın rəhbərləri və Fransanın Bakıdakı keçmiş səfiri dövlətimizin başçısını səmimiyyətlə salamladılar, 
prezident Heydər Əliyev ilə görüşdən şərəf duyduqlarını bildirdilər.   
Cənab Jan Perrən ölkəmizdə işlədiyi illəri, respublikamızın rəhbəri Heydər Əliyev ilə görüşlərini həmişə 
məmnunluqla xatırladığını bildirdi.   
Azərbaycan mədəniyyətini, incəsənətini,  musiqisini yüksək dəyərləndirən cənab Perrən ölkəmiz haqqında 
kitab yazdığını və bununla əlaqədar Bakıya səfərə gəlmək istədiyini söylədi.   
Prezident Heydər Əliyev cənab Perrənin bu fikrini razılıqla qarşıladı.  
Fransa–Azərbaycan Ticarət Palatasının gördüyü işlər barədə dövlətimizin başçısına məlumat verən cənab Serj Buadve 
onların fəaliyyətinə göstərdiyi dəstəyə görə prezident Heydər Əliyevə minnətdarlıq etdi.  
Azərbaycan–Fransa əlaqələrinin daha da möhkəmləndirilməsində bu palatanın üzərinə düşən vəzifələrdən 
danışan respublikamızın rəhbəri onlara gələcək işlərində uğurlar arzuladı.   
Söhbət zamanı Fransa–Azərbaycan Ticarət Palatasının fəaliyyətinin perspektivləri barədə fikir mübadiləsi 
aparıldı.  
75 
 
   
 
TÜRKĠYƏLĠ JURNALĠSTLƏRLƏ MÜSAHĠBƏ         
 
Paris,  
Azərbaycan Prezidentinin iqamətgahı 
 
24 yanvar 2001-ci il 
 
Azərbaycan Respublikasının Prezidenti Heydər Əliyev  türkiyəli jurnalistlərin – TRT, TQRT 
televiziyalarının və «Sabah» qəzeti müxbirlərinin suallarına cavab vermişdir.   
S u a l: Cənab Prezident, prezident Jak ġirak ilə görüĢünüzdə Fransa parlamentinin «erməni 
soyqırımı» barədə qəbul etdiyi sənədlərə öz mənfi münasibətinizi bildirmisiniz. Bu barədə nə deyə 
bilərsiniz?  
C a v a b: Bəli, mən dedim ki, Azərbaycan dövləti belə bir qərarın qəbul olunmasına etiraz edir. 
Azərbaycanda xalq bundan çox narahatdır. Biz çox təəccüb edirik ki, siz nə üçün belə bir qərar çıxarmısınız?   
Jak Şirak cavab verdi ki, bu məndən də, Baş nazirdən də asılı deyildir. O daha sonra əlavə etdi ki, Fransada 
yaxın vaxtlarda seçkilər keçiriləcək, ona görə də siyasətçilər səs toplamaq üçün bunu ediblər, lakin mən Senatda 
və Milli Məclisdə qəbul olunmuş bu sənədləri dəstəkləmirəm.  
Cənab Jak Şirak dedi ki, mən Türkiyənin ən yaxın dostuyam. Hələ 20 il bundan əvvəl Fransa ilə Türkiyə 
arasında dostluq münasibətlərinin yaradılmasında çox işlər görmüşəm və bu gün də Türkiyənin dostuyam.   
S u a l: Cənab Prezident, Fransa prezidenti həmin sənədlərə imza atıb-atmayacağı barədə bir söz 
söylədimi?  
C a v a b: Xeyr, bu barədə bir söz demədi. Mən bilmirəm ki, o həmin sənədləri imzalayacaq, yoxsa yox.   
S u a l: Cənab Prezident, Türkiyənin bəzi qəzetlərində Sizin bu rəsmi səfəriniz zamanı Fransa 
Senatının və Milli Məclisinin «erməni soyqırımı» barədə qəbul etdiyi sənədlərə öz mənfi münasibətinizi 
bildirməməyiniz haqqında tənqidi xəbərlər verilibdir. Bu haqda nə deyərdiniz?  
C a v a b: Bunlar yanlış xəbərlərdir. «Erməni soyqırımı»na dair sənədlərin qəbul edilməsindən xəbər tutan 
kimi, mən bəyanatlar verdim, öz etirazımı və mənfi münasibətimi bildirdim. Mən bunu bir neçə dəfə etmişəm. 
Bu gün də prezident Jak Şirak ilə görüşüm zamanı mən bu məsələyə öz mənfi münasibətimi bildirdim.  
J u r n a l i s t: Cənab Prezident, çox sağ olun. 
76 
 
     
 
AZƏRBAYCAN RESPUBLĠKASININ AVROPA ġURASINA ÜZV QƏBUL EDĠLMƏSĠ ĠLƏ 
ƏLAQƏDAR TƏNTƏNƏLĠ MƏRASĠMDƏ

 NĠTQ 
 
Strasburq 
 
25 yanvar 2001-ci il 
    
Hörmətli cənab sədr!   
Hörmətli cənab Nazirlər Komitəsinin sədri!   
Hörmətli cənab Baş katib!   
Hörmətli mərasim iştirakçıları!   
Bu gün Avropa parlamentarizminin mərkəzində – Strasburqda, Avropa Şurasının bu möhtəşəm sarayında 
həm Azərbaycan Respublikası, həm də Avropa üçün çox mühüm əhəmiyyətə malik olan bir hadisə baş verir – 
Azərbaycan Avropa ailəsinə qəbul edilir. Bununla da Avropanın yalnız tarixi və mədəni baxımdan deyil, siyasi 
baxımdan da tamlaşması, bütövləşməsi başa çatır.  
1991-ci ildə Sovet İttifaqının dağılması ilə əlaqədar, Azərbaycan öz dövlət müstəqilliyini elan etdi. 
Azərbaycan yalnız son on ildə deyil, tarixinin son iki əsri ərzində ardıcıl olaraq Avropaya, Qərb mədəniyyətinə, 
ümumbəşəri dəyərlərə can atmışdır. Şərqlə Qərbin, Avropa ilə Asiyanın kəsişdiyi nöqtədə yerləşən Azərbaycan 
dinlərin, tarixlərin və mədəniyyətlərin qovuşduğu mərkəzə, iki qitə və iki sivilizasiya arasında körpüyə 
çevrilmişdir. Azərbaycan xalqı öz Şərq köklərindən ayrılmayaraq, Qərb sivilizasiyasının sintezinə əsaslanan 
nadir bir mədəniyyət yaratmış, Qərbin mütərəqqi dəyərlərini Qafqazda, Yaxın və Orta Şərqdə yaymışdır. Məhz 
Avropa ilə sıx və məqsədyönlü təmasın nəticəsidir ki, XIX əsrin ortalarından başlayaraq müsəlman Şərqində ilk 
qəzeti, ilk Avropa tipli məktəbləri, ilk teatrı, ilk yenilikçi ədəbiyyatı və ictimai fikri, nəhayət, demokratik respublika 
tipli ilk dünyəvi dövləti 1918-ci ildə Azərbaycan xalqı yaratmışdır. Bu gün biz yalnız son bir neçə ildəki siyasi 
əməkdaşlığımızın deyil, həm də iki əsrlik tarixi təcrübəmizin bəhrəsini görürük.  
1991-ci ildə dövlət müstəqilliyi qazanan Azərbaycan birmənalı şəkildə Avropaya, onun humanist və 
demokratik dəyərlərinə inteqrasiya yolunu tutdu. Tarixən çox qısa bir müddət ərzində biz qabaqcıl Avropa 
təcrübəsinə əsaslanaraq, çox şeyə nail ola bildik. Biz bütün çətinliklərə baxmayaraq, liberal iqtisadiyyat və sivil 
cəmiyyət quruculuğu yolu ilə irəlilədik. Biz insan haqlarının qorunmasını önə çəkdik, vətənimizin və vətən-
daşlarımızın totalitarizm dövrünün ağır irsindən xilas olmasına çalışdıq. Biz demokratiyanın inkişafı üçün 
mühüm şərtlərdən olan daxili sabitliyə nail olduq. Biz azad söz, azad mətbuat və çoxpartiyalı siyasi sistem 
yaratdıq. Biz müddəalarının üçdə biri insan haqlarının və əsas azadlıqlarının qorunmasına həsr olunmuş yeni 
Konstitusiya qəbul etdik. Şərqdə ilk dəfə ölüm hökmünü aradan qaldırdıq, yeni qanunvericilik sistemini ya-
ratdıq, prezident, parlament və bələdiyyə seçkiləri keçirdik. Bir sıra mühüm siyasi və iqtisadi islahatlar apardıq 
və aparırıq.   
Lakin təəssüflər olsun ki, bütün səylərimizə baxmayaraq, biz Avropa Şurasına üzv olarkən yalnız müsbət 
dəyişiklikləri və uğurları deyil, müəyyən problemlərimizi də özümüzlə gətiririk. Bu, hər şeydən əvvəl bu gün 
eyni vaxtda Avropa Şurasına üzv olan Azərbaycanla Ermənistan arasında öz həllini tapmamış Dağlıq Qarabağ 
problemidir. Bu problemin Azərbaycanda doğurduğu çətinliklər, ilk növbədə isə çoxsaylı qaçqınlar ordusu, ağır 
iqtisadi və sosial vəziyyət təkcə bizim ölkəmizin deyil, bütün regionun demokratiyaya doğru inkişafını ləngidir, 
insan haqlarının qorunmasında ciddi maneələr yaradır.  
Biz ölkəmizin Avropa Şurasına qəbulunu yalnız indiyə qədər gördüyümüz işlərə, həyata keçirdiyimiz 
islahatlara verilən qiymət kimi deyil, həm də ölkəmizə və xalqımıza doğru uzadılan dost əli kimi qiymətləndiririk 
və ona görə də bir sıra problemlərin vahid Avropa ailəsi daxilində həllini tapacağına inanırıq.  
Bu dəqiqələrdə biz tarixi anlar yaşayırıq. Az sonra Azərbaycanın bayrağı Avropa Şurası sarayının önündə 
dalğalanacaqdır. Bu bayrağın rənglərindən birinin mənası müasirləşmək, yəni avropalılaşmaqdır. Xoşbəxtik ki, 
hamımızın ümumi səyləri ilə bayrağımız bir daha öz həqiqi mənasına qovuşur, öz həqiqi yerini tutur. Hamınıza 
minnətdarlığımı bildirirəm.    
* * * 
Sonra Azərbaycan Respublikasının Prezidenti Heydər Əliyev, Avropa Şurasının Baş katibi Valter Şvimmer, 
Nazirlər Komitəsinin sədri İndulis Berzinş, Azərbaycan Avropa Şurası Parlament Assambleyasındakı 
nümayəndə heyətinin rəhbəri, Milli Məclisin deputatı İlham Əliyev və nümayəndə heyətinin üzvləri Avropa 
Şurası iqamətgahının – Avropa sarayının qarşısına gəldilər. Orkestr Azərbaycan Respublikasının Dövlət 
                                               
     Mərasimdə Avropa Şurası Parlament Assambleyasının deputatları, Azərbaycanın nümayəndə heyəti, xarici ölkələrin görkəmli siyasi 
xadimləri, diplomatlar, çoxsaylı jurnalistlər iştirak edirdilər. 
77 
 
himnini ifa etdi. Müstəqil Azərbaycanın üçrəngli Dövlət bayrağı qaldırıldı, Avropa Şurasının üzvü olan 
ölkələrin dövlət bayraqları arasında öz layiqli yerini tutdu. Bu, unudulmaz, hədsiz qürur hissi doğuran bir an 
idi. 
Mərasimə toplaşanlar ölkəmizin dövlət bayrağının qaldırılmasını sürəkli alqışlarla müşayiət etdilər. 
78 
 
      
 
AVROPA ġURASI PARLAMENT ASSAMBLEYASININ SESSĠYASINDA  
NĠTQ 
 
Strasburq 
 
25 yanvar 2001-ci il 
 
Hörmətli cənab sədr!  
Hörmətli cənab Nazirlər Komitəsinin sədri!  
Hörmətli cənab Baş katib!  
Hörmətli Parlament Assambleyası üzvləri!  
Xanımlar və cənablar!   
Bu gün biz mühüm tarixi anlar yaşayırıq. Vahid və bölünməz Avropanın tərkib hissəsi olan Azərbaycan 
Respublikası Avropanın mötəbər, nüfuzlu təşkilatına – Avropa Şurasına daxil olmuşdur.  
Azərbaycan Respublikasının bu təşkilata daxil olmasında göstərdikləri dəstəyə görə Avropa Şurası Parlament 
Assambleyasının üzvlərinə və Avropa Şurasının üzvü olan dövlətlərə Azərbaycan xalqı adından minnətdarlığımı 
bildirirəm. Fürsətdən istifadə edərək, Ermənistanın da Avropa Şurasına qəbul olunması münasibətilə prezident 
Köçəryanı təbrik edirəm.  
Hörmətli deputatlar!  
1991-ci ildə müstəqillik qazanmış Azərbaycan XX əsrin son on ilində özünün suverenliyi uğrunda, xalqının 
azadlığı, xoşbəxtliyi və tərəqqisi uğrunda qanlı-qadalı, ağır mübarizələrdən keçmişdir. Bu illər dövlətçiliyimizin 
təşəkkülü yolunda mürəkkəb və çətin illər olmuşdur.  
Qısa müddət ərzində biz ölkədə asayişi və qanuni hakimiyyəti bərqərar etməyə, vətəndaş müharibəsi 
təhlükəsini aradan qaldırmağa, şəxsiyyətin təhlükəsizliyinə təminat yaratmağa, sabitliyi təmin etməyə, 
demokratik əsasların inkişaf etdirilməsi və iqtisadiyyatın canlandırılması üçün quruculuq işinə başlamağa nail 
olmuşuq.  
Azərbaycan xalqı özünün çoxəsrlik dövlətçilik ənənələrini davam etdirərək, suveren hüququndan istifadə 
edərək 1995-ci ildə Azərbaycan Respublikasının Konstitusiyasını qəbul etmişdir. Bu sənəd demokratik 
quruluşun və hüquqi dövlətin möhkəm təməlini qoymuş və onun inkişafının yollarını müəyyən etmişdir.  
Ötən illər ərzində Azərbaycan xalqı iki dəfə respublikanın prezidentini və ölkənin parlamentini – Milli 
Məclisi seçmişdir. Azərbaycanda həmçinin bələdiyyə seçkiləri keçirilmişdir. Avropa Şurası ekspertlərinin etiraf 
etdiklərinə görə, seçki qanunlarımız ədalətli və azad seçkilərin beynəlxalq standartlarına tam uyğundur.  
Bəli, nöqsanlar və pozuntular da olmuşdur. Lakin seçkidən-seçkiyə bunların sayı azalır. Nöqsanların aradan 
qaldırılması üçün dövlət qətiyyətli tədbirlər görür. Biz beynəlxalq təşkilatların, ilk növbədə Avropa Şurasının və 
ATƏT-in bu sahədə köməyini yüksək qiymətləndiririk və əməkdaşlığımızı davam etdirməyə hazırıq.  
Qanunvericilik sahəsində əsaslı islahatlar aparılır. Azərbaycanın Konstitusiyası beynəlxalq hüququn 
üstünlüyünə təminat verir. Biz indiyədək Avropa Şurasının 15 konvensiyasına qoşulmuşuq. Biz hələ Avropa 
Şurasının üzvü olmayanda da bu təşkilatın əsas sənədlərinin müddəalarını və standartlarını nəzərə alırdıq. Bu, 
ilk növbədə insan hüquqlarına dair Avropa Konvensiyasına və onun protokollarına aiddir.  
Ölkəmizdə qəbul edilən qanunlar Avropa Şurası ekspertlərinin bilavasitə iştirakı ilə hazırlanır. Hüquq 
islahatları nəticəsində hər bir insan şəxsiyyət azadlığı və toxunulmazlığına, barəsində qaldırılmış işin müstəqil 
və qərəzsiz məhkəmə tərəfindən ədalətlə və açıq şəkildə araşdırılmasına, hüquq müdafiəsinə təminat almışdır. 
Ölkədə çoxpartiyalı sistem fəaliyyət göstərir, siyasi plüralizm, söz və vicdan azadlığı, azlıqların hüququ, qanun 
qarşısında bərabərlik və təqsirsizlik prezumpsiyası təmin edilir.     
Azərbaycanda Konstitusiya Məhkəməsi yaradılmış, ölüm hökmü ləğv edilmiş, senzura aradan götürülmüş, 
məhkəmənin müstəqilliyi təmin olunmuşdur. Üçpilləli məhkəmə sistemi yaradılmış, şəffaf prosedurlar əsasında 
və beynəlxalq standartlara uyğun keçirilən seçkilər yolu ilə hakimlər korpusu 60 faiz yeniləşdirilmişdir. İnsan 
hüquqlarının qorunmasına və müvafiq mexanizmlərin təkmilləşdirilməsinə dair dövlət proqramı həyata keçirilir.  
2000-ci ilin iyununda mən korrupsiyaya qarşı mübarizənin gücləndirilməsi haqqında fərman imzalamışam. 
Həmin fərmana əsasən, korrupsiyaya qarşı mübarizəyə dair qanun və dövlət proqramı hazırlanır.  
Penitensiar sistemin islahatı uğurla aparılır. Məhbusların saxlanması şəraitini yaxşılaşdırmaq və Ədliyyə 
Nazirliyinin tabeliyinə verilmiş penitensiar müəssisələrin idarə olunmasını təkmilləşdirmək üçün tədbirlər 
görülür.  
Mənim təşəbbüsümlə son beş ildə 55 min şəxs barəsində amnistiya elan edilmişdir. Bundan əlavə, mən 2500-
dək məhbusu əfv etmişəm. Onların arasında hüquq müdafiəsi təşkilatlarının, Avropa Şurası Parlament 
Assambleyası deputatlarının müraciəti ilə əfv olunanlar da vardır. Bu il yanvarın 16-da mən 9 minədək şəxs 
79 
 
barəsində amnistiya elan olunmasına dair təşəbbüslə respublika parlamentinə müraciət etmişəm. Əhalinin 
ümumi sayına nisbətdə məhkumların  sayına görə Azərbaycan Avropa ölkələrinin göstəricilərinə yaxınlaşır.   
Biz bundan sonra da Azərbaycan xalqının və dövlətinin humanizm, insanpərvərlik ideallarına və 
prinsiplərinə, demokratiyaya, qanunun aliliyinə, insan hüquqlarına və əsas azadlıqlara hörmət bəslənilməsinə 
əsaslanan dəyərlərə sadiqliyini nümayiş etdirəcəyik.  
Tam məsuliyyətlə bəyan edirəm ki, Azərbaycanda kütləvi informasiya vasitələrinin azadlığı və qeyri-
hökumət təşkilatlarının sərbəst fəaliyyəti təmin olunmuşdur. Biz gələcəkdə də bu sahələrdə qanunvericiliyi 
təkmilləşdirmək və onun tətbiqi praktikasını yaxşılaşdırmaq niyyətindəyik.   
Genişmiqyaslı islahatlar sayəsində iqtisadiyyatda tənəzzül aradan qaldırılmışdır. Azərbaycanın iqtisadi 
strategiyası iqtisadi fəaliyyətin liberallaşdırılmasına, inhisarçılığa son qoyulmasına və özəl sektorun inkişafına 
əsaslanır. Azərbaycanda özəlləşdirmə prosesi gedir, torpaq islahatı aparılır. Makroiqtisadi göstəricilərin sabit 
artımı əldə edilmişdir. İnvestisiya prosesinin canlanması üçün əlverişli şərait yaradılmışdır.   
Azərbaycan özünün coğrafi mövqeyindən, dünya miqyaslı coğrafi-strateji əhəmiyyətə malik olan təbii 
ehtiyatlarından və potensialından istifadə edərək bir çox dövlətlərlə əməkdaşlıq şəraitində böyük İpək yolunun 
bərpası, Avropa–Qafqaz–Asiya nəqliyyat dəhlizinin inkişafı, Xəzər hövzəsinin karbohidrogen ehtiyatlarının 
işlənilməsi və dünya bazarlarına nəql edilməsi layihələrini səmərəli surətdə həyata keçirir.   
Azərbaycan Avropa Birliyi ilə, Avropanın iqtisadi strukturları ilə fəal əməkdaşlıq edir. Hazırda bu 
təşkilatların köməyi sayəsində 120-dən çox milli və transregional layihələr həyata keçirilir.                    
Bu gün Azərbaycanın demokratik inkişaf prosesi dönməz xarakter alıbdır, azadlığın və qanunun aliliyinin 
möhkəm təminatı yaradılıbdır. Azərbaycanın Avropa Şurasına qəbul edilməsi onun nəinki müstəqil, suveren, 
demokratik, dünyəvi dövlət kimi tanınmasıdır, həm də Avropa ailəsinin bərabərhüquqlu üzvü kimi Azərbaycan 
dövlətinin inkişafında yeni mərhələnin başlanğıcıdır.   
Bəyan edirəm ki, Azərbaycan Avropa Şurası qarşısında götürdüyü öhdəliklərə sadiqdir. Nəzərinizə 
çatdırmaq istəyirəm ki, Azərbaycan hələ 2000-ci ilin iyunundan öz öhdəliklərini yerinə yetirməyə başlamışdır. 
Halbuki, bu öhdəliklər təşkilata üzv qəbul olunduqdan sonra qüvvəyə minir.   
Yuxarıda dediklərim Azərbaycanda həyata keçirdiyimiz mühüm dəyişikliklərin yalnız bir hissəsidir. 
İslahatların aparılması, demokratik dəyişikliklərin həyata keçirilməsi prosesi təkamül xarakteri daşımalıdır. 
İslahatlar islahat xatirinə, yaxud da kiminsə xoşuna gəlmək üçün keçirilməməlidir. Bu iş düşünülmüş qaydada 
aparılmalıdır, cəmiyyət tərəfindən dərk olunmalı və qəbul edilməlidir. İslahatların məqsədi xalqın həyat 
səviyyəsini getdikcə yaxşılaşdırmaqdır. Hər bir xalqın öz mentaliteti və mənəvi dəyərləri, öz ənənələri, milli 
xüsusiyyətləri vardır və bütün bunlar nəzərə alınmalıdır. Eyni zamanda beynəlxalq təcrübədən istifadə, 
beynəlxalq strukturların və tərəfdaş ölkələrin dəstəyi də zəruridir.   
Hörmətli deputatlar! 
Tarixi yolların qovuşuğunda yerləşən ölkəmizin Avropa Şurasına qəbul olunması həm Azərbaycan üçün, 
həm də bu təşkilat üçün çox mühüm hadisədir. Biz Ümumavropa dəyərləri xəzinəsinə öz töhfələrimizi 
gətirməyə hazırıq. Bu töhfələr həm Avropada demokratik sabitliyin möhkəmlənməsinə, həm də avropalıların 
Şərq xalqlarının tarixi taleyini daha yaxşı və daha dərindən dərk etməsinə kömək edəcəkdir.   
Bu, bir tərəfdən, qabaqcıl demokratik ideyaların, hüquqi baxışların yayılması, digər tərəfdən isə, bütün 
xalqların milli-mənəvi xüsusiyyətlərinə hörmət bəslənilməsi üçün yaxşı zəmin olacaqdır. Mən bu mötəbər 
təşkilatın gələcək inkişafı və möhkəmlənməsində öz ölkəmin xüsusi rolunu və məsuliyyətini bunda görürəm.  
Azərbaycan qonşu dövlətlərdə də demokratiyanın inkişaf etməsində maraqlıdır. Zənnimizcə, bu, regional 
təhlükəsizliyin və sabitliyin təminatıdır. Hesab edirəm ki, təcavüzkar millətçilik ideologiyasının, milli təkəbbür 
hissinin, qonşu dövlətlərə qarşı ərazi iddialarının hökm sürdüyü cəmiyyətdə demokratiya inkişaf edə bilməz.  
Bu gün qanunun və insan hüquqlarının aliliyi prinsipləri ilə yaşayan vahid Avropada münaqişələr baş verir, 
suveren dövlətlərin əraziləri işğal olunur, etnik təmizləmə aparılır, dinc əhali doğma yurd-yuvalarından qovulur. 
Təcavüzlə razılaşmaq, hüquqa zidd hərəkətlərin nəticələrini tanımaq, beynəlxalq birliyin vaxtında lazımi 
tədbirlər görməməsi faciələrə gətirib çıxarır, suveren dövlətlərin dayaqlarını sarsıdır, humanitar fəlakətlərə 
səbəb olur.      
Vahid Avropada ikili standartlara yol verilməməlidir. Bizim məkanımız bölünməzdir və bütün münaqişələrə 
eyni dərəcədə ciddi və prinsipial münasibət göstərilməlidir.  
Azərbaycan Respublikası qonşu Ermənistanın geniş miqyaslı hərbi təcavüzünün qurbanı olmuşdur. 
Ermənistan ərazimizin 20 faizini işğal edibdir və orada özünün hərbi gücünü artırmaqdadır. Ermənistan silahlı 
qüvvələri tərəfindən yurd-yuvasından qovulmuş bir milyon azərbaycanlı 8 ildən çoxdur ki, dözülməz şəraitdə, 
çadırlarda əzab-əziyyət içində yaşayır. Dünyanın heç bir yerində belə dəhşətli vəziyyət yoxdur. Amma, təəssüflər 
olsun ki, Dünya Birliyi bu faciəyə biganədir.  
Birləşmiş Millətlər Təşkilatı Təhlükəsizlik Şurasının Azərbaycanın işğal edilmiş ərazilərinin qeyd-şərtsiz və 
dərhal azad olunması barədə dörd qətnamə qəbul etməsinə baxmayaraq, Ermənistan bu sənədlərin tələblərini 
80 
 
yerinə yetirmir. Ermənistan–Azərbaycan, Dağlıq Qarabağ münaqişəsinin aradan qaldırılması məsələsi ilə 1992-
ci ildən ATƏT-in Minsk qrupu məşğul olur, lakin onun fəaliyyəti də hələ nəticə vermir.  
Münaqişəni həll etmək üçün son vaxtlar Ermənistan prezidenti ilə Azərbaycan prezidenti arasında birbaşa 
görüşlər keçirilir, danışıqlar aparılır. Bu danışıqların gedişində biz münaqişənin sülh yolu ilə həlli üçün qarşılıqlı 
kompromislərin müxtəlif variantlarını müzakirə etmişik və edirik. Altı ildən çoxdur ki, biz atəşkəsə əməl edirik, 
lakin hələ də sülh əldə olunmayıbdır. Buna baxmayaraq, hesab edirəm ki, Azərbaycanın işğal olunmuş 
ərazilərinin azad edilməsi, beynəlxalq hüququn prinsiplərinə və normalarına tam uyğun olaraq Dağlıq Qarabağ 
regionuna Azərbaycanın tərkibində ən yüksək dərəcəli özünüidarəetmə statusunun verilməsi əsasında 
münaqişənin ədalətli həlli və Ermənistanla sülh əldə olunması üçün imkanlarımız vardır.  
Hörmətli deputatlar! 
Mən çox məmnunam ki, bizim bu prinsipial mövqeyimizi siz birmənalı dəstəkləmisiniz və Avropa Şurası 
Parlament Assambleyasının 1997-ci ildə qəbul etdiyi qətnamədə bu öz əksini tapmışdır.   
Hörmətli deputatlar, mən sizi və bütün Dünya Birliyini Ermənistan–Azərbaycan münaqişəsinin sülh yolu ilə 
həlli üçün səyləri qətiyyətlə birləşdirməyə çağırıram. Bu bizim hamımıza lazımdır. Çünki Ermənistan–
Azərbaycan münaqişəsini həll etmədən və digər münaqişələrə son qoymadan regionumuzda sülhə və 
təhlükəsizliyə nail olmaq mümkün deyildir.   
Cənubi Qafqaz regionuna siyasi bütövlük və bitərəflik statusu verilməlidir. İndi artıq bütün Cənubi Qafqaz 
regionunun Avropa Şurasına daxil edilməsi çox mühüm amildir və bu, regionda münaqişələrə son qoyulmasına, 
dövlətlər arasında münasibətlərin normallaşdırılmasına, beləliklə də Cənubi Qafqazda və Avropada 
təhlükəsizliyin möhkəmləndirilməsinə xidmət etməlidir.  
Hörmətli deputatlar!  
Biz fərqləri ziddiyyətə çevirməməli, əksinə, bu fərqlər içərisində bizi birləşdirən cəhətləri axtarıb tapmalı və 
onlara söykənməliyik. Biz müxtəlif xalqlar olsaq da, bir dildə – vahid Avropa dilində, azadlıq, demokratiya və 
qanun dilində danışırıq. Bizim gücümüz bundadır.   
Diqqətinizə görə təşəkkür edirəm.      
 
* * * 
 
Azərbaycan Respublikasının Avropa Şurasına tamhüquqlu üzv qəbul edilməsi münasibətilə yanvarın 25-də 
Avropa Şurası Parlament Assambleyası binasının geniş foyesində ölkəmizin tanınmış incəsənət ustalarının 
konsert proqramı oldu. 
Konsertdə Azərbaycanın tanınmış müğənniləri, rəqs  ustaları xalq mahnılarımızı, milli rəqslərimizi böyük 
məharətlə ifa etdilər. Konsert proqramı tamaşaçılar tərəfindən böyük rəğbətlə qarşılandı. 
81 
 
    
  
AVROPA ġURASININ BAġ KATĠBĠ  
VALTER ġVĠMMER  ĠLƏ  
GÖRÜġDƏ SÖHBƏT 
 
Strasburq,  Avropa sarayı 
 
25 yanvar 2001-ci il 
    
V a l t e r   ġ v i m m e r: Cənab Prezident, Sizi Avropa Şurasında salamlamaqdan çox məmnun 
qaldığımı bildirirəm.   
Azərbaycanın Avropa Şurasına tamhüquqlu üzv qəbul olunması münasibətilə Sizi və xalqınızı səmimi-qəlbdən 
təbrik edirəm. Azərbaycan xalqı  belə bir etimada layiqdir.   
H e y d ə r  Ə l i y e v: Cənab Şvimmer, çox sağ olun. Səmimi sözlərə və ölkəmizin Avropa Şurasına üzv 
qəbul edilməsinə göstərdiyiniz dəstəyə görə minnətdarlığımı bildirirəm.  Bu işdə sizin rolunuz böyük olubdur, 
Azərbaycanı həmişə dəstəkləmisiniz.   
V a l t e r  ġ v i m m e r:  Cənab Prezident, əmin ola bilərsiniz ki, biz bundan sonra da Azərbaycana dəstək 
verəcəyik. Azərbaycanda demokratik islahatların aparılması işində Sizə həmişə yardım etməyə hazırıq. Bizim 
bununla bağlı bir sıra təkliflərimiz də vardır.   
H e y d ə r   Ə l i y e v: Biz sizin təkliflərinizi qəbul edəcəyik və Avropa Şurası ilə bundan sonra da sıx 
əməkdaşlıq edəcəyik.                 
Cənab Şvimmer, mən Avropa Şurasına, sizə azərbaycanlı rəssam Sakit Məmmədovun «Babadağ» tablosunu 
gətirmişəm. Burada təsvir edilmiş dağ Azərbaycanın hündür dağlarından biridir. Bizim ölkənin çox gözəl 
dağları vardır. Bu qovluqda isə həmin tablonun müəllifi  və onun əsərləri  haqqında məlumat vardır.   
V a l t e r  ġ v i m m e r:  Cənab Prezident, çox sağ olun. Mən Avropa Şurası adından Sizə öz təşəkkürümü 
bildirirəm. Hesab edirəm ki, Azərbaycanda ən uca dağlardan birinin rəsminin bizə hədiyyə olunmasının özü də 
rəmzi məna daşıyır. Bu o deməkdir ki, həmin tabloya hər dəfə baxmaq bizi ucalığa doğru yüksəlməyə sövq 
edəcəkdir.   
Cənab Prezident, söz verirəm ki, Sizin bu hədiyyənizi həmişə şərəflə saxlayacağam.                             
H e y d ə r   Ə l i y e v: Cənab Şvimmer, biz Avropa Şurası ilə əlaqələrimizə xüsusi əhəmiyyət veririk. Ona 
görə də «Avropa Şurası və Azərbaycan: sülh, əmin-amanlıq və demokratiya naminə» kitabını sizə təqdim etmək 
istəyirəm.  Biz Avropa Şurasına qonaq statusu ilə dəvət ediləndən indiyə qədər Avropa Şurası ilə Azərbaycan 
arasındakı əlaqələrin tarixi bu kitabda öz əksini tapmışdır.   
V a l t e r  ġ v i m m e r: Cənab Prezident, çox sağ olun. Biz Azərbaycanla əlaqələrimizi çox yüksək 
qiymətləndiririk. Təşəbbüs göstərib, belə bir kitab hazırlatdığınıza görə də Sizə təşəkkürümü bildirir və Sizi 
təbrik etmək istəyirəm.     
(«Cənab Şvimmer respublikamızın rəhbəri Heydər Əliyevə xatirə hədiyyəsi təqdim etdi.   
Görüşdə Avropa Şurasının Baş katibi Valter Şvimmer və Azərbaycanın Xarici İşlər naziri Vilayət 
Quliyev ölkəmizin bu beynəlxalq təşkilatla əməkdaşlığına dair sənədləri imzaladılar).  
V a l t e r   ġ v i m m e r: Cənab Prezident, mən Sizi Avropanın demokratik  ailəsində salamlayıram və bu 
ailənin üzvü olmağınız münasibətilə  bir daha təbrik edirəm. Cənab Prezident, bizim ailəmizə xoş gəlmisiniz.    
Cənab Prezident, Siz bu gün, Azərbaycanın Avropa Şurasına qəbul edilməsi münasibətilə keçirilən 
mərasimdəki nitqinizdə də dediyiniz kimi, Azərbaycanın Avropa Şurasının üzvü olması, Avropa ailəsinə yeni 
üzv kimi qəbul edilməsi bu təşkilatın zənginləşməsinə yardım göstərəcək və ona öz töhfələrini verəcəkdir.   
Biz Azərbaycanın Avropa Şurasına üzv qəbul edilməsi ilə əlaqədar üzərinizə öhdəliklər götürməyinizi də 
yüksək qiymətləndiririk. Hesab edirik ki, bu öhdəliklərin həyata keçirilməsi Avropanın qarşısında duran ümumi 
ideyalara, məqsədlərə çatmaqda kömək göstərəcəkdir. Beləliklə, Azərbaycanın Avropa Şurasına üzv qəbul 
olunması uzunmüddətli əməkdaşlığımızın yalnız başlanğıcıdır.  
Mən Sizin ölkənin Xarici İşlər naziri Vilayət Quliyevi isə Avropa Şurası Nazirlər Komitəsinin yeni üzvü 
kimi salamlayıram. Əminəm ki, o da bizim ümumi işimizə öz töhfəsini verəcəkdir.  
H e y d ə r   Ə l i y e v: Cənab Baş katib, çox sağ olun. Mən bugünkü nitqimdə dedim, indi bir daha təkrar 
edirəm ki, Azərbaycanın Avropa Şurasına üzv qəbul olunması ölkəmiz üçün tarixi hadisədir.   
Azərbaycan Avropa qitəsində yerləşir. Ancaq öz tarixi köklərinə, milli adət-ənənələrinə və başqa 
xüsusiyyətlərinə görə bəziləri hesab edirlər ki, Azərbaycan Avropada yerləşmir. Azərbaycan coğrafi nöqteyi-
nəzərdən Avropada yerləşir. Bugünkü hadisə isə göstərir ki, Azərbaycan nəinki coğrafi nöqteyi-nəzərdən, hətta 
siyasət, iqtisadiyyat, mədəniyyət baxımından və başqa dəyərlər nöqteyi-nəzərindən də Avropa ailəsinin bir 
üzvüdür. Bəlkə də, Avropa Şurasının bir sıra üzvləri ilə müqayisədə Azərbaycanın müəyyən üstünlüyü də 
82 
 
vardır. Mən bu gün bu barədə danışdım. Bu ondan ibarətdir ki, bizim tarixi köklərimiz daha çox şərq 
mədəniyyəti ilə bağlıdır, ancaq iki əsrdir ki, Azərbaycan öz tarixi köklərindən ayrılmayaraq, eyni zamanda 
Avropa dəyərlərini qəbul etmiş, bu dəyərlərdən istifadə etmişdir. Ona görə də Azərbaycan Avropa dəyərlərinə 
tam uyğun olaraq, Avropa Şurasına üzv qəbul olunmuşdur. Biz bu şuraya yeni mədəni, milli dəyərlər də 
gətirəcəyik. Təbiidir ki, biz Avropa Şurasının bütün öhdəliklərini də həyata keçirəcəyik.  
 
  * * * 
Söhbət zamanı Azərbaycan Respublikası ilə Avropa Şurası arasında əlaqələrin perspektivləri və hər iki tərəfi 
maraqlandıran bir sıra digər məsələlər barədə də fikir mübadiləsi aparıldı. 
83 
 
     
 
AVROPA ġURASI PARLAMENT 
ASSAMBLEYASININ  
SƏDRĠ LORD RASSEL CONSTON  
ĠLƏ GÖRÜġDƏ SÖHBƏT 
 
Strasburq, Avropa sarayı 
 
25 yanvar 2001-ci il 
 
R a s s e l  C o n s t o n: Xoş gördük Sizi, cənab Prezident. Sizinlə hər bir görüşdən məmnun qaldığımı 
bildirirəm. Azərbaycanın Avropa Şurasına tamhüquqlu üzv qəbul olunması münasibətilə respublikanızın 
rəhbərliyini və xalqınızı səmimi-qəlbdən təbrik edirəm. Azərbaycanın Avropa ölkələri ailəsində özünə layiq yer 
tutmasını tarixi hadisə kimi dəyərləndirirəm.   
H e y d ə r   Ə l i y e v: Səmimi sözlərə və ölkəmizin Avropa Şurasına qəbul olunmasına göstərdiyiniz 
dəstəyə görə AŞPA-nın sədri kimi, Sizə təşəkkürümü bildirirəm. Onu da vurğulayım ki, burada keçirdiyim 
görüşlərə, apardığım danışıqlara böyük əhəmiyyət verirəm.  
 
Azərbaycan prezidenti Heydər Əliyevin Avropa ġurası Parlament Assambleyasının fəxri qonaqlar 
kitabına yazdığı ürək sözləri: 
 
«Azərbaycanın bu gün Avropa Şurasına qəbul olunması müstəqil ölkəmiz üçün tarixi hadisədir. Azərbaycan 
prezidenti kimi, mən bütün xalqımızın iftixar hissini ifadə edirəm. Demokratik, hüquqi, dünyəvi Azərbaycan 
Avropa dəyərlərinə daim sadiq olacaqdır.           
 
Azərbaycan Respublikasının Prezidenti  
Heydər Əliyev   
 
25 yanvar 2001-ci il».   
 
Sonra cənab Rassel-Conston Avropa Şurası Parlament Assambleyası adından Azərbaycan prezidenti Heydər 
Əliyevə üzərində Strasburq şəhərinin təsviri olan xatirə hədiyyəsi təqdim etdi.   
R a s s e l  C o n s t o n: Cənab Prezident! Sizin Strasburqa gəlişiniz mühüm hadisə kimi 
qiymətləndirilməlidir. Əmin olduğumu bildirirəm ki, prezident Heydər Əliyev bu gözəl şəhərlə yaxından 
tanışlığa imkan tapacaqdır.   
H e y d ə r   Ə l i y e v: Buraya ikinci dəfədir səfərə gəlmişəm. Strasburq həqiqətən gözəl  şəhərdir.   
«Avropa Şurası və Azərbaycan: sülh, əmin-amanlıq və demokratiya naminə» kitabını Sizə təqdim edirəm. 
Azərbaycan Avropa Şurasına qonaq statusu ilə dəvət olunandan indiyə qədərki əməkdaşlığımızın tarixi bu 
kitabda öz əksini tapmışdır. Cənab Rassel Conston, bu kitabda həmçinin sizin Azərbaycana səfəriniz zamanı 
keçirdiyimiz görüş barədə gözəl bir fotoşəkil vardır.   
R a s s e l  C o n s t o n: Gözəl tərtibatı olan və yüksək keyfiyyətlə çap edilmiş bu kitaba görə Sizə 
minnətdarlığımı bildirirəm. Azərbaycana səfərim zamanı keçirdiyim görüşləri, apardığım danışıqları həmişə 
böyük məmnunluqla yada salıram.  
Cənab Prezident, bu gün mənim üçün çox xoş bir gündür.  Ümidvaram ki, Azərbaycanı Avropa Şurasında 
təmsil edəcək nümayəndə heyəti Parlament Assambleyasının bütün fəaliyyətində hərtərəfli iştirak edəcəkdir.   
H e y d ə r   Ə l i y e v: AŞPA-nın sədri kimi, Sizin Azərbaycana səfərinizi mən də  yaxşı xatırlayıram.   
Mən Bakıda sizinlə çox geniş söhbət etdim. Güman edirəm, siz unutmamısınız ki, biz Azərbaycanın Avropa 
Şurasına tamhüquqlu üzv qəbul olunmasını çox istəyirdik. Mən təşəkkür edirəm ki, siz ölkəmizin Avropa 
Şurasına üzv qəbul edilməsinə həmişə dəstək vermisiniz və bu sahədə böyük səylər göstərmisiniz. Ümidvaram 
ki, bizim əməkdaşlığımız bundan sonra daha da möhkəmlənəcəkdir. Azərbaycanın nümayəndə heyəti də Avropa 
Şurası Parlament Assambleyasının işində daim iştirak edəcəkdir.  
      
* * * 
 
Görüşdə Azərbaycan ilə Avropa Şurasının Parlament Assambleyası arasındakı əməkdaşlığın perspektivləri 
və hər iki tərəfi maraqlandıran bir sıra digər məsələlər barədə geniş fikir mübadiləsi aparıldı.   
84 
 
    
 
AVROPA ġURASI NAZĠRLƏR KOMĠTƏSĠNĠN SƏDRĠ, LATVĠYANIN XARĠCĠ ĠġLƏR 
NAZĠRĠ  
ĠNDULĠS BERZĠNġ ĠLƏ GÖRÜġDƏ SÖHBƏT 
 
Strasburq, Avropa sarayı 
 
25 yanvar 2001-ci il 
 
İndulis Berzinş bir daha səmimiyyətlə salamlayaraq, Azərbaycanın Avropa ölkələri ailəsinə qəbul 
olunması münasibətilə təbriklərini yetirdi, Strasburqa uğurlu səfərinə, təntənəli mərasimdəki çıxışına və Avropa 
Şurası Parlament Assambleyasının sessiyasındakı nitqinə görə prezident Heydər Əliyevə təşəkkürünü bildirdi. O 
dedi ki, biz əvvəldən də inanırdıq ki, sizin ölkəniz AŞ-nın digər üzvləri ilə bərabər səviyyədə işləyə bilər və indi 
siz tamhüquqlu tərəfdaşsınız.   
Heydər Əliyev Nazirlər Komitəsinin sədrinə təşəkkür etdi və onunla Bakıda keçirilmiş maraqlı görüşü xatır-
ladığını bildirdi. Dövlətimizin başçısı dedi: Azərbaycan barəsində sizin mövqeyiniz lap əvvəldən çox obyektiv 
idi. Nazirlər Komitəsinə bundan əvvəl İtaliya sədrlik edirdi, onların da bizə münasibəti yaxşı olubdur. 
Ölkəmizin Avropa Şurasına qəbul olunması üçün etdiklərinə görə onlara və Nazirlər Komitəsinin indiki sədri 
kimi, bu işdə çox fəal iştirakınıza görə sizə təşəkkür edirəm.   
Bəli, bu yol çətin və uzun idi. Mən bugünkü nitqimdə də bu barədə dedim. Amma indi biz sizinlə 
birlikdəyik. Vaxtilə bizim ölkələrimiz bir dövlətin tərkibində olubdur, o zaman indiki demokratik dəyərlər yox 
idi. Ona görə mən bu gün də bildirdim ki, demokratiya təkamül yolu ilə inkişaf edir. Siz də Bakıda olarkən 
demişdiniz ki, demokratiya – prosesdir. Həqiqətən də sonu olmayan prosesdir. Ona görə də bütün bu 
dəyişikliklərin inqilabi yox, təkamül xarakteri daşıması barədə baxışlarımızın üst-üstə düşməsi bizi daha da çox 
birləşdirir. Çünki biz bunu daha yaxşı başa düşürük.   
Dövlətimizin başçısı respublikamıza dəstəyə görə cənab Berzinşə, onun hökumətinə,  Latviyanın 
prezidentinə təşəkkür etdi, Azərbaycanın Avropa Şurasına qəbul olunduğu vaxt Nazirlər Komitəsinə bu ölkənin 
Xarici İşlər nazirinin sədrlik etməsindən şad olduğunu bildirdi.    
Ġ n d u l i s  B e r z i n Ģ: Cənab Prezident, Siz doğru buyurursunuz, on-on iki il əvvəl biz heç təsəvvürümüzə 
gətirə bilməzdik ki, belə dəyişikliklər olacaqdır. Lakin, təəssüf ki, bunların heç də hamısı o qədər də müsbət 
deyildi. Mən Sizinlə tamamilə şərikəm ki, bu proses təkamül yolu ilə davam edəcəkdir.  
Məsələn, monitorinq prosesi biz Avropa Şurasına qəbul olunandan sonra da, srağagünə qədər dayanmamışdı. 
Mən deyərdim ki, bu proses ağrılı deyil, lakin uzun çəkir. Bu yolu, əslində, bütün ölkələr keçir, xüsusən son on 
ildə müstəqillik qazanmış ölkələr. Ona görə də Sizə bütün ölkələrlə yaxşı münasibətlər qurmağı arzulayıram. 
Əminəm ki, Latviya ilə Azərbaycan arasında da istər ikitərəfli səviyyədə, istərsə də bu mötəbər təşkilat, digər 
beynəlxalq strukturlar çərçivəsində çox yaxşı əməkdaşlıq olacaqdır. Cənab Prezident, Sizi bir daha təbrik 
edirəm. Azərbaycanın Avropa Şurasına tamhüquqlu üzv qəbul edilməsi həqiqətən də həm sizin ölkəniz üçün, 
həm də bizim üçün çox böyük hadisədir.   
H e y d ə r  Ə l i y e v: Sağ olun, təşəkkür edirəm. Zənnimcə, keçmiş Sovetlər İttifaqına daxil olan ölkələr 
arasında ilk dəfə Latviya Avropa Şurası Nazirlər Komitəsinə sədrlik edir. Hesab edirəm ki, bu, ölkənizin 
demokratikləşdirilməsi üçün gördüyünüz işlərə verilmiş böyük qiymətdir. Sizə uğurlar diləyirəm. Arzu edirəm 
ki, Sizin rəhbərliyiniz altında Avropa Şurası üzvlərinin sayı daha da artsın.   
 
* * * 
 
Görüşün sonunda cənab İndulis Berzinş respublikamızın rəhbərinə xatirə hədiyyəsi təqdim etdi.   
Azərbaycan prezidenti Heydər Əliyev isə Nazirlər Komitəsinin sədrinə «Avropa Şurası və Azərbaycan: sülh, 
əmin-amanlıq və demokratiya naminə» kitabını bağışlayaraq dedi ki, bu, Avropa Şurası ilə indiyə qədərki 
əməkdaşlığımıza həsr olunub, o cümlədən sizin də Bakıya səfəriniz burada öz əksini tapıbdır.   
 
    * * * 
 
Elə həmin gün Strasburqda – Avropa sarayında Avropa Şurası Parlament Assambleyasının sədri lord Rassel 
Constonun və Avropa Şurası Nazirlər Komitəsinin sədri İndulis Berzinşin adından Azərbaycan Respublikasının 
Prezidenti Heydər Əliyevin şərəfinə rəsmi qəbul təşkil olundu.  
85 
 
Dövlətimizin başçısı qəbulda bir sıra ölkələrin parlament nümayəndə heyətlərinin üzvləri ilə görüşüb söhbət 
etdi. Müxtəlif ölkələrin siyasi xadimləri, səfirlər, diplomatlar prezident Heydər Əliyevə yaxınlaşaraq, 
Azərbaycanın Avropa Şurasına qəbul olunması münasibətilə onu təbrik edirdilər.   
86 
 
          
 
ĠNSAN HÜQUQLARI ÜZRƏ AVROPA MƏHKƏMƏSĠNĠN PREZĠDENTĠ  
LUÇĠUS VĠLDBAXER ĠLƏ  
GÖRÜġDƏ SÖHBƏT 
 
Strasburq 
 
25 yanvar 2001-ci il 
 
L u ç i u s   V i l d b a x e r: Cənab Prezident, Avropa ailəsinə xoş  gəlmisiniz. Azərbaycanın Avropa 
Şurasına üzv qəbul olunması münasibətilə Sizi  təbrik edirəm.   
Mən Sizi bir daha təbrik edirəm ki, insan hüquqları haqqında konvensiyanı da imzalamısınız.   
H e y d ə r   Ə l i y e v: Səmimi sözlərə görə sizə minnətdarlığımı bildirirəm.  
Bəli, biz insan hüquqları konvensiyasını imzaladıq. Bu gün Azərbaycanın Avropa Şurasına tamhüquqlu üzv 
qəbul olunması mərasimi çox böyük uğurla keçdi. Bu bizim ölkəmiz üçün tarixi hadisədir, həm də böyük 
məsuliyyətdir.   
L u ç i u s   V i l d b a x e r: İnsan hüquqları üzrə Avropa məhkəməsi Azərbaycanda hüquqi, demokratik, 
dünyəvi dövlət quruculuğu sayəsində həyata keçirilən islahatları yüksək dəyərləndirir.  
Cənab Prezident, hesab edirəm ki, Azərbaycanda məhkəmələr vasitəsilə böyük işlər görülməlidir. Amma onu 
da bildirməliyəm ki, Avropa Şurasına qəbul edilmiş Azərbaycandan yəqin ki, bəzi məhkəmə işləri gəlib bizə 
çatacaqdır. Çox güman ki, biz Azərbaycanda məhkəmələrin çıxardığı qərarlarda bəzi pozuntularla rastlaşacağıq 
və Sizə yeni qərarlar göndərməli olacağıq. Əvvəlcədən xahiş edirəm ki, belə hallar barədə Sizə məlumat 
veriləndə, onu dövlət işlərinə müdaxilə kimi qəbul etməyin.  
H e y d ə r  Ə l i y e v: Azərbaycan Avropa Şurasına daxil olanda biz bunların hamısını bilirdik. Biz Avropa 
Şurasına öz istəyimizlə daxil olmuşuq. Azərbaycan demokratik inkişaf yolu ilə gedir. Ölkəmizdə insan 
hüquqlarının təmin olunması üçün böyük işlər görülür.   
L u ç i u s   V i l d b a x e r: Görkəmli dövlət xadimi Heydər Əliyevin rəhbərliyi ilə Azərbaycanda 
demokratik islahatların həyata keçirilməsi sahəsində əldə edilmiş uğurlardan razılığımızı bildirirəm. Əmin 
olduğumu bildirirəm ki, insan hüquqları üzrə Avropa məhkəməsi ilə Azərbaycan arasında əməkdaşlıq 
möhkəmlənəcək və ildən-ilə daha da inkişaf edəcəkdir.  
 
* * *  
 
Cənab Vildbaxer Avropa Məhkəməsinin gördüyü işlər barədə dövlətimizin başçısına geniş məlumat verdi.   
Daha sonra Azərbaycan ilə Avropa Məhkəməsi arasında əməkdaşlığın perspektivləri barədə ətraflı fikir 
mübadiləsi aparıldı.   
 
 
 
 
 
87 
 
 
 
AZƏRBAYCAN PREZĠDENTĠ  
HEYDƏR ƏLĠYEVĠN VƏ ERMƏNĠSTAN PREZĠDENTĠ ROBERT KÖÇƏRYANIN  
BĠRGƏ MƏTBUAT KONFRANSI 
 
Strasburq, Avropa Şurasının binası 
 
25 yanvar 2001-ci il 
 
S u a l: Sualım hər iki prezidentədir. Bizdə olan məlumata görə, siz Strasburqdan dərhal sonra 
Parisə getməlisiniz, orada Fransa prezidenti Jak ġirakın iĢtirakı ilə danıĢıqlarınız olacaqdır. Bu 
danıĢıqlarda nələr müzakirə ediləcək və siz onlardan nə gözləyirsiniz?  
R o b e r t  K ö ç ə r y a n: Sabah iki prezidentin görüşü nəzərdə tutulub, bu məsələnin müzakirəsini davam 
etdirmək qərarını biz qəbul etmişik. Təbii ki, Qarabağ münaqişəsinin nizama salınması məsələsi müzakirə 
ediləcəkdir. Lakin mən burada, sadəcə olaraq, bundan artıq heç nə söyləyə bilmərəm.  
H e y d ə r  Ə l i y e v: Mən də onu deyə bilərəm ki, Parisdəki görüş Fransa prezidenti cənab Jak Şirakın 
təşəbbüsü ilə keçirilir. Bizim – hər iki prezidentin və Fransa prezidentinin  müzakirə etmək və fikir mübadiləsi 
aparmaq istədiyimiz başlıca məsələ Dağlıq Qarabağ münaqişəsinin sülh yolu ilə nizama salınması məsələsidir.   
S u a l: Mənim sualım Ermənistan prezidentinədir. Bu gün burada dəfələrlə deyildi ki, hər iki ölkənin 
Avropa ġurasına daxil olması Ermənistanla Azərbaycan arasındakı mövcud problemlərin müzakirəsi 
üçün əlavə imkan yaradacaqdır. Maraqlıdır, bu baxımdan siz cənab Əliyevin bu gün burada söylədiyi 
kifayət qədər sərt fikirləri, çıxıĢının kifayət qədər sərt ahəngini necə qiymətləndirirsiniz?  
R o b e r t  K ö ç ə r y a n: Hesab etmirəm ki, biz Avropa Şurasının tribunasını qladiatorlar tribunasına 
çevirməliyik. Mənə elə gəlir ki, bu gün baş vermiş hadisə hər iki dövlət üçün son dərəcə mühüm hadisə idi. Mən 
maksimum tarazlı şəkildə, bu gün salonda hökm sürən əhval-ruhiyyəyə, bu gün baş vermiş hadisənin – hər iki 
ölkənin Avropa Şurasına daxil olması hadisəsinin leytmotivinə müvafiq surətdə çıxış etməyə çalışdım. Yeri 
gəlmişkən, biz xeyli əvvəl qəbul olmağa hazır idik və məhz qonşu respublikada bəzi problemlər olduğundan 
qəbul edilməyimiz bir qədər uzandı. Əslinə qalsa, çıxışımdan məqsəd bu idi.  
S u a l: Cənab Köçəryan, ay yarım əvvəl siz Yunanıstanda idiniz. Siz ölkəni tərk edərkən Afina hava 
limanında mətbuat konfransı keçirdiniz. Bu mətbuat konfransını rəsmi televiziya da göstərdi. Jurnalistin 
«cənab Köçəryan, erməni soyqırımı tanındıqdan sonra müvafiq ərazi iddiaları və müxtəlif təzminatlarla 
bağlı nə kimi məsələlər qaldırılacaq?» sualına cavabında dediniz ki, 1915-ci il hadisələri ilə Sevr 
müqaviləsi arasında dəqiq hədd qoymaq lazımdır. Yəni, Türkiyəyə də, xarici dövlətlərə də qətiyyən aydın 
olmayacaq Ģeyləri Türkiyədən tələb etmək olmaz.     
Siz onu da əlavə etdiniz ki, bu məsələ ilk növbədə erməni diasporuna aiddir, Ermənistan isə hüquqi 
vahid kimi, nə isə tələb edə bilməz. Bu əlavə məsələləri, xüsusən də hansısa bank hesablarına, sığorta 
pullarına və sairəyə aid məsələləri məhz erməni diasporu qaldırır. Hesab edirəm ki, əgər tarixi perspek-
tivdən nəzər salsaq, onda bu, tarixən ilk açıq bəyanat idi. Lakin bu həm Türkiyə mətbuatı üçün, həm də 
diaspor üçün kifayət qədər təəccüblü idi. Ona görə də bu, mətbuatda özünün lazımi əksini tapmadı. Siz 
dediklərinizdə əvvəlkitək təkid edirsinizmi?   
R o b e r t  K ö ç ə r y a n: Bu, həqiqətən, sizin çıxışınız idi, lakin düşünmürəm ki, həmin çıxış bu gün 
Strasburqda baş vermiş  hadisələrlə bilavasitə bağlıdır. Mən Yunanıstandakı mətbuat konfransında, həqiqətən, 
müəyyən fikirlər söyləmişdim və əslində, bu nöqteyi-nəzərə tərəfdaram. Lakin mən burada jurnalistlərin 
diqqətini təfərrüatı ilə bilmədikləri məsələlərlə yayındırmaq istəmirəm.   
S u a l: Mənim sualım hər iki prezidentədir. Lütfən deyin, Fransaya səfərinizə bir gün qalmıĢ Rusiya 
Təhlükəsizlik ġurasının katibi Sergey Ġvanovun regiona gəlməsi təsadüfi idimi? Əgər təsadüfi deyildisə, o, 
Rusiyanın siyasi rəhbərliyi tərəfindən yeni sülh təĢəbbüsləri ilə gəlmiĢdimi? Əgər belədirsə, sizin onlara 
münasibətiniz necədir?  
R o b e r t  K ö ç ə r y a n: Zənnimcə, belə yüksək səviyyəli siyasətçilər, vəzifəli şəxslər heç yerə təsadüfən 
getmirlər. Aydındır ki, cənab İvanov Ermənistanda da, Azərbaycanda da təsadüfən olmamışdır: nizamasalma 
problemi müzakirə edildi. Rusiya Minsk qrupunun həmsədridir və bu prosesdə fəal iştirak edir. Əgər siz diqqət 
yetirmisinizsə, hər üç həmsədr bu gün burada, Strasburqdadır və onlar nizamasalma məsələsinə aid bəzi 
mövqeləri razılaşdırmaq üçün məqamdan istifadə etməyə çalışırdılar. Rusiyadan da, Amerikadan da, Fransadan 
da olan həmsədrlər buradadırlar. Odur ki, sabah nə olacaqsa, bu da razılaşdırılmış şəkildə həyata keçirilir və 
ondan bütün həmsədrlərin xəbəri var.   
H e y d ə r  Ə l i y e v: Əslinə qalsa, mən də təzə bir şey deməyəcəyəm. Çünki prezident Köçəryan bu barədə 
danışdı. Burada təsadüfilik yoxdur, Rusiya Amerika Birləşmiş Ştatları və Fransa ilə birlikdə Ermənistan–
88 
 
Azərbaycan, Dağlıq Qarabağ münaqişəsinin dincliklə nizama salınması üzrə Minsk qrupunun həmsədridir. 
Mənə elə gəlir ki, indi hər bir ölkə öz fəaliyyətini gücləndirir. Cənab İvanovun Ermənistanda da, Azərbaycanda 
da olması məhz bununla bağlı idi.   
S u a l: Mənim sualım cənab prezident Əliyevədir. Mən baĢqa bir təĢkilatın, hələlik qeyri-formal birlik 
olan GUÖAM-ın gələcəyi barədə soruĢmaq istərdim. Hələlik əməkdaĢlığın daha çox hərbi cəhəti görünür. 
Hər halda, müdafiə nazirləri mülki nazirlərdən daha tez-tez görüĢürlər. Bu isə Rusiyada müəyyən 
əsəbilik doğurur.      
H e y d ə r  Ə l i y e v: Yeri gəlmişkən, deməliyəm ki, bu təşkilat – GUÖAM  1997-ci ildə məhz burada, 
Strasburqda meydana gəlmişdir. O vaxt biz – dörd respublikanın prezidentləri problemlərimizin ümumiliyi 
baxımından ən çox iqtisadiyyatla bağlı bəzi məsələlər, habelə bəzi digər məsələlər barəsində fikir mübadiləsi 
apararaq, belə bir təşkilat yaratmağı qərara aldıq, sonralar isə bu təşkilata Özbəkistan da daxil oldu. Lakin bu 
təşkilat sizin dediyiniz kimi, təkcə hərbi sahədə deyil, bütün sahələrdə əməkdaşlıq məqsədi daşıyır. Mən 
deməzdim ki, müdafiə nazirləri qalanlarından daha tez-tez görüşürlər. Görüşlər, necə deyərlər, fürsət düşdükdə, 
bütün səviyyələrdə keçirilir. Burada hər hansı bir digər təşkilata qarşı heç nə yoxdur və qoy heç kim bundan 
narahat olmasın.   
S u a l: Dağlıq Qarabağ münaqiĢəsinin nizama salınması üçün Ermənistanı hansı Ģərtlər qane edir? 
Bu məsələni həll etməyə məhz nə mane olur? Ermənistan Azərbaycanın ərazi bütövlüyünü tanımaq üçün 
özündə təpər tapmağa hazırdırmı?   
R o b e r t  K ö ç ə r y a n: Özündə təpər tapmaq nə deməkdir? Dağlıq Qarabağ Respublikasının baş tutmuş 
dövlətçiliyini tanıyıb-tanımamaq üçün Azərbaycan özündə təpər tapmaqda sərbəstdir. Yəni, məncə, sualın 
qoyuluşu, hər halda, bir qədər başqa cür olmalıdır. Biz, fikirimizcə, münaqişənin nizama salınmasının əsasını 
təşkil etməli olan başlıca prinsipləri açıqlamışıq. Bu, hər şeydən əvvəl, münaqişə tərəflərinin bərabərhüquqlu 
subyekt olması, ikincisi, Dağlıq Qarabağ Respublikasının anklav kimi mövcudluğunun mümkünsüzlüyü 
barədədir. Üçüncü prinsip də var – bu, təhlükəsizlik məsələsidir və belə deyək, hamıya aiddir. Təhlükəsizliyə 
təminatlar və bu təminatların həyata keçirilməsi üçün beynəlxalq birliyin güclü imkanları gərəkdir. Əslində, 
bizim prinsiplərimiz, bax, bunlardan ibarətdir. Ermənistan bu çərçivədə çoxsaylı kombinasiyalara və variantlara 
getməyə hazırdır.   
S u a l: Cənab Köçəryan, siz dediniz ki, Ermənistan yeni Avropanın yaradılması üçün lazımi Ģəraiti 
nəzərə alaraq, onun yaradılmasında iĢtirak etmək istərdi. Çox maraqlıdır, Ermənistan Azərbaycanın 
sərhədini pozduğu və onun ərazisinin 20 faizini iĢğal etdiyi halda, bunu necə edə bilər?   
R o b e r t  K ö ç ə r y a n: Əvvəla, 20 faizini yox, indi mən hansısa nisbətlərə varmaq istəmirəm. Söhbət 
ondan gedir ki, iki il əvvəl Minsk qrupu ümumi dövlət barədə təklif irəli sürmüşdü. Əgər bu təklifi münaqişənin 
bütün tərəfləri qəbul etsəydi – hər iki erməni tərəfi onu qəbul etmişdi – onda sizin dediyiniz problem bu gün, 
sadəcə, olmazdı. Bu problemi həll etməyə və bunu demokratik dövlət quruculuğu ilə bağlamağa imkan 
var...düşünmürəm ki, bu dəqiqdir, zənnimcə, bu, demokratik prosesləri – indiki halda sizin tərəfinizdən – bir 
növ özünəməxsus tərzdə qavramaq deməkdir.   
S u a l: Mənim sualım hər iki prezidentədir. Deyə bilərsinizmi, siz nizamasalmanın prinsipləri 
haqqında saziĢin imzalanmasına nə vaxt hazır olacaqsınız? Mən bilən, beynəlxalq birliyin səbri o qədər 
də hədsiz deyildir.     
R o b e r t  K ö ç ə r y a n: İrəliləməyin sürətindən danışmaq xeyli çətindir. Amma hesab edirəm ki, biz 
kifayət qədər böyük yol keçmişik. İndi biz – mən də, prezident Əliyev də tərəflərin mövqelərini kifayət qədər 
yaxşı təsəvvür edirik və zənnimcə,  danışıqları, necə deyərlər, özümüz apara bilərik. Bizim dəlillərimizə nə kimi 
cavab veriləcəyini mən təxminən bilirəm. Əminəm ki, Azərbaycanın qaldıracağı bəzi məsələlər barəsində 
mənim mümkün dəlillərimi Heydər Əliyeviç də gözəl təsəvvür edir.  
Məsələ həqiqətən qarşılıqlı kompromis adlandırılacaq orta mövqeyi harada axtarıb tapmaqdadır. Əlbəttə, bu 
qarşılıqlı kompromis elə olmalıdır ki, o, Ermənistanda da, Azərbaycanda da, Dağlıq Qarabağda da cəmiyyətin 
bu kompromisi qəbul etməsinə imkan versin. Cəmiyyət bu kompromisin dərəcəsini qəbul etməyə qadir 
olmalıdır, əks halda, sadəcə olaraq, bir qərar əldə edilməyəcəkdir. Bu isə yeni münaqişələrə, yeni problemlərə 
gətirib çıxaracaqdır. İndi mən sürəti proqnozlaşdırmayacağam, hərçənd hesab edirəm ki, biz münaqişənin 
həllinə kifayət qədər yaxınıq. Bu mənim şəxsi qənaətimdir.   
H e y d ə r  Ə l i y e v: Təkcə beynəlxalq birlik deyil, biz hamımız, zənnimcə, Ermənistan da, xüsusən 
münaqişədən ciddi zərər çəkmiş Azərbaycan da onun tezliklə həllini gözləyir. Özü  də – mən nəzərə çatdırıram 
– məhz dinc yolla. 1999-cu ilin əvvəllərindən bəri Ermənistan prezidenti ilə Azərbaycan prezidenti arasında 
keçirilən görüşlər, danışıqlar müəyyən ümid verir. Hərçənd qətiyyən hesab etmirik ki, – məsələn, mən belə  
düşünürəm, zənnimcə, prezident Köçəryan da belə düşünür – biz ATƏT-in Minsk qrupunu əvəz edə bilərik. Sa-
dəcə olaraq, görüşlərimiz və danışıqlarımız zamanı biz, həqiqətən, elə kompromislər axtarırıq ki, onları Azər-
baycanda da, Ermənistanda da cəmiyyət qəbul edə bilsin. Açığını deyəcəyəm, bu, ağır, çətin məsələdir. Lakin 
89 
 
bununla yanaşı, hesab edirəm ki, biz bundan sonra da irəliləməliyik. Kompromislərlə əlaqədar bir nəticə hasil 
olsa, onda biz məsələnin həllinə, həqiqətən, çox yaxınlaşa bilərik.   
S u a l: Sualım cənab Əliyevədir. Türkiyənin Ermənistana qarĢı «soyqırımını» tanımıĢ Fransa 
parlamentində səsvermə məsələsinə münasibətinizi bilmək istərdim. Köçəryanın mövqeyini hamı bilir, 
ona görə də bu sualı ona vermirəm.   
H e y d ə r  Ə l i y e v: Bilirsiniz, mənim buna münasibətim mənfidir, ona görə ki, heç bir dövlətin başqa 
dövlətlərin işlərinə qarışmağa haqqı yoxdur. Fransa böyük dövlətdir, lakin Türkiyə də öz ənənələri, öz 
xüsusiyyətləri olan müstəqil ölkədir. Tarixin bu cür məsələləri bir və ya digər parlamentdə səsvermə ilə həll 
edilmir. Hesab edirəm ki, – mən bu barədə prezident Şirakla  da danışdım – bu, hər hansı digər ölkə üçün, 
ümumiyyətlə, icbari hüquqi əhəmiyyətə malik olmaqdan çox, ən əvvəl, Fransadan ötrü daxili siyasi xarakter 
daşıyır. Mənim rəyim mənfidir.      
R o b e r t  K ö ç ə r y a n: Avropa inteqrasiyasının bütün məntiqi məhz bundadır ki, insan hüquq və 
azadlıqları məsələləri, humanitar məsələlər bu və ya digər ölkənin daxili məsələləri ola bilməz. Biz məhz ona 
görə buradayıq ki, belə hesab etməliyik. Ona görə də hesab edirəm ki, Fransa parlamenti tarixi hadisələrə, 
həqiqətən, düzgün qiymət vermişdir.   
H e y d ə r  Ə l i y e v: Mən, hər halda, onu da deməliyəm ki, müasir Avropada vətəndaşların hüquqlarına 
aid nə varsa, bunların hamısı 1915-ci ilə deyil, məhz müasir Avropaya aiddir. Onda dünya bambaşqa idi, 
Avropa Şurası yox idi, insan hüquqları yox idi, demokratiya da, çox şeylər də yox idi. Odur ki, bunları 
eyniləşdirmək olmaz.  
S u a l: Sualım cənab Əliyevədir. Cənab Prezident, Siz hərbi əməliyyatlar nəticəsində meydana gəlmiĢ 
azərbaycanlı qaçqınlardan danıĢdınız. Amma qəribədir ki, Siz Bakıdan keçmiĢ Sovet Ġttifaqının hər 
yerinə səpələnmiĢ 300 min qaçqın ermənini xatırlamadınız. Onlar özlərinin bütün əmlakını, keçmiĢini bu 
ölkədə qoyub getməyə məcbur oldular. Sizə elə gəlmirmi ki, bu ermənilərin də problemlərini həll etmək 
lazımdır? Siz Qarabağın muxtariyyətindən danıĢırsınız, amma yalnız ermənilərin yaĢadığı bu bölgə 
tarixən təĢəkkül tapmıĢ bölgədir və Sizə elə gəlmirmi ki, necə deyərlər, daha bir mərhələ keçib, 
Azərbaycanın iki hissəsi arasında bir növ iki hissədən ibarət birgə dövlət yaratmaq olardı?   
H e y d ə r  Ə l i y e v: Əlbəttə, üzr istəyirəm, lakin deməliyəm ki, bu sualda qərəz hiss edirəm. Əvvəla, 
haradan nə qədər adamın qovulduğundan danışmalı olsaq, onda görərik ki, məhz azərbaycanlılar Ermənistandan 
zorakılıqla qovulmuşlar, bundan sonra isə hərbi əməliyyatlar başlanmış və Azərbaycanda yaşayan ermənilər 
qovulmuşlar, köçüb getmişlər. Nəzərinizə çatdırım ki, Bakıda heç zaman 300 min erməni yaşamayıbdır. Siz 
gərək bu rəqəmləri dəqiq biləsiniz.   
O ki qaldı qaçqınlara, müqayisə edin, ermənilərlə azərbaycanlıların birgə yaşadıqları Dağlıq Qarabağdan 
əlavə, Dağlıq Qarabağın ətrafındakı 7 rayon işğal olunmuşdur, bu rayonların əhalisinin ümumi sayı təqribən 
700–800 min nəfərdir, bəlkə bir qədər artıq və ya azdır. Odur ki, əgər biz bu fikrin üzərində dayansaq, nə qədər 
adamın haradan və necə qovulduğundan danışsaq, onda məsələni həll edə bilmərik. Gerçəklik ondan ibarətdir 
ki, Azərbaycanın ərazisi işğal edilmişdir. Gerçəklik, bax, budur. Ermənistan ərazisinin bir metri də heç kim 
tərəfindən işğal olunmayıbdır, gerçəklik belədir. Bir sözlə, biz bu məsələləri kəskinləşdirməməliyik, o mənada 
ki, bu dövr çoxdan keçmişdir və siz aranı qızışdırmaqla məşğul olmamalısınız. Biz məsələnin həlli yolunu 
tapmalıyıq və prezident Köçəryanla görüşlərimiz, danışıqlarımız zamanı belə də edirik.    
S u a l: Biz müsibətləri müqayisə etmirik, lakin bir müsibətdən söhbət gedirsə, o biri müsibəti də 
xatırlamaq lazımdır. Mən hansısa qızıĢdırıcı mövqe tutmuram, obyektiv olmağa çalıĢıram. Əgər söhbət 
bir müsibətdən gedirsə, mütləq o biri müsibətdən də daıĢmaq gərəkdir.  
H e y d ə r  Ə l i y e v: Hərə öz müsibətindən danışır.  
R o b e r t  K ö ç ə r y a n: Mən həqiqətən deyirəm ki, biz gələcəyə baxmalıyıq. Sadəcə olaraq, kiçik bir 
arayış vermək istəyirəm. Sumqayıt hadisələri 1988-ci ilin fevralında baş vermişdir.  
S u a l: Sual hər iki prezidentədir. Cənab Əliyev, xahiĢ edirəm deyəsiniz, GUÖAM  ölkələri arasında 
azad ticarət zonası haqqında saziĢ, Sizcə, nə vaxt imzalana bilər? Cənab Köçəryana sual: GUÖAM-a 
qoĢulmaq Ermənistanın planlarına daxildirmi?  
H e y d ə r  Ə l i y e v: Biz  GUÖAM  çərçivəsində deyil, Müstəqil Dövlətlər Birliyi çərçivəsində azad 
ticarət zonası haqqında saziş imzalamağa çalışırıq. Yeri gəlmişkən, Azərbaycan bu barədə öz müsbət rəyini artıq 
çoxdan bildiribdir–sənədi imzalamış və ratifikasiya etmişdir. Odur ki, bu bizdən asılı deyildir. Bu sualı daha çox 
Rusiyaya ünvanlamaq lazımdır.   
R o b e r t  K ö ç ə r y a n:  Ermənistanın GUÖAM-a daxil olmağı istəyib-istəməməsi barədə deyim ki, 
Ermənistanın xarici siyasətinin gündəliyində belə bir məsələ yoxdur.   
S u a l: Sual hər iki prezidentədir. Avropa ġurasında bəzi adamlar istəyirlər ki, Avropa ġurası 
Qarabağ məsələsində vasitəçi rolunu oynasın. Sizə elə gəlmirmi ki, həddindən çox vasitəçi olacaq və 
məsələnin həllinə yaxınlaĢmaq əvəzinə, hər Ģey mürəkkəbləĢəcək, ona görə ki, sonra müxtəlif xarakterli 
həddindən çox bəyanatlar olacaqdır? Bu, nizamasalma proseslərinə mane ola bilər.  
90 
 
R o b e r t  K ö ç ə r y a n: Həqiqətən, çox sayda vasitəçilərin olması sanki münaqişə tərəflərinə müxtəlif 
variantlara əl atmağa, kiminsə təklifi çox xoşa gəlmirsə, bir vasitəçidən üz çevirib digərinə üz tutmağa imkan 
verir. Çox faydalıdır ki, son bir neçə ildə Minsk qrupunun həmsədrləri müntəzəm işləyirlər və ümumiyyətlə, 
bütün təkliflər birlikdə götür-qoy edilmişdir. Biz bunu, həqiqətən, qiymətləndiririk.   
O ki qaldı Avropa Şurasına, Avropa Şurası belə təkliflə çıxış etməyibdir. Sadəcə deyirlər ki, əgər nədəsə 
faydalı ola biləriksə, bizə bel bağlayın, sizə razılığa gəlməyinizə kömək etmək üçün bizdən asılı olan hər şeyi 
edərik. Yəni bu, mane ola biləcək hansısa məxsusi, müstəqil vasitəçilik xətti deyildir. Əksinə, bu, güman edirəm 
ki, indi danışıqlar prosesində mövcud olan vəziyyəti tamamlaya bilər.   
H e y d ə r  Ə l i y e v: Minsk qrupu, onun həmsədrləri 1992-ci ildən başlayaraq böyük iş görmüşlər və 
görürlər. Biz bunu  etiraf etməli və qiymətləndirməliyik. Amma bu başqa məsələdir ki, həmin iş hələlik nəticə 
verməyibdir və ona görə də Ermənistan və Azərbaycan prezidentləri arasında bilavasitə görüşlərə zərurət 
yaranmışdır.     
Hərçənd bu da Minsk qrupunun fəaliyyəti ilə paralel  gedir və Minsk qrupunun həmsədrlərinə görüşlərimiz, 
söhbətlərimiz, müzakirə etdiyimiz məsələlər barəsində, əsasən, məlumat verilmişdir.   
Digər təşkilatlara gəldikdə, məsələn, mən, əlbəttə, hesab edirəm ki, bu məsələni kimlər həll edə bilərsə, onlar 
da həll edir. Biz bu məsələni real surətdə ədalətlə, dincliklə həll edə biləcək hər hansı beynəlxalq təşkilata 
hədsiz minnətdar olarıq. Avropa Şurası, həqiqətən, bu işlə məxsusi məşğul olmaq barədə məsələ qoymur. Onlar 
deyirlər ki, istəyirsinizsə, biz bu məsələdə sizə kömək edə bilərik. Yeri gəlmişkən, deməliyəm ki, bu gün, 
Ermənistanın, Azərbaycanın Avropa Şurasına qəti surətdə qəbul edildiyi bir vaxtda, zənnimcə, Avropa Şurasına 
yaraşmaz ki, onun iki üzvü – Ermənistan və Azərbaycan bundan sonra da hərbi münaqişə vəziyyətində olsunlar.   
S u a l: Məlumdur ki, Ermənistan uzun müddət Rusiyada hərbi müttəfiq hesab edilmiĢdir və hesab 
edilir, bu barədə müvafiq müqavilə var. Prezident Putinin bu yaxınlarda Azərbaycana səfəri və Sizin 
onunla danıĢıqlarınız Azərbaycanı Rusiyanın hansısa Ģəkildə hərbi müttəfiqi etmiĢdirmi? Bu, Ermənis-
tanda narazılığa və ya narahatlığa səbəb olmayıbmı? Sonuncu sual cənab Ermənistan prezidentinədir.   
H e y d ə r  Ə l i y e v: Rusiya prezidenti Putinin Çinə, Şimali Koreyaya və bəzi digər ölkələrə səfərləri bu 
ölkələri Rusiyanın hərbi müttəfiqi etmişdirmi? Yox. Buna görə də hesab etmək olmaz ki, hər bir səfərin 
nəticəsində hərbi ittifaq yaradılmalıdır. Məsələn, mən bu fikirdəyəm ki, ümumiyyətlə, hərbi ittifaqlar 
olmamalıdır. Əgər bütün ölkələr sülhə doğru gedirsə, onlar hərbi ittifaqlardan imtina etməlidirlər, müharibədən 
imtina etməlidirlər, silahlardan imtina etməlidirlər, onlar sülhə, həqiqətən, real surətdə nail olmalıdırlar. Amma 
əgər, bir tərəfdən, hər bir ölkə sülh niyyətində olduğunu elan edirsə və hər hansı digər ölkə ilə hərbi ittifaq 
bağlayırsa, deməli, ikili siyasət yeridir.  Hesab edirəm ki, prezident Putinin Azərbaycana səfəri çox mühüm, çox 
faydalı olmuşdur və əminəm ki, bu səfər Rusiya ilə Azərbaycan arasında münasibətlərin daha da inkişaf 
etməsində, əməkdaşlığımızın genişlənməsində çox mühüm rol oynayacaqdır. Əməkdaşlığın hərbi ittifaqdan 
daha çox vacib olan çoxlu cəhətləri var.   
R o b e r t  K ö ç ə r y a n: Biz bu səfərə Qarabağ probleminin tənzimlənməsi baxımından müsbət yanaşırıq. 
Hesab edirik ki, əgər Azərbaycanla Rusiya arasında münasibətlər yaxşılaşsa, qarşılıqlı etimad daha yüksək 
səviyyədə olsa, onda danışıqlar prosesində vasitəçiyə münasibət də, təbii ki, daha obyektiv, daha müsbət olacaq, 
ümumən, Azərbaycan cəmiyyəti tərəfindən daha müsbət qəbul ediləcəkdir. Bu baxımdan səfəri müsbət 
qiymətləndiririk. Ümumiyyətlə isə, hər bir ölkənin özü həll etməlidir. Prezidentlər haraya və necə getməyi və 
hansı müqavilələri imzalamağı özləri ikitərəfli səviyyədə həll edirlər. Biz buna sakit baxırıq.     
S u a l: Sual hər iki prezidentədir. 1996-cı ildən, Lissabon görüĢündən sonra Qarabağ münaqiĢəsinin 
nizama salınmasının üç prinsipi müəyyən edilmiĢdir. Bizə məlumdur ki, ərazi bütövlüyü, diplomatik yolla 
nizamasalma – indi bu sahədə iĢlər görülür – və Sovet Ġttifaqının süqutundan sonra müəyyən edilmiĢ 
sərhədlər bir daha dəyiĢdirilməməlidir. Sualım belədir. Siyasətdə realistlər olaraq siz dərk edirsinizmi ki, 
bu sərhədlərə, həqiqətən, toxunulmamalıdır, ona görə ki, 54 ölkə «bəli, biz buna razıyıq» demiĢdi, 
Ermənistən isə təklikdə qalmıĢdı? Digər tərəfdən, sizə elə gəlmirmi ki, Minsk qrupunun unutduğu həmin 
diplomatik qərar, ümumi dövlət barəsində əvvəlki təkliflər məhz həmin səbəblərə görə uğursuzluğa 
məruz qalmıĢdır? Ġstərdim ki, indi siz diplomatcasına deyil, açıq və səmimi cavab verəsiniz.   
H e y d ə r  Ə l i y e v: Həqiqətən, 1996-cı ilin dekabrında ATƏT-in Lissabon zirvə görüşü keçirilmiş və 
orada Ermənistan–Azərbaycan münaqişəsini dincliklə nizama salmaq məsələsi gündəlikdə çox kəskin şəkildə 
dururdu. Yekun sənədi üçün qabaqcadan hazırlanmış nizamasalma formulunu Ermənistan qəbul etmədi. Yekun 
sənədinə qeyd nəzərdə tutulurdu ki, bu bizi qane edə bilməzdi. Buna görə də Azərbaycan ATƏT-in Lissabon 
zirvə görüşünün bütün yekun sənədi barədə konsensusdan imtina etməli oldu. Onda formul təklif edildi və 
doğru dediniz ki, Ermənistandan savayı, ATƏT-in üzvü olan 54 ölkənin  53-ü imzaladı, bununla razılaşdı. 
Orada Azərbaycanın və Ermənistanın ərazi bütövlüyünün tanınması, Dağlıq Qarabağa Azərbaycanın tərkibində 
yüksək özünüidarə statusu verilməsi və Dağlıq Qarabağın bütün əhalisinin – həm erməni, həm də azərbaycanlı 
əhalisinin təhlükəsizliyinin təmin edilməsi nəzərdə tutulurdu. Biz bununla razılaşdıq, Ermənistan tərəfi isə 
razılaşmadı.  
91 
 
Lissabon zirvə görüşündən sonra Minsk qrupu həmsədrlərinin tərkibi dəyişdi, yəni, Rusiya ilə birlikdə 
Amerika Birləşmiş Ştatları və Fransa da həmsədr oldular. O vaxtadək onlar həmsədrlər deyildilər. Beləliklə, 
1997-ci il ərzində həmsədrlər iki təklif irəli sürmüşdülər. Onlardan biri məsələnin bütöv halda, ikincisi isə 
mərhələ-mərhələ həll edilməsi barədə idi. Azərbaycan həm birinci, həm də ikinci təklifi danışıqlar üçün əsas 
kimi qəbul etdi. Ermənistan birinci təklifi qəbul etmədi. Bununla əlaqədar ikinci təklif, məsələnin mərhələ-
mərhələ həll edilməsi təklifi meydana gəldi. Lakin Ermənistan sonra bu təklifi də qəbul etmədi. Sonra, artıq 
1998-ci ildə danışıqlar prosesi ləngidi və «ümumi dövlət» formulu meydana gəldi. Bax, məhz onda bu «ümumi 
dövlət» formulu Ermənistan tərəfindən qəbul olundu, amma Azərbaycan onu qəbul etmədi. Sadəcə desək, hesab 
2:1 Azərbaycanın xeyrinədir, yəni, Azərbaycan iki təklifi qəbul etdi, Ermənistan qəbul etmədi və üç təklifdən 
birini Ermənistan da qəbul etmədi, Azərbaycan da.  
Sonda demək istəyirəm ki, dünyanın bütün ölkələrinin ərazi bütövlüyü, sərhədlərinin toxunulmazlığı 
məsələsi, həqiqətən, beynəlxalq hüququn əsas məsələsidir. Təəssüf ki, biz bu hüququ indiyədək heç kimə sübut 
edə bilmirik.      
R o b e r t  K ö ç ə r y a n: Mən bu məsələyə əlavə edəcəyəm. Əvvəla, bu, ATƏT-in qərarı deyildi. Bu, 
sədrlik edənin bəyanatı idi. ATƏT çərçivəsində qərar konsensusla qəbul olunduğundan, Ermənistan belə bir 
qərarın qəbulunda, təbii ki, iştirak edə bilməzdi. İkincisi, mənə elə gəlir ki, burada məsələ xeyli mürəkkəbdir. 
Yəni, ərazi bütövlüyü ilə xalqın öz müqəddəratını təyin etməsi, beynəlxalq hüquqda eyni mənalı olan prinsiplər 
arasında tarazlığı necə tapmalı? Aydındır ki, ərazi bütövlüyü prinsipi demokratiyanın inkişaf etmədiyi ölkələrə 
kütləvi cinayətlər və soyqırımları üçün çox vaxt bəraət olur. Bununla əlaqədar mən, sadəcə olaraq, bu problemə 
həmin nöqteyi-nəzərdən baxmağı təklif edərdim.   
Bizim də ərazimiz var, Ermənistan da öz ərazi bütövlüyündə maraqlıdır və təbii ki, biz, ümumiyyətlə, bu 
prinsipin əleyhinə ola bilmərik. Lakin hesab edirik ki, öz müqəddəratını təyin etmək hüququ Dağlıq Qarabağda 
qanuni surətdə həyata keçirilmişdir. Üstəlik, kompromisimiz bundan ibarətdir ki, buna baxmayaraq, biz bu iki 
prinsip arasında kompromis tapmaq imkanlarını axtarırıq. Bizə təklif olunan ümumi dövlət ideyası  da məhz 
həmin düzgün kompromisi tapır.   
S u a l: Mən cənab Köçəryana sual vermək istərdim. Yenə də həmin problemə, erməni soyqırımı 
deyilən məsələyə qayıdıram. Ermənistan ərazi baxımından kompensasiya tələb etmək niyyətindədirmi?   
R o b e r t  K ö ç ə r y a n: Bu sual lap əvvəldə bir qədər geniş şəkildə verilmişdi. Sual iki dəfə səslənsə də, 
mən ona, hər halda, cavab verəcəyəm.   
Türkiyədə bu hadisə 1915-ci ildə baş vermişdir. Lakin söhbət prinsipcə təkcə həmin ildən getmir, bu, çox-
çox əvvəllər, hələ XIX əsrin axırlarından başlanmış, Türkiyənin daxilində baş vermişdi. Soyqırımının tanınması 
prosesi ilə əlaqədar, məncə, indi Ermənistanın bir dövlət olaraq Türkiyəyə qarşı ərazi iddiaları sürmək imkanları 
və hüququ yoxdur. Lakin soyqırımından şəxsən zərər çəkmiş vətəndaşların fərdi qaydada kompensasiya tələb 
etməyə haqqı var. Bununla əlaqədar necə hərəkət etmək artıq onların öz işidir. Sonra, Türkiyənin Avropa 
Birliyində üzvlüyü Avropa məhkəmələrinə müraciət etmək, hansısa kompensasiyalar tələb etmək imkanını da 
nəzərdə tutacaqdır. Lakin təkrar edirəm, bu həmin hadisələrin gedişində zərər çəkmiş adamların və ya onların 
varislərinin işidir.   
Ərazi problemi başqa müstəvidədir. O, Sevr müqaviləsi ilə bağlıdır. Bu məsələnin mətləbə dəxli yoxdur və 
indi mən onu müzakirə etməyi, sadəcə olaraq, lazım bilmirəm.           
92 
 
  
 
AZƏRBAYCAN RESPUBLĠKASININ PREZĠDENTĠ HEYDƏR ƏLĠYEVĠN VƏ ERMƏNĠSTAN 
PREZĠDENTĠ ROBERT KÖÇƏRYANIN TƏKBƏTƏK GÖRÜġÜ   
 
Paris, «Marini» sarayı   
 
26 yanvar 2001-ci il 
 
Ermənistan–Azərbaycan, Dağlıq Qarabağ münaqişəsinin sülh yolu ilə həll olunması məsələsi barədə 
ətraflı müzakirə aparan prezidentlər kompromis variantların axtarılıb tapılması barədə dialoqların davam 
etdirilməsinin vacib olduğunu bildirdilər.   
ATƏT-in və onun Minsk qrupu həmsədrlərinin Ermənistan–Azərbaycan münaqişəsinin sülh yolu ilə aradan 
qaldırılması sahəsində fəaliyyətini nəzərdən keçirən dövlət başçıları bu istiqamətdə səylərin daha da 
sürətləndirilməsinin zəruriliyini vurğuladılar, Minsk qrupu çərçivəsində və birbaşa aparılan danışıqların 
bundan sonra da davam etdirilməsi haqqında yekdil fikirdə olduqlarını təsdiq etdilər.    
Prezidentlər bildirdilər ki, münaqişənin həlli üçün hər iki tərəfin milli mənafelər naminə konstruktiv mövqe 
tutması, tam sülh əldə edilənədək atəşkəs rejiminin saxlanması zəruridir.   
                        
     
93 
 
 
 
AZƏRBAYCAN PREZĠDENTĠ HEYDƏR ƏLĠYEVĠN, FRANSA PREZĠDENTĠ JAK ġĠRAKIN 
VƏ ERMƏNĠSTAN PREZĠDENTĠ  
ROBERT KÖÇƏRYANIN GÖRÜġÜ   
 
Paris, Yelisey sarayı  
 
26 yanvar 2001-ci il 
 
Azərbaycan prezidenti Heydər Əliyev və Ermənistan prezidenti Robert Köçəryan ilə görüşündən məmnun 
qaldığını bildirən cənab Jak Şirak Cənubi Qafqazın bu iki respublikasının Avropa Şurasına tamhüquqlu üzv 
qəbul olunması münasibətilə dövlət başçılarını ürəkdən təbrik etdi, Azərbaycanın və Ermənistanın Avropa 
ölkələri ailəsinə daxil olmasını tarixi hadisə kimi qiymətləndirdi.  
Azərbaycan prezidenti Heydər Əliyev Fransaya rəsmi səfərə dəvət edildiyinə, keçirilmiş görüşlərə, aparılmış 
danışıqlara görə, Azərbaycanın Avropa Şurasına tamhüquqlu üzv qəbul olunmasında Fransanın və şəxsən 
prezident Jak Şirakın dəstəyinə görə təşəkkürünü bildirdi.  
İki saat çəkən görüş zamanı Ermənistan–Azərbaycan, Dağlıq Qarabağ münaqişəsinin sülh yolu ilə aradan 
qaldırılması məsələsinin müzakirəsinə geniş yer ayıran dövlət başçıları Azərbaycan və Ermənistan prezidentləri 
arasında birbaşa görüşlərin davam etdirilməsinin vacibliyini bir daha vurğuladılar.  
Prezidentlər ATƏT-in Minsk qrupunun həmsədri olan ölkələrin münaqişənin sülh yolu ilə tezliklə həlli 
sahəsində öz səylərini daha da gücləndirməsinin zəruriliyini təsdiq etdilər.  
Prezident Heydər Əliyev  görüşün təşkilinə, səmərəli və geniş fikir mübadiləsinə görə Fransa prezidenti 
cənab Jak Şiraka təşəkkür etdi və əmin olduğunu bildirdi ki, ATƏT-in Minsk qrupunun həmsədri kimi, Fransa 
Ermənistan – Azərbaycan, Dağlıq Qarabağ münaqişəsinin sülh yolu ilə tam həll edilməsi üçün öz səylərini 
davam etdirəcəkdir.   
Dövlətimizin başçısı bu görüşün Azərbaycan üçün böyük əhəmiyyət kəsb etdiyini xüsusi vurğuladı və 
ümidvar olduğunu bildirdi ki, Paris danışıqları münaqişənin aradan qaldırılmasında irəliləyişə nail olmağa 
imkan yaradacaqdır.  
 
 
BĠRGƏ MƏTBUAT KONFRANSINDA BƏYANATLA ÇIXIġLAR 
 
Fransa Prezidenti Jak ġirakın bəyanatı 
 
Xanımlar və cənablar!  
Bizim çox xoş, faydalı söhbətimiz oldu. Azərbaycanın və Ermənistanın Avropa Şurasına qəbul olunması 
münasibətilə prezidentləri – Əliyevi və Köçəryanı qəbul etməyimə şadam. Mən onları Avropa Şurasına qəbul 
olunmaq münasibətilə təbrik etdim və bildirdim ki, bu, Qafqazın demokratikləşməsinə sübutdur.   
Bu münasibətlə hər iki prezidentlə söhbət etmək imkanından çox şad oldum. Təbii ki, söhbətdə iki ölkə 
arasında münaqişəyə də toxunuldu. Biz bu məsələ barəsində ümumi xarakterli fikir mübadiləsi apardıq. Fikir 
mübadiləsi çox səmimi şəraitdə keçdi. Ürəkdən arzu etdiyimi bildirmək istərdim ki, Amerika Birləşmiş Ştatları 
və Rusiya ilə birlikdə Fransanın da daxil olduğu Minsk qrupunun təsiri ilə münaqişə imkan daxilində tezliklə, 
mümkün qədər qısa müddətdə həll olunsun. Mən  müvəffəqiyyətə əmin olduğumu hər iki prezidentə bildirmək 
istərdim. Qarşıda iki prezident arasında yeni ikitərəfli görüşlər durur, qarşıda Minsk qrupunun görüşü durur, bu 
görüş zamanı konkret nəticələr əldə ediləcəyini gözləmək olar. Mən səmimi-qəlbdən arzu etmək istərdim ki, 
mümkün qədər tezliklə uğur qazanılsın və proses müvəffəqiyyətlə nəticələnsin.   
 
Azərbaycan Prezidenti Heydər Əliyevin bəyanatı 
 
Hörmətli xanımlar və cənablar!  
Mən çox böyük məmnunluq duyuram ki, bu gün beş saatdan artıqdır Yelisey sarayında, Parisdəyəm və 
prezident Şirakın bu qədər vaxtını almışam. Cənab Prezident, məni Fransaya rəsmi səfərə dəvət etdiyinizə görə 
də – bizim çox maraqlı söhbətlərimiz və görüşlərimiz oldu – bu gün bizə,  mən Azərbaycanı nəzərdə tuturam, 
eləcə də Ermənistana – düşünürəm ki, prezident Köçəryan da belə hesab edir – xeyli vaxt ayırdığınıza görə Sizə 
təşəkkür edirəm.      
Azərbaycanın Avropa Şurasına qəbul edilməsi xalqımız üçün, müstəqil ölkəmiz üçün tarixi əhəmiyyətli 
hadisədir. Bu işdə bizə kömək göstərdiklərinə və dəstək verdiklərinə görə cənab prezident Jak Şiraka və 
94 
 
Fransanın Avropa Şurasındakı bütün nümayəndələrinə təşəkkür etmək istəyirəm. Bunun da müəyyən dərəcədə 
rəmzi mənası var ki, bu gün biz cənab prezident Şirakla bu hadisəni, necə deyərlər, qeyd edirik.   
Əlbəttə, biz Avropa Şurasında Azərbaycanın qarşısında duran vəzifələr barəsində də çox faydalı fikir 
mübadiləsi apardıq. Mən bir daha bildirmək istəyirəm ki, biz Avropa Şurasında fəal iştirak etmək və Fransa ilə 
hər cəhətdən əməkdaşlıq yolu ilə gedəcəyik.  
Bu gün Ermənistan prezidenti Köçəryanla mənim aramda təkbətək görüşdə çox faydalı fikir mübadiləsi oldu. Biz 
təxminən iki saat söhbət etdik və bütün bu vaxt Ermənistan–Azərbaycan münaqişəsinin dincliklə nizama salınması 
yollarının axtarışına, qarşılıqlı kompromislərin axtarışına həsr olundu.   
Cənab prezident Şirakın iştirakı ilə üçtərəfli görüş çox xoş oldu. Prezident artıq bu barədə danışdı, mən də 
demək istəyirəm ki, Ermənistan–Azərbaycan münaqişəsinin dincliklə nizama salınmasına dair çox ciddi, 
mürəkkəb məsələ barəsində üçlükdə də fikir mübadiləsi aparmağımızın bizim üçün, Azərbaycan üçün, bir 
prezident kimi, mənim üçün böyük əhəmiyyəti var. Prezident Köçəryan və mən məsələnin həlli yolunu tapmaq 
üçün aramızdakı dialoqu davam etdirmək barədə razılığa gəldik. Bu barədə biz –  prezident Jak Şirak, prezident 
Köçəryan və mən – üçlükdə görüş zamanı da danışdıq.   
Cənab Fransa prezidenti, mənim üçün çox maraqlı olan bugünkü günə görə Sizə bir daha təşəkkürümü 
bildirmək istəyirəm və ümidvaram ki, ATƏT-in Minsk qrupunun həmsədri kimi, Sizin səyləriniz Ermənistan–
Azərbaycan münaqişəsinin dincliklə həlli yolunu tapmaq naminə davam edəcəkdir.   
 
Ermənistan Prezidenti Robert Köçəryanın bəyanatı 
 
Xanımlar və cənablar!  
Təşəbbüs göstərdiyinə görə və prezident Əliyevlə çox ciddi görüş və üçtərəfli görüş üçün imkan yaratdığına 
görə, ilk növbədə, prezident Şiraka təşəkkür etmək istərdim.   
Mənə elə gəlir ki, hər iki görüş, hər iki söhbət çox konstruktiv şəraitdə keçdi və düşünürəm ki, biz 
nizamasalma probleminin mümkün yollarını ilk dəfə üçtərəfli səviyyədə belə geniş müzakirə etdik.   
Biz prezident Əliyevlə qarşılıqlı məqbul qərarın axtarışını fəal surətdə davam etdirmək barədə razılığa gəldik 
və həmsədrlərlə, təbii olaraq, fransalı həmsədrlə məsləhətləşmələr aparacağıq.      
Düşünürəm ki, Paris görüşü Dağlıq Qarabağ münaqişəsinin həlli yolunun axtarışı prosesini stimullaşdırdı. Mən 
cənab Şiraka ləziz yeməklərə görə də təşəkkür etmək istərdim. O bizi əvvəlcə danışıqlarda yorub heydən saldı, sonra da 
yaxşıca yedizdirdi.   
J a k  ġ i r a k: Prezidentlər çox tələsirlər, buna baxmayaraq, hərəsi bir suala cavab verməyə razıdır.  
S u a l: Sual hər iki prezidentədir. Bu gün sizin aranızda 14-cü görüĢ oldu. Birinci görüĢlə indiki görüĢ 
arasındakı mühüm fərqi göstərə bilərsinizmi, belə bir fərq var, ya yox? Prosesdə münaqiĢənin üçüncü 
tərəfinin – «Dağlıq Qarabağ Respublikası»nın faktiki surətdə olmadığı halda, siz daha səmərəli nəticə 
əldə edilməsini mümkün bilirsinizmi?   
H e y d ə r  Ə l i y e v: Bizim nə qədər görüş keçirdiyimizi saydığınıza görə sağ olun. Heç mən özüm də 
bilmirdim ki, bu, 14-cü görüşdür. Bu, görüşlərimizə necə böyük diqqət yetirildiyini göstərir. Görüşləri isə biz 
görüşlər naminə deyil, məsələnin həlli yolunu həqiqətən tapmaq üçün keçiririk. Biz hər dəfə daha çox qarşılıqlı 
anlaşma olduğunu aşkara çıxarırıq. Bu, artıq yaxşı haldır. Ümidvaram ki, görüşləri yüzə çatdırmayacağıq. Hansı 
görüşdə qəti razılığa gələcəyimizi isə söyləmək mənim üçün çətindir.   
Üçüncü tərəf barəsində. Biz prezident Köçəryanla məsələni hələlik müzakirə edirik və düşünürəm ki, konkret 
bir qərara gəldikdən sonra yəqin üçüncü, dördüncü və beşinci tərəf də olacaqdır.  
R o b e r t  K ö ç ə r y a n: Birinci görüşlə 14-cü görüş arasında fərq  bundadır ki, biz birinci görüşdə bir-
birimizi öyrənirdik, sonrakı görüşlərdə bir-birimizi başa düşmək istəyirdik, indi isə problemi həll etməyə 
çalışırıq.   
Üçüncü tərəf barəsində. Mən üçüncü tərəfin mənafelərinə, baxışlarına və mövqelərinə bələd olduğuma görə, 
onları da açıqlamağa çalışacağam, hərçənd sizinlə razıyam ki, tam razılıq həmin tərəfin iştirakı ilə əldə edilə 
bilər. 
95 
 
 
    
FRANSAYA RƏSMĠ SƏFƏRĠ BAġA ÇATDIQDAN SONRA BAKIYA QAYIDARKƏN  
BĠNƏ HAVA  LĠMANINDA JURNALĠSTLƏRĠN SUALLARINA CAVAB 
 
27 yanvar 2001-ci il 
 
H e y d ə r   Ə l i y e v: Azərbaycanın Avropa Şurasına qəbul olunması ilə əlaqədar təntənəli mərasimi 
bizim televiziya birbaşa veribdir. Siz bunu bilirsiniz. İndi birinci məsələ, əlbəttə ki, Azərbaycanın Avropa 
Şurasına qəbul olmasıdır. Artıq bu da arxada qalmışdır. Qəbulolma mərasimi çox təntənəli, çox mehriban 
şəraitdə və çox yüksək səviyyədə keçdi. Orada bütün deputatlar, onlardan əlavə 200–300 başqa adam var idi, 
müxbirlər vardı. Bayraqlar qaldırılmaqdan əvvəl biz – hər iki prezident salonda qısa çıxışlar etdik.  Orada, 
demək olar ki, adam əlindən yer yox idi. Yuxarıdakı balkonların da hamısı dolu idi.  
Hesab edirəm ki, çox yaxşı keçdi və Azərbaycan üçün yeni bir tarixi hadisə oldu. Azərbaycan dövlət 
müstəqilliyini əldə edəndən sonra, daxili sabitliyi təmin edəndən, demokratiya sahəsində əldə etdiyi 
nailiyyətlərlə irəlilədikdən sonra, nəhayət, indi Avropa Şurasının üzvüdür. Onu da nəzərə almaq lazımdır ki, biz 
coğrafi nöqteyi-nəzərdən Avropada olsaq da, Avropa Şurası əsasən avropalılardan, həqiqi avropalılardan 
ibarətdir. Biz Avropa qitəsindəyik, amma bizə çoxları Şərq insanları deyirlər və biz də bundan,  necə deyərlər, 
öz köklərimizdən heç vaxt imtina etməmişik və etməyəcəyik. Bunu mən çıxışımda da dedim. Əgər bir az qısa 
desək, indi Avropa Şurasında – onun 43 üzvü arasında – iki müsəlman türk dövləti var – Türkiyə və 
Azərbaycan. Təbiidir ki, bu çox yüksək qiymətə malik hadisədir və Azərbaycan xalqı üçün tarixi hadisədir.  
İkincisi, yəqin siz bilirsiniz ki, mən oraya Fransa prezidenti Şirak tərəfindən rəsmi səfərə dəvət edilmişdim. 
Ona görə də birinci gün, ayın 24-də mənim rəsmi səfər proqramım keçdi. Prezident Şirakla mənim çox uzun, 
çox geniş və əhəmiyyətli danışıqlarım oldu. Sonra da yemək yedik.   
Sonra isə mən həmin axşam Strasburqa getdim. Səhərisi bütün gün Strasburqda da çox gərgin proqram oldu. 
Qəbuldan sonra mən orada çox adamlarla da görüşdüm. Onları mətbuatda verəcəklər, görəcəksiniz. Amma 
sonra, axşam yenə də Parisə qayıtdım. Çünki 26-da prezident Köçəryanla bizim təkbətək görüşümüz var idi. 
Sonra isə prezident Köçəryan, prezident Şirak və mənim görüşüm var idi. Bu görüşləri də keçirdik. Mən 
Köçəryanla iki saata yaxın danışıq apardım. Sonra üçümüz – heç kəs yox idi –  prezident Şirak, prezident 
Köçəryan, bir də mən iki saatdan artıq danışıq apardıq. Ondan sonra  təxminən iki saata qədər də yemək məra-
simi oldu. Prezident Şirak bizə yemək verdi. Orada da danışıqlar bizim münasibətlərə aid idi.      
Təbiidir ki, indi bizim xalqımızı, millətimizi – hamını maraqlandıran, Avropa Şurası ilə bərabər, 
Ermənistan–Azərbaycan münaqişəsinin həlli məsələsidir. Danışıqlar çətin gedir, ağır gedir. Bunu sizə deyim. 
Ancaq yenə də hesab edirəm ki, bu, ən düz  yoldur. Biz bu yolla gedirik ki, məsələnin sülh yolu ilə həll 
edilməsinə nail olaq.   
Orada, Yelisey sarayında biz üçümüz mətbuat konfransı keçirəndə bir nəfər müxbir – mənə belə gəldi ki, 
Ermənistandan gəlmişdi, çünki rus dilində danışırdı, amma sifətindən gördüm ermənidir – dedi ki, siz artıq 14-
cü dəfədir ki, prezident Köçəryanla təkbətək görüşürsünüz. Bunun nəticəsi nədir? Mən ona dedim ki, düzü, 
bilmirdim, neçə dəfədir görüşürük, saymamışam. Ancaq nəticəsi odur ki, hər halda, biz bir-birimizi daha da 
anlaya bilirik, məsələləri müzakirə edirik. Köçəryan öz tərəfindən, mən öz tərəfimdən bir-birimizə sübut etmək 
istəyirik və danışıqlar prosesi irəliyə gedir. Düzdür, çox zəif gedir, amma irəliyə gedir. Ona görə də hesab 
edirəm ki, bu da çox faydalı bir görüş idi. Xüsusən bizim üçümüzün görüşü. Çünki Fransa Minsk qrupunun 
həmsədridir və prezident Şirak bu məsələyə çox ciddi yanaşır, problemi bilir. Mən də ona birinci günkü 
danışığımızda, demək olar ki, onunla təkbətək danışığımızın 70 faizi, bəlkə də 100 faizi bu məsələyə həsr 
olunmuşdu. Sonra isə, nahar vaxtı biz ikitərəfli münasibətlər haqqında  danışırdıq. Ona görə də hesab edirəm ki, 
bütün sahələrdə öz səylərimizi  bundan sonra da davam etdirmək lazımdır. Həm də Minsk qrupunun həmsədrləri 
çox iş görməlidirlər. Minsk qrupunun həmsədrlərinin nümayəndələri orada idilər – həm Amerikanın 
nümayəndəsi Kavano, həm Rusiyanın nümayəndəsi Qribkov, həm də Fransanın nümayəndəsi – hamısı orada 
idilər. Onlar da çox maraq göstərirdilər. Fürsət tapıb bizimlə görüşlər keçirirdilər. Ancaq bu prosesi hələ davam 
etdirmək lazımdır.  
Ümumiyyətlə, hesab edirəm ki, bu səfər Azərbaycan xalqı üçün, Azərbaycan Respublikası üçün çox uğurlu, 
çox əhəmiyyətli, tarixi əhəmiyyətə malik olan bir səfərdir.  
S u a l: Cənab Prezident, bu danıĢıqlarda prezident Köçəryan, yaxud Siz hansısa Ģərtləri irəli 
sürdünüzmü?  
C a v a b: Bilirsiniz, şərt olmasa, danışıqlar olmaz.  
S u a l: Cənab Prezident, Köçəryan söylədiyi üç Ģərti Sizinlə görüĢdə dedimi?  
H e y d ə r   Ə l i y e v: Hansı şərtlər?  
96 
 
J u r n a l i s t: O, üç Ģərt irəli sürmüĢdü – anklav məsələsi, beynəlxalq ictimaiyyət tərəfindən hər hansı 
bir qərara dəstək verilməsi...  
H e y d ə r   Ə l i y e v: Qızım, bunlar hamısı detallardır. Danışıqlar siz təsəvvür etdiyinizdən həddindən 
artıq çox genişdir.  
S u a l: Hörmətli Prezident, Azərbaycan və Ermənistanın Avropa ġurasına qəbulu Dağlıq Qarabağ 
probleminin həllinə təsir edəcəkmi?             
C a v a b: Avropa Şurası dedi ki, biz başqalarının gördüyü işlərə birbaşa qarışmaq istəmirik. Yəni Minsk 
qrupunun həmsədrləri var, Minsk qrupu var, onların işlərinə qarışmaq istəmirik, ancaq əgər siz bu barədə bir şey 
edə bilməsəniz, biz hazırıq. Mətbuat konfransında bu sualı verdilər. Sən dediyin sualı həm Köçəryana, həm də 
mənə verdilər. Köçəryan dedi ki, bəli, Avropa Şurası belə deyir. Mən isə dedim ki, bundan sonra Avropa Şurası 
da  bilməlidir ki, əgər Avropa Şurasına daxil olan iki dövlət bir-biri ilə hərbi münaqişə vəziyyətindədirsə, bu, 
Avropa Şurasına da heç vaxt hörmət gətirməyəcəkdir. Ona görə də mən onlara başa saldım ki, hamı məşğul 
olmalıdır.   
Mən öz çıxışımda – yəqin qulaq asmısınız – sərt dedim. Dedim ki, dünya ictimaiyyəti bu məsələyə biganə 
qala bilməz!   
S u a l: Cənab Prezident, Minsk qrupunun həmsədri kimi, Fransanın  Ermənistan–Azərbaycan 
münaqiĢəsinin həlli üçün bir planı varmı?  
C a v a b: Onların özlərinin layihəsi yoxdur. Həm Fransanın, həm Rusiyanın, həm də Amerikanın. Onların 
əvvəlki layihələri məlumdur. Orada yenə sual verdilər. Çünki Köçəryan yenə də dedi ki, həmsədrlər ümumi 
dövlət formasını irəliyə sürüb, əgər Azərbaycan bununla razılaşsaydı, məsələ həll edilmiş olardı. Mən də 
məcbur oldum onlara deməyə ki, Lissabon zirvə görüşündən sonra Minsk qrupu tərəfindən iki təklif olmuşdur. 
Bir paket təklifi, bir də mərhələ-mərhələ həll barədə və bunu Ter-Petrosyan qəbul etdi. Bundan sonra onu 
məcbur etdilər ki, istefaya getsin. Sonra isə Minsk qrupunun həmsədrləri ümumi dövlət prinsipini irəli sürdü. 
Onunla biz razı olmadıq. Yəni Köçəryan istədi izah etsin ki, guya biz razı olmuruq. Mən ona dedim ki, iki 
təkliflə Ermənistan razı olmadı, bir təkliflə biz razı olmadıq. Beləliklə, hesab iki bir Azərbaycanın xeyrinədir.  
S u a l: Cənab Prezident, Fransa dövləti bəyan etmiĢdir ki, Dağlıq Qarabağ probleminin 
nizamlanmasında heç bir coğrafi-strateji maraqlar nəzərə alınmayacaqdır. Bəs erməni diasporu məsələsi 
bu problemin nizamlanmasına təsir edə bilərmi?  
C a v a b: Bəli, prezident Şirak bir daha dedi ki, Qafqazda bizim heç bir coğrafi-strateji marağımız yoxdur. 
Biz, sadəcə, istəyirik ki, Cənubi Qafqazda sülh olsun və buna görə də  çalışırıq.   
S u a l:  Cənab Prezident, Fransada keçirilən danıĢıqlardan Dağlıq Qarabağ münaqiĢəsinin həllində 
hansısa bir nəticə gözləmək olarmı?  
C a v a b: Hər bir danışıqdan nəticə gözləmək lazımdır. Bilirsiniz, danışıqlar boş-boşuna aparılmır. 
Prezidentlər gedir, vaxt itirir, böyük proqram yayılır. Məsələn, Fransa hökumətinə biz, necə deyərlər, nə qədər 
əziyyət verirdik. Prezident Şirak neçə gün bizimlə məşğul oldu. Bu, boş danışıq deyil ki, çıxırsan, tanış 
adamınla danışırsan. Bu danışıqların hər birinin çox əhəmiyyəti vardır.                                
S u a l: Cənab Prezident, bundan sonrakı görüĢünüz harada olacaqdır? 
C a v a b: Biz bu barədə danışmadıq.   
S u a l: Cənab Prezident, Türkiyə ictimaiyyəti Sizin Fransaya səfərinizə bir az tənqidlə yanaĢıbdır...   
C a v a b: Bilirsiniz, Türkiyə ictimaiyyəti tənqidlə yanaşa bilməz. Orada hansısa bir qəzetdə, «Hürriyyət» 
qəzetində yanlış şeylər yazıblar. Mən buna təəccüb etmirəm. Siz nə qədər yalan şeylər yazırsınız, onlar da 
elədir. Siz vaxtilə onlardan öyrənmisiniz, amma onlardan qabağa düşmüsünüz. Ancaq mən prezident Şirakla çox 
ətraflı danışdım və dedim ki, bu, düzgün iş deyildir. Bizim birinci görüşümüzdən sonra mətbuatın qarşısına 
çıxdıq. Orada ona sual verdilər. O həmin suala cavab verdi. Siz onu görəcəksiniz.  
Strasburqda isə bu məsələni qaldırdılar. Mən buna çox sərt cavab verdim. Dedim ki, bu məsələ düzgün deyil, 
Fransanın başqa dövlətin işinə qarışmağa haqqı yoxdur. Türkiyə böyük dövlətdir. Çox geniş danışdım, bunu 
eşidəcəksiniz. İndi təkrar etmək istəmirəm. Orada da Köçəryan bir replika verdi ki, Avropa Şurası, Avropa 
Birliyi, filan... Mən ona dedim ki, bilirsiniz, əgər 85 il bundan öncə bu məsələ hətta olubsa da, o vaxt nə 
demokratiya var idi, nə də Avropa Şurası var idi.  
S u a l: Cənab Prezident, Moskvanın bir agentliyi belə məlumat yayıb ki, növbəti görüĢlərdə Dağlıq 
Qarabağın rəhbərləri də iĢtirak edəcəklər...  
C a v a b: Yalandır. Mənə orada, Parisdəki mətbuat konfransında sual verdilər ki, niyə üçüncü tərəf iştirak 
etmir? Mən dedim ki, bilirsiniz, biz hələ iki prezident məsələnin həllinə nail olmalıyıq. Əgər biz məsələnin həll 
edilməsinə nail ola bilsək, yəni bir ümumi razılığa gələ bilsək və həmsədrlərlə birlikdə bu, artıq tamamilə həll 
edilmiş məsələ kimi olsa, onda üçüncü tərəf də, dördüncü tərəf də, beşinci tərəf də iştirak edəcəkdir. Siz başa 
düşürsünüz də bu nə deməkdir – üçüncü tərəf də, dördüncü tərəf də, beşinci tərəf də.  
S u a l: Cənab Prezident, özünüzü necə hiss edirsiniz?   
C a v a b: Görürsünüz də, hər halda, sizdən yaxşıyam. 
97 
 
 
 
RUSĠYA FEDERASĠYASININ ĠLK PREZĠDENTĠ ZATĠ-ALĠLƏRĠ  
CƏNAB BORĠS YELTSĠNƏ  
 
Çox hörmətli Boris Nikolayeviç! 
Əlamətdar yubiley – anadan olmağınızın 70 illiyi münasibətilə Sizi ürəkdən təbrik edirəm.  
Siz Rusiya Federasiyasının tarixinin taleyüklü dövründə ona başçılıq edərək, özünə xas əzmkarlıqla, 
qətiyyətlə, prinsipiallıqla, inamla Rusiya xalqını cəmiyyətin yeniləşdirilməsi və demokratik dəyişikliklər yolu 
ilə aparırdınız.  
Postsovet məkanında hüquq bərabərliyi və qarşılıqlı hörmət prinsiplərinə əsaslanan yeni dövlətlərarası 
münasibətlərin yaranması Sizin adınızla bağlıdır.  
Azərbaycan və Rusiya xalqları arasında dostluğun, mehriban qonşuluğun və əməkdaşlığın inkişafına və 
dərinləşməsinə yönəldilmiş səylərinizin, habelə bizim Sizinlə şəxsi səmimi münasibətlərimizi yüksək 
qiymətləndirirəm.  
Sizə möhkəm cansağlığı, uzun ömür və səadət arzulayıram.  
  
Hörmətlə,  
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 29 yanvar 2001-ci il 
98 
 
          
 
BEYNƏLXALQ VALYUTA FONDUNUN NÜMAYƏNDƏ HEYƏTĠ ĠLƏ  
GÖRÜġDƏ SÖHBƏT 
 
Prezident sarayı 
 
30 yanvar 2001-ci il 
 
H e y d ə r  Ə l i y e v: Hörmətli qonaqlar, Azərbaycana xoş gəlmisiniz. Mən sizi salamlayıram. Bilirəm 
ki, sizin çox görüşləriniz olubdur. İndi də yəqin ki, mənimlə danışmağa ehtiyac vardır.   
Beynəlxalq Valyuta Fondu ilə bizim əməkdaşlığımız, hesab edirəm, indiyə qədər uğurlu olubdur və bundan 
sonra da uğurlu olacaqdır. Biz Beynəlxalq Valyuta fondu ilə əməkdaşlığımıza böyük əhəmiyyət veririk və hesab 
edirik ki, bu, Azərbaycan üçün xeyirli olub – xüsusən keçən illərdə.     
J o n  U e k m a n - L i n (Beynəlxalq Valyuta Fondu nümayəndə heyətinin rəhbəri): Cənab Prezident, sağ 
olun. Sizinlə görüşmək mənim üçün böyük şərəfdir. Bu gün Sizinlə görüşmək üçün gərgin iş cədvəlinizdə vaxt 
tapdığınıza görə çox sağ olun. Bu xoş sözlərə görə də Sizə təşəkkür etmək istəyirəm.  
Ölkənizin Avropa Şurasına qəbul olunması münasibəti ilə Sizi təbrik etmək istəyirəm. Bu, ölkənizin 
demokratiya və insan hüquqları sahəsində qazandığı nailiyyətlərin tanınması, habelə bu proseslərin inkişafına 
Sizin şəxsi töhfənizin tanınması deməkdir. Cənab Prezident, mən Azərbaycanın nail olduğu böyük iqtisadi 
uğurlara şəxsi töhfənizi də qeyd etmək istərdim. Son dövrdə inflyasiyanın aşağı səviyyədə, mübadilə 
məzənnəsinin sabit olması və iqtisadi artımın yüksək sürəti – Siz bu nailiyyətlərlə haqlı olaraq fəxr edə bilər-
siniz. Buna görə də qazandığınız həmin nailiyyətləri artıra biləcək yeni üçillik proqramın müzakirəsi üçün 
nümayəndə heyətinin Bakıya gəlməsi barədə hökumətin xahişindən çox şad olduq. Azərbaycan Respublikasının 
hökuməti ilə Beynəlxalq Valyuta Fondu arasında əməkdaşlığı Sizin kimi, biz də yüksək qiymətləndiririk. 
Fürsətdən istifadə edərək, Beynəlxalq Valyuta Fondunun Azərbaycandakı daimi nümayəndəsi cənab Maykl 
Meredi Sizə də təqdim etmək istəyirəm.  
Azərbaycan üçün yeni üçillik proqramın məqsədlərini biz necə təsəvvür edirik? Bu məqsədlər üç əsas 
vəzifəni əhatə edir. Birinci məqsəd iqtisadi uğurlarınızın əsaslandığı makroiqtisadi sabitliyi dəstəkləməkdən, 
çox mühüm olan ikinci məqsəd kənd təsərrüfatında və iqtisadiyyatın digər qeyri-neft sektorlarında inkişafı 
sürətləndirmək yolu ilə yoxsulluğu azaltmaqdan və üçüncü məqsəd Azərbaycanda dövlət idarəçiliyini 
təkmilləşdirməkdən, gücləndirməkdən ibarətdir. Biz bunları çox mühüm məqsədlər sayırıq və onlara nail 
olmağa dair proqram işlənib hazırlanmasında Azərbaycan hökumətinə kömək etmək imkanına görə şadıq.   
Burada işlədiyimiz iki həftədə biz həmin məqsədlərə çatmağa kömək edə biləcək konkret tədbirlərin 
hökumətlə və sizin icra aparatınızla müzakirəsində böyük uğurlara nail olduq. Əlbəttə, hələ bəzi məsələlər qalır, 
proqram üzərində işi başa çatdırmaq üçün bu məsələlərlə əlaqədar əlavə diskussiyalar aparmaq, əlavə iş görmək 
lazımdır. Lakin ümidvarıq ki, biz bunu növbəti səfərimiz zamanı edə biləcəyik. Cənab Prezident, icazənizlə, bu 
məsələlərdən bəzilərinə çox qısaca toxunmaq istərdim.  
Əlbəttə, ən mühüm məsələ neft kompleksidir. Biz neft fondunun fəaliyyəti üçün çox yaxşı zəmin yaradan 29 
dekabr tarixli fərmanı və müvafiq normativ aktları, xüsusən də neft sərvətinin müəyyən hissəsini gələcək 
nəsillərə saxlamaq haqqında qərarınızı böyük razılıq hissi ilə qarşıladıq. Biz bunu Sizin tərəfinizdən görülmüş 
mühüm dövlət tədbiri hesab edirik. Elə bir addım ki, regionda digər ölkələr üçün də model ola bilər.      
Neft fondunun iş qaydası müəyyənləşdikcə və işlənib hazırlandıqca, son illərdə ölkənizin fərqləndiyi sağlam 
və etibarlı makroiqtisadi siyasətə onun uyğun olmasını vacib hesab edirik. Biz bu məsələləri sizin aparatınızın 
rəhbərləri ilə, neft fondunun icraçı direktoru ilə müzakirə etdik və məmnunluqla bildiririk ki, onlar bu 
vəzifələrlə razıdırlar və  gələcək normativ aktlarda bunların öz əksini tapmasına çalışacaqlar.  
Cənab Prezident, icazənizlə, mən hökumətlə müzakirə etdiyimiz proqramın xarakteri barədə bir neçə söz 
demək istərdim. Bu proqram BVF-nin əvvəllər Azərbaycanda həyata keçirdiyi proqramdan bir qədər fərqlənir, 
çünki  BVF öz işinin istiqamətini bir qədər dəyişdirmişdir. İndi biz əsas diqqəti yoxsulluğun azaldılması üçün sizin 
hökumətinizə və dünyanın digər ölkələrinin hökumətlərinə kömək göstərilməsinə yönəldirik. Bütün dünyada, o 
cümlədən də Azərbaycanda biz bu tədbirləri yoxsulluğun azaldılmasına dair hökumətin irəli sürdüyü və tərtib 
etdiyi strategiya əsasında işləyib hazırlayırıq.  
Ona görə  də yoxsulluğun azaldılması sahəsində hökumətin məqsədləri, strategiya və vəzifələri bizim üçün 
başlanğıc nöqtəsidir. Bu strategiya indi hökumətin hazırladığı və «yoxsulluğun azaldılması strategiyası 
haqqında sənəd» adlandırılan sənəddə öz əksini tapmalıdır. Hökumət bu sənədi qəti olaraq işləyib 
tamamladıqdan sonra ondan nəinki BVF və Dünya Bankı, həm də digər çoxsahəli təşkilatlar iki məqsəd üçün 
istifadə edəcəklər.  
99 
 
Birinci məqsəd hökumətin məqsəd və vəzifələrini, həyata keçirəcəyi siyasəti başa düşməkdən, ikinci məqsəd 
maliyyə-texniki yardımımızı təşkil edə bilməyimiz üçün, beləliklə, bu strategiyanın məqsədlərinə çatmağa daha 
yaxşı kömək göstərmək üçün birgə işimizi istiqamətləndirməkdən ibarətdir. Ona görə də bu sənədin tamamlan-
ması nəinki hökumətin BVF ilə proqramının hazırlanmasında, həm də ümumən,  qarşıdakı dövr üçün hökumətin 
siyasətinin istiqamətlərini və çərçivəsini müəyyənləşdirməkdə mühüm addımdır.  
Nəhayət, cənab Prezident, mən bu prosesdə atılmalı olan addımlardan danışmaq istərdim. Ötən iki həftə 
ərzində hökumətlə və  Sizin icra aparatınızla aparılmış diskussiyalar əsasında biz proqramın layihəsini 
hazırladıq. İndi biz Vaşinqtona qayıdırıq və bu sənədi həmkarlarımızla birlikdə müzakirə edəcəyik. Eyni 
zamanda Sizin hökumətiniz, icra aparatınız bu proqramın layihəsini öz həmkarları ilə birlikdə müzakirə 
edəcəklər. Sonra biz martda buraya qayıtmaq və icra şurasına təsdiqə təqdim edilə biləcək proqram barəsində 
razılaşmanı imkan daxilində başa çatdırmaq ümidindəyik. Hər şey yaxşı olarsa, icra şurasının bu proqrama dair 
iclası mayın axırlarında, yaxud iyunun əvvəllərində keçirilə bilər.  
M a y k l   M e r e d (BVF-nin Azərbaycandakı daimi nümayəndəsi): Cənab Prezident, gərgin iş cədvəlinizdə bu 
görüşə vaxt ayırdığınıza görə Sizə təşəkkür edirəm. Mən təxminən 6 aydır Azərbaycandayam və ölkənizdə azı daha 
iki il işləmək ümidindəyəm. Mən öz işimi, əslində,  BVF  ilə Azərbaycan hökuməti arasında körpü kimi təsəvvür 
edirəm, fikir ayrılıqlarını aradan qaldırmağa, mövcud münasibətləri möhkəmlətməyə çalışacağam. Ümidvaram ki, 
Siz bu işdə məni dəstəkləyəcəksiniz. 
H e y d ə r    Ə l i y e v: Təşəkkür edirəm. Əvvəlcə, Azərbaycanın Avropa Şurasına daxil olması münasibətilə 
təbriklərinizə görə və arzularınıza görə təşəkkür edirəm. Bu, Azərbaycan Respublikası, dövləti üçün, Azərbaycan xalqı 
üçün tarixi bir hadisədir.   
Siz tamamilə doğru qeyd etdiniz ki, bu, Azərbaycanda demokratiyanın və insan hüquqlarının bərqərar 
olmasının nəticəsidir. Amma biz demokratiyanı geniş mənada anlayırıq. Çünki iqtisadi əsas olmasa, 
demokratiyanı yaratmaq mümkün deyildir. Ona görə də bizim Avropa Şurasına getdiyimiz yolda həyata 
keçirilən iqtisadi islahatlar və bütün sahələrdə olan islahatlar Azərbaycanda ictimai-siyasi sabitliyin təmin 
edilməsi, iqtisadiyyatın tənəzzülünün qarşısının alınması və nəhayət, makroiqtisadi inkişafın əldə olunması – 
bunlar hamısı birlikdə Azərbaycanda həqiqi demokratiyanın yaranmasının əsaslarıdır.   
Mən bu fikirləri Strasburqda Avropa Şurasının sessiyasında Azərbaycanın Avropa Şurasına daxil olması 
münasibətilə söylədiyim nitqimdə çox ətraflı şərh etdim. Bunları sizə çatdıraraq bildirmək istəyirəm ki, 
Azərbaycanda iqtisadi islahatların həyata keçirilməsi və makroiqtisadi inkişafın əldə olunmasında, təbiidir ki,  
Beynəlxalq Valyuta Fondu ilə sıx əməkdaşlığımızın da böyük əhəmiyyəti olmuşdur. Sizin Azərbaycana 
yardımınız, birinci növbədə, verdiyiniz məsləhətlər və tövsiyələr, eyni zamanda ölkəmizin valyuta imkanlarını 
təmin etmək üçün  yardımınız, təbiidir ki, Azərbaycanda son illərdə bu inkişafın əldə olunmasına xüsusi xidmət 
göstəribdir.   
Azərbaycanda Neft fondunun yaranması haqqında sizin fikirləriniz bizim üçün çox əhəmiyyətlidir. Mənim 
fərmanım və yaratdığımız sənədlər Neft fonduna vəsaitin şəffaf, açıq-aşkar, xalqın gözü qarşısında həm 
toplanmasını, həm də ondan hansı istiqamətlərdə istifadə olunmasını göstərmək üçün şərait yaradıbdır. Siz 
düzgün dediniz, mən bunu imzaladığım fərmanda əks etdirmişəm və ümumiyyətlə, bəyan etmişəm ki, biz Neft 
fondunu gələcək nəsillər üçün toplayıb saxlamalıyıq. Biz bunu mütləq edəcəyik. Bizim Neft fondunda 300 
milyon dollara qədər vəsait vardır. Onu deyə bilərəm ki, mən fərman verəndən sonra keçən 25 gün ərzində Neft 
fonduna aid olan vəsaitlərin çox yüksək səviyyəli müxtəlif  banklarda saxlanmasından da 1 milyon dollardan 
artıq gəlir əldə edilibdir.   
Biz ölkəmizin, xalqımızın, millətimizin gələcəyi haqqında daha da çox düşünürük, nəinki bugünkü nəsillər 
haqqında, özümüz haqqında. Taleyimiz belədir ki, biz bu çətin dövrü yaşayırıq və yaşamalıyıq. Azərbaycanın 
prezidenti kimi, mən istəmirəm ki, nəvələrimiz və nəticələrimiz bizim gördüyümüz bu çətinlikləri görsünlər.      
Bizim Baş nazirlə, nazirlərlə və mənim aparatımla sizin görüşləriniz, danışıqlarınız haqqında məlumatım vardır. 
Hesab edirəm, çox səmərəli iş görmüsünüz və sizin məhz bu münasibətlə buraya gəlməyinizi çox əhəmiyyətli hesab 
edirəm. Yeni üçillik proqramın hazırlanması bizim üçün çox əhəmiyyətlidir. Ona görə də sizə təşəkkür edirəm.   
Beynəlxalq Valyuta Fondunun fəaliyyətində yoxsulluğun aradan qaldırılması məsələsinin birinci plana 
çəkilməsi çox böyük qiymətə layiqdir. Siz bilirsiniz və burada qeyd etdiniz ki, artıq biz bu barədə geniş dövlət 
proqramı hazırlayırıq. Bu proqramın hazırlanmasında sizin fikirləriniz, tövsiyələriniz, yardımınız və xüsusən 
onun həyata keçirilməsində  yardımınız çox vacibdir. Beləliklə, Beynəlxalq Valyuta Fondu ilə bizim 
əməkdaşlığımız sürətlə irəliyə gedir.   
Hər mərhələnin öz xüsusiyyətləri vardır. Vaxt var idi ki, biz iqtisadi böhrandan çıxmalı idik, inflyasiyanın 
qarşısını almalı idik, iqtisadi inkişafı təmin etməli idik. Bunları etdik. Sizin köməyiniz bizim üçün çox xeyir 
verirdi. Mən çox məmnunam ki, siz bunun nəticələrini görürsünüz və yüksək qiymətləndirirsiniz. Güman 
edirəm, bundan sonra birgə işləməkdən topladığımız təcrübə daha da səmərəli birgə fəaliyyət göstərməyimiz 
üçün imkanlar yaradacaqdır.   
100 
 
Siz dediniz ki, mart ayında gələcəksiniz. Hesab edirəm ki, o vaxta qədər bizim tərəfimizdən lazım olan bütün 
sənədlər hamısı hazırlanacaq və mart ayındakı görüşümüzdə irəliyə yeni bir addım atacağıq. Bir daha sizə 
təşəkkür edirəm və bildirmək istəyirəm ki, mən Beynəlxalq Valyuta Fondunun fəaliyyətini çox yüksək 
qiymətləndirirəm. Sağ olun.   
101 
 
                         
  
ġRĠ-LANKA DEMOKRATĠK SOSĠALĠST RESPUBLĠKASININ PREZĠDENTĠ  
ZATĠ-ALĠLƏRĠ  
XANIM ÇANDRĠKA KUMARATUNQAJA 
 
 
Hörmətli xanım Prezident! 
Şri-Lanka Demokratik Sosialist Respublikasının milli bayramı – Müstəqillik günü münasibətilə Sizi və 
dost Şri-Lanka xalqını səmimi-qəlbdən təbrik edirəm. 
Azərbaycan ilə Şri-Lanka arasındakı münasibətlərə böyük əhəmiyyət verirəm. Əminəm ki, qarşılıqlı 
əlaqələrimizin inkişafı bundan sonra da xalqlarımızın mənafeyinə xidmət edəcəkdir.  
Sizə möhkəm cansağlığı və işlərinizdə uğurlar, ölkənizə sülh, əmin-amanlıq və firavanlıq arzulayıram.  
 
Hörmətlə, 
                                  HEYDƏR ƏLĠYEV   
        Azərbaycan Respublikasının Prezidenti 
 
Bakı şəhəri, 1 fevral 2001-ci il 
 
 
102 
 
 
 
YENĠ ZELANDĠYANIN BAġ NAZĠRĠ  
ZATĠ-ALĠLƏRĠ XANIM HELEN KLARKA  
 
 
Hörmətli xanım Baş nazir!  
Yeni Zelandiyanın milli bayramı  – Vaytanqa günü münasibətilə Sizi və dost Yeni Zelandiya xalqını 
səmimi–qəlbdən təbrik edirəm.  
Ümidvaram ki, Azərbaycan Respublikası ilə Yeni Zelandiya arasında təşəkkül tapan əlaqələr xalqımızın 
rifahı naminə daim genişlənəcək və inkişaf edəcəkdir.  
Sizə möhkəm cansağlığı və işlərinizdə uğurlar, ölkənizə sülh, tərəqqi və firavanlıq arzulayıram.  
 
Hörmətlə, 
 
 HEYDƏR ƏLĠYEV 
 Azərbaycan Respublikasının Prezidenti 
 
Bakı şəhəri, 1 fevral 2001-ci il 
 
 
 
103 
 
 
 
AZƏRBAYCAN  GƏNCLƏRĠ  
GÜNÜ MÜNASĠBƏTĠLƏ  
GƏNCLƏRLƏ GÖRÜġDƏ NĠTQ 
 
Prezident sarayı 
 
2 fevral 2001-ci il 
 
Əziz gənclər! 
Əziz dostlar! 
Mən bu gün bu salonda sizinlə yenidən görüşməyimdən həddən-ziyadə məmnunam və deyə bilərəm ki, 
burada çıxış edib söz deyən hər bir gənc öz hazırlığı, öz fikirləri ilə, fikirlərini sərbəst ifadə  etmək qabiliyyəti 
ilə məni heyran edir. Təkcə burada çıxış edənlər deyil, bu salonda oturanların, demək olar ki, hər biri bu 
qabiliyyətə malikdir. 
Azərbaycan gəncliyi son illərdə xeyli inkişaf edibdir. Tarixin hər dövründə gənclər aparıcı qüvvə olublar, 
böyük qəhrəmanlıqlar, şücaətlər göstəriblər. Gənclər cəmiyyətin irəliyə getməsində, xalqın inkişaf etməsində öz 
xidmətlərini göstərmişlər. Amma hər dövrün bir xüsusiyyəti vardır. Hər dövrün öz hökmü, özünəməxsus şəraiti 
vardır. 
Biz XX əsri sona verdik və artıq XXI əsrdə yaşayırıq. Çoxəsrlik tariximizin  parlaq səhifələri hamıya 
məlumdur. Məmnunam ki, yeni əsr, yeni minillik, yeni il ərəfəsində xalqa göndərdiyim müraciət və tarixlə 
əlaqədar bəzi fikirlərimin millətimizə çatdırılması müsbət qarşılanıbdır və görürəm ki, siz artıq onları dərk 
etmisiniz. 
XX əsrdə də hər mərhələdə gənclər öz üzərinə böyük yüklər götürmüşlər. Xalqımızla ağır, çətin yollardan 
keçmişlər, irəlidə getmişlər. İtkilər də, faciələr də, məhrumiyyətlər də, nailiyyətlər də olubdur. Bütün bu 
mürəkkəb əsr ərzində Azərbaycan xalqı şərəfli bir yol keçibdir. Nəsillər nəsilləri əvəz edibdir. Nəsillərdən 
nəsillərə varislik qırılmayıbdır. Bunların hamısının nəticəsində, demək olar ki, bəşər tarixində ən mürəkkəb, 
ziddiyyətli olan XX əsrdə Azərbaycan xalqı yaşayıb, inkişaf edib və bugünkü zirvələrə gəlib çatıbdır. 
Əsrin son onilliyi bizim tariximizin ən mötəbər, ən sevincli dövrüdür. Doğrudur, bu illər çox çətin illər 
olubdur. Tarixən qısa bir zamanda Azərbaycan xalqı böyük əzab-əziyyətlərdən keçibdir, itkilər veribdir və 
Azərbaycanın torpaqları işğal olunubdur. İşğal edilmiş torpaqlardan dinc əhali, insanlar, bizim vətəndaşlarımız 
zorla çıxarılıb və çadırlarda yaşayırlar. Ancaq bütün bunlara baxmayaraq, bu son dövr – biz bu il dövlət 
müstəqilliyinin əldə olunmasının onuncu ilini yaşayırıq – Azərbaycan xalqının çoxəsrlik tarixində ən xoşbəxt 
dövrdür. 
Bizim ən böyük tarixi nailiyyətimiz dövlət müstəqilliyini  əldə etməyimizdir. Bu barədə gənclər öz 
çıxışlarında çox gözəl dedilər. Məni sevindirən odur ki, burada çıxış edən gənclərin bəziləri Azərbaycan dövlət 
müstəqilliyi əldə  edəndə bəlkə də uşaqlıq dövrü keçirirdilər. Yaxud da ki, on il bundan öncə yeniyetmə idilər. 
Ancaq hər birisi, güman edirəm, təkcə onlar yox, siz hamınız, bütün Azərbaycan gəncləri Azərbaycanın, 
nəhayət, milli azadlığa çıxmasının, dövlət müstəqilliyini əldə etməsinin nə qədər dəyərli, qiymətli olduğunu 
dərk edib və bütün çətinliklərə, əzab-əziyyətlərə baxmayaraq, o dövrün bizim xalqımıza bəxş etdiyi xoşbəxtliyi 
görür və bundan istifadə edir. 
Müstəqillik əldə edəndən sonra bizim ölkəmiz ağır yol keçibdir. Keçmiş Sovet İttifaqına daxil olmuş 
respublikalar içərisində dövlət müstəqilliyini əldə edəndən sonra bu qədər ağır, çətin, əzab-əziyyətli yol keçmiş 
ikinci respublika yoxdur. Ancaq biz bu yolu da şərəflə keçmişik və bütün çətinliklərə baxmayaraq, 
müstəqilliyimizi ilbəil möhkəmləndirmişik, inkişaf etdirmişik, müstəqil dövlət kimi özümüzü dünyaya tanıt-
mışıq və bu gün dəfələrlə deyildiyi kimi müstəqilliyimiz artıq əbədi olubdur, dönməz olubdur. Bunun xüsusi 
əlamətlərindən biri də odur ki, bir neçə gün bundan öncə Azərbaycan dünyanın ən mötəbər və nüfuzlu 
təşkilatlarından biri olan Avropa Şurasına tamhüquqlu üzv qəbul edilibdir. Artıq burada deyildiyi kimi, orada 
Azərbaycanın bayrağı qaldırılıb, Azərbaycanın himni səslənibdir. Avropanın mərkəzində Azərbaycanın bayrağı 
dalğalanır.  
Bu yol da bizim üçün asan deyildi. Biz dörd il Avropa Şurasında qonaq sifətində iştirak edirdik, müxtəlif 
problemlərin həlli ilə məşğul olurduq. Tamhüquqlu üzv olmaq üçün qarşımıza qoyulan şərtlərin həyata 
keçirilməsi ilə məşğul olurduq. Bizim bütün işlərimiz çətinliklə başa gəlir və elə bu da çox çətinliklə başa gəldi. 
Bizim aqibətimiz belədir, taleyimiz belədir: bir tərəfdən, qarşımızda maneələr, çətinliklər, ikinci tərəfdən isə, 
bizim iradəmiz, özümüzü sübut etmək qabiliyyətimiz, özümüzü tanıtmaq qabiliyyətimiz.   
Bilirsiniz ki, Azərbaycanın Avropa Şurasına qəbul edilməsinə maneçilik törədən bəzi ölkələrin Avropa 
Şurasında təmsil olunan nümayəndələri var idi. Onların bəziləri son günlərə qədər də bu mövqedə idilər. İkinci 
104 
 
tərəfdən də Azərbaycanın daxilində ümummilli mənafeləri dərk edə bilməyən, anlaya bilməyən, öz şəxsi 
mənafelərini ümummilli mənafedən üstün tutanlar  Avropa Şurasında bizə mane olan həmin o qüvvələrlə səs-
səsə verirdilər. Beləliklə də, biz bu çətinliyi görürdük. Ancaq nə qədər çətin olsa da, biz həqiqəti sübut etdik. 
Həqiqət də ondan ibarətdir ki, Azərbaycan dövlət müstəqilliyini əldə edəndən sonra ardıcıl olaraq demokratiya 
yolu ilə gedir. Azərbaycanda demokratik, hüquqi, dünyəvi dövlət quruculuğu prosesi həyata keçirilir. 
Azərbaycanda bütün sahələrdə islahatlar aparılır. Azərbaycanda insan hüquqları, onların qorunması təmin edilir. 
Azərbaycanda şəxsiyyət azadlığı, söz azadlığı, vicdan azadlığı, mətbuat azadlığı – hamısı bərqərar olubdur. 
Amma bütün bunlara baxmayaraq, yenə də bizə mane olurdular. Ancaq nə qədər çalışsalar da mane ola bilmə-
dilər. Çünki, nəhayət, ədalət zəfər çaldı, Azərbaycan Avropa Şurasına qəbul olundu.   
Azərbaycanın Avropa Şurasına qəbul olunması Avropa Şurası üçün də xüsusi əhəmiyyət kəsb edir. Çünki 
Azərbaycan öz coğrafi mövqeyinə görə Şərqlə Qərbin, Avropa ilə Asiyanın qovuşduğu yerdə yerləşən bir 
ölkədir. Azərbaycan xalqı öz tarixi köklərini, öz milli dəyərlərini, mənəvi dəyərlərini qoruyub saxlayıb və 
bundan sonra da saxlayacaqdır. Amma eyni zamanda təkcə bu dəyərlər içərisində yaşamaq yox, ümumbəşəri 
dəyərlərə də qovuşmaq, onlardan da bəhrələnmək və beləliklə, xalqımızın səviyyəsini daha da yüksəltmək bizim 
qarşımızda duran vəzifə olmuşdur. Biz bunu edirdik və etdik. Bu baxımdan Avropa Şurasına Azərbaycan kimi 
bir dövlətin, Azərbaycan xalqının daxil olması Avropa Şurasının özündə müəyyən müsbət meyllər yarada bilər 
və hesab edirəm, yaradacaqdır. Siz hamınız sevinirsiniz. Xalqımız sevinir. Bizim dostlarımız sevinir. Dost 
ölkələr sevinir.      
Mən dedim ki, qəbul olma prosesi çox ağır idi. Ancaq Parlament Assambleyasının iclasında, o mərasimdə 
iştirak edənlərin hamısı Azərbaycanın Avropa Şurasına qəbul olunmasını alqışlayırdılar və Azərbaycanı təbrik 
edirdilər, öz müsbət münasibətlərini bildirirdilər.   
Bu tarixi hadisədən sonra mən ilk dəfədir ki, ictimaiyyət qarşısında çıxış edirəm. Bu da sizsiniz, gənclərsiniz. 
Bunun da rəmzi mənası vardır. Bu bizim xalqımız üçün böyük əhəmiyyətə malik olan bir hadisədir. Ancaq 
gənclər üçün, gələcək üçün bunun daha çox əhəmiyyəti və daha çox mənası vardır. Ona görə də Strasburqdan 
qayıdandan sonra, Avropa Şurasına qəbul olunub böyük iftixar hissi ilə vətənə dönəndən sonra birinci dəfə 
məhz sizinlə, gənclərlə görüşürəm və öz təəssüratlarımı sizə, gənclərə çatdırıram.    
Eyni zamanda bütün xalqımız, o cümlədən gənclər bilməlidir ki, Avropa Şurasına daxil olmaq böyük 
məsuliyyət götürmək, Avropa Şurasının tələblərini həyata keçirmək deməkdir. Biz buna qadirik. Bizim 
xalqımız, dövlətimiz, cəmiyyətimiz buna qadirdir. Ona görə də biz şüurlu olaraq Avropa Şurasına qəbul 
edilməyə çalışırdıq, can atırdıq və buna da nail olduq. Bu, Azərbaycanda demokratiyanın inkişaf etməsində, ba-
zar iqtisadiyyatının həyata keçirilməsində, insan haqlarının qorunmasında və bütün demokratik prinsiplərin 
bərqərar olunmasında bizə kömək edəcəkdir. Bu da, bu məsuliyyət də həm bizim üzərimizə düşür, həm də sizin, 
gənclərin üzərinə düşür. Çünki biz Avropa Şurasının qapısını açıb oraya girmişik, amma Avropa Şurasında 
bizim fəaliyyət göstərməyimiz, Avropa Şurasına layiqli üzv olmağımız üçün illər lazım gələcəkdir. O illərin 
məsuliyyəti də  və o illərdə lazım olan fəaliyyət də yenə gənclərə, sizə məxsusdur.   
Mən bu gün sizinlə görüşərkən düşünürəm: son illər Azərbaycan gəncliyi nə qədər yüksəlibdir, inkişaf 
edibdir. Bir neçə il ərzində Azərbaycan gəncliyinin siması da, məzmunu da, mənəviyyatı da xeyli dəyişilib və 
bu müsbət dəyişikliklər təbiidir ki, bütün xalqımızı sevindirir. Məni də sevindirir.   
Azərbaycan gənclər ölkəsidir. Azərbaycan əhalisinin 66 faizi gənclərdir. Təsəvvür edin, ölkə birinci növbədə 
gənclərindir. Çox sevindirici haldır ki, son bir neçə ildə Azərbaycanda gənclərin təhsilə cəlb olunması sürətlə 
inkişaf edibdir. Məsələn, əgər 1994-cü ili götürsək, Azərbaycan gənclərinin təhsil alanları 1 milyon 500 minə – 
mən təxmini deyirəm – qədər idisə, 2000-ci ildə 1 milyon 700 mindir. Görürsünüz, cəmi 5–6 il müddətində 200 
mindən artıq Azərbaycan gənci təhsilə cəlb olunub, təhsil alır. 1994-cü ildə ümumtəhsil müəssisələrində 1 
milyon 400 min nəfər oxuyurdusa, 2000-ci ildə 1 milyon 600 mindir. Nə qədər böyük dəyişikliklər olubdur. 
Əgər beş il ərzində Azərbaycanda ali təhsil sahəsində gənclərin sayı 200 min artıbsa, onda təsəvvür edin ki, 
Azərbaycanda gəncliyə, təhsilə nə qədər böyük qayğı var və Azərbaycan gəncləri də, uşaqlar da təhsilə, məktəbə 
nə qədər böyük həvəslə gedirlər. Bu rəqəmlər çox sevindiricidir. Əgər nəzərə alsaq ki, bu illər sosial-iqtisadi 
nöqteyi-nəzərdən çətin və ağır illərdir, onda bu rəqəmlərin nə qədər böyük mənaya malik olduğunu biz deyə 
bilərik.       
Beləliklə, Azərbaycan cəmiyyəti dəyişdiyi kimi, gənclik də dəyişir. Hətta deyə bilərəm ki, gənclər əhalinin 
digər təbəqəsinə nisbətən daha da tez, daha da sürətlə dəyişir. Nə mənada dəyişir? Təhsil almaq, müasirləşmək, 
müasir həyata uyğunlaşmaq və təbiidir ki, lazımi fəaliyyət göstərib öz xalqına, dövlətinə xidmət etmək 
mənasında. Bax, bu gün salonda səslənən çıxışlar da bunu göstərdi. Yenə də deyirəm, ola bilər, onlardan beş 
dəfə də artıq çıxış etsinlər, hamısı bu cür mənalı, məzmunlu və dövlətçiliyə sədaqət hissi ilə çıxış edəcəklər.  
Gənclərimiz çox şeyə nail olublar. Ancaq hələ gənclərin qarşısında çox böyük vəzifələr vardır. Birincisi, mən 
təhsil haqqında deyəndə bu rəqəmləri gətirirəm. Amma bu rəqəmlərin arxasında keyfiyyət durmalıdır. Həm orta 
məktəblərdə, həm ali məktəblərdə təhsilin keyfiyyəti yüksəldilməlidir. Təhsil ocaqlarında gənclərin təhsil 
105 
 
almasına qayğı artmalıdır. Gənclərin daha da yaxşı oxuması, təhsil alması üçün tələbkarlıq artırılmalıdır. Əgər 
bu olmasa, bu rəqəmlər, təbiidir ki, istənilən mənanı verə bilməz.   
Gənclər çox şeyi bilməlidirlər. Birinci növbədə hər bir gənc vətənpərvər olmalıdır. İndi, Azərbaycan 
müstəqil dövlət kimi yaşadığı zamanda vətənpərvərlik hər bir insanın, xüsusən hər bir gəncin ən ümdə borcu, 
vəzifəsidir. Ancaq vətənpərvərlik gərək insanın qəlbində olsun. Borc o demək deyildir ki,  vətənpərvərlik tələb 
edirsən, o da vətənpərvər olur. Yox. Mən bunu deyərkən bildirmək istəyirəm ki, bütün təhsil ocaqlarında, 
gənclərlə məşğul olan bütün təşkilatlarda vətənpərvərlik hissinin aşılanması, vətənpərvərlik hissinin hər bir 
gəncin qəlbində olması üçün lazımi tədbirlər görmək lazımdır.   
Bu baxımdan hesab edirəm, vaxtilə biz çox doğru tədbir gördük ki, Gənclər və İdman Nazirliyi yaratdıq. 
Nazirlik bu illərdə çox işlər görübdür. Ondan sonra gənclərin forumu yarandı. Bunun da çox böyük əhəmiyyəti 
vardır. Yəni indi müstəqil Azərbaycanda gənclər mütəşəkkilləşiblər. Gənclərin işləri ilə məşğul olan xüsusi 
nazirlik vardır. Baxmayaraq ki, bütün başqa nazirliklər də gənclərin işləri ilə məşğul olmalıdırlar və məşğul 
olurlar. Xüsusən Təhsil Nazirliyi və başqa nazirliklər. Eyni zamanda gənclərin təşkilatlanması, gənclər fo-
rumunun iki ildən bir keçirilməsi, müxtəlif tədbirlərin təşkili gənclərdə mütəşəkkilliyi təmin edir və 
vətənpərvərlik hissini erkən yaşlarda yaradır. Bu da göz qabağındadır ki, bizim gənclərimiz nə qədər 
vətənpərvərdirlər.   
Məsələn, burada məlumatlar verildi. Dünyanın müxtəlif ölkələrində, müxtəlif yarışlarda, görüşlərdə 
Azərbaycan gənclərinin nümayəndələri nə qədər böyük uğurlar qazanırlar. Azərbaycan gəncləri indi təkcə 
respublikamızda yox, bir çox ölkələrdə təhsil alırlar və çoxları da böyük həvəslə  oxuyurlar.     
Parisdə olarkən bir qrup gənc gəlib mənə orada buraxdıqları kitabları göstərdilər. Mənim onlarla danışmağa 
vaxtım çox olmadı. Amma bir az söhbət etdim. Ondan sonra Strasburqda Parlament Assambleyasının sessiyası 
qurtarandan sonra –  bilirsiniz, bunu televiziya göstəribdir – Ermənistan və Azərbaycan prezidentlərinin böyük 
bir mətbuat konfransı keçirildi. Müxtəlif dillərdə suallar verilirdi və orada bütün dillərə tərcümə olunurdu. 
Eşitdim ki, bir şəxs fransız dilində hər iki prezidentə sual verir. Təbiidir ki, mən hər bir sualı dinləyirdim. Çünki 
ona cavab vermək lazımdır. O, sualı fransız dilində verdi. Mən də sualın rusca tərcüməsini dinləyirdim. Çox 
məzmunlu sual verdi. Ermənistan–Azərbaycan münaqişəsinə aid, Lissabon zirvə görüşü haqqında və Lissabon 
zirvə görüşünün qəbul etdiyi qərar haqqında, qərarın yerinə yetirilməməsi haqqında o qədər məzmunlu sual 
verdi ki, deyə bilərəm, orada bu cür məzmunlu sual verilməmişdir. Dedim, görəsən bu kimdir ki, bizim 
problemləri yaxşı bilir? Mənə sonra dedilər ki, o, Parisdə sizinlə görüşən gənclərdən biri idi.  
Doğrudur, mən orada onu görə bilmədim. Ancaq burada televiziyada göstərəndə onun sifətini gördüm. 
Yadıma düşdü ki, həmin oğlandır. Fransada təhsil alır. Cavan oğlandır. Amma təkcə təhsil almır, Azərbaycanı 
təmsil edir və orada 300 qəzetçinin, müxbirin içərisində o qədər çeviklik göstərdi ki, ona söz verdilər. Onun 
verdiyi sual da bu məsələnin açılması üçün çox böyük imkanlar yaratdı. Güman edirəm ki, siz televiziya 
vasitəsilə, mətbuatda mənim o suala cavabımı eşitmisiniz, oxumusunuz. Ancaq mənim cavabım eyni zamanda 
bu məsələyə çox böyük açıqlıq gətirdi: Lissabon zirvə görüşünün qəbul etdiyi qərarlar nə üçün yerinə yetirilmir?   
Ermənistan prezidenti iddia edirdi ki, Minsk qrupunun həmsədrləri yeni təklif – ümumi dövlət formulu təklif 
ediblər, Azərbaycan bunu qəbul etmir. Əgər həmin sual olmasaydı, bəlkə də mən ona cavab verməyəcəkdim. 
Ancaq bu sual mənə imkan verdi ki, Lissabon zirvə görüşündən sonra gedən prosesləri deyim. Siz oxumusunuz. 
Mən bildirdim ki, 1997-ci ildə Minsk qrupunun həmsədrləri bir təklif – məsələnin paket həlli təklifini verdilər, 
Ermənistan imtina etdi. İkinci təklif – məsələnin mərhələ-mərhələ həll olunması təklifini verdilər, Ermənistan 
imtina etdi. Amma biz bu təkliflərin ikisini də qəbul etdik. Ondan sonra isə 1998-ci ilin əvvəlində Ermənistanda 
hakimiyyət dəyişikliyi oldu. Həmin hakimiyyət dəyişikliyindən sonra, demək olar ki, Minsk qrupu elə bir 
fəaliyyət göstərə bilmədi. Nəhayət, 1998-ci ilin sonunda ümumi dövlət formulunu irəli sürdülər. Hamı üçün 
məlum oldu ki, Minsk qrupu həmsədrlərinin təklifini kim qəbul edir, kim qəbul etmir. Hətta mən sonra dedim 
ki, beləliklə, hesab iki bir Azərbaycanın xeyrinədir.  
Mən bunu niyə deyirəm? Ona görə ki, bizim həmin o gənc, o oğlan bu cür ağıllı, düşünülmüş sualı 
verməsəydi, orada bu məsələnin açılması bəlkə də mümkün olmayacaqdı. Çünki biz suallara cavab verirdik, 
tarixi danışmırdıq. Ona görə də tarixi açmaq üçün, ayrı-ayrı fikirləri demək üçün sual lazım idi.     
Beləliklə, indi bizim gənclərimiz təkcə Azərbaycanda yox, müxtəlif dilləri mənimsəyərək bir çox ölkələrdə, 
xüsusən Avropa ölkələrində  təhsil alırlar və öz yüksək səviyyələrini göstərirlər. Ona görə də baxın, qısa bir 
zamanda Azərbaycan gəncliyi nə qədər inkişaf edibdir. Bunları deyərkən siz düşünəcəksiniz ki, mən 
Azərbaycan gəncliyini ancaq tərif edirəm. Gənclik tərifə layiqdir. Amma eyni zamanda bu tərif hər bir gəncin 
qarşısında böyük vəzifələr qoyur. O da ondan ibarətdir ki, hər bir gənc, bax, bu səviyyəyə çatmalıdır. Hər bir 
gənc əsaslı təhsil almalıdır. Hər bir gənc müasir həyatın tələblərini mənimsəməlidir. Hər bir gənc müasir 
həyatda  iqtisadiyyat, siyasət sahələrində, sosial sahədə bütün yenilikləri, dünyada gedən prosesləri bilməlidir. 
Onda Azərbaycan xalqı daha da yüksələcək və on ildən, on beş ildən sonra siz, Azərbaycan gəncləri ölkəni idarə 
edəndə bu sizin üçün daha da asan olacaqdır.   
106 
 
Mən bu mövzuya bir də qayıdıram. Ölkəmizdə son on il çox ağır, çətin illər olubdur. Birincisi, Ermənistan–
Azərbaycan münaqişəsi, müharibə. Əfsuslar olsun ki, müəyyən səbəblərdən Azərbaycanın torpaqlarının 20 faizi 
Ermənistan silahlı qüvvələri tərəfindən işğal edilibdir. Bu müharibə Azərbaycan xalqına böyük itkilər gətiribdir, 
qanlar tökülübdür, xalqımız şəhidlər veribdir, müharibə əlilləri vardır. Bunlar hamısı xalqımıza vurulan 
zərbədir. Ancaq belə bir müharibənin davam etməsinin həm Azərbaycan üçün, həm də Ermənistan üçün daha  
böyük faciələrə gətirəcəyini düşünərək, 1994-cü ildə biz atəşin dayandırılması haqqında saziş imzaladıq. Altı 
ildir ki, müharibə yoxdur. İndi bəziləri bizim bu hərəkətimizi düzgün başa düşmürlər, yaxud da tənqid etməyə 
cəhd göstərirlər. Amma bu, əhəmiyyətsiz şeydir.  
Altı ildir bizim xalqımız rahat şəraitdə yaşayır. Baxmayaraq ki, torpaqlarımız işğal altındadır, amma 
müharibə yoxdur, qan tökülmür, şəhidlər yoxdur. Əgər müharibə davam etsəydi, indi gənclərin bir qismi burada 
yox idi. Əgər müharibə davam etsəydi, gənclərimiz bu cür inkişaf edə bilməyəcəkdi. Əgər müharibə davam 
etsəydi, gənclərimiz, xalqımız bu son illərdə əldə etdiyi nailiyyətləri qazana bilməyəcəkdi.  
Atəşkəs ona görə deyil ki, biz müharibəni apara bilmirdik. Bəli, bəzi səbəblərdən Ermənistan silahlı 
qüvvələri üstünlük əldə etmişdi. Ancaq müharibə nə qədər çox getsəydi, o qədər də itkilər olacaqdı və məsələnin 
həlli də çox mürəkkəbləşmişdi. Ona görə də biz atəşkəs haqqında sazişi imzaladıq.  Azərbaycanın son 5–6 ildə 
bütün sahələrdə əldə etdiyi nailiyyətlər yalnız atəşkəs rejimi şəraitində ola bilərdi. Əgər bu olmasaydı, biz bütün 
bu gördüyümüz işləri görə bilməyəcəkdik.    
Biz o zaman atəşi dayandıranda Azərbaycanda ağır sosial-iqtisadi vəziyyət var idi. Bilirsiniz ki, ondan 
əvvəlki illərdə Azərbaycanda sabitlik yox idi, müxtəlif dəstələr, qüvvələr, qanunsuz silahlı dəstələr hakimiyyət 
uğrunda mübarizə aparırdılar. 1993-cü ildə vətəndaş müharibəsi başlandı. Biz bunların qarşısını aldıq.      
1994-cü ildə yenidən dövlət çevrilişi cəhdi oldu. Xalqımız bunun qarşısını aldı. 1995-ci ildə silahlı dövlət 
çevrilişi  cəhdi oldu. Bunun da qarşısını aldıq. Ondan sonra ölkənin daxilində hakimiyyət uğrunda mübarizə 
aparan insanlar bir neçə terror aktlarına əl atdılar. Onların da qarşısını aldıq. Nəhayət, ictimai-siyasi sabitliyi 
təmin etdik. Siz bunu bilməlisiniz və nəinki bilməlisiniz, bu, təbliğ olunmalıdır. Gənclər bilməlidir ki, 
Azərbaycan üçün dövlət müstəqilliyi ən böyük tarixi hadisədir. Ancaq dövlət müstəqilliyini qorumaq, saxlamaq, 
müstəqil dövləti inkişaf etdirmək ondan da çətin məsələdir və onsuz dövlət müstəqilliyinin əhəmiyyəti ola 
bilməzdi. Çünki həmin o illərdə – daxili çəkişmələr dövründə Azərbaycanın dövlət müstəqilliyi dəfələrlə 
təhlükə altında olmuşdu. Xalq çox ağır vəziyyətdə yaşayırdı. Sosial-iqtisadi vəziyyət həddindən artıq pis idi.   
Məsələn, mən burada nə üçün rəqəmlər gətirdim? Ali məktəblərdə 1994-cü ilə nisbətən 2000-ci ildə 200 
mindən artıq tələbə oxuyur. Çünki ictimai-siyasi sabitlik təmin olunub,  iqtisadiyyatın inkişafı təmin edilibdir. 
Çünki insanlar rahat yaşayırlar. Təbiidir, problemlər də çoxdur, sosial-iqtisadi problemlər çoxdur. Bazar 
iqtisadiyyatına keçid heç bir ölkədə asan olmayıbdır.   
Dünən və ondan bir gün əvvəl Moskva televiziyası ilə Rusiyanın birinci prezidenti Boris Yeltsinin 70 illiyi 
münasibətilə hazırlanmış filmlərə baxırdım. SSRİ dağılandan sonra müstəqillik əldə etmiş ölkələr içərisində 
Rusiya kimi qüdrətli dövlət olmadı. Rusiyanın iqtisadi potensialı və imkanları məlumdur, demək olar ki, SSRİ-
nin bütün varidatının, hərbi qüvvələrinin 90 faizi Rusiyanın əlində qaldı. Ancaq Rusiya demokratiya yolu ilə, 
bazar iqtisadiyyatı yolu ilə getdi. Bu yol öz-özlüyündə çətin idi. Amma bununla bərabər, buraxılan səhvlər də nə 
qədər böyük çətinliklərə gətirdi? Bəzi televiziya kadrlarına baxırdım. Boris Yeltsin özü istefa vermək haqqında 
çıxış edərkən üzr istədi ki, istənilənlərə nail ola bilmədik.   
Bazar iqtisadiyyatına keçid heç yerdə asan olmayıbdır. Bizdə də asan getmir, çətinliklər var. Bundan sonra 
da olacaqdır. Ancaq bu çətinliklərin içərisində biz 1995-ci ildən etibarən ardıcıl olaraq iqtisadiyyatın inkişafını 
təmin edə bilmişik.  
Sizə deyə bilərəm ki, son illərdə müstəqil dövlətlər içərisində Azərbaycanın sosial-iqtisadi inkişafının sürəti 
hamısından yüksəkdir. Təsəvvür edin, əgər 1990–93-cü illərdə, hətta 1994-cü ildə iqtisadiyyat tənəzzülə doğru 
gedirdisə,  1995-ci ildə biz bunun qarşısını almağa nail olduq və tədricən inkişafı təmin etdik.     
Bunun nəticəsində, ötən ilin göstəriciləri, məsələn, ümumi daxili məhsulun həcmi 11,4 faiz artıbdır. Bu çox 
yüksək artımdır.  Sənaye məhsulunun həcmi 6,9 faiz, demək olar ki, 7 faiz artıbdır. Kənd təsərrüfatı 
məhsullarının həcmi 12 faiz, nəqliyyatda yük dövriyyəsi təxminən 10 faiz çoxalıbdır. Xarici ticarətin dövriyyəsi 
75,4 faiz artıbdır. Burada ən önəmli cəhət ondan ibarətdir ki, ixrac olunan malların həcmi 2,7 dəfə, idxal isə 
cəmisi 13 faiz çoxalıbdır. Deməli, Azərbaycan öz məhsullarının istehsalını təmin etmiş və onu ixrac edərək, 
idxal-ixracda böyük fərqlə müsbət saldo əldə etmişdir.   
Adambaşına düşən gəlir 10,2 faiz, orta aylıq əmək haqqı 15 faiz artmışdır. İstehlak qiymətlərinin 
indeksləşdirilməsi nəzərə alınmaqla, inflyasiya yox dərəcəsindədir – 1,8 faizdir. Bu çoxdur, yoxsa azdır? Əgər 
bu artımları başqa respublikaların göstəriciləri ilə müqayisə etsək, çoxdur. Ötən illərlə müqayisə etsək, 
həddindən artıq çoxdur. Amma bu bizim bugünkü tələblərimizi təmin etmir. Lakin buna nail olmaq asan bir 
məsələ deyildir.   
Bilirsinizmi, indi bəzi qüvvələr Azərbaycanda gedən bütün bu islahatları, əldə olunan bütün nailiyyətləri 
inkar etməyə, xalqa yalan məlumatlar verməyə çalışırlar, yalan sözlər deyirlər. Ölkəmizdə mətbuat azaddır. Biz 
107 
 
azadlıq vermişik ki, kim  nə demək istəyirsə, qoy desin. Ancaq yalan danışmaqdan, xalqı aldatmaqdan böyük 
cinayət, böyük günah yoxdur.   
Dünyanın ən mötəbər maliyyə mərkəzləri olan Dünya Bankının və Beynəlxalq Valyuta Fondunun 
nümayəndələri son günlərdə Azərbaycana gəlmişdilər. Onlar burada bir neçə gün oldular, bizim müvafiq 
təşkilatlarla işlədilər. Mən hər iki nümayəndə heyətini qəbul etdim. Bunu televiziya ilə də veriblər, bu barədə 
mətbuat da yazmışdır. Dünya Bankının da, Beynəlxalq Valyuta Fondunun da nümayəndələri etiraf edirlər ki, 
Azərbaycanda makroiqtisadi artım çox böyükdür və Müstəqil Dövlətlər Birliyinin üzvü olan ölkələr içərisində, 
demək olar ki, ön cərgədədir. Amma yenə də deyirəm, mən hesab edirəm ki, əhalinin bütün tələbatı 
ödənməlidir. Hesab edirəm ki, məsələn, işsiz adamlar işlə təmin olunmalıdır. Hesab edirəm ki, ölkəmizdə 
yoxsul adam olmamalıdır. Mən bunları çox vacib hesab edirəm və bunun üçün çalışıram.  
Biz lazımi tədbirlər görürük. Ancaq bunu imkanlarımız çərçivəsində edirik. Amma əgər bizdə ictimai-siyasi 
sabitlik olmasaydı, qanun-qayda yaranmasaydı, bütün islahatları –  iqtisadi islahatları həyata keçirməsəydik, 
nəinki belə göstəricilər əldə edə bilməzdik, hətta göstəricilərimiz yenə də ilbəil aşağı düşəcəkdi.  
İndi biz böyük proqramlar üzərində işləyirik. Yoxsulluğun ləğv olunması strategiyası haqqında proqram 
hazırlanır. Təbiidir ki, qısa müddətdə buna nail olmaq mümkün deyildir. Ancaq biz strategiyamızı, strateji 
xəttimizi hazırlayırıq və bunun ardıcıl surətdə həyata keçirilməsini təmin edəcəyik.   
Özəlləşdirmə prosesi davam edir. Bu proses yeni-yeni müəssisələrin, özəl sektorun inkişafını təmin 
edəcəkdir ki, bu da işsizliyi qismən aradan qaldıracaq, Azərbaycanın iqtisadiyyatının inkişafını təmin edəcəkdir. 
Bunların hamısı Azərbaycanın bugünkü həyatının göstəricilərini əks etdirən faktlardır, rəqəmlərdir. Siz bütün 
bunları – Azərbaycan dövlətinin həm xarici siyasətini, həm daxili siyasətini, dövlət quruculuğu prosesini, həm 
də ki, bizim nöqsanlarımızı, çatışmazlıqları və onların səbəblərini bilməlisiniz.      
Siz bunu bilməlisiniz. Bunu təkcə siz yox, Azərbaycanın bütün  vətəndaşları, amma ilk növbədə gənclər  
bilməlidirlər. Çünki siz də tədricən böyüdükcə, əmək fəaliyyətinə başlayarkən bu vəzifələrin yerinə 
yetirilməsində fəal iştirak edəcəksiniz və etməlisiniz.   
Bizim hamımızı narahat edən, ölkəmizin iqtisadiyyatının daha da sürətlə inkişafına mane olan ən böyük amil 
Ermənistan–Azərbaycan münaqişəsinin mövcudluğudur və Ermənistan silahlı qüvvələri tərəfindən Azərbaycan 
torpaqlarının 20 faizinin işğal olunması, bir milyondan artıq vətəndaşımızın didərgin düşməsi, onların 
əksəriyyətinin çadırlarda yaşamasıdır. Biz bu məsələnin sülh yolu ilə həll edilməsinə çalışırıq. Doğrudur, 
bəziləri deyirlər ki, çox vaxt – bir, iki, üç, dörd, beş, altı il keçdi  ancaq mən hesab edirəm ki, biz bu məsələnin 
sülh yolu ilə həll olunmasına bu gün də, sabah da çalışmalıyıq. Biz bunu bu yolla da həll edə bilərik və həll 
edəcəyik. Bizim güclü ordumuz – Azərbaycanı qorumağa, ölkəmizin torpaqlarını müdafiə etməyə qadir olan 
güclü ordumuz vardır.   
Burada nitq söyləyən ordu nümayəndəsi açıq dedi ki, biz Azərbaycan torpaqlarını istənilən zaman azad 
etmək üçün döyüşə qalxmağa hazırıq. Məni çox sevindirdi ki, sizin hamınız onun bu sözlərini alqışladınız. 
Ancaq bunun üçün zaman, vaxt lazımdır. Bu indi lazımdır, yoxsa başqa vaxtda? Həyatdan xəbəri olmayan, 
populist fikirlərlə yaşayan kimlərsə deyirlər ki, gedək vuruşaq, döyüşək, nəyin bahasına olursa-olsun 
torpaqlarımızı azad edək. Bəli, bu yol mümkündür. Ancaq bunun Azərbaycan üçün nə qədər böyük itkiləri 
olacaqdır. Ölkəmizin iqtisadiyyatına, sosial iqtisadi vəziyyətinə bunun nə qədər böyük zərbələr vuracağını dərk 
etmək lazımdır. Biz bunu dərk edir, bilirik. Ona görə də biz məsələni sülh yolu ilə həll etmək istəyirik.   
Dünyada gedən proseslərə fikir vermək lazımdır. İndi heç bir ölkə müharibəni başlayan dövləti 
dəstəkləməyəcək, onu bəyənməyəcək, müdafiə etməyəcəkdir. Ona görə də düşünmək lazımdır. Biz müharibəni 
başlayıb beynəlxalq aləmdə hansı imicə nail olacağıq? Onu da nəzərə alaq ki, dünyada, beynəlxalq təşkilatlarda 
hələ də ikili standartlar mövcuddur. Mən  Avropa Şurasının Parlament Assambleyasının tribunasından bunu 
cəsarətlə bəyan etdim və bu bir çox ölkələrə, beynəlxalq təşkilatlara ittihamdır. Çünki mən Azərbaycan döv-
lətinin fikrini bildirirəm ki, beynəlxalq təşkilatlarda ikili standartlar vardır.  Hansısa ölkəyə bir, digərinə isə 
başqa münasibət göstərilir. Bu ədalətlidirmi? Mən bunu dəfələrlə demişəm, əgər ədalət olsaydı, nə üçün Avropa 
Şurasına qəbul vaxtı Ermənistana o qədər maneələr törədilmirdi, Azərbaycana törədilirdi?  
Buraya gələn nümayəndələrə mən bunu dəfələrlə demişəm ki, siz insan hüquqlarının qorunması ilə 
məşğulsunuz. Haradasa bir insanın  hüququ pozulubdursa, ondan ötrü hay-küy qaldırırsınız, qaldırın. Ancaq bir 
milyon insanın hüquqları pozulubdur, onlar yerlərindən-yurdlarından didərgin düşüblər, Ermənistan işğalçıdır, 
Azərbaycanın torpaqlarını işğal edibdir, amma siz onları ittiham etmirsiniz. Nəinki ittiham etmirsiniz, hətta 
onlara beynəlxalq təşkilatlarda, o cümlədən Avropa Şurasında Azərbaycana nisbətən üstünlük verməyə 
çalışırsınız və üstünlük də verirsiniz. Budur, ikili standart. Mən bunu bütün dünyaya bəyan etmişəm, heç kəsdən 
də çəkinmirəm, qorxmuram. Çünki mən həqiqəti deyirəm. 
 Onu bilin, əgər Azərbaycan Ermənistanın kiçik bir torpağını, azacıq ərazisini işğal etmiş olsaydı, indi 
Azərbaycanın başına nə işlər gələrdi? Mən orada, Avropa Şurasının Parlament Assambleyasında çıxış edəndən 
sonra bəzi deputatlar gəlib bizim nümayəndələrlə danışaraq demişdilər ki, Heydər Əliyev çox sərt çıxış etdi. 
Hətta mətbuat konfransında müxbirlərdən biri – gərək ki, o, erməni idi – Ermənistan prezidentinə sual verdi ki, 
108 
 
əgər siz sülh danışıqları aparırsınızsa, əgər siz bir-birinizlə görüşürsünüzsə, Azərbaycan prezidenti Heydər 
Əliyevin belə sərt çıxışını necə qiymətləndirmək olar?  O bu suala belə cavab verdi ki, mən istəmədim bunları 
deyim, mən istəyirəm ki, ziddiyyətlər artmasın.  
Amma heç kəs məni ittiham edə bilməz. Əgər mən o sözləri Avropa Şurasının tribunasından deməsəydim, 
xalqımın qarşısına çıxa bilməzdim.   
Baxmayaraq ki, biz sülh danışıqları aparırıq, baxmayaraq ki, Avropa Şurasının üzvüyük, mən bütün həqiqəti 
dedim. Yenə də təkrar edirəm, orada mən dedim ki, Ermənistanın ərazisinin bir metri də işğal olunmayıbdır, 
ancaq Azərbaycan ərazisinin 20 faizi işğal altındadır, siz də buna fikir vermirsiniz, belə bir vəziyyətdir, belə bir 
şəraitdir.   
Bütün bunlara baxmayaraq, Azərbaycan özünün düşünülmüş, ardıcıl xarici siyasəti ilə və apardığı işlərlə 
birincisi, dünya miqyasında öz yerini tutubdur, hörmət qazanıbdır. İkincisi də, Ermənistan–Azərbaycan 
münaqişəsinin sülh yolu ilə həll olunmasına şərait yaranıbdır və buna mənim inamım vardır.   
Son günlər bizim cəmiyyətimizi, Azərbaycanı, bizim dost, qardaş Türkiyəni çox narahat edən hadisələr baş 
verir. Fransanın parlamentində Türkiyənin guya 1915-ci ildə ermənilərə qarşı «soyqırımı» etməsi haqqında 
qərar qəbul olunubdur. Bir neçə ay bundan öncə Amerika Birləşmiş Ştatlarının Konqresində belə bir qərar 
müzakirə olunurdu. Müzakirə onu göstərirdi ki, ermənipərəst konqresmenlər bu qərarın qəbul edilməsinə nail 
ola biləcəklər. Ancaq seçkilər ortaya düşdü və ABŞ-ın rəhbərliyi bu məsələni təxirə sala bildi. İndi bilmirəm, 
bunun qarşısını tamamilə alıblar, yoxsa yox. Ancaq təxirə salıblar.   
İtaliyanın parlamenti də «erməni soyqırımı» haqqında belə bir qərar qəbul edibdir. Bu proseslər başlayarkən 
biz Azərbaycan dövlətinin mövqeyini açıq-aydın bildirmişik. Hələ iki il bundan öncə Fransa parlamentinin aşağı 
palatası belə bir qərar qəbul etmişdi. Ancaq Senat onu qəbul etməmişdi. Ona görə də həmin qərar qüvvəsiz 
qaldı. Lakin bu dəfə Senat bu qərarı qəbul edibdir. Deməli, bu, son qərardır. Hələ Senatda müzakirə gedən 
zaman Azərbaycan buna öz kəskin etirazını bildirmişdir. Azərbaycan prezidenti kimi, mən dəfələrlə etiraz 
edərək bildirmişdim ki, birincisi, bu, tarixi həqiqətdən uzaqdır, ikincisi də, belə qərarın çıxarılmasına Fransa 
parlamentinin haqqı yoxdur. Təbiidir ki, qardaş, dost Türkiyəni biz həmişə dəstəkləmişik, bu dövrdə də 
dəstəklədik. Mən bəyanatlar verdim, Türkiyənin prezidenti ilə, Baş naziri ilə telefon danışıqları apardım.  
Nəhayət, mən Fransaya rəsmi səfərə getmişdim. Bilirsiniz ki, Fransanın prezidenti Jak Şirak bir neçə ay 
bundan öncə məni öz ölkəsinə səfərə dəvət etmişdi. Ancaq sonra Azərbaycanın Avropa Şurasına qəbul olunması 
ilə əlaqədar vaxt müəyyən edildikdən sonra biz belə razılığa gəldik ki, mən Fransaya iki dəfə getməyim, Avropa 
Şurasının iclasından əvvəl Parisə rəsmi səfər edim, ondan sonra isə Avropa Şurasında olum.      
Prezident Jak Şirak da belə təklif irəli sürdü ki, orada –  Parisdə  Azərbaycan və Ermənistan prezidentlərinin  
görüşlərini təşkil etsin və Minsk qrupunun həmsədri kimi, məsələnin  sülh yolu ilə həll olunması sahəsində öz 
səylərini göstərsin. Mən yanvar ayının 24-də Fransada rəsmi səfərdə idim. Orada səhərdən görüşlərim başlandı. 
Prezident Jak Şirakla  çox ətraflı danışıqlar apardım. Danışıqlarımızın əksər hissəsi Ermənistan–Azərbaycan 
münaqişəsinin həll olunması ilə əlaqədar idi. Mən ona bu barədə çoxlu yeni məlumatlar verdim. Ancaq mən 
onunla söhbət edərkən açıq bildirdim ki, biz – ölkəmizin  ictimaiyyəti, Azərbaycan dövləti Fransa Senatının elə 
bir qərar çıxarmasından  çox narahatdır, biz buna etiraz edirik və mən anlamıram ki, siz bunu nə üçün etmisiniz? 
Ümidvar olduğumu bildirmək istəyirəm ki, Siz prezident kimi, bunun qarşısını almalısınız və təsdiq 
etməməlisiniz.   
Mən bunların hamısını açıq şəkildə dedim. Bir var ki, qəzetdə bəyanat verəsən, ya da gedib öz Milli 
Məclisində danışasan, bir də var ki, Senatı qərar qəbul edən ölkənin başçısı ilə üzbəüz duraraq ona öz etirazını, 
öz iradlarını  bildirəsən. Budur mənim mövqeyim. O mənə izahat verdi. Doğrudur, bu bizim təkbətək 
danışığımızda olan şeydir, bəlkə də mən bunu açmamalıyam. Ancaq sonra özü mətbuat konfransında müəyyən 
məqamlara toxundu. O dedi ki, prezident kimi mən və Fransanın Baş naziri Lionel Jospen bunun əleyhinəyik. 
Biz bu qərarın qəbul olunmaması üçün çalışmışıq. Lakin bir şey edə bilməmişik. Dedi ki, bu bizim daxili siyasi 
vəziyyətimizlə əlaqədardır. Fransada təxminən 500–600 min erməni yaşayır. Onlar da orada, çox yerlərdə təsir 
gücünə malikdirlər. Onlar seçicidirlər. Demokratiyaya görə, demək olar ki, hər il Fransada ya bələdiyyə seçkisi, 
ya kanton seçkisi, ya parlament, ya da prezident seçkisi keçirilir. Ona görə də seçilmək istəyən hər bir adam 
özünə səs toplamaq istəyir. Ermənilərin, erməni diasporunun da Fransada xeyli səsi vardır. Onlar bundan isti-
fadə edərək senatorlara təsir edirlər.   
Hətta mənə dedi ki, üç ay bundan öncə erməni diasporunun nümayəndələri Senatın qarşısında böyük bir 
çadır qurub gecə-gündüz orada  otururdular. Senata gələn senatorları oraya dəvət edir, onlarla danışıqlar aparır, 
sözləşirdilər ki, onlara səs verəcəklər, nə bilim, nə edəcəklər. Yəni onlar həmin qərarın qəbul olunmasına səs 
versinlər.   
Amma eyni zamanda, mənə onu da dedi ki, Fransada türklər də az deyildir. Ancaq onların tərəfindən belə 
hərəkətlər, təəssüf ki, biz görmürük. O bəyan etdi ki, mən Türkiyənin yaxın dostuyam, 20 il bundan öncə  
özümü Türkiyənin yaxın dostu kimi elan etmişəm və bu hisslərlə də yaşayıram. Ancaq həmin qərar Senatın 
işidir, mən özüm isə bunun əleyhinəyəm.   
109 
 
Sonra biz – həmin rəsmi ziyarətim zamanı – mətbuat nümayəndələrinin qarşısına çıxanda, mən ona 
demişdim ki, siz jurnalistlərə bir şey deyin. Əvvəlcə o bildirdi ki, demək istəmir, ancaq sonra özü orada mətbuat 
nümayəndələrinə dedi. Yəqin ki, bu da bizim qəzetlərdə yazılıb, televiziyada verilibdir. Ona bu barədə sual 
verdilər. O dedi ki, prezident Heydər Əliyevin narahatçılığını və Azərbaycanda olan narazılığı və narahatçılığı 
mən bilirəm.       
Onların buna haqqı var. Mən prezident Heydər Əliyevin hisslərini anlayıram. Ancaq bu, Senatın işidir və 
sair. Bunlar qəzetlərdə yazılıbdır.  
Sonra mən Strasburqa getdim. Strasburqdan qayıdandan sonra biz – Ermənistan və Azərbaycan prezidentləri 
Parisdə təkbətək  iki saat görüşdük. Daha sonra iki saatdan çox prezident Jak Şirak, mən və Ermənistan 
prezidenti danışıqlar apardıq. Bundan sonra isə o bizə ziyafət verdi və iki saat da ziyafət zamanı danışıqlar 
apardıq.  
Mən buraya qayıdandan sonra eşitdim ki, artıq o qərar dövlət tərəfindən təsdiq edilibdir. Görünürdü ki, 
həmin qərar təsdiq olunacaqdır. Çünki onların qanununa görə prezident bunun qarşısını almaq imkanına malik 
deyildir. Bu barədə mən dünən Türkiyənin prezidenti cənab Əhməd Necdət Sezərlə də geniş danışdım, fikir 
mübadiləsi apardıq. Ondan əvvəl də bu məsələ ilə əlaqədar mən bir neçə dəfə Türkiyənin rəhbərləri ilə 
danışmışdım. Yəni bizim mövqeyimiz burada tam açıq-aydındır. Yenə də deyirəm, bu, Türkiyəyə qarşı ədalətsiz 
bir addımdır.   
Mən hesab edirəm ki, 1915-ci ildə türklər ermənilərə qarşı soyqırımı etməyiblər. Hesab edirəm ki, əksinə, 
ermənilər türklərə qarşı bəzi günahlar ediblər. Mən bunu dəfələrlə demişəm. Bizim milli məclisimiz də hələ iki 
il bundan əvvəl bu məsələ qalxanda bəyanat vermişdi. İndi Milli Məclis yenə də müzakirə edibdir, bu gün qərar 
qəbul edəcək, bəyanat verəcəklər. Biz yenə də bu mövqedəyik.   
Dünyada ədalətsiz qərarlar vardır. Onlardan biri də Fransa Senatının soyqırımı haqqında Türkiyəyə qarşı 
qəbul etdiyi bu qərardır. Mən Azərbaycan dövləti adından bir daha buna öz etirazımı bildirirəm, bu qərarı 
pisləyirəm və hesab edirəm ki, bu, Türkiyəyə qarşı, təkcə Türkiyəyə yox, Azərbaycana qarşı da olan ədalətsiz 
hərəkətdir.   
Türkiyə hökuməti bu barədə müəyyən tədbirlər görür. İqtisadi əlaqələrin dayandırılması üçün müəyyən 
tədbirlər görür, sanksiyalar tətbiq edib və edəcəkdir. Biz bu məsələdə Türkiyə ilə daim bir yerdəyik.   
Bizim ictimaiyyətdə, mətbuatda bu məsələyə göstərilən münasibət, yəni Fransanın ədalətsizliyi haqqında 
yazılar, çıxışlar, danışıqlar tamamilə əsaslıdır. Yenə deyirəm, buna  Azərbaycan prezidenti kimi, ilk dəfə mən 
münasibətimi bildirmişəm. Amma eyni zamanda, reallığı da nəzərə almaq lazımdır.   
Orada – Strasburqda mətbuat konfransında Ermənistan prezidentinə bu barədə sual verildi. O, təbiidir ki, 
özünün bildiyi kimi izahat verdi. Mənə sual verilməmişdi. Mən orada Fransa Senatının bu qərarına qəti etirazımı 
bildirdim. Mən etirazımı bildirəndən sonra Ermənistan prezidenti yenə söz aldı. Etirazım da ondan ibarət idi ki, 
85 il bundan öncə soyqırımının olub-olmadığı məlum deyil, indi Fransa Senatının belə bir qərar qəbul etməsi 
ədalətsizlikdir. Türkiyə müstəqil dövlətdir. Başqa dövlət haqqında Fransanın belə qərar qəbul etməsi beynəlxalq 
hüquq normalarına uyğun deyil və Türkiyənin daxili işlərinə qarışmaqdır. Mənim bu sözlərimdən sonra 
Ermənistan prezidenti dedi ki, Avropa birdir, Avropa Şurası var, demokratiya var, buna görə də Fransa 
Senatının belə bir qərar qəbul etməsinin əsası vardır. 
Mən yenə onun cavabını verdim. Dedim ki, birincisi, 85 il bundan öncə əgər belə bir şey olubsa, onda nə 
Avropa Şurası, nə də demokratiya vardı. Buna görə də 85 il bundan öncə olan hadisəni indiki dövrün şəraitinə 
uyğunlaşdırmaq olmaz. Yəni mən hər yerdə öz münasibətimi bildirdim. Biz bundan sonra da buna etiraz 
edəcəyik. Mən hesab edirəm ki, Türkiyə qüdrətli dövlətdir, həmişə öz milli mənafelərini qoruyubdur və 
qoruyacaqdır.   
Bu məsələ qalxanda Türkiyəyə belə tövsiyələr verilmişdi ki, Türkiyə Ermənistanla diplomatik əlaqələri 
qurmaq, sərhədləri açmaq üçün danışıqlar aparsın. Türkiyə hökuməti bu barədə mənim fikrimi soruşmuşdu. 
Onların nümayəndələri buraya gəlmişdi. Bunu siz mətbuatdan bilirsiniz. Mən onlara bildirdim ki, buna heç vaxt 
getmək olmaz.   
Mən dünən prezident cənab Sezərə də bu barədə öz fikrimi bildirdim. Dedim ki, indi bu qanunsuz qərarın 
təsiri altında əgər Türkiyə Ermənistana qarşı öz münasibətini yumşaldarsa, bu, Türkiyəyə də xeyir gətirməyəcək 
və Ermənistan–Azərbaycan münaqişəsinin həll olunmasına da kömək etməyəcəkdir. Mən hələ Fransaya 
getməmişdən əvvəl Türkiyənin Azərbaycana gəlmiş nümayəndəsinə bunu demişdim və dünən də prezident 
cənab Sezərlə danışanda bunu bildirdim.   
Amma dünya siyasəti mürəkkəb bir şeydir. Dünya siyasətində siyasəti bilmək və bacarmaq lazımdır. Təəssüf 
olsun ki, Azərbaycanda, yenə də deyirəm, xalqımızın, millətimizin haqlı etirazı ilə bərabər, bəziləri də istəyirlər 
ki, bu hadisədən istifadə edib özləri üçün bir xeyir götürsünlər, yaxud hörmət qazansınlar. Məsələn,  
müxalifətdən olan deputatlar dünən Milli Məclisdə təklif ediblər ki, Azərbaycan Fransa ilə bütün əlaqələrini 
qırmalıdır, Fransa səfirliyini ölkəmizdən, Fransanı Minsk qrupunun həmsədrliyindən çıxarmalıdır və s.  
110 
 
Təbiidir, hər adam öz fikrini deyə bilər. Mən kiminsə hansısa fikri deməsinə etiraz etmirəm və edə də 
bilmərəm. Ancaq düşünmək lazımdır. Tutaq ki, biz bu gün Fransa ilə iqtisadi əlaqələri kəsdik, bununla Fransaya 
nə edəcəyik? Ötən ildə bizim ticarət əlaqələrimiz üzrə mal dövriyyəsi 289 milyon dollar məbləğində olubdur. 
Onun ixrac hissəsi, yəni bizim Fransaya ixrac etdiyimiz malların dəyəri 222 milyon dollardır. Fransadan bizə 
gələn mallar isə qat-qat azdır. Əlaqəni qırdıq, 222 milyon dollarlıq mal satmışıq, bundan sonra sata 
bilməyəcəyik. Bununla biz nəyə nail olacağıq? Yəni bizim bu kiçik hərəkətimiz Fransanın Senatına təsir edəcək 
və ya orada dəyişiklik əmələ gətirəcəkdirmi? Bu barədə fikirləşmək, ağıllı hərəkət etmək lazımdır.   
Yaxud bu gün mətbuatda görürəm ki, bəziləri, elə vaxtilə bu işlərlə məşğul olan adamlardan biri deyir ki, 
gərək Heydər Əliyev Parisə getməyəydi. O birisi deyir ki, Fransanı Minsk qrupunun həmsədrliyindən çıxarmaq 
lazımdır. Bunlar  ağılsız fikirlərdir.   
Birincisi, mən istəyirəm ki, ictimaiyyət bilsin, 1996-cı ildə ATƏT-in Lissabon sammiti keçəndən sonra 
Minsk qrupunun həmsədrliyində dəyişikliklər oldu. O vaxta qədər Minsk qrupunun iki həmsədri vardı – Rusiya 
və Finlandiya. Lissabon zirvə görüşündə Finlandiya həmsədrlikdən çıxdı. Biz təklif etdik ki, onun yerini 
Amerika Birləşmiş Ştatları tutsun. İnanırdıq ki, ABŞ bu sahədə təsirli tədbirlər görəcəkdir. Ermənistan və 
Rusiya buna etiraz etdi. Onlar Fransanı təklif etdilər. Biz isə Amerika Birləşmiş Ştatlarını təklif etdik.     
Həmin vaxt – 1997-ci ilin yanvar ayında prezident Jak Şirak məni Fransaya rəsmi səfərə dəvət etmişdi. Bu 
məsələ həll olunurdu. O məni əvvəlcədən dəvət etmişdi və mən getməli idim. Oraya getdim, bir çox danışıqlar 
apardıq. Sonra, təsəvvür edin, Fransanın prezidenti mənə dedi ki, Siz nə üçün Minsk qrupuna bizim həmsədr 
olmağımızın əleyhinəsiniz? Ona dedim ki, mənim sizə böyük hörmətim var, Fransa dövlətinə hörmətimiz var. 
Amma burada erməni diasporu çox güclüdür, onların bəziləri dövlət strukturlarında çalışırlar. Ona görə də 
Fransanın həmsədrliyi bizim məsələmizin həll edilməsinə mane ola bilər. Mən bunu kənar yerdə yox, böyük bir 
ölkənin prezidenti, dünyada böyük ictimai-siyasi xadim olan Jak Şiraka dedim. O isə mənə dedi ki, siz səhv 
edirsiniz, Ermənistanla bizim, həqiqətən, əlaqələrimiz yaxşıdır, ona görə də Ermənistana təsir etmək imkanımız 
başqa ölkələrdən daha da artıqdır. Amma buna baxmayaraq, mən Fransanın Minsk qrupuna həmsədrlik etməsinə 
etiraz etdim.   
Amerika Birləşmiş Ştatları da söz vermişdi ki, onlar həmsədr olacaqlar. On gün ondan sonra bizə Amerika 
Birləşmiş Ştatlarından məlumat gəldi ki, Fransa ilə toqquşmaq istəmirik, ona görə də həmsədrlər iki yox, üç 
olsun – Rusiya, Amerika Birləşmiş Ştatları və Fransa. Həqiqət bundan ibarətdir.  
Ancaq bunu da deməliyəm ki, ondan sonra ötən üç ildə Minsk qrupunun həmsədri kimi, Fransa, xüsusən də 
bu ölkənin prezidenti Jak Şirak Ermənistan–Azərbaycan münaqişəsinin sülh yolu ilə həll edilməsi üçün çox 
səylər göstərmişdir. Başqalarına nisbətən bəlkə də daha çox səy göstərmişdir. Bunu mən bilirəm. Bəzən də 
sonralar mən utanırdım, onun üzünə demişdim ki, biz Fransanın həmsədr olmasını istəmirik.   
Amma buna baxmayaraq, bizim aramızda çox yaxın dostluq əlaqələri yarandı. Fransa prezidenti çox təcrübəli 
adamdır. Dünyada böyük hörmətə malik insandır. 1997-ci ildə Minsk qrupunun həmsədrləri məsələnin paket həlli 
təklifini vermişdilər. Onu biz qəbul etdik, Ermənistan qəbul etmədi. İkinci təklif münaqişənin mərhələ-mərhələ 
həll olunması barədə idi. Ermənistan onu əvvəlcə qəbul etmədi. Bilirsiniz ki, sonra Ermənistanın o vaxtkı 
prezidenti Ter-Petrosyan buna razılıq verdi və prezident Jak Şirak 1998-ci il yanvar ayının əvvəlində mənə telefon 
etdi, dedi ki, Ter-Petrosyan burada idi. Biz onunla danışdıq, o bunu qəbul edir, bir həftəyə, on günə qəbul 
edəcəkdir və ondan sonra proses başlayacaqdır.   
Amma bir həftədən sonra o mənə dedi ki, sənə telefon edəcəyəm. Bir həftədən sonra Ter-Petrosyanı elə buna 
görə istefa verməyə məcbur etdilər. Ondan sonra prezident Jak Şirakla yenə telefon əlaqəm oldu. Çox təəssüf 
edirdi ki, məsələ artıq düzəlirdi və heç kəsdən asılı olmayaraq pozuldu. Baş verən proseslər belədir. İndi bizim 
üç həmsədrimiz vardır. Üçü də eyni şeyi deyir: «İki prezident danışsın, hansı qənaətə gəlsələr, biz onunla 
razıyıq. Biz sizin heç birinizə təsir etmək istəmirik». Amerika da bunu deyir, Rusiya da, Fransa da bunu deyir. 
Həqiqət bundan ibarətdir.         
İndi mən sizə bu daxili proseslərin qısa bir parçasını, necə deyərlər, açıram ki, özlərini «qəhrəman» kimi 
göstərib bu gün Fransanı həmsədrlikdən çıxarmaq təklifini irəli sürən adamlar, heç olmasa anlasınlar. Bəzi 
müxalifət qəzetlərində bu fikri deyən  5–6 nəfər «ştatlı» adam var. Azərbaycanda 8 milyon əhali yaşayır, 
ziyalılar, alimlər, professorlar var. Onlar qalıb kənarda, 3–4 nəfər belə danışan adam ona sual verir, buna sual 
verir. Hamısı eyni şeyi deyir. Bu cür ağılsız hərəkətlər Azərbaycana heç vaxt xeyir gətirə bilməz. Fransa 
Senatının bu ölkənin həmsədrlik işinə qarışmaq imkanı yoxdur. Fransanın həmsədrliyini prezident Jak Şirak və 
onun nümayəndələri həyata keçirir. Yanvarın 24-də də və yanvarın 26-da da Parisdə  üçümüzün bir yerdə 
görüşündən sonra mən hiss etdim ki, prezident Jak Şirak bu məsələnin ədalətli həll olunmasını həqiqətən 
səmimi olaraq istəyir.   
Mən bunları sizə çatdırıram və güman edirəm ki, televiziya vasitəsilə ictimaiyyət də biləcəkdir. Bir də, 
güman edirəm, siz mənim dediyim bu sözlərdən başa düşəcəksiniz ki,  xüsusən respublikamızın belə ağır 
vəziyyətdə olduğu zaman siyasət  nə qədər çətindir, nə qədər ağırdır. Kimsə hesab edir ki, hansısa böyük dövlət 
Ermənistanı bizim torpaqlardan qeyd-şərtsiz çıxmağa məcbur etməlidir, o, düzgün fikirləşmir. Birləşmiş 
111 
 
Millətlər Təşkilatı Təhlükəsizlik Şurasının bu barədə dörd qətnaməsi vardır. Ermənistan bunu yerinə yetirmir. Mən 
Nyu-Yorkda Birləşmiş Millətlər Təşkilatında – 2000-ci il sentyabrın 7-də mənim orada çıxışım olubdur, götürüb oxu-
yun – bunları demişəm.      
Strasburqda da demişəm – Birləşmiş Millətlər Təşkilatının dörd qətnaməsi var. Ermənistan bunları yerinə 
yetirmir. Biz Birləşmiş Millətlər Təşkilatında bu barədə danışanda deyirlər ki, bunu icra etmək mexanizmimiz 
yoxdur. O birilərinə də deyirsən, çiyinlərini çəkirlər. Həmsədrlər açıqca deyirlər, Ermənistana təsir etsinlər ki, 
silahlı qüvvələrini işğal olunmuş Azərbaycan torpaqlarından, heç olmasa, Dağlıq Qarabağın ətrafında olan 
torpaqlardan çıxarsın. Onların heç biri bunu etmək istəmir. Belə olan şəraitdə, yenə də deyirəm, siyasətdə ayrı-
ayrı diletant adamlar, Milli Məclisdə müxalifət nümayəndələri camaat arasında guya xal qazanmaq üçün 
deyirlər ki, gəlin, Fransanı həmsədrlikdən çıxaraq, Fransa ilə əlaqələri qıraq. Hamısını etmək olar, amma nə 
udacaqsan? Heç bir şey, amma çox şeyi uduzacaqsan!   
Bütün bunları sizə və Azərbaycan ictimaiyyətinə çatdıraraq, mən istəmirəm ki, kimsə ümidsizliyə qapılsın. 
Yox. Bizim apardığımız işlər, danışıqlar çox az sürətlə də olsa, məsələni irəliyə aparır. Yəni məsələnin sülh yolu 
ilə həll olunmasını irəliyə aparır. Mən də gecə-gündüz bu işlə məşğulam,  məşğul olacağam və inanıram ki, biz 
buna nail olacağıq.  
Əziz dostlar!  
Mən bu gün sizin başınızı bir çox mürəkkəb siyasi fikirlərlə doldurdum. Ancaq bu sizə lazımdır. Lazımdır ki, 
indi siz gənc vaxtlarınızdan düzgün düşünməyi, məsələləri düzgün təhlil etməyi bacarasınız, bu qabiliyyətləri 
özünüzdə yarada biləsiniz. Çünki bu olmasa, indiki dövrdə, Azərbaycanın müstəqilliyi dövründə böyük işlər 
görmək mümkün deyildir. Hələ ki, bizim nəslin təcrübələri vardır. Çalışın, bu təcrübələrdən istifadə edin. Çünki 
insan üçün göydən heç bir şey düşmür. İnsan üçün, birincisi, onun anadangəlmə istedadıdır, ikincisi, aldığı 
mükəmməl təhsil və cəmiyyətdə qazandığı təcrübədir, üçüncüsü, təcrübəli insanların, həyatı görmüş insanların 
təcrübəsindən istifadə etməkdir. Mən arzu edərdim ki, siz bunları biləsiniz və bu yol ilə gedəsiniz.  
Mən  sizinlə bugünkü görüşümdən çox sevinc hissi keçirdiyimi bir daha bildirirəm. Bu sevinc hissi ilə də 
mən sizdən ayrılıram. Sağ olun.  
112 
 
 
 
TÜRKĠYƏ RESPUBLĠKASININ PREZĠDENTĠ  
ZATĠ-ALĠLƏRĠ  
CƏNAB ƏHMƏD NECDƏT SEZƏRƏ 
 
Hörmətli cənab Prezident!  
Əziz dostum və qardaşım!  
Azərbaycanın Avropa Şurasına üzv qəbul olunması münasibətilə səmimi təbrikinizə görə Sizə 
minnətdarlığımı bildirirəm.  
Avropanın bu mötəbər və nüfuzlu təşkilatına ölkəmizin daxil olması yolunda qardaş Türkiyənin dəstəyini 
yüksək qiymətləndirirəm. Əminəm ki, Avropa Şurası çərçivəsində əməkdaşlığımız ölkələrimiz arasında dostluq və 
strateji tərəfdaşlıq münasibətlərinin inkişafı üçün daha geniş imkanlar açacaqdır.  
Sizə möhkəm cansağlığı, işlərinizdə uğurlar, dost Türkiyə xalqına sülh, əmin-amanlıq və firavanlıq 
arzulayıram.  
 
Hörmətlə, 
 
                HEYDƏR ƏLĠYEV  
Azərbaycan Respublikasının Prezidenti 
 
Bakı şəhəri, 5 fevral 2001-ci il 
 
113 
 
 
 
BOLQARISTAN RESPUBLĠKASININ PREZĠDENTĠ ZATĠ-ALĠLƏRĠ  
CƏNAB PETER STOYANOVA 
 
Hörmətli cənab Prezident! 
Azərbaycanın Avropa Şurasına üzv qəbul olunması münasibətilə səmimi təbrikinizə görə Sizə 
minnətdarlığımı bildirirəm.  
Ümidvaram ki, xalqlarımızın və ölkələrimizin rifahı naminə əməkdaşlığımız Avropa Şurası sıralarında 
uğurla davam edəcək və genişlənəcəkdir.  
Sizə möhkəm cansağlığı, işlərinizdə uğurlar, dost Bolqarıstan xalqına sülh, əmin-amanlıq və firavanlıq 
arzulayıram. 
 
Hörmətlə, 
            HEYDƏR ƏLĠYEV 
 Azərbaycan Respublikasının Prezidenti 
 
Bakı şəhəri, 5 fevral 2001-ci il  
 
 
 
 
 
 
 
 
 
 
 
114 
 
 
 
TÜRKĠYƏ RESPUBLĠKASININ BAġ NAZĠRĠ  
ZATĠ-ALĠLƏRĠ  
CƏNAB BÜLƏND ECEVĠTƏ 
 
Hörmətli cənab Baş nazir!  
Ölkəmizin Avropa Şurasına üzv qəbul olunması münasibətilə səmimi təbrikinizə görə Sizə 
minnətdarlığımı bildirirəm.  
Azərbaycanın Avropa Şurasına daxil olmasında qardaş Türkiyənin dəstəyini yüksək qiymətləndirirəm. 
Ümidvaram ki, Avropa Şurası sıralarında əməkdaşlığımız xalqımızın və ölkələrimizin rifahına yeni töhfələr 
verəcəkdir.  
Sizə möhkəm cansağlığı, işlərinizdə uğurlar, dost Türkiyə xalqına sülh, əmin-amanlıq və firavanlıq 
arzulayıram. 
 
Hörmətlə,  
 HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 5 fevral 2001-ci il 
 
 
 
115 
 
 
 
TÜRKĠYƏ RESPUBLĠKASININ  
XARĠCĠ ĠġLƏR NAZĠRĠ  
CƏNAB  ĠSMAYIL CƏMƏ 
 
Hörmətli cənab İsmayıl Cəm! 
Ölkəmizin Avropa Şurasına üzv qəbul olunması münasibətilə səmimi təbrikinizə görə Sizə 
minnətdarlığımı bildirirəm.  
Əminəm ki, Avropa Şurası sıralarında əməkdaşlığımız xalqımızın və ölkəmizin rifahına xidmət etməkdir. 
Sizə möhkəm cansağlığı və işlərinizdə uğurlar arzulayıram. 
 
 
Hörmətlə, 
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 5 fevral 2001-ci il 
 
 
 
 
 
 
 
 
 
 
 
 
 
 
116 
 
 
 
M. V.LOMONOSOV ADINA MOSKVA  
DÖVLƏT UNĠVERSĠTETĠNĠN REKTORU,  
RUSĠYA ELMLƏR AKADEMĠYASININ AKADEMĠKĠ CƏNAB VĠKTOR SADOVNĠÇĠYƏ   
 
Hörmətli Viktor Antonoviç!  
Mənə «M.V.Lomonosov adına Moskva Dövlət Universitetinin fəxri professoru» adı verilməsi haqqında 
Moskva Dövlət Universiteti elmi şurasının  qərarını dərin məmnunluq hissi ilə qarşıladım .  
Təhsilin, elm və mədəniyyətin, xalqlarımız arasında dostluq münasibətlərinin inkişafı naminə fəaliyyətimi 
yüksək qiymətləndirdiyinizə görə sizə təşəkkür edirəm. 
Rusiyanın qocaman ali məktəbi, dünya elm və təhsilinin mərkəzlərindən biri olan Moskva Dövlət 
Universitetinin Azərbaycan iqtisadiyyatının, təhsilinin, elm və mədəniyyətinin müxtəlif sahələrində uğurla çalışan 
yüksək ixtisaslı mütəxəssislərin hazırlanmasına verdiyi töhfəni yüksək qiymətləndirirəm.  
İnanıram ki, Moskva və Bakı universitetləri arasındakı çoxillik dostluq və əməkdaşlıq bundan sonra da 
inkişaf edəcək və möhkəmlənəcəkdir. 
Sizə, Moskva Dövlət Universitetinin bütün professor-müəllim heyətinə və tələbələrinə səadət, firavanlıq və 
uğurlar arzulayıram. 
 
Hörmətlə,  
HEYDƏR ƏLĠYEV 
Azərbaycan Respublikasının Prezidenti  
 
Bakı şəhəri, 5 fevral 2001-ci il 
 
117 
 
 
 
BÖYÜK BRĠTANĠYANIN  
«KASPĠAN» JURNALININ BAġ REDAKTORU, AZƏRBAYCANIN DÖVLƏT KĠTABININ 
NƏġRĠ LAYĠHƏSĠNĠN ƏLAQƏLƏNDĠRĠCĠSĠ  
CEYMS MĠLLERƏ MÜSAHĠBƏ  
 
Prezident sarayı 
 
6 fevral 2001-ci il 
 
C e y m s  M i l l e r: Cənab Prezident, Siz öz fərmanınız ilə «Azərbaycan yeni minillikdə» adlı kitaba 
dövlət kitabı statusu vermisiniz. İndi biz həmin kitabın nəşr olunması üçün hazırlıq işləri aparırıq. Jurnalımızın 
redaksiya heyəti belə qərara alıbdır ki, Sizin yeni minillikdə Azərbaycan xalqına etdiyiniz müraciəti, çıxışınızı 
kitab şəklində çap etsin. Bundan əlavə, hesab edirik ki, bizim auditoriyamız, oxucularımız üçün Sizdən 
müsahibə almaq maraqlı və mühüm olardı. Oxucularımız indi Sizə ünvanlayacağımız suallara cavabınızla tanış 
olmaqla, Azərbaycanın inkişafına mane olan bir sıra köklü problemləri daha yaxından dərk etmək imkanı 
qazanacaqlar. Düşünürük ki, Azərbaycanın dövlət kitabını çap etməkdən və Sizinlə müsahibəni həmin kitabda 
dərc etməkdən əlavə, gələcəkdə bu kitabı bir sıra beynəlxalq informasiya agentliklərinə təqdim edək və o, bir 
sıra başqa beynəlxalq nəşrlərdə də çap olunsun. Ümidvarıq ki, biz  gələcəkdə SNN  televiziya kanalı vasitəsilə 
bu kitab barədə müəyyən verilişin hazırlanmasına da nail ola biləcəyik. Əminik ki, belə bir müsahibənin və 
kitabın nəşr olunması beynəlxalq aləmdə Azərbaycanın səsinin daha gur eşidilməsinə və Azərbaycan reallıq-
larının, həqiqətlərinin dünyaya çatdırılmasında rol oynaya bilər.  
H e y d ə r  Ə l i y e v  (Prezidentin İcra Aparatının şöbə müdiri Fatma Abdullazadəyə müraciətlə): 
Azərbaycanın dövlət kitabını siz yazmırsınız?   
F a t m a   A b d u l l a z a d ə: Cənab Prezident, onu biz hazırlayırıq. Amma o, nəşrin əlaqələndiricisi kimi, 
Azərbaycanda çalışan şirkətlərlə görüş keçirib, onların fəaliyyətini kitab vasitəsilə işıqlandıracaqdır. Həmin 
kitab Sizin Azərbaycan xalqına müraciətinizlə açılacaqdır. Eyni zamanda indiki müsahibənin mətnini də kitaba 
daxil etmək istəyirlər. Onlar bu müsahibəni müxtəlif jurnallar vasitəsilə də yaymaq və   SNN  televiziya 
kanalında isə həm dövlət kitabı ilə bağlı, həm də bu müsahibə ilə bağlı veriliş hazırlamaq istəyirlər.       
H e y d ə r   Ə l i y e v: Mən bunları başa düşdüm. Bu, «Kaspian» jurnalında olacaq, yoxsa, ayrıca kitab 
olacaqdır?   
F a t m a  A b d u l l a z a d ə: Cənab Prezident, bu, ayrıca kitab olacaqdır və burada bir neçə istiqamətdə iş 
gedir. Bu istiqamətlərin birinə – Azərbaycan iqtisadiyyatı ilə bağlı istiqamətə məhz Ceyms başçılıq edir.   
C e y m s  M i l l e r: Zati-aliləri, bu gün Sizinlə görüşməyi özümə böyük şərəf hesab edirəm. Çox gərgin iş 
cədvəlinizdən mənim üçün vaxt ayırdığınıza görə Sizə təşəkkürümü bildirirəm.   
Mən nəşr etdiyimiz və Xəzər regionuna həsr olunmuş «Kaspian» jurnalının nüsxələrini Sizə gətirmişəm. 
İstəyirəm bunları təqdim edim ki, Siz tanış olasınız.   
Bizim ən yeni nəşrlərimizdən biri də «Böyük İpək yolu –  dünya» jurnalıdır. Nəşriyyatımızın buraxdığı digər 
bir qrup nəşrlər də Azərbaycan mədəniyyətinin təbliğ olunması ilə əlaqədardır. Biz bunları Azərbaycanın 
Londondakı mədəniyyət mərkəzində nümayiş etdiririk və Azərbaycan mədəniyyətinin dünyaya çatdırılmasına 
yardımçı oluruq.   
Bu nəşrdə isə zati-alinizin Londona etdiyi rəsmi səfər öz əksini tapıbdır.       
(Ceyms Miller «Kaspian» jurnalını və digər nəşrləri prezident Heydər Əliyevə təqdim etdi).     
H e y d ə r   Ə l i y e v: Bunu mənə göstərməyiblər.   
C e y m s  M i l l e r: Çox məmnunam ki, mən bunu özümlə gətirmişəm.   
H e y d ə r  Ə l i y e v: Bu, yəqin ki, yeni deyildir.   
C e y m s  M i l l e r: Cənab Prezident, doğru deyirsiniz, bu, yeni jurnal deyildir. Bu Sizin 1998-ci ildə 
Böyük Britaniyaya rəsmi səfəriniz, orada bu ölkənin kraliçasından tutmuş, dövlət, hökumət rəhbərləri ilə 
apardığınız danışıqları özündə əks etdirən fotoşəkillərdən və Sizin orada apardığınız işlərə həsr olunmuş 
materiallardan ibarətdir. Biz bu jurnalı Azərbaycanın Böyük Britaniyadakı, Londondakı mədəniyyət mərkəzində 
pulsuz yayırıq. Bu mədəniyyət mərkəzi Azərbaycan hökumətinin, Hava Yolları Dövlət Konserninin, bizim 
şirkətimizin köməyi ilə yaradılmış mərkəz olduğu üçün qəlbən mənə də çox yaxındır. İstəyirik ki, bu mərkəz 
vasitəsilə Azərbaycan mədəniyyətinə aid olan nailiyyətləri dünyaya nümayiş etdirək, bir də Sizin bu işlər üçün 
göstərdiyiniz fəaliyyəti işıqlandırmaq imkanı əldə edək.   
H e y d ə r   Ə l i y e v:  Çox gözəl. Amma mən bunu indiyə qədər görməmişəm.   
C e y m s  M i l l e r: Cənab Prezident, dövlət kitabında Sizin müsahibənizi dərc etməyə imkan yaratdığınıza 
görə Sizə bir daha təşəkkürümü bildirirəm.      
118 
 
S u a l: Cənab Prezident, XX əsrin sonunda Azərbaycan xalqının arzuları çin oldu. Azərbaycan yeni əsrə 
müstəqil dövlət kimi qədəm qoydu. Siz ölkənizin rəhbərliyinə çox ağır bir dövrdə gəldiniz. O zaman 
Azərbaycan dərin siyasi və iqtisadi böhran içində idi. Ermənistanın Azərbaycana hərbi təcavüzü genişlənməkdə 
idi. Bilmək istərdim ki, o anlarda, günlərdə Siz hansı hissləri yaşadınız? Azərbaycanda hərc-mərcliyi aradan 
qaldırmaq və daxili vəziyyəti sabitləşdirmək üçün atdığınız ilkin addımlar nədən ibarət oldu? Bir də ki, 
Azərbaycanın müstəqilliyinə qarşı olan təhlükələrin aradan qaldırılması vəzifəsinin öhdəsindən necə gələ 
bildiniz?  
H e y d ə r   Ə l i y e v: Mən əgər bu suallara cavab versəm, gərək biz üç saat burada oturaq. Çünki sizin 
suallarınıza baxmışam.   
Bəli, XX əsrin sonu Azərbaycan xalqı üçün həm ağır dövr olubdur, həm də çox şərəfli bir dövr olubdur. 
Bütün bu ağırlıqlara, çətinliklərə, Azərbaycanın ağır dövrlər keçirməsinə baxmayaraq, Azərbaycanın dövlət 
müstəqilliyinin əldə edilməsi həm tarixi hadisə olmuşdur, həm də hər bir Azərbaycan vətəndaşı üçün, onun 
gələcəyi üçün böyük xoşbəxtlik təmin etmişdir. Ancaq çox təəssüflər ki, bu zaman, yəni Azərbaycan xalqı uzun 
illər həsrətində olduğu arzusuna çatdığı bir zaman, dövlət müstəqilliyini, milli azadlığı əldə etdiyi zaman Azər-
baycanın həm daxilində vəziyyət mürəkkəb idi, həm də Ermənistan–Azərbaycan müharibəsi gedirdi.   
Ümumiyyətlə, müharibə dövründə hər bir ölkədə xalq, millət, vətəndaşlar birləşib ümumi təhlükənin qarşısını 
almağa çalışırlar. Çox dəhşətlisi bundan ibarət idi ki, belə bir dövrdə birləşmək əvəzinə, birləşib Azərbaycan 
torpaqlarını qorumaq əvəzinə, milli birliyi təmin etmək əvəzinə, Azərbaycanda, bir tərəfdən, Ermənistanın işğalı, 
ikinci tərəfdən isə, daxili hakimiyyət uğrunda çəkişmələr, daxili gərginlik, müxtəlif qrupların mübarizəsi mövcud 
olmuşdur. Bu iki amil daha da çox mənfi təsir göstərmişdir. Yəni Azərbaycan Ermənistanın təcavüzünün qarşısını 
aldığı zaman cəhdlərini toplaya bilməmişdir. Məhz ona görə ki, Azərbaycanın hökuməti, dövləti xalqı öz vətənini, 
torpağını qorumaq üçün birləşdirə bilməmişdir. Azərbaycanda daxili birliyin, sabitliyin olmaması Ermənistan silahlı 
qüvvələrinin çox asanlıqla Azərbaycan torpaqlarını işğal etməsinə imkan yaratmışdır. Torpaqları, vətəni layiqincə 
müdafiə edə bilməyənlər isə bu fürsətdən, yəni müharibə fürsətindən istifadə edərək, ölkənin içərisində hakimiyyət 
mübarizəsi aparmışlar. Nəticə nə olmuşdur? Ermənistan Azərbaycan torpaqlarının 20 faizini işğal etmiş, işğal 
olunmuş torpaqlardan bir milyondan artıq azərbaycanlı zorla çıxarılmışdır. Onlar uzun illərdir çadırlarda ağır 
vəziyyətdə yaşayırlar.   
Azərbaycanda gedən hakimiyyət mübarizəsi isə daxili sabitliyi pozmuş və nəhayət, Azərbaycanı vətəndaş 
müharibəsinə gətirib çıxarmışdır. Bütün bunların nəticəsində Azərbaycan kimi bir dövlət tamamilə dağılmaq 
təhlükəsi qarşısında qalmışdı. Bax, o çətin, çox mürəkkəb bir dövrdə Azərbaycan xalqı məni Bakıya dəvət etmiş 
və mənə ölkəyə rəhbərlik etmək etimadı göstərmişdir.                
Mən hansı hissləri keçirirdim? Təbiidir ki, vəziyyət çox gərgin və mürəkkəb idi. Belə bir məsuliyyətli, belə 
bir ağır dövrdə rəhbərliyi üzərimə götürmək çox çətin idi və mən bunu istəmirdim. Əgər onu da nəzərə alsaq ki, 
mən ondan əvvəlki illər böyük siyasətdən ayrılmışdım, yenidən böyük siyasətə qayıdıb ağır bir yükü öz üzərimə 
götürmək bir insan kimi, mənim üçün çox çətin idi. Ancaq doğma xalqımın dərdi, o vaxtkı fəlakətli vəziyyəti 
məni məcbur etdi ki, nə qədər ağır olsa da, nə qədər təhlükəli olsa da, bu məsuliyyəti üzərimə götürüm. İlk 
vaxtlar düşünürdüm ki, bəlkə də bu vəziyyətdən çıxmaq mümkün olmayacaqdır. Ancaq eyni zamanda bilirdim 
və bir neçə müddət işləyəndən sonra gördüm ki, xalqın potensialı böyükdür. Xalqı birləşdirib onu bir istiqamətə 
yönəldəndə, xalq doğrudan da ən ağır vəziyyətdən çıxa bilir. Mən də buna nail oldum.   
Doğrudur, çox ağır, çətin illər yaşadım. Bu gün də çox rahat yaşamıram. Çünki hələ həll olunmamış 
məsələlər çoxdur. Xüsusən, Azərbaycanın işğal olunmuş torpaqları azad edilməyibdir. Bu torpaqlardan didərgin 
düşmüş insanlar öz yerlərinə, yurdlarına qayıtmayıblar. Bir neçə iqtisadi problemlər də həll olunmayıbdır. 
Amma o vaxtlarla indini müqayisə edəndə, fərq ondan ibarətdir ki, 1995–96-cı illərdə biz Azərbaycanda daxili 
ictimai-siyasi vəziyyəti sabitləşdirə bildik, o hərc-mərcliyə, hakimiyyətsizliyə son qoyduq. Ağır problemlərimizə 
baxmayaraq, indi Azərbaycanda insanlar rahat yaşayırlar. Sabitliyi pozmağa cəhd göstərən adamlar bilirlər ki, bunun 
qarşısı alınacaqdır. Ona görə də mənim 1993-cü ildə keçirdiyim hissiyyatlarla indi keçirdiyim hissiyyatlar 
arasında böyük fərq var. O vaxt mən inanırdım ki, nəsə edə biləcəyik. Amma indi isə tam əminəm ki, nə 
lazımdır, edəcəyik.   
S u a l: Cənab Prezident, XX əsrin sonu Azərbaycanla Ermənistan arasında sərt ziddiyyətlərin 
meydana çıxması ilə də müĢahidə olundu. Siz bu münaqiĢənin dinc vasitələrlə həll olunması üçün 
təĢəbbüs göstərmiĢ bir Ģəxssiniz. Ermənistan prezidenti Köçəryan ilə keçirdiyiniz birbaĢa görüĢlər, o 
cümlədən, bu yaxınlarda Əliyev–Köçəryan–ġirak üçtərəfli görüĢü Dağlıq Qarabağ münaqiĢəsinin dinc 
yollarla, danıĢıqlar vasitəsilə həll olunmasını arzu edənlərə belə bir ümid verir ki, Ermənistanla 
Azərbaycan arasında daha dərin dialoq geniĢlənə bilər və bu münaqiĢənin dinc yollarla həlli mümkün ola 
bilər. Sizin fikrinizcə, Dağlıq Qarabağ münaqiĢəsinin aradan qaldırılması, tənzimlənməsi üçün hansı 
addımlar atıla bilər və ümumiyyətlə, bu məsələnin dinc yolla həll edilməsinə baxıĢınız necədir?   
C a v a b: Sizin sualınıza bir balaca düzəliş vermək istəyirəm. Siz XX əsrin sonunda Ermənistanla 
Azərbaycan arasında ziddiyyətlər dediniz, amma bu, düzgün ifadə deyildir. Ermənistan Azərbaycana qarşı 
119 
 
torpaq iddiası ilə çıxış edib və buna nail olmaq üçün Azərbaycana qarşı hərbi təcavüzə başlayıbdır. Bunun 
nəticəsində müharibə başlanıbdır. Bizim ən böyük dərdimiz ondan ibarətdir ki, bu münaqişənin yaranma 
səbəbləri indiyə qədər dünya ictimaiyyətinin çox dairələrində düzgün qiymətləndirilmir.  
Azərbaycan Ermənistana qarşı heç bir iddia etməyibdir. Baxmayaraq ki, tarixi nöqteyi-nəzərdən buna əsas 
var. Amma Ermənistan torpaq iddiası edibdir və buna nail olmaq üçün də müharibəyə başlayıbdır. Mən 
müharibənin nəticələri haqqında artıq sizə dedim. Ancaq mən həqiqətən, 1994-cü ildə belə fikrə gəldim ki, 
məsələni yalnız sülh yolu ilə həll etmək lazımdır. Ona görə də 1994-cü ilin may ayında Ermənistanla 
Azərbaycan arasında atəşin dayandırılması haqqında saziş imzalandı.   
O vaxtdan indiyə qədər məsələnin sülh yolu ilə həll olunması üçün müxtəlif istiqamətlərdə iş aparılır. Burada 
Birləşmiş Millətlər Təşkilatı da, onun Təhlükəsizlik Şurası da var, ATƏT də, ATƏT-in Ermənistan–Azərbaycan 
münaqişəsini həll etmək üçün xüsusi yaratdığı Minsk qrupu da var, nəhayət, ATƏT-in zirvə görüşlərində  – 
1994-cü ildə Budapeştdə, 1996-cı ildə Lissabonda məsələlərin müzakirə edilməsi də vardır. Görürsünüz, biz 
müxtəlif yollardan nə qədər istifadə etmişik ki, məsələni sülh yolu ilə həll edək.   
1997-ci ilin əvvəlində, ATƏT-in Lissabon zirvə görüşündən sonra Minsk qrupuna üç böyük dövlətin – 
Rusiya, Amerika Birləşmiş Ştatları və Fransanın həmsədrlik etməsi haqqında qərar qəbul olunanda, bizdə çox 
böyük ümidlər yarandı. O vaxta qədər bu məsələ ilə Rusiya, Finlandiya, İsveçrə məşğul olmuşdu. Ancaq üç 
böyük dövlət həmsədr olduqda, biz belə düşündük ki, onlar dünyadakı imkanlarından istifadə edib məsələnin 
sülh yolu ilə həllini təmin edəcəklər. Ancaq təəssüf ki, biz istənilən nəticəni almamışıq. Ona görə də Minsk 
qrupu həmsədrlərinin işi ilə paralel olaraq, Ermənistan–Azərbaycan prezidentlərinin də bilavasitə birbaşa 
görüşlərini keçirmək zərurəti meydana çıxmışdır. Biz bir neçə görüşlər keçirmişik və müxtəlif variantları 
müzakirə etmişik. Bunların hamısının əsasında duran prinsip ondan ibarətdir ki, hər iki tərəf müəyyən 
kompromislərə getməlidir. Ancaq təəssüflər olsun, hələ ki, bu kompromisləri müəyyən etmək mümkün olmur.   
Yanvarın 26-da Parisdə Fransa prezidenti Jak Şirakla bizim bu barədə üçtərəfli görüşümüz oldu. Biz buna bir 
neçə saat vaxt sərf etdik. Doğrudur, biz konkret bir nəticəyə gələ bilmədik. Amma hesab edirəm və Ermənistan 
prezidenti də hesab edir ki, biz bu danışıqlar vasitəsilə, çox az da olsa, irəliyə gedirik. Güman edirəm ki, bu cür 
danışıqlardan istifadə edərək, eyni zamanda, Minsk qrupu həmsədrlərinin daha da fəallaşmasını təmin edərək 
məsələnin sülh yolu ilə həllinə nail olacağıq.  
S u a l: Cənab Prezident, Sizin Ģəxsi enerjiniz və siyasi duyumunuz son illər Azərbaycanın xarici 
siyasətdə əldə etdiyi tərəqqiyə istiqamət verən amillər olubdur. Hər bir dövlətin tarixində dönüĢ nöqtəsi 
olur. Azərbaycan üçün belə bir dönüĢ nöqtəsi ATƏT-in Lissabon sammiti oldu. Sizin fikrinizcə, Azərbay-
can diplomatiyasının Lissabonda belə Ģəksiz uğur qazanmasının səbəbləri nə idi?     
C a v a b: Həqiqətən, ATƏT 1992-ci ildən Ermənistan–Azərbaycan münaqişəsi ilə məşğul olur və bunun 
üçün Minsk qrupu yaradıbdır. 1992-ci ildən Lissabon sammitinə qədər bütün görüşlərdə, danışıqlarda heç bir 
nəticə əldə olunmamışdır. Lissabon sammiti ərəfəsində biz çox səmərəli iş gördük. O vaxt Minsk qrupunun 
həmsədrləri Rusiya və Finlandiya idi.  Ermənistan və Azərbaycan nümayəndələri, həmsədrlər Finlandiyada 
görüşdülər və məsələnin həll olunmasına yol açan bir layihə hazırlanmışdı. Bu layihə Lissabon sammitinin ye-
kun sənədinin layihəsində öz yerini tutmuşdu və əgər bu layihə qəbul olunsaydı, onda məsələnin sülh yolu ilə 
həll edilməsi üçün yol açılırdı.   
Biz Lissabona gələn kimi, mən orada bir çox dövlət başçıları ilə görüşlər keçirdim, səmərəli danışıqlarımız 
oldu. Onlar bizim ədalətli təklifimizi, yəni layihədə öz əksini tapmış təklifimizi dəstəkləyirdilər. Amma 
Ermənistan tamamilə bunun  əleyhinə çıxdı. Bir çox ölkələr Ermənistana anlatmağa çalışdılar ki, bunun əleyhinə 
çıxmaq lazım deyil, bunu qəbul etmək lazımdır.  Bilirsiniz ki, adətən, ATƏT-in sammiti üç ildən bir olur. Belə 
bir fürsətdən ATƏT-ə üzv olan dövlətlərin, dövlət başçılarının iştirak etdiyi bir zirvə görüşündəki fürsətdən 
istifadə etməmək bizim üçün bağışlanılmaz olardı.  Ona görə mən bir çox dövlət başçıları ilə danışıqlar apardım 
ki, onlar Ermənistanı anlada bilsinlər. Ancaq onlar bunu edə bilmədilər. Onda mənim bir yolum var idi. Bu çox 
cəsarətli bir yol idi, bəlkə də təhlükəli yol idi. Ancaq bu yola getdim.    
ATƏT-in sənədləri, adətən, konsensus əsasında qəbul olunur. Ermənistan bizim münaqişəyə aid olan maddəyə 
razılıq verməmişdi. Çox düşündüm, ölçdüm-biçdim və dedim ki, mən bütün yekun sənədə razılıq vermirəm. 
Beləliklə, sammitin yekun sənədini qəbul etmək mümkün olmadı. Ondan sonra bir çox dövlət başçıları yanıma gəlib 
məni inandırmaq istədilər ki, guya mən ATƏT-in zirvə görüşünü pozuram və zirvə görüşü heç bir sənəd qəbul 
etmədən dağılacaqdır. Mən bunu anlayırdım, onlara dedim ki, bunu anlayıram. Ancaq mənim çıxış yolum yox idi. 
Əgər mən 54 dövlətin iştirak etdiyi, toplaşdığı zirvə görüşündə ədaləti anlada bilmirəmsə, sübut edə bilmirəmsə, 
mənim  başqa yolum yoxdur. Bu mənim haqqımdır.  
Böyük dövlətlərdən birinin başçısı mənə izah etməyə başladı ki, Ermənistanın razılıq verməməyə haqqı var. 
Ona görə siz bu yoldan çəkinin ki, sənəd qəbul olunsun. Mən dedim ki, burada hər bir dövlətin haqqı eynidir. 
Sizinki də, mənimki də, Ermənistanınkı da. Mənim də razılıq verməməyə haqqım var. Mən də bütün sənədə 
razılıq vermirəm. Beləliklə, sənədin qəbul olunmasına imkan vermədim.   
120 
 
Belə bir mürəkkəb vəziyyətdə ATƏT-in dövlət başçıları məsləhətləşdilər və çıxış yolunu onda tapdılar ki, 
bizim tələblərin ödənilməsi üçün xüsusi bir bəyanat verildi. Bu bəyanatda bizim üçün çox vacib olan məsələ – 
Azərbaycanın ərazi bütövlüyünün tanınması əks olundu.     
Dağlıq Qarabağa Azərbaycanın tərkibində yüksək dərəcəli özünüidarəetmə hüququ verilməsi əks olundu. 
Dağlıq Qarabağın həm erməni, həm də azərbaycanlı əhalisinin təhlükəsizliyinin təmin olunması prinsipi əks 
olundu. 54 dövlətdən 53-ü bu bəyanata səs verdi. Bircə Ermənistan etiraz etdi. Ona görə də indi Ermənistanda 
Lissabon sammiti barədə eşidəndə çox hiddətlənirlər. Bu onlar üçün böyük bir yaradır.   
Təəssüflər olsun ki, Azərbaycan cəmiyyətində də bunu başa düşmək istəməyən bəzi qüvvələr vardır. Amma 
bizim xalqımız bunu bəyəndi. Əgər o vaxt, ondan sonrakı dövrdə aparılan iş 1997-ci ildə Ermənistan tərəfindən 
pozulmasaydı, biz məsələnin sülh yolu ilə həllinə nail ola bilərdik. 1997-ci ilin sonunda Ermənistanın o vaxtkı 
prezidenti Levon Ter-Petrosyan, nəhayət, bu prinsiplərlə razı oldu. Amma ətrafındakılar onun əleyhinə çıxdılar 
və 1998-ci ilin yanvar ayında o, istefaya getməyə məcbur oldu.   
S u a l: Sizin ölkəniz bu yaxınlarda Avropa ġurasına tamhüquqlu üzv qəbul edildi. Bu özlüyündə böyük 
nailiyyətdir. Eyni zamanda Avropa ġurasına üzvlük həm daxili siyasətdə, həm də xarici siyasətdə 
Azərbaycanın üzərinə bu mötəbər qurumun norma və prinsiplərinə əməl etmək kimi böyük vəzifələr qoyur.   
Cənab Prezident, Siz Azərbaycan üçün  yaranmıĢ yeni imkanları necə qiymətləndirirsiniz və 
Azərbaycanda demokratik təsisatların inkiĢaf etdirilməsi üçün hansı addımları atmağı nəzərdə 
tutursunuz?  
C a v a b: Birincisi, hesab edirəm ki, Azərbaycanın Avropa Şurasına daxil olması müstəqil Azərbaycan 
dövləti üçün və Azərbaycan xalqı üçün tarixi bir hadisədir. Son illərdə Azərbaycanda demokratiyanın inkişaf 
etdirilməsi üçün, müxtəlif sahələrdə islahatlar aparılması üçün, insan haqlarının qorunmasında bir çox 
qanunların qəbul olunması, onların həyata keçirilməsi üçün çox iş görülübdür.   
Azərbaycanın Avropa Şurasına daxil olması bizim gördüyümüz işlərə, Azərbaycanın demokratiya yolu ilə 
getməsinə verilən yüksək qiymətdir. Amma məlumdur və bunu biz də bilirik ki, Avropa Şurasına daxil olmaq 
üçün bir çox şərtləri həyata keçirmək lazımdır və biz onları həyata keçirdik. Ancaq Avropa Şurasının üzvü kimi, 
hər bir başqa ölkənin, o cümlədən Azərbaycanın üzərinə daha başqa vəzifələr və böyük məsuliyyət düşür. Biz 
bu məsuliyyəti daşımağa hazırıq və Avropa Şurasının üzvü kimi, qarşımızda duran vəzifələrin yerinə 
yetirilməsinə qadirik. 
S u a l: Son illər dünyada türkdilli ölkələrin xalqlarının öz milli Ģüurunu dərk etməsi, türkdilli 
dövlətlərin sıx birləĢməsi artıq reallığa çevrilmiĢdir. Azərbaycan da bu prosesin fəal iĢtirakçılarından 
biridir. Sizin fikrinizcə, inkiĢaf etməkdə olan Azərbaycan kimi ölkələrə belə birliyin gücləndirilməsi nə 
vəd edə bilər?  
C a v a b: Bilirsiniz, dünyada son onilliklərin tarixi bunu göstərir ki, təkcə türkdilli dövlətlər yox, dünyanın 
bir çox dövlətləri, xalqları müstəmləkəçilikdən azad olaraq, müstəqillik qazanaraq özlərinin milli şüurunu dərk 
etmək yolunu seçiblər.  
1945-cı ildə Birləşmiş Millətlər Təşkilatı yarananda  cəmi 50-yə yaxın üzvü var idi. İndi isə onun 200-ə 
qədər üzvü vardır. Demək, ötən bu illərdə imperiyalar dağılıb, xalqlar müstəmləkəçilikdən azad olub, 
müstəqillik əldə ediblər. Bunların hamısı da milli şüurun inkişaf etməsinin həm nəticəsidir, həm də onun üçün 
daha da çox böyük imkanlar yaradır. Ona görə də bu təkcə türkdilli dövlətlərə aid deyildir.   
Türkdilli dövlətlərin yaratdığı birliyin əsası ondan ibarətdir ki, bu dövlətlər, xalqlar tarixən bir kökə 
malikdirlər. Ancaq dünyanın imperiyalara bölünməsi və xüsusən, Sovet İttifaqının yaranması, bir çox türkdilli 
dövlətlərin bir-birindən təcrid olunması təbiidir ki, milli-mənəvi dəyərləri anlamaq, milli şüuru inkişaf etdirmək 
sahəsindəki imkanlardan onların istifadə etməsinə yol verməyibdir.   
Bu xalqlar bir dilə mənsubdurlar, onların mənəvi dəyərləri, adət-ənənələri bir-birinə oxşardır. Həmin xalqlar 
uzun keçmişdə bir-biri ilə çox sıx əlaqədə olublar. Onların müştərək tarixi abidələri vardır. Məsələn, keçən il biz 
Azərbaycanın ən qədim tarixi abidəsi olan «Kitabi-Dədə Qorqud»un 1300 illik yubileyini qeyd etdik. Amma 
«Kitabi-Dədə Qorqud» Azərbaycana necə məxsusdursa, eləcə də Türkiyəyə, Türkmənistana, Qazaxıstana 
məxsusdur. Hamı ona «Kitabi-Dədə Qorqud» deyir. Bax, bizim birliyimizin kökü budur.   
Təbiidir ki, iqtisadi əlaqələri genişləndirmək və bu gün üçün çox yararlı olan qədim milli-mənəvi dəyərləri 
inkişaf etdirmək, onlardan daha da səmərəli istifadə etmək, mədəniyyət sahəsində əməkdaşlığı 
möhkəmləndirmək qarşıda duran ən mühüm vəzifələrdir. Çünki bu ölkələrin, xalqların bir-birinə çox bənzər 
mədəniyyəti, tarixi vardır. Bu da bütün ölkələrin, xalqların xeyrinədir.  
S u a l: Cənab Prezident, son illər Siz Qafqazda sülhün və sabitliyin bərqərar olunması üçün yeni 
təkliflər irəli sürmüsünüz. Bilmək istərdik ki, təklif etdiyiniz Qafqazda təhlükəsizlik  və əməkdaĢlıq 
paktının, regional təhlükəsizlik konsepsiyasının hansı prinsiplərə söykənməsini istəyirsiniz?    
C a v a b: Bilirsiniz, Qafqaz, xüsusən Cənubi Qafqaz çox mühüm bir regiondur. Məsələn, mən bu yaxınlarda 
Azərbaycanın Avropa Şurasına üzv qəbul olunması münasibətilə Strasburqda keçirilən mərasimdə çıxış edərkən 
dedim ki, Cənubi Qafqaza bütövlük və bitərəflilik statusu vermək lazımdır.      
121 
 
Mən 1999-cu ilin noyabrında ATƏT-in İstanbul zirvə görüşündə Qafqazda təhlükəsizlik və əməkdaşlıq 
paktının yaranması haqqında təklif irəli sürmüşəm. Bu, bütün ölkələr, o cümlədən Qafqaz üçün vacibdir. Güman 
edirəm ki, bu, yaxın gələcəkdə mümkün olacaqdır. Amma bunun əsasını indidən qoymaq lazımdır. Mən bunu 
deyəndə onu nəzərə alıram ki, Cənubi Qafqazda bütün münaqişələr aradan  qaldırılmalıdır. Ermənistan–
Azərbaycan münaqişəsi ləğv olunmalı və Ermənistan ilə Azərbaycan arasında sülh yaranmalıdır. Gürcüstanda 
olan münaqişəyə son qoyulmalıdır. Bunların hamısı mən dediyim həmin hədəflərə gəlib çatmağa imkan yara-
dacaqdır.   
S u a l: Cənab Prezident, əvvəllər GUAM  adlanan dövlətlərarası bir təĢkilat formalaĢdırıldı. Bilirik 
ki, bu da Sizin təĢəbbüsünüzlə meydana gələn bir təĢkilat oldu. Bu təĢkilat sonrakı fəaliyyət dövründə 
həyat qabiliyyətinə malik və inkiĢaf etməkdə olan bir struktur kimi özünü göstərərək  siyasi sərhədlərini 
sürətlə geniĢləndirməyə baĢladı. Sonradan buraya Özbəkistan da daxil oldu və bu təĢkilat GUÖAM  
adlandırıldı. Bilmək istərdik ki, bu birliyin əsas məqsədləri, prinsipləri və istiqamətləri nədən  ibarətdir?  
C a v a b: Birincisi, bu təkcə mənim təşəbbüsümlə yaranan bir təşkilat deyildir. Bu, GUAM təşkilatını  
yaradan bütün ölkələrin prezidentlərinin hamısının birgə təşəbbüsü nəticəsində mümkün olmuşdur.   
Bu təşkilatın yaranmasının əsasını təşkil edən odur ki, biz qədim İpək yolunun bərpası, TRASEKA 
proqramının həyata keçirilməsi ilə məşğul oluruq. Ona görə də Gürcüstan, Ukrayna, Azərbaycan və  Moldova 
bu barədə eyni prinsiplərdən çıxış edirlər. Sonra da bu təşkilata qoşulmuş Özbəkistan da qədim İpək yolu 
üzərində olan bir ölkədir.  
Bu ölkələrin hamısı coğrafi nöqteyi-nəzərdən bir region təşkil edir. Ona görə də biz bu ölkələrin bir-birilə 
daha da sıx əməkdaşlıq etməsi üçün bu təşkilatı yaratmışıq. Mən deyə bilmərəm ki, biz bu sahədə böyük 
nailiyyətlər əldə etmişik. Ancaq bu təşkilat get-gedə daha da yaxşı formalaşır və  ölkələrimizin əməkdaşlığı 
üçün bir çox yeni imkanlar açır.   
S u a l: Sovetlər Ġttifaqı dağıldıqdan sonra Xəzər dənizi artıq iki dövlətin dənizi olmaq statusunu 
itirməyə baĢladı. Xəzər dənizi hövzəsində yaranmıĢ yeni coğrafi-siyasi vəziyyət Xəzəryanı dövlətlərin 
hamısının – Azərbaycanın, Qazaxıstanın, Rusiyanın, Türkmənistanın, Ġranın nöqteyi-nəzərlərinin və  
maraqlarının birləĢdirilməsi, nəzərə alınması üçün tamamilə yeni normativ aktların qəbul olunmasını 
tələb etdi. Biz görürük ki, ilk dəfə Azərbaycan tərəfindən irəli sürülmüĢ Xəzər dənizinin sektorlara 
bölünməsi prinsipi indi qələbə çalmaqdadır. Bilmək istərdik ki, Siz Xəzər dənizinin statusu ilə əlaqədar 
yaranmıĢ bugünkü vəziyyəti necə qiymətləndirirsiniz?  
C a v a b: Bəli, mən çox məmnunam ki, Azərbaycanın neft strategiyası ilə əlaqədar bizim 1994-cü ildə 
tutduğumuz yol, yəni Xəzər dənizindən istifadə etmək nöqteyi-nəzərindən mövqeyimiz Xəzəryanı başqa ölkələr 
tərəfindən də tanınır.   
Sovet hakimiyyəti vaxtında Xəzər dənizi əsasən SSRİ-yə məxsus idi. İran Xəzər dənizinin cənubunda kiçik 
bir hissənin sahibi olubdur. Əgər keçmişə nəzər salsaq, İran bundan o qədər də istifadə etməyibdir. Onlar bu 
kiçik ərazidə yalnız balıqçılıqla məşğul olublar. Amma SSRİ isə hələ 50 il bundan əvvəl Xəzər dənizində suyun 
dərinliyindən neft çıxarılması ilə məşğul olurdu. Bunu da Azərbaycan edirdi. 
Ondan sonrakı illərdə Azərbaycan alimləri, geoloqları Xəzər dənizinin müxtəlif sahələrində neft və qaz 
yataqlarını kəşf ediblər. Xəzər dənizinin mineral ehtiyatlarından istifadə etmək üçün Sovetlər İttifaqı zamanı  
Xəzər dənizi sektorlara bölünübdür. Bu da nisbi xarakter daşıyıbdır. Çünki Xəzər dənizində neft hasilatı ilə 
əsasən Azərbaycan məşğul olurdu. Rusiya bununla qəti məşğul olmurdu. Qazaxıstan da bununla məşğul  
olmurdu, Türkmənistan da çox az bir sahədə, sahildə neft hasilatı ilə məşğul idi.   
Biz bu təcrübəyə və prinsipə əsaslanaraq, Xəzər dənizinin sektorlara bölünməsi prinsipini əsas götürüb 
Azərbaycana aid olan sektorda öz işimizi başladıq. Yəni bu bizim üçün yeni bir şey deyildir. Biz Azərbaycan 
sektorunda – Neft Daşlarında 50 il bundan öncə neft hasil edirdik. Yaxud başqa yerlərdə də, sahildən təxminən 
100 kilometr uzaqda olan nöqtələrdə biz qaz və neft hasilatı ilə məşğul olmuşuq. Biz bu işimizi davam etdiririk. 
Ancaq fərq ondan ibarətdir ki, 1994-cü ildə biz bu işə dünyanın böyük neft şirkətlərini – həm Avropanın, həm 
də Amerika Birləşmiş Ştatlarının şirkətlərini cəlb etdik.   
Ancaq o vaxtlar bizim gördüyümüz bu işlər bəzilərində etiraz doğurdu və Xəzərin statusunun müəyyən 
olunması məsələsi ortaya atıldı. Müxtəlif variantlar irəli sürülürdü. Biz isə yalnız və yalnız sektor prinsipini 
məqbul hesab edirdik. Nəhayət, bu prinsip Azərbaycan ilə yanaşı, başqa ölkələr –  Rusiya, Qazaxıstan 
tərəfindən də tanınıbdır.   
Güman edirəm ki, Türkmənistan da bu prinsipi tanıyacaqdır. İranın bu barədə iddiaları vardır. Biz belə 
qərara  gəlmişik, Xəzəryanı ölkələrin dövlət başçıları mart ayında Aşqabadda görüşəcəklər. Yəqin ki, bu 
məsələnin müzakirəsinə başlayacağıq. Deməli, bizim tutduğumuz yol düz imiş.  
S u a l: Rusiyanın prezidenti Vladimir Putin bu yaxınlarda Azərbaycana rəsmi səfər etmiĢdir. Kütləvi 
informasiya vasitələri bu səfərin nəticələrini çox yüksək qiymətləndirirlər. Sizcə Azərbaycan–Rusiya 
münasibətlərində mövcud olan bir sıra problemlərin həll edilməsi bu səfərdən sonra mümkündürmü? Bir 
də Azərbaycanın xarici siyasətinin üstün istiqamətlərində yeni təshihlər ediləcəkdirmi?  
122 
 
C a v a b: Bilirsinizmi, Rusiya Azərbaycanın böyük qonşusudur. Rusiya ilə Azərbaycan təxminən 200 ildir 
ki, bir-biri ilə əlaqə qurubdur. Rusiyada çoxlu azərbaycanlı yaşayır. Keçmişdə Azərbaycanın iqtisadiyyatı, 
xüsusən sənayesi Rusiya ilə çox bağlı olubdur. Respublikamızda istehsal olunan kənd təsərrüfatı məhsullarının 
da əsas bazarını Rusiya təşkil edibdir. Ona görə də Azərbaycan müstəqil bir dövlət kimi, belə bir böyük qonşusu 
ilə gərək yaxşı münasibətdə olsun. Amma müxtəlif səbəblərə görə belə bir münasibət yaranmamışdır. Prezident 
Putinin Azərbaycana rəsmi səfəri belə münasibətlərin yaranması üçün çox yaxşı əsasdır. 
Biz kiminləsə düşmənçilik edib, kiminləsə hərbi ittifaq yaratmaq istəmirik. Hətta müharibə vəziyyətində 
olduğumuz Ermənistanla da sülh yaratmaq istəyirik.  Prezident Putinin Azərbaycana səfəri həm Rusiya, həm 
Azərbaycan üçün çox xeyirlidir.  
S u a l: Cənab Prezident, Siz ilk dəfə Azərbaycanın rəhbərliyinə 30 il bundan öncə gəlmisiniz. O 
vaxtlar Siz keçmiĢ Sovet Ġttifaqı ölkələri, respublikaları arasında da Azərbaycanı öncül sıralara 
çıxarmısınız. Bu nailiyyətlərin əldə olunmasında Sizə nə kömək etdi?   
Sizin o dövrdə gördüyünüz iĢlər barədə daha çox məlumat almaq bizim oxucularımız üçün 
maraqlıdır.   
C a v a b: Kömək edən o oldu ki, mən sadəcə, çalışırdım ki, öz doğma xalqıma, Azərbaycan xalqına, 
respublikamıza sədaqətlə xidmət edim.   
Azərbaycanın böyük intellektual və iqtisadi potensialı vardı. Amma bunlardan lazımi qədər istifadə olunmurdu. 
Ona görə də Azərbaycan SSRİ-yə daxil olan 15 müttəfiq respublika içərisində o illər ən axırıncı yerlərdə idi. Mən 
sadəcə olaraq Azərbaycanın bu böyük potensialını hərəkətə gətirdim. Azərbaycanda qanun pozuntularına, 
korrupsiyaya, vəzifəli şəxslərin öz vəzifələrindən sui-istifadə etmə hallarına qarşı ciddi mübarizə apardım. Daha çox 
vəzifəli şəxslərin yox, adi vətəndaşların vəziyyətinin yaxşılaşması və onların hüquqlarının qorunması üçün çalışdım. 
Bu da bir neçə ildən sonra öz nəticəsini verdi, Azərbaycan 15 müttəfiq respublika içərisində birinci yerlərə  çıxdı. Bu 
o deməkdir ki, insanlar daha da yaxşı yaşamağa başladılar. Onların həyat səviyyəsi yüksəldi. Azərbaycanda 
iqtisadiyyat inkişaf etdi. Respublikamızın hörməti qalxdı.   
S u a l: Bəs Siz Azərbaycanın bugünkü potensialını necə qiymətləndirirsiniz? Azərbaycan sənayesinin 
və kənd təsərrüfatının inkiĢaf etdirilməsi imkanlarına necə baxırsınız?  
C a v a b: Azərbaycanın həm intellektual, həm iqtisadi potensialı bu gün də böyükdür. Zəngin təbii 
sərvətləri, çox münbit torpaqları vardır. Ona görə də hesab edirəm ki, Azərbaycanın iqtisadi cəhətdən çox yaxşı 
gələcəyi vardır. İndi biz keçid dövrünü yaşayırıq. Yəni, vaxtilə mənim qurub-yaratdığım böyük sənaye 
müəssisələri, zavodlar indi istənilən səviyyədə işləmir. Nə üçün? Çünki onların çoxu SSRİ-nin başqa 
respublikaları ilə sıx inteqrasiyada idilər. İndi bu əlaqələr qırılıbdır. Məsələn, bizim kimya kompleksimiz var, 
orada məhsul istehsal etmək üçün Murmanskdan apatit alıb gətirirdik. Amma  mən heç bilmirdim ki, apatitin 
alınmasına və buraya gətirilməsinə nə qədər xərc çəkilir və məhsulun maya dəyərinə bunun nə qədər təsiri 
olacaqdır.   
Sovet ölkəsi, sosialist iqtisadiyyatı bir-biri ilə çox bağlı idi. Məsələn, indi Murmanskdan apatit alıb buraya 
gətirmək mümkün deyil, çünki çox bahadır. Ona görə bu sahə işləmir. Belə faktlar çox gətirə bilərəm. Yaxud da 
Azərbaycanda neft avadanlığı istehsal edən zavodlar çox güclü idi. SSRİ-nin bütün regionlarında bu məhsula 
olan tələbatı ödəyirdi. Biz onları burada istehsal edir, Tümenə, Tatarıstana, Başqırdıstana göndərirdik. Amma 
indi onlar özləri belə zavodlar yaradıblar. Bizim məhsula ehtiyacları yoxdur. Biz bu məhsulu istehsal etmək 
üçün metal alırdıq və digər şeyləri də başqa respublikalardan alırdıq. Bu əlaqələr də kəsilibdir. İndi bizim neft 
maşınqayırması zavodları yeni bazarlar axtarırlar, tapırlar. Vaxt keçəcək, bunlar daha da yaxşı işləyəcəklər. Siz 
yaxşı bilirsiniz, bazar iqtisadiyyatı ilə sosialist iqtisadiyyatı arasında nə qədər böyük fərq var.   
Biz indi özəlləşdirmə aparırıq. Özəl sektor və bir çox istehsal sahələri yaranır.  Məsələn, indi kənd təsərrüfatında 
istehsal çox yüksəkdir. Çünki biz torpağı kəndliyə vermişik. Kəndli də torpaqdan daha səmərəli istifadə edir. 
Məsələn, keçən il kənd təsərrüfatı istehsalı 12 faiz artıbdır. Amma istehsal olunan məhsulun da böyük bir hissəsi 
gərək, başqa ölkələrdə satılsın. Azərbaycanın daxili bazarı təmin olunur. Amma ixrac üçün xarici bazar da tapmaq 
lazımdır. Bu barədə bizim üçün ən əlverişli ölkə Rusiyadır. Bu əlaqələri yaratmalıyıq.   
Bizim neft sektorunda iqtisadiyyatımızı inkişaf etdirmək üçün çox böyük imkanlar var. Ona görə 
Azərbaycanın indi müstəqil dövlət kimi, bazar iqtisadiyyatı yolu ilə gedən dövlət kimi çox yaxşı perspektivi 
vardır.   
S u a l: Azərbaycan qarĢısına bazar iqtisadiyyatı yolu ilə inkiĢaf etməyi məqsəd qoyaraq,  eyni zamanda 
beynəlxalq iqtisadiyyata inteqrasiya olunmaq sahəsində də fəal səylər göstərməkdədir. Bu baxımdan, Sizin 
ölkənizin aparıcı sənaye sahəsi olan, iqtisadiyyatın aparıcı hissəsini təĢkil edən neft sənayesi Azərbaycanın 
beynəlxalq sistemlərə inteqrasiyasında, sanki bələdçi rolunda çıxıĢ edir. Azərbaycanın «Əsrin müqaviləsi» ilə 
baĢlanan neft strategiyası uğurla həyata keçirilməkdədir. Neft sənayesi gələcəkdə də Azərbaycanın 
iqtisadiyyatının inkiĢafı üçün mühərrik rolunu, əsas aparıcı qüvvə rolunu oynamaqda davam edəcəkmi?   
123 
 
C a v a b: Bəli, mütləq edəcəkdir. Çünki bizim imkanlarımız böyükdür və əgər imzaladığımız müqavilələri 
həyata keçirsək, hələ yüz il də, bəlkə iki yüz il də Azərbaycanda böyük neft və qaz hasilatı təmin olunacaqdır. 
Təbiidir ki, bu da Azərbaycanın iqtisadiyyatının inkişaf etməsi üçün çox mühüm rol oynayacaqdır.     
S u a l: Cənab Əliyev, Siz təzə olan hər bir Ģeyə çox böyük maraq göstərən insansınız. Yeni ideyalara, 
mütərəqqi fikirli ideyalara çox böyük enerji sərf edərək və yeni təĢəbbüslər göstərərək Azərbaycanın 
beynəlxalq layihələrdə fəal iĢtirakını təmin edirsiniz. Bu baxımdan Ģübhə yoxdur ki, Böyük Ġpək Yolunun 
bərpa olunması XXI əsrin ən yaddaqalan və ən cəlbedici layihələrindən biridir. Bu bütün Avrasiya 
regionunda yerləĢən dövlətlər üçün inanılmaz imkanlar yaradır. Siz Böyük Ġpək Yolu ilə əlaqədar 
məsələlərə toxundunuz. Lakin bilmək istərdik ki, bu layihənin gerçəkləĢdirilməsində Azərbaycanın rolu 
və Ġpək yolu üzərində yerləĢən ölkələrdən biri kimi, Sizin təĢəbbüsləriniz barədə bizə daha nələri demək 
istərdiniz?   
C a v a b: Tarixi Böyük İpək Yolunun bərpası və onun istifadə edilməsi İpək yolu üzərində yerləşən ölkələr 
üçün, Asiya və Avropa üçün çox böyük əhəmiyyətə malik olan bir layihədir. Mən istəməzdim deyəm ki, biz 
burada təşəbbüskar rolu oynayırıq. Amma coğrafi vəziyyətimizə görə İpək Yolunda biz mühüm rol oynayırıq. 
Bir çox başqa ölkələrlə müqayisədə bu işlə, bəlkə də, daha ciddi məşğul olmuşuq və daha tez məşğul olmağa 
başlamışıq.    
Böyük İpək Yolunun bərpası ilə əlaqədar biz təşəbbüslər göstərdik və bunu TRASEKA  proqramının həyata 
keçirilməsi ilə əlaqələndirərək, 1998-ci ilin sentyabr ayında Azərbaycanda ilk beynəlxalq Konfrans təşkil etdik. 
Konfransa 32 dövlətin nümayəndə heyəti gəlmişdi, onlardan 9-na prezidentlər başçılıq edirdi. 15 beynəlxalq 
təşkilatdan nümayəndələr də iştirak edirdi. Hesab edirəm ki, Bakı konfransı İpək Yolunun bərpa olunması üçün 
çox ciddi bir addım oldu. Biz bu barədə birgə sənəd imzaladıq və Avropa Birliyi ilə birlikdə İpək Yolunun 
bərpası layihəsini yerinə yetirmək üçün Bakıda daimi katiblik yarandı. Ona görə biz bu məsələnin həll 
olunmasında çox aparıcı yer tuturuq.     
S u a l: Azərbaycan öz qapılarını xarici investisiyalar üçün açıbdır. Sizcə, Azərbaycanda yerli 
sahibkarların hüquqları, mənafeləri necə qorunur?   
C a v a b: Bilirsiniz, qorunur, ancaq istərdim ki, bundan da yaxşı qorunsun. Birincisi, məni sevindirən odur 
ki, son illər Bakıda özəl sektorda yeni istehsal yaranıbdır. Bunların bəziləri bizim yerli sahibkarlarla xarici 
şirkətlərin birgə fəaliyyəti nəticəsində yaranıbdır. Bəziləri xarici investorlar tərəfindən yaranıbdır, bəziləri də 
yerli sahibkarlar tərəfindən yaranıbdır. Bunlar hamısı bizdə daxili istehsalı artırır.   
2000-ci ilin yekunlarını götürsəniz, idxala nisbətən ixrac çoxalıbdır. Ancaq təbiidir ki, istərdim sahibkarların 
hüququ daha da yaxşı qorunsun. Onlara bütün imkanlar yaransın.  Hüquq-mühafizə orqanları onların işlərinə 
qarışmasınlar, dövlət orqanları bu işdə onlara qayğı göstərsinlər. Dəfələrlə demişəm ki, sahibkarların, firmaların işi ilə 
ancaq Vergilər Nazirliyi məşğul olmalıdır. Qoy iş görsünlər, qazansınlar, vergini versinlər. Bazar iqtisadiyyatı bizdə 
yenidir. Hələ insanların hamısı buna alışmayıbdır. Amma biz bu prinsiplərlə irəliyə gedəcəyik.   
S u a l: Cənab Prezident, Sizin fikrinizcə, Azərbaycanın beynəlxalq iqtisadiyyata baxıĢları necədir? 
BaĢqa sözlə desək, XXI əsrdə Azərbaycan qloballaĢmadan xeyir götürəcək, yoxsa ona ziyan gələcəkdir?   
C a v a b: Siz bunu daha yaxşı bilərsiniz.   
C e y m s   M i l l e r: Cənab Prezident, mənim üçün vaxt ayırdığınıza görə Sizə bir daha təşəkkürümü 
bildirirəm. Sizdən  müsahibə götürməkdən, azərbaycanlılar ilə birgə çalışmaqdan zövq almışam və gələcəkdə 
yenidən Azərbaycana dönmək fikrindəyəm.   
H e y d ə r   Ə l i y e v: Sağ olun. İki saat vaxt keçdi. Görək siz nə cür kitab çıxardacaqsınız?   
C e y m s    M i l l e r: Cənab Prezident, ümidvaram ki, o kitabı mən özüm Sizə təqdim edəcəyəm.    
124 
 
 
 
ĠSRAĠL DÖVLƏTĠNĠN BAġ NAZĠRĠ  
ZATĠ-ALĠLƏRĠ  
CƏNAB ARĠEL ġARONA 
 
Hörmətli cənab Baş nazir!  
İsrail dövlətinin Baş naziri seçilməyiniz münasibətilə Sizi səmimi-qəlbdən təbrik edirəm.  
Azərbaycan ilə İsrail arasında təşəkkül tapmış dostluq və əməkdaşlıq münasibətlərini yüksək 
qiymətləndirirəm. Ümidvaram ki, ölkələrimiz arasındakı əlaqələr xalqlarımızın  rifahı naminə daim 
genişlənəcək və inkişaf edəcəkdir.  
Sizə möhkəm cansağlığı, işlərinizdə uğurlar, xalqınıza sülh, əmin-amanlıq və firavanlıq arzulayıram.  
 
Hörmətlə,  
 HEYDƏR ƏLĠYEV 
 Azərbaycan Respublikasının Prezidenti 
 
Bakı şəhəri, 8 fevral 2001-ci il 
 
 
 
 
 
 
 
 
125 
 
 
 
UKRAYNA PREZĠDENTĠ ZATĠ-ALĠLƏRĠ  
CƏNAB LEONĠD KUÇMAYA 
 
Hörmətli Leonid Daniloviç! 
Azərbaycan Respublikasının Avropa Şurasına daxil olması münasibətilə təbrikinizə görə Sizə təşəkkür 
edirəm. 
Əminəm ki, bu mötəbər və nüfuzlu beynəlxalq təşkilat çərçivəsində Ukrayna ilə Azərbaycanın sıx 
əməkdaşlığı və qarşılıqlı dəstəyi xalqlarımız və ölkələrimiz arasında dostluq münasibətlərinin daha da inkişaf 
etməsinə və möhkəmlənməsinə təkan verəcəkdir.  
Sizə möhkəm cansağlığı, xoşbəxtlik və uğurlar, qardaş Ukrayna xalqına sülh və firavanlıq arzulayıram. 
 
Hörmətlə, 
 
HEYDƏR ƏLĠYEV 
 Azərbaycan Respublikasının Prezidenti 
 
Bakı şəhəri, 8 fevral 2001-ci il  
 
 
 
 
 
 
 
 
126 
 
 
 
ĠRAN ĠSLAM RESPUBLĠKASININ PREZĠDENTĠ ZATĠ-ALĠLƏRĠ  
CƏNAB SEYĠD MƏHƏMMƏD XATƏMĠYƏ 
 
Hörmətli cənab Prezident! 
İran İslam Respublikasının milli bayramı – İnqilab günü münasibətilə Sizi və bütün dost İran xalqını 
səmimi-qəlbdən təbrik edirəm.  
Mən Azərbaycan ilə İran arasında təşəkkül tapmış dostluq, mehriban qonşuluq və hərtərəfli əməkdaşlıq 
münasibətlərinin inkişafına və möhkəmlənməsinə xüsusi əhəmiyyət verirəm.  
Əminəm ki, xalqlarımızın dərin tarixi kökləri olan dini, mənəvi, mədəni, iqtisadi əlaqələri ölkələrimizin 
mənafeyi, regionumuzda sülhün və təhlükəsizliyin mökəmləndirilməsi naminə daim genişlənəcək və inkişaf 
edəcəkdir.  
Sizə möhkəm cansağlığı və uğurlar, qardaş İran xalqına əmin-amanlıq, firavanlıq və tərəqqi arzulayıram.  
    
Hörmətlə,  
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 8 fevral 2001-ci il 
 
 
 
 
 
 
 
 
127 
 
 
 
ĠRAN ĠSLAM RESPUBLĠKASININ ALĠ DĠNĠ RƏHBƏRĠ  AYƏTULLAH SEYĠD ƏLĠ 
XAMENEĠ HƏZRƏTLƏRĠNƏ  
 
Möhtərəm qardaşım!  
İran İslam Respublikasının milli bayramı – İnqilab günü münasibətilə Sizi və bütün qardaş İran xalqını 
səmimi-qəlbdən təbrik edirəm. 
Yaxın qonşumuz olan İran ilə dostluq və bütün sahələrdə əməkdaşlıq münasibətlərinin inkişafı bizim üçün 
böyük əhəmiyyət kəsb edir.  
Ümidvaram ki, xalqlarımızın qədim tarixə malik əlaqələri bundan sonra da ölkələrimizin tərəqqisinə, 
regionumuzda sülhün və təhlükəsizliyin bərqərar olunmasına xidmət edəcəkdir.  
Fürsətdən istifadə edərək Sizə möhkəm cansağlığı və uğurlar, dost İran xalqına əmin-amanlıq və firavanlıq 
arzulayıram.  
   
Hörmətlə,  
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 8 fevral 2001-ci il  
128 
 
 
 
AZƏRBAYCAN BEYNƏLXALQ ƏMƏLĠYYAT  
ġĠRKƏTĠNĠN PREZĠDENTĠ  
CƏNAB DEVĠD VUDVORDA 
 
Hörmətli cənab Devid Vudvord! 
Ölkəmizin Avropa Şurasına üzv qəbul olunması münasibətilə səmimi təbrikinizə görə Sizə 
minnətdarlığımı bildirirəm. 
Sizə, Azərbaycan Beynəlxalq Əməliyyat Şirkətinin bütün əməkdaşlarına möhkəm cansağlığı, xoşbəxtlik və 
işlərinizdə uğurlar arzulayıram. 
 
Hörmətlə, 
 
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 9 fevral 2001-ci il  
 
129 
 
    
 
ĠRAN ĠSLAM RESPUBLĠKASININ BAKIDAKI SƏFĠRLĠYĠNĠN ÖLKƏNĠN MĠLLĠ BAYRAMI 
– ĠRAN ĠSLAM ĠNQĠLABININ 22-ci ĠLDÖNÜMÜ MÜNASĠBƏTĠLƏ TƏġKĠL ETDĠYĠ  
RƏSMĠ QƏBULDA NĠTQ 
 
«Gülüstan» sarayı 
 
9 fevral 2001-ci il 
 
Hörmətli cənab səfir!  
İrandan gəlmiş hörmətli qonaqlar!  
Hörmətli xanımlar və cənablar!  
Mən sizi, bütün dost, qardaş İran xalqını, İran dövlətini bu böyük bayram – İran İslam İnqilabının 22-ci 
ildönümü münasibətilə ürəkdən təbrik edirəm və İran xalqına sülh, əmin-amanlıq, firavanlıq arzulayıram.   
İran ilə Azərbaycan arasındakı əlaqələr xüsusi xarakter daşıyır. Bunun tarixi də çox qədimdir. O qədər qədim 
zamanlara gedib çatır ki, heç bizim alimlər də nə qədər çalışsalar, dəqiqləşdirə bilmirlər. Ancaq bir şey 
məlumdur ki, biz nəinki bir-birimizlə qonşuyuq, uzun əsrlər bir yerdə olmuşuq, bir yerdə yaşamışıq. Bizim 
tarixi köklərimiz, eyni dinə mənsub olmağımız, eyni mənəvi dəyərlərə mənsubiyyətimiz – bunlar hamısı bizi 
həmişə birləşdirib, həmişə dostlaşdırıbdır.  
İran böyük ölkədir, qüdrətli ölkədir. Ancaq İslam İnqilabından sonra İranda çox ciddi və əhəmiyyətli 
dəyişikliklər baş vermiş, İran daha da inkişaf etmişdir. İndi İranda iqtisadiyyat, xalqın rifah halı, elm, 
mədəniyyət yüksək səviyyəyə qalxmışdır. Biz bunları dost kimi alqışlayırıq və İran xalqına bundan sonra da 
belə uğurlar arzulayırıq.  
Mən çox məmnunam ki, bu gün İran İslam Respublikasının Ərdəbil vilayətinin – ostandarlığının böyük 
tərkibdə nümayəndə heyəti Azərbaycandadır. Bu nümayəndə heyətinə Ərdəbil ostandarı başçılıq edir. Mən 
Ərdəbildən gəlmiş qonaqları xüsusi salamlayıram, onlara Azərbaycanda xoş günlər arzulayıram. Bilirəm ki, 
indiyə qədər bir neçə işgüzar görüşlər keçiriblər və bundan sonra da keçirəcəklər. Bunlar bizim əlaqələrimizin 
kiçik bir hissəsidir və ölkələrimiz arasındakı həm iqtisadi, həm mədəni, həm elmi, həm də insani əlaqələri daha 
da inkişaf etdirəcəkdir.     
Ərdəbil bizim üçün çox əziz, müqəddəs bir yerdir. Siz buna Mərkəzi Azərbaycan deyirsiniz, yoxsa...   
Ə h ə d   Q ə z a i: Elə adı Ərdəbildir.   
H e y d ə r   Ə l i y e v: Ərdəbil böyük ostanlıqdır, böyük bir vilayətdir. Bir də bizim hamımız üçün böyük 
tarixi şəxsiyyət olan Şah İsmayıl Xətainin vətənidir və onun qəbri Ərdəbildədir. Biz İranın bütün vilayətləri ilə 
əlaqələr saxlayırıq və saxlamaq arzusundayıq. Xüsusən, təbiidir ki, İran ilə Azərbaycan arasında olan sərhədə 
yaxın vilayətlərlə. Məsələn, Şərqi Azərbaycan, Qərbi Azərbaycan, yəni Təbriz, Urmiya, Ərdəbil, Zəncan, Gilan 
–  bunlar coğrafi nöqteyi-nəzərdən bizə çox yaxındırlar. İndi yollar açıq olduğuna görə, məsafələr qısa olduğuna 
görə, ola bilər ki, insan səhər burada çay içsin, günorta getsin Gilanda kabab, axşam da Ərdəbildə plov yesin. 
İndi bunların hamısı mümkündür. Bu bizim əldə etdiyimiz böyük nailiyyətdir. İran İslam İnqilabının İran xalqı 
üçün verdiyi nemətlərdir, töhfələrdir və eyni zamanda Azərbaycanın dövlət müstəqilliyinin çox bariz 
göstəriciləridir, nümunələridir.   
Biz iftixar hissi keçiririk ki, 1991-ci ilin sonunda Azərbaycan müstəqil dövlət olubdur və Azərbaycan xalqı 
azad, müstəqil yaşayır. Azərbaycanda demokratik, hüquqi dövlət quruculuğu prosesi gedir. Demokratiya inkişaf 
edir, Azərbaycan bazar iqtisadiyyatı yolu ilə gedir, dünya iqtisadiyyatı ilə daha da sıx əlaqələr yaratmaq və 
ondan bəhrələnmək məqsədi ilə çalışır. Bütün bu istiqamətlərdə də biz müsbət nəticələr əldə etmişik.   
Bu yaxınlarda Azərbaycan üçün tarixi hadisə baş veribdir. Azərbaycan Avropa Şurasına daxil olubdur. Bu, 
Azərbaycanda demokratiyanın, insan haqlarının qorunmasına, Azərbaycanda siyasi, hüquqi, iqtisadi, sosial 
islahatların uğurla keçirilməsinə verilən böyük qiymətdir.   
Hər dövlətin öz hüququ vardır. Azərbaycan bu yolla gedir və bu yolla da gedəcəkdir. Ancaq biz heç vaxt 
hesab etmirik ki, hansısa dövlət başqa dövlətə yol göstərməlidir. Yaxud da onun hansı yolla getməsinə öz 
məsləhətlərini verməlidir. Xalqın azadlığının və müstəqilliyinin ən əsas amillərindən biri odur ki, xalq və xalqın 
tərəfindən seçilmiş dövlət hansı yolla getməyi, hansı dövləti qurmağı özü müəyyən edir. Nəhayət, biz çox 
onilliklərdən, əsrlərdən sonra buna nail olmuşuq və öz yolumuzla da gedirik.   
Biz eyni zamanda sülh tərəfdarıyıq. Bütün qonşu ölkələrlə xoş münasibət, mehribanlıq, qarşılıqlı faydalı 
əməkdaşlıq prinsipləri əsasında əlaqələr saxlayırıq və bundan sonra da saxlayacağıq. Biz heç bir dövlətin daxili işinə 
qarışmırıq və ümumiyyətlə, hansısa bir dövlətin digər dövlətin daxili işinə qarışmasını yolverilməz hesab edirik. 
Çünki, dediyim kimi, hər bir xalq, hər bir ölkə, hər bir millət öz aqibətini, gələcəyini, dövlət quruluşu formasını özü 
130 
 
müəyyən edir. Ancaq eyni zamanda biz hər bir xalqın, hər bir millətin tutduğu yola və müəyyən etdiyi dövlət 
quruculuğu formasına böyük ehtiramla yanaşırıq. Bu bizim həm daxili, həm də xarici siyasətimizdə əsas yer tutur.      
Azərbaycan indi müstəqil dövlət kimi, İran İslam Respublikası ilə dostluq, əməkdaşlıq, qardaşlıq əlaqələrini 
bu prinsiplər əsasında qurubdur və bundan sonra da bu prinsiplər əsasında quracaqdır. İndi ölkələrimiz arasında 
insani əlaqələr çox genişlənibdir. Bu da həm keçmişlə, həm də bu günlə bağlıdır. Çünki keçmiş zamanlarda 
bizim ölkələrimiz arasında sərhəd yox idi. İnsanlar o tərəfə də, bu tərəfə də rahat gedib-gəlirdilər. Ona görə də 
Azərbaycanda nə qədər insan var ki, onların yaxın qohumları, qohumlarının əcdadları İranda yaşayıblar, 
böyüyüblər. Eyni zamanda belələri İranda da çoxdur ki, onların kökləri Azərbaycanda olubdur. Yəni keçmişdə 
bizim bir yerdə olmağımız bunu müəyyən edibdir.   
Bizim insanlar həmişə həsrətdə olublar ki, vaxt gəlsin, sərhədlər, yollar açılsın və bir-birinə, qohum-
əqrəbasına qovuşsunlar. İndi bu mümkündür və son on il içərisində nə qədər belə əlaqələr olubdur. 
Azərbaycandan nə qədər insanlar gedib öz qohum-əqrəbalarını, əcdadlarını, onların qəbirlərini, müqəddəs 
yerlərini tapıblar. Eyni zamanda İrandan Azərbaycana gəlib burada tapıblar. Bu bizim tarixi keçmişimizdir. 
Ancaq bunu həmişə xatırlamaq lazımdır. Çünki əgər tarixi unutsaq, tarixi qiymətləndirməsək, onun mənfi 
cəhətlərini də qeyd etməsək, təbiidir ki, bu gün də, gələcəkdə də öz işlərimizi, münasibətlərimizi qura bilmərik.   
Bizim xarici siyasətimizdə İran İslam Respublikası ilə əlaqələr xüsusi yer tutur. Ticarət əlaqələri, insani 
əlaqələr genişdir, elm, mədəniyyət, təhsil sahəsində də çox yaxşı nailiyyətlər  vardır. Biz istəyirik ki, bu, daimi 
olsun, davam etsin, inkişaf etsin. Biz bir-birimizi tez-tez ziyarət edirik. Son 4–5 il içərisində mən iki dəfə 
Tehranda olmuşam. İndi İran İslam Respublikasının Prezidenti hörmətli cənab Xatəminin dəvəti ilə İrana rəsmi 
səfərə getməliyəm. Sadəcə, onun vaxtını səfirlə müəyyənləşdirə bilmirik. Bunu müəyyənləşdirsək, mən bu 
ziyarəti yaxın vaxtlarda edəcəyəm.   
Biz cənab Xatəmi ilə danışmışıq ki, mənim səfərimdən sonra o da Azərbaycana rəsmi səfər edəcəkdir. Bu, 
xüsusən ona görə lazımdır ki, İran İslam Respublikasının Prezidenti cənab Xatəmi Azərbaycanda olmayıbdır. Mən 
isə İranda çox olmuşam. Bizim əlaqələrimizi inkişaf etdirmək üçün bunlar hamısı çox lazımdır. Belə görüşlər hər iki 
tərəfə fayda verir, bəzi məsələlərə aydınlıq gətirir, əlaqələri inkişaf etdirir. Ona görə mən məmnuniyyətlə bu dəvəti 
qəbul etmişəm və onu həyata keçirəcəyəm. 
İran İslam Respublikasının son 22 ildəki nailiyyətləri göz qabağındadır. İran inkişaf edir, xalqın rifahı 
yaxşılaşır. İranda demokratiya qurulur. Sizdə prezident seçkiləri nə vaxt olacaqdır?   
Ə h ə d    Q ə z a i: Cənab Prezident, 5–6 aydan sonra.   
H e y d ə r   Ə l i y e v: 5–6 aydan sonra. Mən o gün oxudum ki, artıq beş-altı namizəd vardır. Onların içində 
bir qadın da vardır. Elədir?   
Ə h ə d    Q ə z a i: Bəli.   
H e y d ə r    Ə l i y e v: Görürsünüz, İranda nə qədər böyük dəyişikliklər vardır. İranda qadın prezidentliyə 
namizəd olsun – bunu on beş il bundan öncə heç təsəvvür etmək mümkün deyildi. Biz bunları görürük, izləyirik və 
müsbət qiymətləndiririk. Həm İranın, həm də Azərbaycan dövlətinin məqsədi odur ki, bizim xalqların, millətlərimizin 
arzularını daha da irəliyə aparaq. Bu arzular da ondan ibarətdir ki, ölkələrimiz dost, qardaş, ölkələr olublar, xalqlar 
olublar və belə də olmalıdırlar. Bundan sonra bu əlaqələr daha da möhkəmlənməli, genişlənməli və inkişaf etməlidir.   
Mən bu bayram günü İran xalqına ən xoş arzularımı göndərirəm. İran İslam Cümhuriyyətinin nailiyyətlərinə 
görə İran xalqını təbrik edirəm. Ümidvaram ki, İran İslam Respublikası tutduğu yol ilə gedərək, bundan sonra 
daha da inkişaf edəcək, Dünya Birliyində öz mövqelərini müdafiə edəcək və inkişaf edəcəkdir. Sizi bir daha 
təbrik edirəm və hamınıza cansağlığı və xoşbəxtlik, dost, qardaş İran xalqına səadət, rifah və sülh arzulayıram.   
 
  
131 
 
 
 
BAKI ġƏHƏRĠ YAXINLIĞINDA, ABġERON RAYONU ƏRAZĠSĠNDƏ  «KASPĠAN  FĠġ»  
MÜƏSSĠSƏSĠNĠN AÇILIġI   
MƏRASĠMĠNDƏ NĠTQ  
 
10 fevral 2001-ci il  
 
Hörmətli xanımlar və cənablar!   
Hörmətli qonaqlar!   
Mən bu gün Azərbaycanda yeni bir özəl müəssisənin yaranması münasibətilə, «Kaspian Fiş Ko – 
Azərbaycan» şirkətinin öz sərmayəsi  hesabına yaratdığı, ölkəmizdə balıq məhsulları istehsal edəcək 
kompleksin açılışı münasibətilə sizi təbrik edirəm və bu yeni özəl müəssisəyə gələcək fəaliyyətində uğurlar 
arzulayıram.   
Bu gün biz Azərbaycanda özəl sektorun ardıcıl surətdə inkişafının yeni bir nümunəsini görürük. Təbiidir ki, 
bu bizim hamımızı sevindirir və sevindirməlidir. Çünki  müstəqil bir dövlət kimi, Azərbaycan öz iqtisadiyyatını 
bazar münasibətləri əsasında inkişaf etdirir. Bunun üçün də özəlləşdirmə, iqtisadi-sosial islahatların həyata 
keçirilməsi, özəl sektorun yaranması xüsusi əhəmiyyət kəsb edir.   
Son illər ölkəmizdə bir neçə belə istehsal müəssisəsi yaranıbdır və biz bunların açılışının şahidi olmuşuq. 
Təbiidir ki, burada əsas işi görən investorlar, sahibkarlar, iş adamlarıdır, özəl sektorun nümayəndələridir. 
Dövlətin, hakimiyyət orqanlarının vəzifələri isə ölkəmizdə mövcud olan qanunlar çərçivəsində bu prosesə 
kömək etmək, onlara lazımi şərait yaratmaqdan ibarətdir. Təəssüflər olsun ki, bir neçə ildir bu sahədə irəliyə 
doğru addımlar atmağımıza baxmayaraq, hələ ki, bəzi hallarda, bəlkə də bir çox hallarda hakimiyyət 
orqanlarının özəl sektorun inkişaf etməsinə müxtəlif maneçiliklər törətməsini görürük. Ancaq biz bununla 
mübarizə aparırıq və bundan sonra da mübarizə aparacağıq. Çünki özəl sektorun inkişaf etməsi Azərbaycanın 
iqtisadiyyatında son illər böyük dəyişikliklər əmələ gətiribdir.   
Torpaq islahatı sayəsində, Azərbaycanın torpaqlarının –  dövlət mülkiyyətində, yaxud da ki, kollektiv 
mülkiyyətdə olan torpaqların hamısının kəndlilərə verilməsi nəticəsində respublikamızda kənd təsərrüfatı 
istehsalının sürətini artırmışıq. Ölkəmiz ərzaq məhsullarına olan bütün tələbatını, demək olar ki, təmin edə bilir. 
Əgər son illərdə Azərbaycanda kənd təsərrüfatı istehsalının 98 faizi özəl sektorun hesabına əldə olunursa və 
2000-ci ildə biz kənd təsərrüfatı istehsalını 10 faiz artıra bilmişiksə, bu onu göstərir ki, özəlləşdirmə, özəl 
sektorun yaranması heç kəsdə şübhə doğurmamalıdır. O mənada ki, bu bizim iqtisadiyyatımızın bütün sahələrini 
inkişaf etdirəcəkdir. Bu da vətəndaşlarımızın, xalqımızın rifah halının ardıcıl surətdə yaxşılaşmasını təmin 
edəcəkdir.   
Bu baxımdan bu gün burada böyük bir elm-istehsalat kompleksinin yaranmasını mən çox yüksək 
qiymətləndirirəm. Doğrusu, bilmirəm, bəlkə əvvəllər bu müəssisənin işi ilə, yaxud onun tikintisi ilə maraqlanan 
adamlar olublarsa, onlar bunu bilirmişlər. Mən onu bu qədər nəhəng bir müəssisə kimi təsəvvür edə bilməzdim. 
Böyük iş görülübdür. Artıq burada bildirildi ki, müəssisənin yaranmasına 56 milyon dollar məbləğində vəsait 
sərf olunub və bundan sonra 30 milyon dollar da sərf ediləcəkdir. 
Beləliklə, Azərbaycanda indiyə qədər bu sahədə misli görünməmiş bir böyük elm-istehsal kompleksi 
yaranacaqdır.  
Mən dəfələrlə demişəm və bu gün də təkrar edirəm ki, sahibkarlar qorxmasınlar, çəkinməsinlər, sahibkarlığı 
inkişaf etdirsinlər. Ancaq indi Azərbaycanda özəl sektorun yaranmasının yeni bir fazası başlanmalıdır və o 
başlanıbdır.  İslahatlara başladığımız ilk illərdə əmlakı, sadəcə, özəlləşdirib, ondan istifadə etmək yolu ilə 
gedirdik – bu yol bu gün də, gələcəkdə də vacibdir. Özəlləşdirmə, birinci növbədə, məsələn, kənddə torpağın 
kəndliyə paylanması, şəhərlərdə isə, nəinki şəhərlərdə, bütün Azərbaycan Respublikasında ticarət şəbəkəsinin 
özəlləşdirilməsi və xarici ölkələrlə ticarət əlaqələrinin sərbəstləşdirilməsi, mal mübadiləsinin liberallaşdırılması, 
ümumiyyətlə, liberal iqtisadiyyat sisteminin yaranması – bunlar artıq Azərbaycanda öz nəticələrini veribdir.   
Ancaq bizim məqsədimiz təkcə özəl ticarət şəbəkəsi yaradıb idxal əməliyyatları apararaq, başqa ölkələrdə 
istehsal edilən, Azərbaycanın tələbatı üçün lazım olan malları gətirib burada satıb vətəndaşlarımızın, əhalinin 
tələbatını ödəməkdən ibarət olmamalıdır. Təbiidir ki, bu yol davam edəcəkdir. Ancaq bununla bərabər, bundan 
da vacibi odur ki, indi bizim sahibkarlar təkcə ticarətlə, hər hansı ölkədən hansısa malı gətirib satmaqla məşğul 
olmamalı, həm də öz vəsaitlərindən, xarici investorların imkanlarından istifadə edərək, Azərbaycanda istehsal 
sahələri yaratmalıdırlar.   
Ölkəmizdə istehsal sahələri yaranmasının müsbət cəhətləri hamıya məlumdur. Özəl istehsal müəssisələri 
yaratmaqla, birincisi, Azərbaycan öz daxili imkanlarından istifadə edərək məhsul istehsal edəcək, bununla da 
ölkəmizin tələbatını ödəyəcəkdir. Əgər məhsul rəqabətə davamlıdırsa, onu ixrac edərək daha da çox gəlir 
132 
 
qazanacaq, dövlətə də xeyir verəcəkdir. İkincisi,  hər bir özəl istehsal müəssisəsinin yaranması ilə yeni iş 
yerlərinin açılması indi Azərbaycanda ən vacib, ən əsas vəzifələrdən biridir.   
Ölkəmizdə işsizlik davam edir. Bu bizi narahat edir və hələ bir müddət də narahat edəcəkdir. Bəziləri 
deyirlər ki, bəli, Azərbaycanda işsizlik var. Amma nə üçün var, niyə vardır? Səbəbinə varmadan hökumətin və 
dövlətin siyasəti əleyhinə bundan istifadə etməyə çalışırlar. Keçmiş Sovetlər İttifaqına mənsub olmuş müstəqil 
dövlətlərin hamısında işsizlik problemi var və bu, sosialist iqtisadiyyatının, SSRİ-nin dağılması, respublikaların 
müstəqillik əldə etməsi və respublikalar arasındakı iqtisadi inteqrasiya əlaqələrinin pozulması və nəticədə 
vaxtilə sovet iqtisadiyyatının tələblərini təmin etmək üçün yaranmış istehsal müəssisələrinin indi işləyə 
bilməməsi, yaxud da ki, tam gücü ilə işləməməsi ucbatından yaranmışdır.  İşsizlik problemini aradan qaldırmaq 
üçün biz yenidən dövlət müəssisələri yarada bilmərik. Çünki biz istəyirik ki, hər şey özəl olsun. Bəzi hallarda 
dövlət tərəfindən belə müəssisələr yaradılır və yaradılacaqdır. Məsələn, bizim elektrik enerjisi sistemini, 
Azərbaycanın elektrik enerjisi ilə təmin olunmasını götürək.    
Bilirsiniz ki, biz güzəştli xarici kreditlər hesabına yeni elektrik stansiyaları yaradırıq. Bu təbiidir ki, müəyyən 
qədər işsiz adamların işə cəlb olunmasını təmin edəcəkdir. Bizim başqa bu kimi imkanlarımız da vardır. Ancaq 
bunlar işsizliyi aradan qaldırmaq üçün kifayət deyildir. Özəl sektorun inkişaf etməsi əsasdır. Özəl sektorda 
istehsal nə qədər artarsa, birincisi, Azərbaycanın iqtisadi potensialı o qədər yüksələcək, inkişaf edəcəkdir. 
İkincisi, Azərbaycanın gəlirləri artacaq, bu istehsaldan dövlətə gələn gəlirlər çoxalacaqdır. Bu gəlirlər də 
insanların rifah halının yaxşılaşdırılmasına, maaşların yüksəldilməsinə sərf olunacaqdır. Bu istehsal sahələri 
yarandıqda, buraya insanlar cəlb olunacaq, onlar işləyəcəklər.  
Bu gün biz bu kompleksin sexlərinin bəzilərini gəzərkən mən orada rast gəldiyim, iş başında olan bir neçə 
adamla danışdım. Bir cavanla da söhbət etdim. Vaxtilə  mən Azərbaycana rəhbərlik etdiyim zaman biz hər il 
mütəxəssis hazırlanması üçün gəncləri güzəştli şərtlərlə  SSRİ-nin müxtəlif şəhərlərinə ali məktəblərə təhsil 
almağa göndərirdik. Dedi ki, o vaxt mənim təşəbbüsümlə Azərbaycandan kənara, SSRİ-nin ali məktəblərinə 
göndərilənlər içərisində o da olub və Həştərxan Balıqçılıq İnstitutuna gedibdir, oranı bitiribdir. İndi balıqçılıq 
sahəsində mütəxəssisdir. Bu müəssisə açılanda gəlib buraya, ali təhsilli mütəxəssis kimi işləyir.   
O vaxt Azərbaycanda balıqçılıq sahəsində ali təhsilli mütəxəssis hazırlamaq imkanımız yox idi. Çünki bizdə 
belə bir ali təhsil müəssisəsi yox idi. Deməli, biz bunu SSRİ-nin başqa respublikalarında, belə ali təhsil 
müəssisələri olan yerdə etməliydik. Çox sahələrdə bunu edirdik. Elə bircə bu faktı götürərək, bütün sahələrdə 
müxtəlif mütəxəssislərin hazırlanması işinin bu gün üçün, müstəqil Azərbaycan üçün  nə qədər əhəmiyyətli 
olduğunu görürük. Mən çox sevindim. Dedim ki, sən mənim yetirdiyim kadrsan. O burada həvəslə işləyir, mühən-
disdir.   
Digər bir oğlanla söhbət etdim. Dedim ki, niyə burada işləyirsən? Mütəxəssissənmi? Dedi ki, yox, 
mütəxəssis deyiləm, buraya gəlmişəm, öyrənirəm, işləyirəm. Bu iki faktla mən sizə izah etmək istəyirəm ki, 
yeni istehsal müəssisələrinin yaranmasının, özəl sektorda yeni istehsal müəssisələrinin yaranmasının bizim üçün 
– Azərbaycanın iqtisadiyyatı, bu günü və gələcəyi üçün nə qədər böyük əhəmiyyəti vardır.   
Mən burada iki oğlanla görüşmüşəm. Biri balıqçılıq sahəsində ali təhsilli mütəxəssis – özünə ixtisasına aid iş 
yeri tapıbdır. İkincisi isə balıqçılıq sahəsində təhsili olmayan adamdır, amma gələrək burada özünə iş yeri 
tapıbdır, öyrənir, bu sənəti mənimsəyəcəkdir. Təbiidir ki, burada – indi çıxış edən hörmətli direktor demədi – 
maaşlar da yəqin ki, başqa yerlərdəkinə nisbətən daha da çox olacaqdır. Bir ondan soruşun, orta aylıq əmək 
haqqı nə qədər olacaqdır?   
Y a n k e    H a n s e n («Kaspian Fiş»  müəssisəsinin Azərbaycan üzrə direktoru): Cənab Prezident, orta 
aylıq əmək haqqı 200 dollardır.  
H e y d ə r   Ə l i y e v: 200 dollardır. Fəhlələrin də, başqalarının da orta aylıq əmək haqqı bu qədərdir.    
Orta aylıq əmək haqqı 200 dollardır. Azərbaycanın bu günü üçün, işləyən adam üçün bu, demək olar ki, 
yetərli maaşdır. Beləliklə, mən bugünkü bu hadisənin əsas mənasını onda görürəm ki, özəl sektor inkişaf edir və 
bu sektorun inkişafı nəticəsində də yerli istehsal sahələri yaranır, daha da inkişaf edir. Bir də təkrar edirəm, bu, 
özəl sektorun inkişafında ikinci və əsas mərhələdir.   
Biz gərək çalışaq ki, Azərbaycanın böyük potensialından istifadə edib ölkəmizin bütün mallara olan 
tələbatını özəl sektorun istehsalı hesabına təmin edək. Bu fikri tamamlamaq üçün  bir neçə dəfə dediyim sözləri 
bir daha təkrar etmək istəyirəm. Özəl sektora qayğı göstərmək lazımdır. Ancaq onların işinə müdaxilə etmək 
lazım deyildir ki, bu pulu haradan almısan, necə almısan? Əgər bu adam gətirib investisiya qoyursa, istehsal 
yaradırsa, hüquq-mühafizə orqanları, yaxud da müfəttiş və s. gəlib bunu araşdırsın ki, nə var, nə yox, buradan 
özünə bir şey çıxarsın. Bu bizim apardığımız siyasətin əleyhinədir.  
Hüquq-mühafizə orqanları özəl sektorun işinə qarışmamalıdırlar. Əgər özəl sektorda kimsə cinayət edibsə,  
bu araşdırılmalıdır. Ancaq təəssüflər olsun ki, hüquq-mühafizə orqanları özəl sektorun işinə qarışır.  İndi biz 
belə halların sayını azalda bilmişik, bunun qarşısını ala bilmişik. Bir–iki il bundan öncə bizim prokurorluq 
orqanları, elə digər hüquq-mühafizə orqanları da elə firma və şirkət yox idi ki, bu ifadəmə görə məni bağışlayın, 
oraya burunlarını soxmasınlar. Bunu nə məqsədlə edirdilər? Özəl sektora kömək etmək məqsədi iləmi? Özəl 
133 
 
sektoru inkişaf etdirmək üçünmü? Yox, onlar bunu sadəcə, oradan özləri üçün qanunsuz mənfəət götürmək üçün 
edirdilər. Bu da korrupsiyadır, rüşvətxorluqdur. Biz bununla kəskin mübarizə aparırıq və aparacağıq. Özəl 
sektorun inkişafı ilə korrupsiya, rüşvətxorluq yan-yana ola bilməz. Mən dəfələrlə demişəm, bütün bu məsələləri 
Vergilər Nazirliyi tənzimləməlidir.  
İndi burada çıxış edənlər bu müəssisənin nə qədər vergi verəcəyini demədilər. Amma güman edirəm ki, əgər 
böyük istehsal varsa, yəqin ki, dövlətə verilən vergi də yüksək olacaqdır. Bax, bizə lazım olan əsas fakt budur.    
Mən sizə deyim ki, bu müəssisənin məhz balıqçılıq sahəsi ilə məşğul olması da çox maraqlıdır və çox da 
təqdirəlayiqdir.  Adətən, bizim özəl sektorun bu sahəyə o qədər həvəsi yoxdur. Çünki bu, bir az mürəkkəb 
sahədir. Biz  qanunsuz balıq ovlamaq, qanunsuz kürü istehsal etmək və bazarlarda satmaq halları ilə rastlaşırıq. 
Ancaq mən hesab edirəm ki, bu şirkət  istiqaməti düzgün tapıbdır. İndi burada çıxış edən direktor da düzgün 
izah etdi ki, Azərbaycanın bu sahədə imkanları böyükdür.  
Xəzər dənizi dünyada ən nadir dənizlərdən biridir. Xəzər dənizinin həm dibində mineral ehtiyatlar çoxdur – 
neft və qaz yataqları vardır – həm də ki, Xəzər dənizində bioehtiyatlar çox zəngindir, müxtəlif növ balıqlar 
vardır. Doğrudur, bizim adamlar ancaq nərə, ağbalıq, uzunburun, kürü  yeməyə öyrəniblər. İndi çoxları da balıq 
kababı yeməyə alışıblar.   
Xəzər dənizində müxtəlif növ balıqlar var. Əgər bu balıqlar yüksək texnologiya vasitəsilə ərzaq məhsulu 
kimi emal olunsa, təbiidir ki, bunlar Azərbaycanın ərzaq məhsulları ilə təmin edilməsində çox mühüm yer 
tutacaqdır.   
Xəzəryanı ölkə kimi, Azərbaycanda balıqçılıqla qədim zamanlardan məşğul olmuşlar. Vaxtilə dövlət bu işlə 
məşğul olubdur. Xatirimdədir, 1970–1980-ci illərdə Azərbaycanda balıq ovundan orta hesabla ildə 60 min ton 
məhsul alınırdı. Ancaq 1996-cı ildə həmin rəqəm azalaraq, 8 min tona düşmüşdü. İndi gərək ki, bir az artıbdır, 
deyirlər ki, 22 min tondur. Ancaq bu da azdır. Əgər o vaxt 60 min ton idisə, indi nə üçün azalıb? Birincisi, yəqin 
ona görə ki, qeyri-qanuni balıq ovu və bundan qeyri-qanuni istifadə etmək Azərbaycanda çox geniş yer alıbdır. 
Vaxtilə, 1970-ci illərdə bizim mağazada kürü tapmaq mümkün deyildi. Gələn qonaqlara biz yemək vaxtı kürü 
vermək üçün, xüsusi fond vardı, oradan götürürdük. Açıq mağazalarda kürü tapmaq mümkün deyildi, kürü çox 
az idi.  
Amma indi kürü, nərə balığı, ağbalıq, uzunburun balıq bütün şəhəri götürübdür. Ancaq təkcə şəhərdə deyil, 
qaçaqmalçılıq yolu ilə onu başqa ölkələrə də keçirirlər.  Mən konkret bilirəm ki, Gürcüstana keçirirlər, hətta 
Gürcüstandan aparıb Ermənistanda satırlar. Xəzər dənizinin kürüsü Ermənistanda açıqca satılır. Ona görə yox 
ki, Ermənistan hansısa qanuni ticarət yolu ilə bunu alır. Yox, bazarda satırlar. Xəzər dənizinin nadir balıqlarının 
– nərə balığının,  ağbalığın, uzunburun balığın Gürcüstanda satılması, öz yerində, amma Ermənistanda, 
Yerevanda da satılır. Bu, Azərbaycanın böyük sərvəti olan balıq məhsullarının istifadəsində nə qədər böyük 
əyintilər, qanunsuzluqlar, cinayətlər olduğunu sübut edir. Azərbaycan bu cür balıqçılıq ölkəsi olduğu halda – 
mən dünən rəqəmlərə baxdım – dövlət xətti ilə, qanuni yolla keçən il 600 ton balıq məhsulu ixrac olunubdur. 
Amma başqa ölkələrdən Azərbaycana isə  2 min 200 ton balıq məhsulu idxal olunubdur. Bu, həqiqətə uyğun 
deyildir. Azərbaycanda müxtəlif yollarla tutulan balığın, bazarda satılandan savayı, nə qədər hissəsi də qanunsuz 
yolla, qaçaqmalçılar vasitəsilə başqa ölkələrə aparılır. Bu da bizim dövlətimizə, iqtisadiyyatımıza çox zərər 
vurur. Bunların da qarşısı alınmalıdır.   
Yadımdadır, 1970-ci illərdə balıqçılıq sənayesində bir çox müəssisələr yaratdıq. O vaxt onlar yaxşı işləyirdi. 
Elə ona görə də biz 60 min ton balıq məhsulları istehsal edə bilirdik. Ancaq indi o müəssisələr də bərbad 
vəziyyətdədir. Bir hissəsi özəlləşdirilib, digər hissəsi dövlətin əlindədir. Özəlləşdirilən sahələrdən də, demək 
olar ki, heç bir şey gəlmir. Gəlir, ancaq hamısını qanunsuz istifadə edirlər. Ona görə də nə vergi verirlər, nə də 
gətirib qanun-qayda ilə satırlar. Beləliklə də, bizim bu qədər böyük potensialımız dağılır.   
Həm Xəzər dənizində, həm də ölkənin ərazisindəki göllərdə və çaylarda olan balıq həqiqətən, Azərbaycanın 
təbii sərvətləri içərisində  çox böyük potensialdır.   
Mən yenə də xatırlayıram ki, 1970-ci illərdə Azərbaycanda bir çox süni göllər yaratdıq. Su  elektrik 
stansiyaları tikilərkən su hövzələri yarandı. Suvarma işləri üçün başqa su hövzələri yaratdıq. Təbii göllər də 
vardır. Bu göllərdə o vaxt da çoxlu balıq vardı, indi də var.   
Yadımdadır, o vaxt biz bu işi yaxşı təşkil etmək üçün, hətta bu sahəni ayırdıq, yəni Azərbaycanın 
ərazisindəki göllərdə, çaylarda balıqçılıqla məşğul olmaq üçün xüsusi təşkilat yaratdıq və onu Xəzər dənizinin 
balıqçılıq sistemindən ayırdıq. Bilmirəm, indi bu nə yerdədir, hansı vəziyyətdədir? Doğrusu, bu bizim də 
günahımızdır ki, balıqçılıq sahəsi, demək olar ki, özbaşına buraxılıbdır.  
Bir balıqçılıq konserni yaranıbdır. Onun işi də elə neçə illərdir ki, qənaətbəxş deyildi. Bu gün də qənaətbəxş 
deyildir. Mən etiraf etməliyəm ki, bizim hakimiyyət orqanları bu işlə indiyə qədər ciddi məşğul olmayıblar. 
Nəinki ciddi məşğul olmayıblar, başlı-başına büraxıblar. Ona görə də  mən bu gün Nazirlər Kabinetinə xüsusi 
tapşırıram ki, bizim bütün balıqçılıq sahəsinin vəziyyətini qısa bir zamanda təhlil etsinləp. Bütün imkanlarımızı 
araşdırsınlar və bu sahədə qanun-qayda yaratmaq üçün təkliflərini versinlər.  
134 
 
O illərdə müşahidə olunurdu ki, Xəzər dənizində nərə, uzunburun balıq, ağbalıq azalır. Ona görə də biz o 
vaxt balıq artırmaq üçün Neftçalada böyük bir zavod tikdik. O zavod indi yarımçıq işləyir. Onu lazımi 
səviyyəyə qaldırmaq üçün Dünya Bankından kredit almışıq. Bu, dövlətin işidir, çünki dövlət bu işlə məşğul 
olmalıdır ki, Xəzər dənizində balıq ehtiyatlarının artması üçün süni balıqyetişdirmə işi təşkil olunsun. Bu 
ediləcəkdir və mən bu gün Baş nazirə bir daha deyirəm ki, bu işlə daha da ciddi məşğul olsunlar. Ancaq biz 
bütün balıqçılıq sistemini dövlət inhisarında saxlaya  bilmərik. Ona görə də gərək lazımi tədbirlər görülsün. 
Tədbirlər görülmədiyinə, nəzarət olmadığına görə, balıqçılıq konsernində də, ümumiyyətlə, balıqçılıq 
müəssisələrində də özbaşınalıq, demək olar ki, geniş yayılıbdır. Bu məni çox narahat edir. Çoxdandır mən bu 
fikri bildirmək istəyirdim. Hesab edirəm ki, bu fikri bildirmək üçün bura münasib yerdir. 
Bu işlərimizin görülməsi xüsusən ona görə lazımdır ki, indi artıq bizdə yüksək texnologiya ilə bütün balıq 
növlərinin ovlanması, onların emalı, məhsul istehsalı və hazır məhsulun bazara çıxarılması sistemi yaradılır. Bu 
gün biz sexlərə baxdıq. Bizə verilən məlumatlara görə, burada həqiqətən  dünyada ən yüksək texnologiyadan 
istifadə olunubdur. Böyük bir ərazini götürüblər, bir çox sexlər yaradıblar və çoxlu vəsait qoyublar, hətta deyə 
bilərəm ki, həddindən artıq gözəl bir salon yaradıblar. Deməli, bu müəssisə öz iqtisadi imkanlarını o qədər 
perspektivli görür ki, hətta belə bir, bəlkə də istehsala lazım olmayan salonun yaranmasına da vəsaitlərini əsirgəmə-
yiblər. Ona görə də bu gözəl müəssisə, hesab edirəm ki, bizdə balıqçılıq, balıq məhsullarının istehsalı – elmi-tədqiqat 
işləri sahəsində mərkəz rolunu oynaya bilər. Əgər biz bu  müəssisəyə lazımi qayğı göstərsək, kömək etsək, 
Azərbaycanda balıqçılıq sənayesinin, ümumiyyətlə, balıqçılıq sahəsinin istənilən səviyyəyə gətirib çıxarılması üçün 
müəyyən imkanlar yarada bilər. Bax, buna görə də  bugünkü bu hadisə çox sevindiricidir. 
«Kaspian Fiş» şirkətinin bu təşəbbüsü, dünyanın ən müasir texnologiyasının Azərbaycana gətirilməsi və 
ölkəmizdə olan müxtəlif balıq növlərinin burada çox yüksək  keyfiyyətlə emal olunması, təbiidir ki, bizim üçün 
çox əhəmiyyətlidir. Mən orada baxdım, siyənək gördüm. Xatirimdədir, 1940–1950-ci illərdə siyənək balığını 
yeməzdilər, mağazalarda qalardı. Bakının mağazalarında siyənək balığı həmişə olardı. Sonra, 1960–1980-ci 
illərdə siyənək balığı yox idi. Siyənək balığına biz həmişə «selyotka» demişik. Bu balıq sonra itdi. Yadımdadır, 1970-
ci illərdə hərdən qonaq gələndə, deyirdik ki, siyənək balığı gətirin. Bildirirdilər ki, siyənək balığı tutulmur. Xəzər 
dənizində siyənək yoxdur. Amma, deməli, var imiş, bu gün gördüm. Özü də onu o qədər gözəl emal edirlər ki, 
adamın tamahı düşür. Bunların hamısı, yenə də deyirəm, çox müsbət haldır. Biz bunları təqdir etməliyik, bu 
müəssisəyə kömək göstərməli və onu inkişaf etdirməliyik. 
Mən görürəm ki, burada bizim nazirlərimiz, hakimiyyət orqanlarının nümayəndələri iştirak edirlər. Hamını 
bu cür təşəbbüslərə yardım etməyə çağırıram. Konkret olaraq bu müəssisənin, çünki deyirlər ki, onun ikinci 
hissəsinin tikintisinə 30 milyon dollar vəsait qoyulacaqdır. Tezliklə onun tamamlanıb işə salınması və təmin 
olunmasına kömək edilməsi, hesab edirəm ki, əsas şərtlərdən  biridir. 
Beləliklə, Azərbaycana xarici investisiya təkcə neft sektoruna yox – bəziləri çox tez-tez bunu təkrar edirlər –  
başqa sektorlara da gəlir. Əgər bizim iş adamları dünyanın müxtəlif şirkətləri ilə lazımi əlaqələr qurub Azərbaycanın 
imkanlarını onlara izah edə bilsələr, onları məlumatlandırsalar, bundan da çox investisiya gələ bilər.   
Bizim Dövlət Əmlakı Nazirliyinin üzərinə bu sahədə böyük vəzifələr düşür. Dövlət Əmlakı Nazirliyi indi 
Azərbaycanda olan dövlət mülkiyyətinin təkcə özəlləşdirilməsi ilə yox, özəl sektorun yaranması, bunun üçün də 
xarici investisiyanın cəlb edilməsi ilə məşğul olmalıdır. Onlar bu işlə məşğul olurlar. Məsələn, Azərbaycanda 
bəzi müəssisələrin indi xarici şirkətlərə satılması, yaxud da icarəyə verilməsi prosesi gedir və bu, uğurla davam 
edir. Ancaq bundan başqa, bizim Dövlət Əmlakı Nazirliyi ölkəmizin bütün bu imkanlarını, Azərbaycana gələn 
investorlara geniş anlatmalıdır, onlara kömək etməli, yol göstərməlidir. Beləliklə,  bu cür müəssisələrin 
yaranmasını təmin etməlidir.   
Bizim İqtisadiyyat Nazirliyi gərək bu işlə ciddi məşğul olsun. Bu barədə o qədər də geniş danışmaq 
istəmirəm, çünki mən İqtisadiyyat Nazirliyinin fəaliyyətini, ümumiyyətlə, görmürəm. Amma funksiyasına və 
üzərinə düşən vəzifəyə görə İqtisadiyyat Nazirliyi bu işlə ciddi məşğul olmalıdır. Başqa nazirliklər də bununla 
məşğul olmalıdırlar. Bir sözlə, bu hamımızın vəzifəmizdir.  
Mən bugünkü hadisə münasibətilə «Kaspian Fiş Ko – Azərbaycan» şirkətini  bir daha təbrik edirəm. Bu 
müəssisədə işləyən Azərbaycan vətəndaşlarına, çalışan bütün insanlara və gələcəkdə burada özünə iş tapa 
biləcək adamlara uğurlar arzulayıram. Mən bu gün bəyan edirəm ki, Azərbaycanda xarici investisiyaların 
artması, ölkəmizin sahibkarlarının bu işlə ciddi məşğul olması, daxili istehsalın inkişaf etməsi qarşımızda duran 
əsas vəzifədir.  
Mən sizi bir daha təbrik edirəm. Sizə bütün işlərinizdə uğurlar arzulayıram.   
 
135 
 
 
 
QAMBĠYA RESPUBLĠKASININ PREZĠDENTĠ  
ZATĠ-ALĠLƏRĠ CƏNAB YAYA CAMMEYƏ  
 
Hörmətli cənab Prezident!  
Qambiya Respublikasının  milli bayramı  – Müstəqillik günü münasibətilə Sizi və dost Qambiya xalqını 
səmimi-qəlbdən təbrik edirəm. 
Əminəm ki, ölkələrimiz arasında təşəkkül tapmaqda olan münasibətlər xalqlarımızın rifahına xidmət 
edəcəkdir.  
Sizə möhkəm cansağlığı və işlərinizdə uğurlar, ölkənizə sülh, əmin-amanlıq və tərəqqi arzulayıram.    
 
Hörmətlə,  
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 10  fevral 2001-ci il 
 
   
 
136 
 
 
 
        TÜRKĠYƏNĠN BAKIDAKI SƏFĠRĠ  
QƏDRĠ ECVET TEZCAN ĠLƏ  
GÖRÜġDƏ SÖHBƏT 
 
Prezident sarayı 
 
12 fevral 2001-ci il 
 
H e y d ə r   Ə l i y e v: Xoş gördük, cənab səfir. Sizi qəlbdən salamlayıram. Necəsiniz?  
Q ə d r i   T e z c a n:   Cənab Perzident, çox sağ olun, Sizə minnətdaram. Bu qədər gərgin işləməyinizə 
baxmayaraq, vaxt tapıb məni qəbul etdiyinizə görə Sizə öz razılığımı bildirmək istəyirəm.  
Sizinlə çoxdandır ki, görüşmürəm. Mən həmişə Türkiyədən nümayəndə heyətləri gələrkən Sizinlə 
görüşürəm. Vaxt olmadığına görə indiyə qədər Sizinlə görüşə bilməmişəm. Əvvəla, Azərbaycanın Avropa 
Şurasına tamhüquqlu üzv qəbul olunması münasibətilə Sizi təbrik etmək istəyirəm. Mən həmçinin bu 
münasibətlə Milli Məclisin deputatlarına, Azərbaycanın ziyalılarına, siyasi partiyalarına, Azərbaycan haqqında 
düşünən və bunun üçün öz səylərini əsirgəməyən hər bir insana təbriklərimi çatdırmaq istəyirəm. Təbiidir ki, bu 
Sizin başçılıq etdiyiniz insanların səylərinin nəticəsidir.  
Məndən soruşsanız, deyərdim ki, əslində, Azərbaycan Avropanın həmişə ayrılmaz bir hissəsi olmuşdur. Bu, 
yeni bir şey deyildir. Bu reallıqdır və həmin reallıq təsdiqləndi.  
Həyatımda Sizin kimi güclü yaddaşa malik ikinci bir şəxsiyyət görməmişəm. Yəqin ki, yadınızdadır. 
Ramazan bayramı münasibətilə Siz bizi – müsəlman ölkələrinin səfirlərini qəbul edərkən də mən demişdim ki, 
başa vurduğumuz əsrdən də əvvəl bu məmləkətdə ilk teatr olmuş, ilk qəzet çıxmışdır, ilk dəfə latın əlifbasını biz 
azərbaycanlılardan götürmüşük. Cümhuriyyət fikri, cümhuriyyət, demokratiya nədir–türk və islam dünyasında 
ilk dəfə bunları biz Azərbaycandan götürmüşük. İslam dünyasında ölüm hökmü ilk dəfə sizin başçılıq etdiyiniz 
ölkədə ləğv edilmişdir. 
Cənab Prezident, daha bir məsələ haqqında danışmaq istəyirəm. Azərbaycanda başqa dinlərə və dillərə 
mənsub olan insanlara xoş münasibət onu göstərir ki, Azərbaycan Avropa ailəsinə mənsub və ondan da artıq bir 
ölkədir. Ona görə də mən ölkənizin Avropa Şurasına tamhüquqlu üzv qəbul olunmasını təbii hesab edirəm.  
Mən Türkiyə prezidenti Əhməd Necdət Sezərin adından, Türkiyə hökuməti adından zati-alinizə 
minnətdarlığımı bildirmək istəyirəm ki, son vaxtlar ermənilərin yenidən qaldırdıqları uydurma «soyqırımı» 
məsələsinə Siz həmişə kəskin münasibətinizi bildirirsiniz. Son dəfə Parisdə olarkən, orada Jak Şirakla 
görüşərkən bu məsələni tam kəskinliyi ilə qaldırdığınızı bilirik. Təbiidir ki, təkcə bu deyildir. Bu barədə Azər-
baycan Respublikasının Milli Məclisi qərar qəbul edib, Xarici İşlər Nazirliyi, siyasi partiyalar, buradakı 
cəmiyyətlər – istər Qadınlar Cəmiyyəti olsun – münasibətlərini bildiriblər. Azərbaycanın şəhərlərindən, 
kəndlərindən, qəsəbələrindən səfirliyimizə hər gün müxtəlif məktublar, Azərbaycan xalqının həmişə türk 
xalqının yanında olduğunu bildirən bəyanatlar gəlir. İcazənizlə, bununla əlaqədar mən Sizə – Azərbaycanın 
dövlət başçısına təşəkkürlərimi bildirirəm. Türk milləti, Anadolu Türkiyəsinin insanları bilirlər ki, onların ən 
yaxın dostları azəri qardaşlarıdır. Bu təbiidir. 
Cənab Prezident, zati-alinizə deyəcəyim başqa bir söz Türkiyə Cümhuriyyətinin başçısı hörmətli Əhməd 
Necdət Sezərin önümüzdəki ayda Sizi Türkiyədə görmək məqsədilə göndərdiyi dəvəti bir daha çatdırmaqdır. 
Türkiyə Sizin üçün darıxmışdır. Mən bir-iki dəfə demişdim ki, Türkiyədə Sizi gözləyirlər, xalqımız Sizi 
gözləyir. Ona görə Allah qoysa, bu ziyarəti də yaxın vaxtlarda gerçəkləşdirəcəyik.  
Cənab Prezident, bu barədə Sizin tapşırıqlarınızı dinləmədən öncə, zati-alinizə bir təklifimi bildirmək 
istəyirəm. Təbiidir ki, uydurma «soyqırımı» ilə bağlı Siz müntəzəm olaraq, bundan üç, dörd, beş ay əvvəl də 
bizim diqqətimizi çəkmişdiniz. Buraya gələn bütün nümayəndə heyətlərinə – nazirlərə, onların müavinlərinə 
söyləmişdiniz ki, bu, təhlükəli işdir, onun qarşısını almaq lazımdır.  
Bu uydurmaya Türkiyədə də, Azərbaycanda da insanlar öz münasibətlərini bildirirlər. Hay-küy qaldırırlar, 
səfirliklər qarşısında etiraz mitinqləri keçirirlər. Bunlar olmalıdır, bu öz yerində. Amma digər tərəfdən də, 
tarixçilər həqiqi mənada bu məsələyə münasibətlərini bildirməlidir. Mən güman edirəm ki, Azərbaycanda da 
kifayət qədər tarixçi var, Türkiyədə də. Lakin bu məsələyə yalnız Azərbaycan və Türkiyə tarixçilərinin öz 
münasibətlərini bildirməsi kifayət deyildir. Biz Gürcüstandan da, Rusiyadan da, İrandan da, başqa yerlərdən də 
tarixçiləri dəvət etməliyik. Qarşıdakı aylarda onları İstanbulda, yaxud da başqa bir yerdə cəm edib, bu barədəki 
fikirlərini, mülahizələrini öyrənmək, bu günə qədər apardıqları araşdırmaları, əsərləri çap edərək həqiqətləri 
bütün dünyaya yaymalıdırlar. Tarixçi alimlər öz üzərlərinə düşən vəzifələri layiqincə yerinə yetirməlidirlər.  
Mən bunu Ankara ilə də razılaşdırıram. Əgər məsləhət bilsəniz, bu barədə bir iş görmək olar.  
Daha iki məsələyə toxunaq, Sizin məsləhətlərinizi öyrənmək və tapşırıqlarınızı almaq istərdim.  
137 
 
Azərbaycanın Avropa Şurasına tamhüquqlu üzv qəbul edilməsindən sonra yəqin ki, deputatlarımız arasında 
da əməkdaşlıq artacaqdır. Əslində bu əlaqələr var, lakin bundan sonra daha da genişlənəcəkdir. Əgər Siz 
məsləhət görürsünüzsə, Azərbaycan parlamentinin Avropa Şurasına gedən nümayəndə heyətini öz başçısı ilə 
birlikdə Türkiyəyə dəvət edək. Onlar bizim parlament nümayəndə heyəti ilə sıx əlaqələr yaratsınlar, təcrübə 
mübadiləsi etsinlər. Düşünürəm ki, belə birgə iş üçün şərait yaratmaq lazımdır.  
Hörmətli cənab Prezident, Sizin və bizim parlametlərdəki xarici işlər komissiyaları dörd ildir ki, 
görüşmürlər. Bu da çox vacibdir.  
H e y d ə r   Ə l i y e v: Milli  Məclisdə Beynəlxalq Münasibət Komissiyası var.  
Q ə d r i   E c v e t   T e z c a n:  Bizdə də eyni komissiya vardır. Bu komissiyalar da bir araya gəlib 
əməkdaşlıq etsələr, düşünürəm ki, bundan da yaxşı nəticə əldə edə bilərik. Bir-iki məsələ də var ki, bu barədə 
sonra danışacağıq. Çox sağ olun.  
H e y d ə r   Ə l i y e v: Hörmətli səfir, əvvəla, Azərbaycanın Avropa Şurasına qəbul olunması münasibətilə 
təbriklərinizə görə sizə təşəkkür edirəm. Hörmətli prezident Əhməd Necdət Sezərin, hörmətli Baş nazir Bülənd 
Ecevitin, hörmətli Xarici İşlər naziri İsmyıl Cəmin təbriklərini almışam, bizim qəzetlərdə  dərc olunubdur. Siz 
tərəfdən daim təbriklər alırıq. Burada da təəccüblü bir şey yoxdur, bu təbiidir. Çünki bizim Avropa Şurasına daxil 
olmaq prosesimiz o qədər də asan olmamışdır. Türkiyə daim çalışırdı ki, biz bu qanuni haqqımızı alaq. Bildirmək 
istəyirəm ki, bütün bu prosesdə – yəni keçən ilin yayında Avropa Şurası Parlament Assambleyası qərar qəbul etdi, 
ondan sonra Nazirlər Komitəsində gedən proses bir neçə ay çəkdi – bütün bu dövrdə Türkiyənin Strasburqdakı səfiri 
və ölkənizin Xarici İşlər naziri hörmətli İsmayıl Cəm bu barədə çox böyük fəaliyyət göstərdilər.  
Mən bir neçə dəfə hörmətli İsmayıl Cəmlə telefonla danışdım. O da orada Şvimmerlə və başqaları ilə əlaqəyə 
girmişdi. Yəni burada bizə konkret praktik köməklər olmuşdur. Bunların hamısına görə təşəkkür edirəm. Yəni 
mən sizin təkcə təbrikinizə görə yox, Türkiyə hökumətinin, dövlətinin Azərbaycana göstərdiyi yeni bir qardaşlıq 
yardımına görə təşəkkür edirəm.  
Siz doğru deyirsiniz ki, Azərbaycan Avropanın bir hissəsidir, bəlkə də Avropada olan ölkələrdən də çox 
Avropaya aid bir dövlətdir. Ancaq təəssüf ki, ədaləti sübut etmək çox çətindir. «Soyqırımı» məsələsinə mən indi 
toxunacağam. Soyqırımı olmadığı halda, meydana belə bir məsələ atıblar və böyük ölkələr də buna uyublar. 
Eləcə də Azərbaycan haqqında belə bir qeyri-obyektiv, ədalətsiz fikirlər yayırdılar ki, Azərbaycan Avropa 
Şurasına layiq deyildir. Mən bunu dəfələrlə demişəm.  
Bilirsiniz ki, Avropa Şurasından buraya çoxlu nümayəndə heyətləri gəldi. Mən onların hamısına demişəm ki, 
siz bu ikili standartlardan əl çəkin. Siz Azərbaycana qarşı ikili standart tətbiq edirsiniz. Cənubi Qafqazın başqa 
ölkələri ilə müqayisədə Azərbaycanın avropalılıqda, demokratiyada fərqi yoxdur. Bəlkə də bəzi şeylərdə biz 
onlardan üstünük. Necə olur ki, onlar Avropa Şurasına asanlıqla qəbul edilir, amma Azərbaycanın qarşısında 
çoxlu şərtlər qoyursunuz? Hər dəfə yeni bir şərt qoyursunuz. Mən o qədər boğaza yığıldım ki, Avropa 
Şurasından bir neçə dəfə də nümayəndələr gələndə dedim ki, biz Avropa Şurasına üzv olmaq istəmirik. Siz bunu 
da bilirsiniz. Dedim ki, istəmirik, çıxıb gedin. İndiyə qədər Avropa Şurasına üzv olmadan yaşamışıq, bundan 
sonra da yaşayacağıq.  
Dünyada 200-ə qədər dövlət Birləşmiş Millətlər Təşkilatında təmsil olunmuşdur. Bunlardan 41 dövlət 
Avropa Şurasının üzvü idi, ikisi də qəbul edildi, oldu 43 üzv. Qalanları dövlət deyilmi, yaşamırmı? Yaşayırlar. 
Hətta bax, bu dərəcəyə qədər mən onlara kəskin sözlər deməyə məcbur oldum.  
Avropa Şurasına qəbul olunduq. Əlbəttə ki, bu, böyük nailiyyətdir və bizim üzərimizə böyük məsuliyyət 
qoyur. Ancaq biz çalışdıq ki, ədaləti sübut edək, ədaləti nümayiş etdirək. Yenə də deyirəm, biz Avropa 
Şurasında təmsil olunmadan da yaşaya bilərik. Müstəqil dövlət kimi on ildir ki, Avropa Şurasında olmadan 
yaşayırıq.  
İş bundadır ki, indi dünyada ədalət çox hallarda pozulur, ədalətsizlik var. Elə ona görə də mən indi 
«soyqırımı» haqqında danışacağam. Bilirsiniz ki, son illərdə ermənilər «soyqırımı» məsələsini Türkiyəyə qarşı 
vaxtaşırı qaldırıblar. Bu məsələ hər dəfə qalxanda Azərbaycan bununla əlaqədar bəyanat veribdir. Şəxsən mən 
bəyanat vermişəm. Bizim Milli Məclis hələ iki il bundan öncə bəyanat verdi, qərar qəbul etdi. Xarici İşlər 
Nazirliyimiz bəyanat verdi.  
Bu dəfə Fransada bu proses başlayanda, mən bir neçə dəfə rəsmi bəyan etmişəm ki, heç bir soyqırımı 
olmayıbdır. Bu, Türkiyəyə qarşı ədalətsizlikdir və biz buna etiraz edirik. Yəni bu barədə Azərbaycanın mövqeyi 
dəyişməzdir. Həqiqətən siz düz deyirsiniz, bu məsələdə dövlət də, xalq və cəmiyyətin bütün təbəqələri də eyni 
fikirdədir. Burada həmrəylik tamamdır. Nə üçün? Çünki bu, birincisi, tarixin təhrif olunmasıdır, ədalətsizlikdir.  
Dünyada ədalətsizlik çoxdur. Avropanın bir hissəsi, NATO-nun üzvü, iqtisadi cəhətdən inkişaf etmiş, böyük 
hərbi potensiala malik olan Türkiyə kimi bir dövlətə, Avropada çox mühüm bir yer tutan Türkiyə kimi bir 
dövlətə erməni diasporuna, Ermənistana görə bu cür ədalətsiz qərar qəbul etmək, təbiidir ki, bizim hamımızı 
incidir. 
Bəziləri bunu anlamırlar. Bəlkə də indi bəziləri deyirlər ki, türk dünyası buna etiraz etməlidir. Amma 
bilmirəm. Orta Asiyada olan türkdilli dövlətlərin insanları bunu anlayırmı? Məni bağışlasınlar, heç nə demək 
138 
 
istəmirəm. Ancaq bunu biz bilirik. Çünki biz də bunu görmüşük. Ermənilər həm Türkiyəyə, həm də 
Azərbaycana qarşı soyqırımı ediblər. Bir də ki, indi türk dünyası böyükdür, amma türk dünyasında Türkiyə ilə 
Azərbaycan qədər bir-birinə yaxın, bir-birinə dost və taleyi bir-birinə bağlı başqa bir ölkə yoxdur. Bunların 
hamısına görə mən bir dəfə dedim ki, Türkiyəyə dəyən daş bizə dəyən daşdır. Bizə dəyən daş Türkiyəyə dəyən 
daşdır. 
Mən yanvar ayının 24-də Parisdə olarkən – bu ölkəyə rəsmi səfərə getmişdim – prezident Jak Şirakla çox 
geniş söhbətim oldu. Əsas məsələləri, bizim özümüzə aid olan məsələləri müzakirə etdik. Ermənistan–
Azərbaycan münaqişəsi, onun sülh yolu ilə həll olunması barədə – onlar Minsk qrupunun həmsədridir – 
müzakirələr apardıq. Ondan sonra mən ona dedim ki, siz nə üçün belə bir qərarın qəbul olunmasına yol 
verirsiniz? Fransa kimi böyük bir ölkədə belə qərarın qəbul edilməsi, birincisi, ədalətsizlikdir, tarixi təhrif 
etməkdir.  
Bir də ki, sizin Türkiyə ilə, Ermənistanla nə işiniz var? O mənimlə çox səmimi danışdı. Dedi ki, Baş nazir də 
bunun əleyhinədir. Biz bunun əleyhinəyik. Amma bu bizim daxili siyasətimizlə bağlı olan bir məsələdir. Mən ona 
dedim, yaxşı – onda o qərar hələ imzalanmamışdı – bunu imzalamağa sizin imkanınız var. O mənə baxdı və heç 
nə demədi. Ancaq mən ona dedim ki, biz indi mətbuat nümayəndələri ilə görüşəndə dedi ki, prezident Heydər 
Əliyev bu məsələni qaldırıbdır. Onun narazılığını, narahatçılığını bilirəm. Azərbaycan vətəndaşlarının, bu xalqın 
narahatçılığını mən bilirəm. Bu məsələ bizim siyasi həyatımızla bağlıdır və sair. Bunların hamısı mətbuatda 
yazılıbdır.  
Sonra isə, bilirsiniz ki, Strasburqda biz Avropa Şurasına qəbul olunandan sonra, yanvarın 25-də orada böyük 
bir mətbuat konfransı keçirildi. Konfransda yenə bu məsələ qalxdı. Bu məsələ qaldırılanda mən dedim ki, 
«erməni soyqırımı» uydurma bir şeydir, yalandır, heç bir əsası yoxdur. Fransa və Türkiyə böyük dövlətlərdir. 
Amma Fransanın Türkiyənin daxili işinə qarışmağa haqqı yoxdur. Mən bunu Strasburqda dedim. Bunun cavabı 
olaraq Köçəryan dedi ki, indi bizim hamımız vahid Avropadayıq, demokratiya var, ona görə də məsələni belə 
qoymaq olmaz. Mən yenə də bunu cavabsız qoymadım. Dedim, bilirsiniz, əgər sizin dediyinizə görə bu hadisə 
85 il öncə olubsa da, onda nə demokratiya vardı, nə də Avropa Şurası. Bu məsələyə o vaxtın qanunları ilə 
baxmaq lazımdır, indiki qanunlarla yox.  
Yəni bundan artıq kəskin sözlər demək mümkün deyildi. Mən bunların hamısını demişəm. Bu gün də yenə 
bəyan edirəm ki, bizim xalqımız, millətimiz, Azərbaycan dövləti Fransanın bu hərəkətinə etiraz edir, Fransanın 
bu mövqeyini qəbul etmir. Güman edirəm, Fransa özü də anlayacaqdır ki, o, birincisi, bununla heç nəyə nail 
olmayacaqdır. İkincisi, bu barədə səhv etdiyini özü anlayacaqdır.  
Ancaq siz bilirsiniz ki, erməni diasporu Avropa ölkələrində, Amerikada çox güclüdür. Məsələn, mən Şirakla 
bu barədə danışarkən o mənə dedi ki, bilirsinizmi, Fransada 600–700 min erməni yaşayır. Onların da siyasətə, 
seçkilərə təsiri vardır. Hətta o mənə dedi ki, erməni diasporunun böyük bir qrupu Fransa Senatının binası 
qarşısında çadır qurubdur. Çadırda gecə-gündüz otururlar, gələn deputatları oraya dartırlar, onlarla danışırlar. Ya 
onlara söz verirlər, ya da məcbur edirlər ki, qərara səs verin. O mənə dedi ki, burada çoxlu türk də yaşayır – nə 
qədər yaşadığını demədi və mən də bunu bilmirəm – amma nədənsə, türklər bu cür hərəkət etmirlər. Bu da 
həqiqətdir, biz bunu da bilməliyik.  
İndi arada belə bir söhbət gəzir ki, guya Almaniyada da bu məsələyə baxacaqlar. Bilirəm və inanıram ki, 
Almaniya bu işə baxacaq. Amma Almaniyada erməni çox deyildir. Lakin Almaniyada 3 milyon türk var. İndi əgər 
Almaniya Bundestaqı bu məsələyə baxsa və 3 milyon türk də orada səsini çıxarmasa, onda gəlin özümüz özümüzü 
günahlandıraq. Başa düşürsünüzmü? 
Bu barədə bizim mövqeyimiz aydındır. Bundan sonra da əlimizdən gələni edəcəyik, heç narahat olmayın. 
Biz sizinlə bir yerdəyik və bir yerdə də olacağıq.  
Mən Türkiyəyə dəvət olunduğuma görə təşəkkür edirəm. Bu dəvəti doğrudan da çoxdan, hörmətli cənab 
prezident Sezər burada, Azərbaycanda olanda almışdım. Amma sonra bunun vaxtını müəyyən etməmişdik. 
Nəhayət, sizinlə birlikdə vaxtını müəyyən etdik.  
Martın 12-də mən Türkiyədə, Ankarada olacağam. Sizə də telefonda bir neçə dəfə demişəm ki, mənim oraya 
getməyə böyük ehtiyacım var. Siz dediniz ki, ölkənizdə bunu istəyirlər, amma mən bəlkə də daha çox istəyirəm. 
Çünki birincisi, Türkiyə üçün darıxmışam, ikincisi isə, bir çox məsələlər var ki, orada müzakirə etməliyik. Elə 
birincisi, «soyqırımı» haqqında, ikincisi, Ermənistan–Azərbaycan münaqişəsi haqqında. Görürsünüz, ermənilər 
axır zamanlar müxtəlif hərəkətlər edir, işlər görürlər. Bu barədə biz birlikdə nə edə bilərik? Bakı–Ceyhan 
layihəsi haqqında – bunu artıq gecikdirmək olmaz. Azərbaycandan təbii qazın Türkiyəyə ixrac olunması – bunu 
da gecikdirmək olmaz. Mən deyərdim ki, Türkiyənin müəyyən dairələrinin bu işə münasibətləri bir az soyuqdur.  
Bakı–Ceyhan kəməri haqqında qərar olmayanda iki gündən bir Bakı–Ceyhan deyirdilər. İndi qərar da var, 
hər bir şey də var. Amma elə bil ki, Türkiyədə bunu yaddan çıxarıblar. Ona görə də mənim konkret fikirlərim 
var. Bu barədə biz orada nəinki danışmalıyıq, eyni zamanda bəzi layihələr hazırlanıbdır, bunları orada həll 
edəcəyəm.  
139 
 
Bakı–Ceyhan xəttinə maraq da artır. Çünki məsələn, ABŞ-ın «Şevron» şirkəti Qazaxıstanda çoxlu neft hasil 
edir və Xəzər dənizinin Qazaxıstan sektorundakı «Kaşaqan» yatağındakı əsas işin görülməsi bu şirkətə həvalə 
olunubdur. Həmin şirkət mənə məktub yazıbdır ki, Bakı – Tblisi – Ceyhan neft kəmərinin tikintisinə qoşulmaq 
istəyir. Həmin məsələni müzakirə etmək üçün bu yaxınlarda onların nümayəndəsi mənim yanıma gələcəkdir. 
Bunun özü çox yaxşı haldır. Çünki bəziləri belə hesab edirlər ki, Qazaxıstan bu işə qoşulmasa, Bakı–Ceyhan 
neft kəməri rentabelli olmayacaq və sair. Amma heç biz demədən «Şevron» – düzdür, ABŞ-ın «Eksson» şir-
kətinin burada mövqeyi bir qədər doğru deyil – şirkəti kənardan gələrək bu işə qoşulur.  
Doğrudur, «Şevron»un burada da, həm neft, həm də qaz yataqlarında böyük perspektivləri vardır. Xüsusən 
indi «Abşeron» yatağında iş aparırlar və yaxşı göstəricilər əldə edirlər. Güman edirəm ki, biz orada çox yaxşı, 
böyük bir yataq açacağıq. Ona görə də  bu məsələlərin  hamısını biz gərək konkretləşdirək, vaxtı itirməyək. 
Yoxsa, 2001-ci il başlayıb, bir qədər də keçəcək, görəcəksən ki, il bitdi.  
Tarixçilərin əməkdaşlığı yaxşı fikirdir. Bu işlə məşğul olan Azərbaycan tarixçiləri var. Mən mütləq göstəriş 
verərəm, bizim tarixçiləri toplayarlar, onların içərisindən gərək bu işi yaxşı bilən adamları tapsınlar. Gürcüstan 
tarixçilərini də cəlb etmək lazımdır. Çünki Gürcüstan tarixçiləri Qafqazı daha yaxşı bilirlər. Ola bilər Rusiyadan 
da bəzi tarixçilər cəlb olunsun. Ancaq bilirsinizmi, bəzən onlarda da obyektiv münasibət olmur. Bunu biz 
Sovetlər İttifaqı vaxtında görmüşük. Hətta Sovetlər İttifaqı vaxtında Cənubi Qafqazın tarixini yazmaq istəyirdik, 
Moskvada üç respublikanın tarixini yazmaq istəyirdilər. Orada tarixçilər bir-biri ilə o qədər mübahisə etdilər ki, 
bunu edə bilmədilər. Çünki biri bir konsepsiyaya tərəfdar idi. Çoxları da Ermənistan tərəfində idi. Amma 
Gürcüstanda bu barədə həm yaxşı arxiv sənədləri var və eyni zamanda yaxşı tarixçilər də vardır. Ona görə də 
mən bu barədə prezident Şevardnadze ilə də danışaram, bizim tarixçilərə göstəriş verərəm, sizin tarixçilərlə də 
siz danışarsınız, bir qrup hazırlayarıq ki, oturub bu barədə bir fikrə gəlsinlər. Biri var danışmaq, söz demək, 
fikrə gəlmək – bunlar öz yerində. Amma ortaya tarixi sənədlər qoymaq lazımdır.  
Parlamentlərarası komissiyaların əlaqələrini yaratmaq düzgün məsələdir. Mən heç bilmirdim ki, bu 
komissiyaların üzvləri dörd ildir ki, görüşmürlər. Hesab edirəm ki, indi, Avropa Şurasına tam üzv olunduğumuz 
halda gərək Türkiyə və Azərbaycanın deputatları  orada sıx əlaqədə işləsinlər. Mən dedim və bir də təkrar 
edirəm ki, Türkiyənin oradakı səfiri bu dörd il içərisində daim bizə çox böyük dəstək veribdir, çox kömək 
edibdir. Biz ondan razıyıq. Amma indi bir yerdə işləməliyik. Ona görə də bunu təşkil etmək, bir yerdə 
toplaşmaq lazımdır. Düşünmək lazımdır, mən bizim Milli Məclisdən xahiş edərəm, siz də onlarla danışarsınız, 
görək bunu necə təşkil edərək, harada görüşsünlər. Ola bilər, Türkiyəyə getsinlər, orada görüşsünlər və ətraflı 
danışsınlar. Bu həm də Beynəlxalq münasibətlər komissiyasının Türkiyə Böyük Millət Məclisinə bir ziyarəti ola 
bilər. Eyni zamanda bu barədə bir proqram hazırlayarlar. Bu da çox yaxşı fikirdir, bunu həyata keçirmək 
lazımdır.                                                             
140 
 
  
 
GÜRCÜSTANIN XARĠCĠ ĠġLƏR NAZĠRĠ  
ĠRAKLĠ MENAĞARĠġVĠLĠNĠ VƏ ONU MÜġAYĠƏT EDƏN NÜMAYƏNDƏ HEYƏTĠ ĠLƏ  
GÖRÜġDƏ SÖHBƏT 
 
Prezident sarayı 
 
13 fevral 2001-ci il 
 
H e y d ə r   Ə l i y e v:  İrakli Afinogenoviç, xoş gəlmisiniz, mən sizi və Azərbaycana rəsmi səfərə 
gəlmiş bütün nümayəndə heyətinizi  salamlayıram. Gürcüstanla Azərbaycan arasındakı münasibətlər dostluq, 
qardaşlıq münasibətləridir və bu münasibətlər  müxtəlif səviyyələrdə – həm rəsmi, həm də qeyri-rəsmi 
səviyyələrdə tez-tez görüşlər keçirilməsini şərtləndirir. Ona görə də sizin Azərbaycana bu rəsmi səfəriniz 
Gürcüstan–Azərbaycan münasibətlərinin daha da inkişaf etməsi üçün, şübhəsiz, çox böyük əhəmiyyətə  malik-
dir.   
Siz burada müəyyən iş görmüsünüz. Bizim Xarici İşlər naziri mənə məlumat verdi ki, çox səmərəli 
işləmisiniz və hələ bu gün və sabah da işləyəcəksiniz. Mən bu görüşə şadam.  
Ġ r a k l i   M e n a ğ a r i Ģ v i l i: Zati-aliləri, sağ olun. İlk növbədə icazə verin, Sizin tərəfinizdən qəbul 
edilmək kimi yüksək şərəfə görə, səfərimizin gedişi barədə, Gürcüstanda vəziyyət barədə məlumat vermək, 
fikirlərinizi eşitmək imkanına görə Sizə təşəkkür edim. Mən şəxsən öz adımdan və nümayəndə heyətimizin 
üzvləri adından Sizə təşəkkür edirəm. Cənab Prezident, Siz tamamilə haqlısınız ki, Azərbaycanla Gürcüstan 
arasında qarşılıqlı münasibətlərin xüsusi səciyyəsi baxımından bu səfər çox böyük əhəmiyyətə malikdir.  
Mən öz məlumatımın əvvəlində, ilk növbədə, Gürcüstan prezidenti Eduard Amvrosiyeviç Şevardnadzenin 
tapşırığını yerinə yetirmək və onun şəxsi salamını, xoş arzu və diləklərini  Sizə çatdırmaq, Azərbaycan ilə 
Gürcüstan arasında qarşılıqlı münasibətlərə, əməkdaşlığın inkişaf etdirilməsinə şəxsən Sizin yetirdiyiniz diqqətin 
Eduard Amvrosiyeviç və bütün gürcü xalqı tərəfindən çox yüksək qiymətləndirildiyini təsdiq etmək – bunu xüsusi 
vurğulayıram – istərdim. Şübhəsiz ki, Sizin şəxsi töhfənizi Gürcüstanda hamı yüksək qiymətləndirərək, Azər-
baycanla dostluq, qardaşlıq münasibətlərini və əməkdaşlığı regionda sabitliyin mühüm rəhni, habelə 
Gürcüstanın müstəqil, demokratik inkişafının vacib təminatlarından biri hesab edir.       
Gürcüstanın dövlət quruculuğunun, müstəqilliyinin dəstəklənməsi üçün Sizin rəhbərliyiniz altında  görülmüş 
işlərə və indi də atılan addımlara görə mən gürcü xalqı və Gürcüstanın rəhbəri, zati-aliləri cənab prezidentin 
adından Sizə minnətdarlığımızı yetirmək istəyirəm. Ötən il məruz qaldığımız olduqca ağır quraqlığın 
nəticələrinin aradan qaldırılması işində Gürcüstana göstərilmiş yardım qonşu, dost dövlətin taleyinə, 
problemlərinə belə qayğının ən son, çox mühüm təsdiqi idi. Sizin qərarınızla bizə birinci olaraq ancaq 
Azərbaycan yardım əli uzatdı. Bu, təbii idi və eyni zamanda, şübhəsiz, xüsusi hisslər, ümid  doğururdu ki, 
xalqlarımız arasındakı qarşılıqlı münasibətlər gələcək müsbət proseslərin rəhnidir.  
Mən bir məqamı da mütləq nəzərə çatdırmalıyam – hərçənd buraya gələn kimi, hava limanında və bugünkü 
görüşlərdə bu barədə öz mövqeyimi bildirmişəm – çox mühüm bir hadisə, Azərbaycanın Avropa Şurasına qəbul 
edilməsi ilə əlaqədar gürcü xalqı adından, Gürcüstanın rəhbəri adından ən səmimi təbrikləri Sizə və bütün 
Azərbaycan xalqına yetirmək mənim üçün xüsusi şərəfdir. Şübhə yoxdur ki, Azərbaycanın Avropa Şurasına qəbul 
edilməsi bu gün müstəqil Azərbaycanda Sizin rəhbərliyiniz altında həyata keçirilən demokratik inkişaf xəttinin 
düzgün olduğunu təsdiqləyir.   
Nəzərə çatdırmaq istəyirəm ki, bu hadisə təkcə Azərbaycan üçün deyil, eləcə də Gürcüstan üçün, gələcəyimiz 
üçün əhəmiyyətlidir. Çünki indi bütün Cənubi Qafqaz Avropa Şurasında təmsil olunmuşdur. Bu isə o deməkdir ki, 
biz bu çox mühüm Avropa qurumunda daha bir dost qazandıq və şübhəsiz, ümidvarıq ki, o, ümumi mənafelərimizi 
dəstəkləyəcəkdir.  
Səfərimizdən məqsəd ölkələrimiz arasında müxtəlif sahələrdə dinamik inkişaf edən əməkdaşlığın gedişini 
təsdiqləməkdən və gələcəkdə həyata keçirilməli olan əməkdaşlıq sahələrini müəyyənləşdirməkdən ibarətdir. 
Dünən axşam və bu gün mən həmin məsələləri Xarici İşlər Nazirliyində həmkarlarımızla təfərrüatı ilə müzakirə 
etmək imkanına malik oldum. Mən onları bu gün Azərbaycan hökumətində hörmətli Baş nazirin müavini ilə də 
müzakirə edə bildim. Heydər Əliyeviç, mən razılıq və iftixar hissi ilə Sizə məlumat vermək istəyirəm ki, biz 
müzakirələr zamanı qaldırılmış bütün məsələlərdə yekdil mövqedə olduq və vaxtı çatmış bütün məsələləri həll 
etməyə hazır olduğumuzu bildirdik. Eləcə də, şübhəsiz, hamını, o cümlədən də Qafqaz regionunda hamını 
düşündürən problemlər barəsində yekdil rəyə gəldik.  
Siz prezident Eduard Amvrosiyeviçlə birlikdə bizə, xarici işlər nazirlərinə müntəzəm olaraq görüşmək 
tapşırığı verirsiniz. Sizə məlumat vermək istəyirəm ki, bu praktika həyata keçirilir. Çox hörmətli həmkarım 
141 
 
Tbilisidə olub və ətraflı müzakirələr aparmışıq. Beynəlxalq forumlar zamanı aramızda olan müntəzəm 
görüşlərlə yanaşı, indi Bakıya səfər etmək şərəfinə malikəm.   
Dövlətlərimiz arasında ikitərəfli və çoxtərəfli münasibətlərin əslində bütün sahələrinə toxunmaq imkanımız 
oldu. Əlbəttə, ilk növbədə regional məsələlərə, regionda təhlükəsizlik məsələlərinə, ikitərəfli iqtisadi, mədəni 
layihələrə toxunduq. Biz Azərbaycanın hazırda üzərində işlədiyi və reallaşdırılmasına bizim də öz töhfəmizi 
verməyə çalışdığımız qlobal əhəmiyyətli layihələrə də toxunduq və onların inkişaf etdirilməsi barədə öz 
mülahizələrimizi bildirdik. Bu layihələr uzun perspektiv üçün həm dinamik iqtisadi inkişafı təmin etməli, həm 
də regionda sülhün və sabitliyin zəmini olmalıdır. Əlbəttə, söhbət ilk növbədə mühüm cəhətləri ilə birlikdə 
enerji dəhlizindən, nəqliyyat dəzlizinin, kommunikasiya dəhlizinin inkişafından gedir. Məmnunluqla demək 
istəyirəm ki, biz müzakirə etdiyimiz məsələlərdə tam qarşılıqlı anlaşmaya gəldik, onların hər birinə dair 
tamamilə konkret təkliflər işlənib hazırlandı. 
Biz istər qardaş Azərbaycanımız üçün, istərsə də  Gürcüstan üçün çox ağrılı bir mövzudan – ərazi bütövlüyü 
problemindən yan keçə bilməzdik. Bizdə Abxaziya məsələsində hələlik xüsusi bir irəliləyişin olmaması 
narahatlıq doğurur. Mən dincliklə nizamasalma prosesinin, təəssüf ki, ilişib qaldığı vəziyyətdən çıxarılması 
üçün gördüyümüz tədbirlər barədə həmkarlarıma məlumat verdim. 
Biz mühüm beynəlxalq təşkilatlar olan BMT, ATƏT çərçivəsində əməkdaşlıq praktikasını təfərrüatı ilə 
müzakirə etdik. Heydər Əliyeviç, Sizin Eduard Amvrosiyeviçlə birlikdə irəli sürdüyünüz məlum təşəbbüs  – 
Qafqazda sülh və sabitlik haqqında məşhur Tbilisi bəyannaməsi diqqət mərkəzində idi. Biz bu ideyanın hazırda 
daha da inkişaf tapmasını çox mühüm hesab edirik. Biz Gürcüstanda bu məsələnin daha da işlənilib 
təkmilləşdirilməsini xarici siyasətimizin öncül istiqamətlərindən biri hesab edirik və azərbaycanlı 
həmkarlarımızın burada, Xarici İşlər Nazirliyində də bizi dəstəkləməsi çox sevindirir. Biz hətta  həmin mövzu 
üzərində işləmək üçün xüsusi tapşırıqlar üzrə ayrıca səfir də təyin etmişik.  Əlbəttə, iş asan getmir, ona görə ki, 
müxtəlif şübhələr, mövqelər var, bunların hamısını bir yerə toplamaq lazımdır. Amma mən deyərdim, 
rəhbərlərimizin, həqiqətən, müdrik uzaqgörənliyi məhz bundan ibarət idi ki, bu ideyanın reallığına hələ heç də 
hamının inanmadığı vaxtlarda söylənilmiş fikir indi, hər halda, həyata keçirilir. Biz çox ümid edirik ki, birgə 
səylərlə onu məntiqi sonluğa çatdırmaq mümkün olacaqdır. Əminik ki, Gürcüstan və Azərbaycan bu məsələdə 
əsas rol oynamalıdırlar.  
Mən həmkarlarımıza qısaca məlumat vermişəm və Sizə də məlumat vermək istəyirəm ki, Eduard 
Amvrosiyeviçin Türkiyəyə bu yaxınlarda etdiyi səfər çox uğurlu olmuşdur. Orada iki dövlət arasında qarşılıqlı 
münasibətlər təfərrüatı ilə müzakirə edilmişdir. Üzərində birlikdə işlədiyimiz layihələrin inkişaf etdirilməsi əsas 
məsələlərdən biri idi. Bakı–Tbilisi–Ceyhan layihəsinin və bu istiqamətdə aparılan işin birmənalı şəkildə 
dəstəklənməsinə biz çox şad olduq, bunu Eduard Amvrosiyeviç də vurğulamışdır. Biz enerji dəhlizinin digər 
cəhətlərini də müzakirə etdik. Söhbət qaz layihələrindən, onların həyata keçirilməsi üçün göstərilməli olan 
səylərdən gedir. Ümumiyyətlə, Gürcüstan prezidentinin belə bir təəssüratını Sizə yetirmək istəyirəm ki, səfər 
nəticəsində indi bizdə böyük nikbinlik var, o mənada ki, əgər bu layihələr həyata keçirilərsə,  bu, təkcə üç ölkə 
üçün deyil, bütün region üçün, bütün dünya üçün də çox vacibdir.   
Mən bugünkü görüşlərimizdə müzakirə edilmiş geniş mövzuların ancaq əsas məqamlarına toxundum. Bu isə 
ölkələrimiz arasında əməkdaşlığın necə çoxsahəli olduğunu təsdiqləyir. Bütün bunları Sizə çatdırmaq imkanına 
görə Sizə bir daha təşəkkür etmək istəyirəm.  
H e y d ə r   Ə l i y e v: Sağ olun, təşəkkür edirəm. Mən, ilk növbədə, dostum, prezident Şevardnadzenin 
salamını yetirdiyinizə görə təşəkkür edirəm. Xahiş edirəm, mənim qardaşlıq, dostluq salamımı və ən xoş 
arzularımı ona yetirəsiniz. Belə ki, çox böyük tarixi olan və bir çox sınaqlardan keçmiş şəxsi dostluq 
münasibətlərimiz hazırda iki suveren dövlət – Gürcüstanla Azərbaycan arasında münasibətlərin inkişafında 
mühüm rol oynayır.    
Sizin səfəriniz belə bir faktı bir daha təsdiqləyir ki, ölkələrimiz – Gürcüstanla Azərbaycan arasında 
münasibətlər dinamik inkişaf edir. Sizi əmin edə bilərəm ki, biz bu xəttə sadiqiq və dostluğumuzun 
möhkəmlənməsi və bütün sahələrdə münasibətlərimizin genişlənməsi və inkişafı üçün lazım olan hər şeyi 
bundan sonra da edəcəyik. Ağır quraqlıq dövründə biz sizə nə kömək edə bilərdiksə, onu da etdik. Biz bunu öz 
qardaşlıq, dostluq borcumuz sayırıq və bundan sonra da davam etdirəcəyik. Başlıcası isə, istərdik ki, Gürcüstan 
hazırda enerji təchizatı ilə əlaqədar qarşılaşdığı çətinlikləri aradan qaldırsın. İnanıram ki, belə də olacaqdır. 
Lakin gələcəkdə əməkdaşlığımız prosesində meydana çıxacaq hər hansı problemləri biz birlikdə həll edəcəyik. 
Biz axırıncı tikəmizi də dostumuzla bölüşməyə həmişə hazırıq.   
Hesab edirəm ki, səfəriniz Gürcüstanın və Azərbaycanın xarici işlər nazirlikləri arasında konkret iş üçün də 
səmərəli, çox mühümdür, ictimaiyyət üçün də olduqca böyük əhəmiyyətə malikdir. Biz Gürcüstanla bütün 
öhdəliklərimizi, bütün münasibətlərimizi dostluq, qarşılıqlı anlaşma, qardaşlıq əsasında qururuq və quracağıq. 
Bizim bu münasibətlərimizə heç vaxt heç nə, heç kim mane ola bilməyəcəkdir.   
Gürcüstan da, Azərbaycan da müstəqilliyə qovuşduqları vaxt təəssüf ki, münaqişələrlə bağlı bütün 
çətinliklərlə üzləşdilər. Sizdə, Gürcüstanda da münaqişə var, bizdə, Azərbaycanda da. Bizdə bu, Ermənistan–
142 
 
Azərbaycan, Dağlıq Qarabağ münaqişəsidir. Bu, işimizi ümumən çətinləşdirir. Onu nəzərdə tuturam ki, biz 
müstəqil dövlətlər olandan sonra xalqlarımız qarşısında, ölkələrimiz qarşısında çox böyük yeni vəzifələr 
meydana çıxdı. Onların həllini çətinləşdirən budur ki, Gürcüstan da, Azərbaycan da daim münaqişənin 
tənzimlənməsi ilə, sülhün bərqərar edilməsi ilə məşğul olurlar. Düşünürəm ki, biz buna nail olacağıq. Elə sizin 
xatırladığınız Tbilisi bəyannaməsi də hələ o vaxtlar, əvvəla, münaqişələri nizama salmaq üçün, ikincisi isə, 
bütün Qafqazda olmasa da, hər halda, Cənubi Qafqazda sülhün bərqərar edilməsi üçün qətiyyətlə irəliləməyə 
yönəldilmişdi.   
Azərbaycanın Avropa Şurasına qəbul olunması ilə əlaqədar təbrikə görə sizə təşəkkür edirəm. Bu, 
Azərbaycan üçün həqiqətən tarixi əhəmiyyətli hadisədir. Lakin bunun Cənubi Qafqaz üçün də böyük əhəmiyyəti 
var. İndi bütün Cənubi Qafqaz ölkələri, xüsusi nəzərə çatdırıram, Gürcüstan da, Azərbaycan da bu mötəbər 
orqana – Avropa Şurasına daxildirlər. Bu, münaqişələrin həlli və ölkələrimizin demokratiya yolu ilə uğurlu 
inkişafı üçün yeni imkanlar açır.   
Ölkəmizin Avropa Şurasına qəbul olunması prosesində Gürcüstan tərəfindən duyduğumuz dəstəyə görə 
təşəkkür etmək istəyirəm və  bunu Eduard Amvrosiyeviçə yetirməyi xahiş edirəm. Mən bu barədə Eduard 
Amvrosiyeviçlə bir neçə dəfə telefonla danışmışdım və o sizin Strasburqdakı səfirinizə göstərişlər vermişdi. 
Yeri gəlmişkən, sizin çox yaxşı səfiriniz var, bu qadın – Lana Qoberidze orada böyük nüfuza malikdir. Bizim 
nümayəndələrimiz də deyirdilər ki, o həmişə onlarla, Azərbaycan nümayəndə  heyəti ilə birlikdə olmuşdur.     
Mən Strasburqda olarkən onu gördüm, təşəkkür etdim. Aydındır ki, bu, Gürcüstan prezidentinin prinsipial 
xəttidir və buna görə ona təşəkkür edirəm.   
Şadam ki, Eduard Amvrosiyeviçin Türkiyəyə səfəri uğurlu keçmişdir. Sizi əmin etmək istəyirəm ki, bir çox 
illər üzərində işlədiyimiz bütün layihələr həyata keçiriləcəkdir. Mən bu barədə ona görə inamla danışıram ki, axı 
biz bu layihələr üzərində neçə illərdir işləyirik və nə qədər maneələr, nə qədər çətinliklər olmuşdur. Biz Xəzər 
dənizinin Azərbaycan sektorundakı neft və qaz yataqlarının işlənilməsinə başlayanda görüşürdük, o vaxtlar nə 
qədər etirazlar olmuşdu. Bütün bunlara baxmayaraq, biz, hər halda, işləyirik və özü də çox uğurla işləyirik. 
Xəzərin statusu barədə indiyədək də çox mübahisələr gedir. Əlbəttə, Xəzərin hüquqi statusu çox böyük beynəl-
xalq məsələdir. Onu tez, qısa vaxtda həll etməyin mümkün olduğunu düşünmək sadəlövhlük olardı. Lakin biz 
artıq buna doğru irəliləyirik. Xəzər dənizində işin prinsipləri haqqında Rusiya ilə saziş bağlamışıq, Rusiya 
Xəzərdə işin prinsipləri haqqında Qazaxıstanla saziş bağlamışdır. Artıq üç Xəzəryanı dövlət birinci mərhələ 
üçün əslində eyni fikir söyləmişdir –  bu, çox yaxşıdır, çünki belə mürəkkəb məsələni məhz mərhələ-mərhələ 
həll etmək olar. Bu bizə imkan verir ki, konkret əməli nəticələrə malik olduğumuz neft və qaz yataqları barə-
sində bağladığımız müqavilələr üzrə işimizi davam etdirək.  
Bakı–Tbilisi–Ceyhan barəsində. Son vaxtlar müxtəlif əhval-ruhiyyələr meydana gəlir. Amma mən belə 
düşünürəm ki, bunlar artıq aradan qaldırdığımız məsələlər sırasına aiddir. Türkiyəyə mənim də səfərim 
olacaqdır. Hələ səfərdən əvvəl nümayəndələrimiz işləyirlər, gedib Ankarada da, Londonda da, başqa yerlərdə də 
görüşmüşlər. Söhbət həm Bakı–Tbilisi–Ceyhan neft kəmərinin inşasına başlamaqdan, həm də «Şahdəniz» 
yatağından qazın Türkiyəyə ixracı üzrə əməli işə başlanmasından gedir. Düşünürəm ki, hər iki layihə həyata 
keçiriləcək və mənim Türkiyəyə səfərimə qədər nümayəndələrimiz görüşəcək, işləyəcəklər və biz həll 
olunmamış məsələləri orada həll edə biləcəyik.   
Yeri gəlmişkən, deməliyəm ki, Bakı–Tbilisi–Ceyhan layihəsinə digər şirkətlər tərəfindən də maraq göstərilir. 
Məsələn, Amerikanın «Şevron» şirkətinin prezidenti – o, Gürcüstanın da dostudur – bu yaxınlarda mənə məktub 
göndərərək bildirmişdir ki, tezliklə buraya gələcək, biz görüşəcəyik. Onlar bildirirlər ki, Bakı–Tbilisi–Ceyhan 
neft kəmərinin inşasının iştirakçısı olmaq istəyirlər. «Şevron» əsasən Qazaxıstanda neft çıxarır. Ancaq onlar 
bizdə də işləyirlər. Deməliyəm ki, çox perspektivli olan «Abşeron» yatağında işləyirlər.  Hesab edirik ki, bu 
yataqdan yaxşı nəticələr alacağıq. Bəlkə də elə bir vaxt gələcək ki, təkcə bir Bakı–Tbilisi–Ceyhan neft kəməri 
kifayət etməyəcəkdir.  
Bir sözlə, biz nikbinik və o məsələləri həll etmişik və həll edirik.      
Rusiya prezidenti Putinin Azərbaycana səfəri barəsində öz müsbət münasibətini bir neçə dəfə açıq 
bildirdiyinə görə Eduard Amvrosiyeviçə minnətdaram. Mən hətta eşitmişdim, o demişdi ki, Rusiya prezidenti 
Putinin Azərbaycana səfərini, eləcə də Gürcüstana səfəri hesab edir. Bu, məhz belədir, doğrudur. Rusiya ilə 
ölkələrimiz arasında münasibətlər suverenlik, bizim ərazi bütövlüyümüz, müstəqilliyimiz əsasında qurulmalıdır. 
Bununla yanaşı, bu münasibətlər  iqtisadiyyat, mədəniyyət, elm, insani münasibətlər sahəsində əməkdaşlıq üçün 
bütün ehtiyatlardan  istifadə edilməsinin zəruriliyinə yönəldilməlidir. Bir sözlə, hesab edirəm ki, bu, təkcə 
Azərbaycan üçün deyil, bütün Cənubi Qafqaz üçün də faydalı olmuşdur.   
Sözün qısası, biz bəzi məsələlər barəsində sonra danışacağıq. Münasibətlərimiz artıq o dərəcədə 
formalaşmışdır ki, onları nə sola, nə də sağa döndərmək mümkündür. Biz bu münasibətləri qiymətləndiririk. 
Əvvəla, onların keçmişdə dərin kökləri var, onlar biz müstəqil dövlətlər olaraq təşəkkül dövrünü keçdiyimiz, 
inkişaf etdiyimiz bu illər ərzində sınaqlardan çıxmışdır. Onların Cənubi Qafqazın gələcəyi üçün də, Gürcüstanın 
və Azərbaycanın gələcəyi üçün də böyük əhəmiyyəti var.   
143 
 
Bir daha xahiş edirəm, mənim salamımı və ən xoş arzularımı Eduard Amvrosiyeviçə yetirin. O məni dəvət 
etmişdir, mən onu dəvət edirəm, vaxt tapmaq lazımdır. Biz müxtəlif beynəlxalq forumlarda tez-tez görüşürük, 
amma gərək o da Bakıda olsun, mən də Gürcüstanda olum. Aradan çox vaxt keçəndə biz hər ikimiz darıxırıq. 
Düşünürəm ki, bizim səfərlərimiz də olacaqdır.  
Salamımı və xoş arzularımı ona yetirin. Gürcü xalqına ən xoş arzularımı çatdırın. Əlbəttə, çox istəyirim ki, 
siz hazırda enerji böhranı ilə əlaqədar keçirdiyiniz çətinlikləri aradan qaldırasınız.      
 
 
 
144 
 
 
 
TÜRKMƏNĠSTANIN PREZĠDENTĠ  
ZATĠ-ALĠLƏRĠ  
CƏNAB SAPARMURAD NĠYAZOVA 
 
Hörmətli cənab Prezident! 
Türkmənista milli bayramı – Bayraq günü və anadan olduğunuz gün münasibətilə Sizi səmimi-qəlbdən təbrik 
edirəm. 
Qardaş Türkmənistanın tərəqqisi və xalqınızın rifahı naminə məqsədyönlü və ardıcıl fəaliyyətiniz Sizə böyük 
hörmət və məhəbbət qazandırmışdır.  
Ölkələrimiz arasında dərin tarixi kökləri olan dostluq və əməkdaşlıq münasibətlərinin inkişafındakı 
xidmətlərinizi yüksək qiymətləndirirəm.  
Əminəm ki, Azərbaycan–Türkmənistan əlaqələri bundan sonra da xalqlarımızın rifahı naminə inkişaf edəcək 
və möhkəmlənəcəkdir.  
Sizə möhkəm cansağlığı, işlərinizdə uğurlar, dost Türkmənistan xalqına sülh, əmin-amanlıq və firavanlıq 
arzulayıram.  
  
 
Hörmətlə,  
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 15 fevral 2001-ci il 
 
 
 
 
 
 
145 
 
 
 
«TRUD» QƏZETĠNĠN BAġ REDAKTORU  
CƏNAB ALEKSANDR POTAPOVA  
 
Hörmətli  Aleksandr Serafimoviç! 
Əlamətdar yubiley – «Trud» qəzetinin 80 illiyi münasibətilə Sizi və bütün həmkarlarınızı ürəkdən təbrik 
edirəm.  
Qəzetiniz özünün bütün varlığı ərzində aktual və dərin məzmunlu yazıları ilə geniş oxucu auditoriyasının 
diqqət və marağını cəlb etmişdir.  
«Trud» qəzeti gerçəkliyi doğru-düzgün və hərtərəfli əks etdirmək prinsiplərinə bu gün də sadiq qalaraq, 
bütün postsovet məkanında layiqli nüfuza və şöhrətə malikdir.  
Sizə və bütün kollektivinizə böyük yaradıcılıq uğurları, xoşbəxtlik və firavanlıq arzulayıram.  
  
Hörmətlə,  
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 15 fevral 2001-ci il 
146 
 
 
 
QARA DƏNĠZ ĠQTĠSADĠ ƏMƏKDAġLIQ TƏġKĠLATININ (QĠƏT) BAġ KATĠBĠ  
VALERĠ ÇEÇELAġVĠLĠ ĠLƏ  
GÖRÜġDƏ SÖHBƏT 
 
Prezident sarayı 
 
16 fevral 2001-ci il 
 
H e y d ə r   Ə l i y e v:  Azərbaycana xoş gəlmisiniz. Qara dəniz hövzəsində iqtisadi əməkdaşlıq 
sahəsində birgə işimiz davam edir. İndi Siz, yeni Baş katib olaraq, irəliləməyimiz üçün daha çox işlər 
görürsünüz. 
V a l e r i   Ç e ç e l a Ģ v i l i:  Heydər Əliyeviç, sağ olun, Qara Dəniz İqtisadi Əməkdaşlıq Təşkilatında 
işlərin vəziyyəti barədə fikir və ideyaları, məlumatı Sizinlə bölüşdürmək imkanına görə çox minnətdaram. 
Bildiyiniz kimi, təşkilatın bir qurum kimi formalaşması özünün yekun mərhələsinə daxil olub və indi təşkilatın 
əsas ideyası və əsas fəaliyyəti üzv ölkələrə nəzərəçarpacaq fayda gətirə bilən konkret iqtisadi layihələrin işlənib 
hazırlanması və həyata keçirilməsi üzərində cəmləşdirilmişdir.  
Əlbəttə, katiblik yeni şəraitdə region ölkələrinin iqtisadi əməkdaşlığı üçün əlavə imkanlar yaradılması 
məqsədilə özündən asılı olan bütün tədbirləri görməyə hazırdır. Söz yox ki, regionda çoxsahəli əməkdaşlıq 
sistemində təşkilatın rolunu üzv ölkələr tərəfindən necə təsəvvür edilməsindən də çox şey asılı olacaqdır. 
Regional problemlərin – nəqliyyat infrastrukturunun inkişafı, energetika problemlərinin və ya ətraf mühitin 
mühafizəsi sahəsindəki mövcud problemlərin təşkilat çərçivəsində həlli və nəzərdən keçirilməsi üçün, onların 
həlli zamanı təşkilatın müxtəlif mexanizmlərindən istifadə olunması üçün ölkələrin öz üzərlərinə öhdəliklər 
götürməsi çox vacibdir.  
Konkret iqtisadi layihələrdən danışarkən deməliyəm ki, biz müvafiq beynəlxalq təşkilatlardan olan təcrübəli 
mütəxəssisləri bu layihələrin işlənib hazırlanmasına və həyata keçirilməsinə cəlb etməyə çalışırıq. Çünki bu 
proqramların həyata keçirilməsinə maliyyə vəsaiti tapmaq üçün onlar lazimi dünya standartlarına uyğun 
olmalıdır. Bu baxımdan BMT-nin QİƏT-in əməkdaşlığı haqqında Birləşmiş Millətlər Təşkilatının ötən il 
dekabrın 16-da qəbul etdiyi qətnamənin çox böyük əhəmiyyəti var. Bu, Birləşmiş Millətlər Təşkilatının ixtisas-
laşdırılmış agentlikləri, onun təsisatları ilə əməkdaşlıq üçün qarşımızda yeni imkanlar açır. Deməliyəm ki, 
burada prinsipcə çox perspektivli istiqamətlər meydana gəlir. Məsələn, biz Birləşmiş Millətlər Təşkilatının 
Avropa üçün iqtisadi komissiyası ilə çox əlbir şəraitdə işləyirik. İndi yol nəqliyyatı sahəsində əməkdaşlıq 
haqqında birgə memorandum hazırlayırıq. Bu memorandum bizə həmin sahədə əməkdaşlığı genişləndirməyə 
imkan verəcəkdir. Biz gömrük və sərhəd proseduralarımızı uyğunlaşdırmaq üzərində işləyirik, bundan məqsəd 
odur ki, biznesmenlər, o cümlədən Azərbaycan bizmesmenləri bilsinlər ki, müəyyən sənədlər paketi ilə onlar re-
gionda istənilən sərhədləri, məsələn, Gürcüstan–Türkiyə sərhədini keçərək öz mallarını Bolqarıstana satmağa 
apara bilərlər.  
Mənə elə gəlir ki, bu, regionda qarşılıqlı sürətdə faydalı ticarət üçün imkanları xeyli artıracaqdır. BMT-nin Ərzaq və 
Kənd Təsərrüfatı Təşkilatı (FAO) ilə əməkdaşlıq çox perspektivli istiqamətdədir. Biz təşkilatın 9 ölkəsi üçün – təəssüf 
ki, Rusiya və Ukrayna FAO-nun üzvü deyildir – regional əsasda xüsusi texniki yardım proqramı işləyib hazırlamışıq. 
Bu proqram gələcəkdə vahid kənd təsərrüfatı bazarının formalaşmasına və regionun ərzaq sarıdan təhlükəsizliyinin 
təmin olunması proqramının hazırlanmasına kömək edəcəkdir. Bundan əlavə, həmin proqram bizim müvafiq dövlət 
orqanlarına və strukturlarına lazımi strategiyanı formalaşdırmağa imkan verəcəkdir ki, kənd təsərrüfatı məhsulları 
istehsalçılarımız malları dünya ticarət təşkilatının standatlarına uyğun surətdə istehsal etsin və beləliklə, dünyanın bir 
çox bazarlarına çıxa bilsinlər.  
Sizə həmçinin məlumat verməliyəm ki, biz ESKATO-dan – BMT-nin Asiya və Sakit okean regionu üzrə 
komissiyasından maraqlı təklif almışıq. Üç Cənubi Qafqaz dövləti, habelə Türkiyə və Rusiya bu komissiyanın 
üzvləridir. Komissiya Mərkəzi Asiya regionu ölkələri üçün təşkil olunmuş fond kimi bir fond yaradılmasını 
təklif etmişdir. Zənnimcə, bu bizim üçün çox faydalı olacaqdır. Ona görə ki, bu, region üçün əlavə vəsait, 
çoxsahəli əməkdaşlığın təşkilində bizə kömək göstərəcək əlavə mütəxəssislərin, peşakarların cəlb edilməsi 
deməkdir.  
Mən bizim Qara Dəniz Ticarət və İnkişaf Bankı barədə ayrıca bir neçə söz demək istərdim. Bu bank 
regionda getdikcə daha ciddi maliyyə qurumuna çevrilir. O, artıq fəaliyyət göstərir və bir sıra maraqlı layihələri 
maliyyələşdiribdir. Elə bu günlərdə mən Türkiyədə, İstanbulda bu ölkədə su elektrik stansiyasının tikintisi üçün 
kredit sazişinin imzalanması mərasimində iştirak etdim. Bütün layihə 12 milyon dollar məbləğində 
qiymətləndirilir və onun 4,5 milyon dollarını bizim bank verir. O, beynəlxalq maliyyə bazarının resurslarını 
regionun ehtiyacları üçün, uzunmüddətli əməkdaşlıq proqramlarının maliyyələşdirilməsi üçün cəlb etmək 
147 
 
sahəsində fəaliyyətə başlamışdır. Bununla əlaqədar mən ölkələrimizin bu bankın fəaliyyətinə öz töhfəsini 
verməsinin vacibliyini vurğulamaq istərdim. Mən bunu Eduard Amvrosiyeviçlə söhbətimiz zamanı da xahiş 
etdim. Çünki bizim banka müəyyən borcumuz var. Mən bunu sizdən də xahiş etmək istəyirəm, ona görə ki, əgər 
bankın təsisçiləri öz öhdəliklərini yerinə yetirərlərsə, onda bu, banka öz reytinqini yüksəltməyə, beynəlxalq 
bazarın ciddi maliyyə ehtiyatlarını uzunmüddətli əsasda cəlb etməyə və bunlardan regionda istifadə etməyə im-
kan verər.  
H e y d ə r  Ə l i y e v:  Ən çətin məsələ beynəlxalq təşkilatları maliyyələşdirməkdir. Müxtəlif beynəlxalq 
təşkilatlara nə qədər çox daxil olursansa, maliyyələşdirmənin zəruriliyi də bir o qədər artır. Maliyyələşdirmə 
məsələsində isə ölkələrimizdə hələlik hər şey  rəvan deyildir, hər şey alınmır. Buna baxmayaraq, hesab edirəm 
ki, siz məsələni düzgün qoyursunuz. Biz maliyyələşdirmə üçün vəsait axtarıb tapmalıyıq. Bir halda ki, biz 
bankın yaradılmasını birlikdə qərara almışıq, birləşmişik, heç kəs bunun əleyhinə çıxmayıb, deməli, biz bankı 
dəstəkləməliyik.  
V a l e r i     Ç e ç e l a Ģ v i l i:  Mən Gürcüstanın bu bankla münasibətlərini  misal göstərə bilərəm. Biz 
banka 1,5 milyon dollar vəsait qoymuşuq və borcumuz da təxminən bir o qədərdir. Gürcüstan üçün indi bankın 
nəzərdən keçirdiyi layihələrin  ümumi dəyəri təqribən 15–17 milyon dollar məbləğindədir. Layihələrdən biri, 
məsələn, Yunanıstan tərəfindən təqdim edilmişdir. Yunanıstan tərəfi kredit alır və sərnişin gəmilərinin 
buraxılması üçün zavodun tikintisini maliyyələşdirir. Yəni Yunanıstan həmin katerlərdən sonra öz ölkəsində 
istifadə etmək üçün kredit götürür və onların hazırlanmasını maliyyələşdirir. Yunanıstanda çoxlu ada var. Bu ol-
duqca sərfəli layihədir. Gürcüstan, əslinə qalsa, borc alan ölkə deyil, amma bundan bilavasitə fayda 
götürəcəkdir. Həmin layihələrin ümumi məbləği təqribən 17 milyon dollardır ki, bu da 1,5 milyon dolların 
banka qoyulmasının bizim üçün sərfəli olduğuna bilavasitə sübutdur. Buna görə də Azərbaycanın banka 
qoyduğu vəsaitlə yanaşı, maliyyələşdirilmək üçün təqdim edə biləcəyi layihələr üzərində də çox ciddi işləmək 
lazımdır.  
Heydər Əliyeviç, demək istəyirəm, hiss edirəm ki, katibliyə inam artır. Bu çox yaxşı faktdır və bizim üçün 
böyük şərəfdir. İndi bizdə sədr Rusiya Federasiyasıdır. Bu ölkə Qara dəniz əməkdaşlığının inkişaf etdirilməsi 
sahəsində çox fəal mövqe tutur. Bu sədrliyin əsas xüsusiyyəti olaraq mən  Avropa Birliyi ilə keyfiyyətcə yeni 
münasibətlərimizin inkişaf etdirilməsinin mümkünlüyünü nəzərə çatdırmaq istəyirəm. Bilirsiniz ki, biz QİƏT-in 
üzvü olan ölkələrin xarici işlər nazirlərinin Tbilisidə keçirilmiş müşavirəsində Qara Dəniz İqtisadi Əməkdaşlıq 
Təşkilatı ilə Avropa Birliyi arasında əməkdaşlığa dair platforma qəbul etmişik. Təəssüf ki, Avropa Birliyi ilə 
bağlı heç də hər şey baş tutmamışdır. Lakin indi bizim sədr İqor Sergeyeriç İvanov mənə məlumat verdi ki, 
Romano Prodi onun adına məktub göndərmişdir. Məktubda o, Avropa Birliyi ilə təşkilatımız arasında əməkdaşlığın 
imkanlarını müəyyənləşdirmək üçün təşkilatın Baş katibini Brüsselə danışıqlara dəvət edir. Zənnimcə, bu çox 
mühüm cəhətdir, ona görə də mən əlimdən gələni əsirgəməyərək Avropa Komissiyasını inandırmağa çalışacağam ki, 
biz onların regionda məqsədlərinin həyata keçirilməsi üçün öz mexanizmlərimizlə faydalı ola bilərik. Çünki 
araşdırsaq görərik ki, məqsədlərimiz əslində uyğun gəlir. Heydər Əliyeviç, ona görə də əgər öz tövsiyələrinizi 
versəniz, Sizə çox minnətdar olardım.  
H e y d ə r   Ə l i y e v: Mən bunu tamamilə dəstəkləyirəm. Bu təşkilatlar bir-birinə çox yaxındır. Nəzərə 
almaq lazımdır ki, Avropa Birliyinin həyata keçirdiyi proqram Qara dəniz hövzəsi regionunu əhatə edir, ona 
görə də Qara Dəniz Təşkilatlarının Avropa Birliyi ilə əməkdaşlığı çox mühüm amildir. Avropa Birliyinin 
nümayəndə heyəti yaxın günlərdə buraya gələcək, Gürcüstanda da, Ermənistanda da olacaqdır. Mən onlara bu 
mövzuda mütləq danışacağam.  
V a l e r i   Ç e ç e l a Ģ v i l i:  Heydər Əliyeviç, mən Sizə çox minnətdar olardım. Çünki əminəm ki, əgər 
əməkdaşlığımızın mövcud mexanizmlərini regional layihələrin həyata keçirilməsində Avropa Birliyinin 
təcrübəsi ilə, onların maliyyə imkanları ilə uyğunlaşdırsaq, onda daha böyük əyani və nəzərəçarpacaq səmərə 
əldə etmiş olarıq.  
Təşkilatda növbəti sədr Türkiyə olacaqdır. Deməliyəm ki, Türkiyə Cümhuriyyətinin Xarici İşlər Nazirliyini 
artıq indidən öz sədrliyi dövründə əhəmiyyət veriləcək öncül istiqamətlər üzərində ciddi düşünür. Katibliyin 
tarixində ilk dəfədir ki, sədrliyin başlanmasına üç ay qalmış, Türkiyə XİN-in və bütün katibliyin 
nümayəndələrinin geniş görüşü keçirilmişdir. Görüşdə biz təşkilatın inkişafı, layihələrin gerçəkləşdirilməsi 
barədə öz mülahizələrimizi şərh etdik. Bu görüş protokollaşdırılıb və öncül istiqamətlər Türkiyə tərəfindən 
formalaşdırılacaqdır. Azərbaycan XİN-də görüş zamanı mən bu protokolu həmkarlarıma verdim ki, onların öz 
fəaliyyətini gələcək öncül istiqamətlərlə əlaqələndirməyə imkanı olsun. Düşünürəm ki, bu cür əlaqələndirmə 
gələcəkdə əməkdaşlığı daha yaxşı inkişaf etdirməyə imkan verəcəkdir.  
Heydər Əliyeviç, sözümü tamamlayaraq Sizə bunu demək istəyirəm. Bilirəm ki, sabah Siz bizim qonşu 
İqtisadi Əməkdaşlıq Təşkilatının Baş katibi ilə görüşəcəksiniz. Deməliyəm ki, biz təşkilatlararası əsasda 
əməkdaşlığa hazırıq və səmərəli əməkdaşlığımız üçün çox ciddi zəmin var. Mən ilk növbədə mütəşəkkil 
cinayətkarlığa qarşı mübarizə sahəsini  göstərərdim. İndi biz İstanbulda mütəşəkkil cinayətkarlığa qarşı mü-
barizə mərkəzi yaradırıq və Cənub–Şərqi Avropa üçün sabitlik paktının himayəsi altında çox yaxşı əlaqələr və 
148 
 
ünsiyyətlərə malikik. Şimal–Qərb istiqamətində əməkdaşlığımıza gəldikdə, o da sahmana salınmaqdadır. Əgər biz 
bu xətti Cənub–Şərq istiqamətində də – sirr deyil ki, narkotik və psixotrop maddələr Avropaya əsasən bu regiondan 
gəlir – davam etdirəcək, əməkdaşlığın bu məhvərini yaratsaq, onda, zənnimcə, bu məsələdə dəstəklənməyimiz 
üçün çox ciddi maliyyə vəsaiti tapıla bilər. Çünki Avropada yaxşı başa düşürlər ki, onlar bizə nə qədər çox 
kömək göstərərlərsə, Avropa Birliyinin özündə və ümumən Avropada problemlər bir o qədər az olar.  
Sonra demək istərdim ki, Baş katib olaraq, mən Qara Dəniz İqtisadi Əməkdaşlıq Təşkilatında Azərbaycanın 
bundan sonra da fəal rol oynayacağına ümid bəsləyirəm və tərəfimdən sizi əmin etmək istəyirəm ki, Baş katib 
kimi və Azərbaycanda bir çox insanlarla çox səmimi, qarşılıqlı münasibətlərlə bağlı olan adam kimi, var qüvvə 
ilə çalışacağam ki, təşkilat ölkələrimizin beynəlxalq əmək bölgüsü sistemində daha səmərəli iştirakına və öz 
iqtisadiyyatını inkişaf etdirməsindən ötrü əlavə imkanlar qazanmasına şərait yaratsın.  
H e y d ə r   Ə l i y e v:  Məlumata görə sağ olun. Zənnimcə, ötən dövr ərzində Baş katib kimi fəaliyyətiniz 
göstərir ki, təşkilatımız daha mütəhərrik olur, daha da təkmilləşir. Sözün düzü, biz bu təşkilatı yaradarkən çox 
da əmin deyildik ki, konkret, əməli nəticələr ola bilər. Lakin bu təşkilatın üzvü olan ölkələrin dövlət başçılarının 
hər zirvə toplantısından, xarici işlər nazirlərinin və digər nümayəndələrin görüşlərindən sonra, məsələn, şəxsən 
mən belə bir qənaətə gəlirəm ki, bu təşkilat həqiqətən gərəkli və faydalıdır, biz hamımız onun daha səmərəli 
fəaliyyət göstərməsinə kömək etməliyik.  
Sabah İqtisadi Əməkdaşlıq Təşkilatının Baş katibi ilə mənim görüşüm olacaqdır. Mən onunla bu mövzuda 
hökmən danışacağam. Əgər biz bu təşkilatları yaxınlaşdırmağa həqiqətən müvəffəq olsaq, onda Qara Dəniz 
İqtisadi Əməkdaşlıq Təşkilatı üçün də, EKO üçün də fəaliyyət sahəsi genişlənər. Odur ki, mən bunu hökmən 
edəcəyəm.  
Biz təşkilatımızın inkişafı üçün öz tərəfimizdən hər şey etmişik və edəcəyik. Bu ideyanı və əməli fəaliyyəti 
prinsipcə lap əvvəldən dəstəkləmişik.  
O ki qaldı banka, mən bu barədə lazımi göstərişlər verməyə çalışacağam. Bacardığımızı edəcəyik. Əgər indi 
sədrlik Türkiyəyə keçirsə, bu yaxşıdır. Çünki bu təşkilatın yaradılmasının təşəbbüsçüləri  məhz onlar olmuşlar 
və onların imkanları daha böyükdür. Üstəlik, Baş katibin iqamətgahı da Türkiyədə yerləşir. Bir sözlə, bu dövr 
digər dövrlərə nisbətən daha səmərəli ola bilər. 
Mən sizinlə görüşməyimə şadam. Əmin ola bilərsiniz ki, mən bu təşkilatın çərçivəsində əməkdaşlığımızın 
inkişafına fəal sürətdə kömək göstərəcəyəm. 
                                
149 
 
 
 
ĠQTĠSADĠ ƏMƏKDAġLIQ TƏġKĠLATININ (EKO)  
BAġ KATĠBĠ ƏBDÜLRƏHĠM QƏVAHĠ ĠLƏ  
GÖRÜġDƏ SÖHBƏT 
 
Prezident sarayı 
 
17 fevral 2001-ci il 
 
H e y d ə r   Ə l i y e v: Hörmətli qonaqlar, Sizi səmimi-qəlbdən salamlayıram.  
Mənim xatirimdədir, biz keçən il Tehranda EKO-nun zirvə görüşündə sizi Baş katib seçdik. Güman edirəm 
ki, bu müddətdə artıq xeyli iş görmüsünüz. Buyurun, sizi dinləyirəm.  
Ə b d ü l r ə h i m   Q ə v a h i: Cənab Prezident, hər şeydən öncə, gərgin işinizə baxmayaraq, vaxt tapıb 
məni qəbul etdiyinizə görə zati-alinizə təşəkkürümü bildirmək istəyirəm. Həmçinin Sizə dərin minnətdarlığımı 
yetirirəm ki, EKO-nun Baş katibi vəzifəsinə seçilməyimə Siz o vaxt müsbət münasibətinizi bildirdiniz.  
Mən söhbətimə ingilis dilində başladım, indi isə fars dilində danışmaq istəyirəm.  
H e y d ə r   Ə l i y e v:  Ana dilində danışmaq hər şeydən yaxşıdır.  
Ə b d ü l r ə h i m   Q ə v a h i: Bəli, cənab Prezident.  
Zati-aliləri, mən bir qədər sonra EKO-nun fəaliyyəti haqqında fikirlərimi söyləyəcəyəm. Amma İran 
diplomatı, iranlı olduğuma görə ilk növbədə istərdim ki, bir vətəndaş kimi, öz hisslərimi Sizə çatdırım. Mən 
burada özümü evimdə olduğum kimi hiss edirəm. Mən Azərbaycanı qardaş ölkə, doğma vətənim hesab edirəm.  
İcazə versəniz, indi mən EKO haqqında Sizə bir sıra məlumatlar verərdim.  
H e y d ə r  Ə l i y e v:  İndi görürsənmi, ana dilində danışmaq necə yaxşıdır. Mən qonaqlarımızın ingilis 
dilində danışığını o qədər eşidirəm ki, əgər İrandan gələnləri də ingilis dilində eşitsəm, daha bu nə oldu? 
İranla biz qardaşıq, dostuq, dillərimiz bir-birinə oxşayır. Azərbaycan dilində nə qədər fars sözləri var. Elə 
fars dilində də nə qədər türk sözləri var. Sən ingilis dilində danışırsan, bəlkə də Çin dilində danışmaq istəyirsən. 
Belə olarmı? 
Biz gənc olanda, məktəbdə oxuyanda həmişə adamlar bir-birindən soruşurdu, hansı dil daha yaxşı dildir. O vaxt 
dünyanın başqa dillərindən o qədər məlumatımız yox idi. Ona görə də fars dilini yaxşı dillərdən biri hesab edirdik. 
Bizim müştərək şairlərimiz fars dilində şeirlər yazıblar. Fars dili şeir dilidir. Azərbaycan dili də elədir. Çünki 
dünyanın ən qədim şeirlərinin yarandığı bir məkan varsa, o da Azərbaycandır, İrandır. Firdovsi, Hafiz, Sədi… Nə 
qədər desəniz saya bilərəm. Bunlar İran şairləridir. Amma bizimkilər də, məsələn, Nizami fars dilində yazıbdır. Bir 
sözlə, mən sizə fars dilini öyrətdim. İndi buyura bilərsiniz. 
Ə b d ü l r ə h i m   Q ə v a h i: Zati-aliləri, mənim 40 il müəllimim olmuş Ayətullah Məhəmməd Cəfəri – 
Allah ona rəhmət eləsin, o, iki il bundan öncə dünyasını dəyişibdir – çıxışlarını, söhbətlərini, adətən, iki dildə – 
Azərbaycan və fars dillərində edərdi. Ötən 40 ildə daim onun yanında olduğuma görə ondan çox şeyləri 
öyrənmişəm. Eyni zamanda da mən Azərbaycan dilində hər hansı bir fikir eşidəndə, çox şeyi başa düşürəm. Ona 
görə ki, Azərbaycan və fars dillərində müştərək sözlərimiz çoxdur.  
H e y d ə r   Ə l i y e v:  Mən də fars dilində danışığı dinləyəndə sözlərin çoxunu anlayıram.  
Ə b d ü l r ə h i m   Q ə v a h i:  Son dəfə iki dildə yazıb-yaratmış sənətkarlardan biri də XX əsrin görkəmli 
şairi, rəhmətlik Şəhriyar olmuşdur. Allah ona rəhmət eləsin. Şəhriyar həm Azərbaycan, həm də fars dilində 
şeirlər yazardı.  
H e y d ə r   Ə l i y e v:  Bəli, o, Azərbaycanda çox sevilən şairdir. Şəhriyar fars dilində də, Azərbaycan 
dilində də çox gözəl şeirlər yazırdı. O, böyük şairimizdir. Zaman keçdikcə xalqlarımız Şəhriyarın nə qədər 
böyük şəxsiyyət olduğunu daha çox hiss edəcəklər. İndi buyurun, mətləbə keçək.  
Ə b d ü l r ə h i m   Q ə v a h i:  Hörmətli cənab Prezident, EKO-nun zirvə görüşündə Sizin nitqinizi mən 
sonra götürüb diqqətlə oxudum və öyrəndim. Biz Sizin həmin nitqinizdəki dörd çox mühüm  məsələni EKO-nun 
gündəliyinə daxil etdik və indi onun həyata keçirilməsi üzərində işləyirik.  
Zati-aliləri, nitqinizdə toxunduğunuz məsələlərdən biri nəqliyyat dəhlizinin yaradılması barədə idi. Şimal–
Cənub istiqamətində yaradılacaq dəhlizin əhəmiyyəti çox böyükdür. Azərbaycan Xarici İşlər Nazirliyində və 
«Azəravtonəqliyyat» Konsernində keçirdiyim görüşlərdə biz bu fikrin əhəmiyyəti haqqında geniş söhbət etdik. 
Bu dəhlizin çox böyük perspektivi vardır.  
Cənab Prezident, ikinci məsələ ticarətin inkişafı və genişlənməsi məsələsi idi. EKO-nun üzvü olan ölkələr 
arasındakı ticarətin inkişafı çox mühüm bir məsələdir. Biz bunun üçün lazımi bir sənəd hazırlayıb 
imzalayacağıq. Fikrimiz var idi ki, ticarət münasibətlərini  inkişaf etdirmək üçün 2001-ci ildən tarifləri bir qədər 
azaldaq və beləliklə, Sizin göstərdiyiniz müddəanı həyata keçirmək üçün lazım olan şəraitin yaradılmasına 
kömək göstərək.  
150 
 
Zati-aliləri, Sizin toxunduğunuz üçüncü məsələ də çox böyük əhəmiyyət daşıyır. Bu, EKO-nun üzvü olan 
ölkələrdə özəlləşdirmə prosesini sürətləndirmək, kiçik və orta müəssisələri inkişaf etdirmək məsələsidir.  
Mən burada sizin Ticarət naziriniz cənab Bağırovla  da görüş keçirdim. Mən ona dedim ki, biz Tehranda iki 
məsələ üzrə seminar keçirəcəyik. Ondan xahiş etdim ki, həm özəlləşdirmə, həm də kiçik və orta müəssisələrin 
inkişaf etdirilməsinə dair keçirəcəyimiz seminarda Azərbaycan nümayəndə heyəti iştirak etsin.  
Dördüncü çox mühüm məsələ EKO və Qara Dəniz İqtisadi Əməkdaşlıq Təşkilatı arasında əlaqələr 
yaradılmasıdır. Biz həmin məsələni EKO-nun Daimi Nümayəndələr Şurasında dəfələrlə müzakirə etmişik və 
onun həllinə yaxınlaşırıq. Biz Qara Dəniz İqtisadi Əməkdaşlıq Təşkilatının Baş katibi ilə Bakıda qeyri-rəsmi 
görüş də keçirdik. Çalışırıq ki, bu məsələ də öz həllini tapsın.  
Cənab Prezident, mən EKO-nun katibliyini bir qədər dəyişdirmək fikrindəyəm. Məqsəd bundan ibarətdir ki, 
EKO-nun fəaliyyətini daha səmərəli, daha təsirli edək. Fikrimcə, həlli qeyri-mümkün olan bir sıra layihələri 
kənara qoyub, həyata keçirə biləcəyimiz layihələri reallaşdırmaq üçün bu məsələ üzərində daha çox işləmək 
lazımdır.  
Cənab Prezident, Sizin dəstəyinizə və köməyinizə bizim çox böyük ehtiyacımız vardır. Belə hesab edirik ki, 
Sizin dəstəyiniz nəticəsində biz regionda iqtisadi ticarət əlaqələrini daha da genişləndirə və inkişaf etdirə bilərik. 
Sizə bir daha öz təşəkkürümü və minnətdarlığımı bildirirəm.  
H e y d ə r   Ə l i y e v:  Əvvəla, çox məmnunam ki, siz mənim Tehrandakı nitqimdə irəli sürdüyüm 
məsələlərə diqqət yetirmisiniz və onların həll edilməsi üçün lazımi tədbirlər görmüsünüz. Həmin məsələlərin 
bundan sonra da əməli sürətdə həyata keçirilməsi üçün Azərbaycan tərəfindən nə asılıdırsa, nə lazım olarsa, biz 
onların hamısını etməyə hazırıq.  
Şimal–Cənub nəqliyyat dəhlizi çox əhəmiyyətlidir. Bilirsinizmi, Azərbaycan ərazisindən belə bir dəhlizin 
yaxşı işə salınması Avropa ilə Asiyanın, yəni EKO-ya daxil olan ölkələrin nəqliyyat məsələlərini xeyli 
yüngülləşdirəcəkdir. Burada avtomobil yolu, körpülər yaxşı qaydaya salınmalıdır, təmir olunmalıdır. Güman 
edirəm ki, biz Azərbaycanın işğal altındakı torpaqlarının azad edilməsinə nail olacağıq. Beləliklə də 
Azərbaycanın ərazisindən keçib Təbrizə, oradan da İranın başqa məntəqələrinə gedən dəmir yolu çox əhəmiyyətli 
nəqliyyat vasitəsi olacaqdır.  
Mən bilirəm ki, Rusiya da bu məsələdə çox maraqlıdır. Amma təkcə Rusiya yox. Rusiyadan Avropaya həddən 
çox dəmir yolları vardır. Bunların hamısından istifadə etmək olar. 
Sahibkarlığın inkişaf etdirilməsi və özəlləşdirmə sahəsində EKO-nun birgə iş görməsi də yaxşı məsələdir. 
Burada bizim imkanlarımız çoxdur. Mən məmnunam ki, siz Ticarət naziri Bağırovla görüşmüsünüz və 
istəyirsiniz ki, Tehranda bu barədə bir seminar və yaxud da görüş keçirəsiniz. Mən bununla razıyam. Bizim 
özəlləşdirmə ilə məşğul olan xüsusi nazirimiz vardır. Mən naziri oraya göndərə bilərəm ki, həmin tədbirdə 
iştirak etsin və Azərbaycanın bu barədə imkanlarını orada izah etsin.  
EKO təşkilatı ilə Qara Dəniz İqtisadi Əməkdaşlıq Təşkilatının əlaqələrinin genişlənməsi çox vacibdir. Biz bu 
barədə fikirlərimizi Tehranda bildirdik. Amma mən bir məsələni qeyd etmək istəyirəm ki, bu iki təşkilat 
birləşməsin, bir-birinə qarışmasın. Çünki onda biz çox şey itirə bilərik. Həmin təşkilatlar arasında, sadəcə, 
əməkdaşlıq yaratmaq və onu inkişaf etdirmək lazımdır.  
EKO təşkilatı öz tərkibinə görə müəyyən bir regiona aiddir. Əgər bu təşkilatlar bir-birinə qarışsalar, onda bu 
regionların bəzisi irəli çıxar, bəzisi geri qalar. Mən hesab edirəm ki, bunlar arasında əməkdaşlıq lazımdır. Ancaq 
mən bu iki təşkilatın bir-birinə qarışması, yəni birləşməsi fikri ilə razı deyiləm. Yəni hər iki təşkilat çox faydalı 
işlər görür və onların hər biri müstəqil olaraq iş görsə, bir-biri ilə əməkdaşlıq yarada bilsə, daha da faydalı olar.  
EKO təşkilatında Azərbaycanın iştirakından çox məmnun olduğumuzu bir daha bildirmək istəyirəm. EKO 
təşkilatının Tehranda keçirilmiş zirvə görüşünün çox gözəl təşkil olunmasını yaxşı xatırlayıram. Bunun 
nəticələrindən biri də odur ki, EKO təşkilatının Baş katibi İran nümayəndəsi seçildi. Ümidvaram ki, siz İranı, 
eyni zamanda, təşkilatın üzvü olan bütün ölkələri təmsil edərək Baş katib kimi, bundan sonra daha da səmərəli 
işlər görəcəksiniz.  
Ə b d ü l r ə h i m   Q ə v a h i:  İnşallah. Cənab Prezident, Sizə təşəkkürümü bildirirəm və Sizin vaxtınızı 
bundan artıq almaq istəməzdim. 
H e y d ə r   Ə l i y e v:  Sağ olun, təşəkkür edirəm. 
 
  
 
 
 
151 
 
 
 
BRUNEY DARUSSALAMIN SULTANI ƏLAHƏZRƏT  
HƏSSƏNAL BOLKĠANA 
 
Əlahəzrət! 
Bruney Darussalamın milli bayramı – Milli gün münasibətilə Sizi və dost Bruney xalqını səmimi-qəlbdən 
təbrik edirəm.  
Azərbaycan Respublikası ilə Bruney Darussalam arasındakı dostluq münasibətlərini yüksək 
qiymətləndirirəm. Əminəm ki, qarşılıqlı əlaqələrimiz bundan sonra da xalqlarımızın rifahına xidmət edəcəkdir.  
Sizə möhkəm cansağlığı, işlərinizdə uğurlar, xalqınıza sülh, əmin-amanlıq və firavanlıq arzulayıram. 
  
Hörmətlə,  
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 17 fevral 2001-ci il 
 
 
 
 
 
 
 
 
 
 
 
 
 
152 
 
 
 
KÜVEYT DÖVLƏTĠNĠN ƏMĠRĠ ƏLAHƏZRƏT ġEYX CABĠR ƏL-ƏHMƏD ƏS-
SABAHA  
 
Əlahəzrət!  
Küveyt dövlətinin milli bayramı – Milli gün münasibətilə Sizi və dost Küveyt xalqını səmimi-qəlbdən 
təbrik edirəm. 
Azərbaycan Respublikası ilə Küveyt dövləti arasındakı dostluq və əməkdaşlıq münasibətlərinə böyük 
əhəmiyyət verirəm. Əminəm ki, əlaqələrimizin genişlənməsi və inkişafı bundan sora da xalqlarımızın rifahına 
xidmət edəcəkdir.  
Sizə möhkəm cansağlığı və işlərinizdə uğurlar, ölkənizə sülh, əmin-amanlıq və firavanlıq arzulayıram. 
  
Hörmətlə,  
  
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 17 fevral 2001-ci il 
 
 
 
153 
 
     
 
ESTONĠYA RESPUBLĠKASININ PREZĠDENTĠ  
ZATĠ-ALĠLƏRĠ CƏNAB LENNART MERĠYƏ 
 
Hörmətli cənab Prezident! 
Estoniya Respublikasının milli bayramı – Müstəqillik günü münasibətilə Sizi və dost Estoniya xalqını 
səmimi-qəlbdən təbrik edirəm.  
Ümidvaram ki, Azərbaycan Respublikası ilə Estoniya Respublikası arasındakı dostluq və əməkdaşlıq 
əlaqələri daim xalqımızın rifahına xidmət edəcəkdir.  
Sizə möhkəm cansağlığı və işlərinizdə uğurlar, ölkənizə sülh, əmin-amanlıq və tərəqqi arzulayıram. 
 
Hörmətlə,  
 
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 17 fevral 2001-ci il 
 
154 
 
 
 
MDB ÖLKƏLƏRĠ SƏRHƏD QOġUNLARI KOMANDANLARI ġURASININ NÖVBƏTĠ 
ĠCLASINDA ĠġTĠRAK ETMƏK ÜÇÜN ÖLKƏMĠZƏ GƏLMĠġ MDB-nin ÜZVÜ OLAN 
DÖVLƏTLƏRĠN SƏRHƏD QOġUNLARI NÜMAYƏNDƏ HEYƏTLƏRĠ ĠLƏ GÖRÜġDƏ 
SÖHBƏT 
 
Prezident sarayı 
 
20 fevral 2001-ci il 
 
H e y d ə r   Ə l i y e v:  Hörmətli qonaqlar, sərhədçilər, mən sizi salamlayıram. MDB ölkələri  sərhəd 
xidmətlərinin qarşılıqlı fəaliyyəti ilə bağlı mühüm məsələləri həll etmək üçün burada keçirdiyiniz görüşə şadam. 
Düşünürəm ki, siz artıq işləmisiniz, nə isə etmisiniz, nə isə edəcəksiniz. Şadam ki, bu görüş Azərbaycanda keçir. 
Səhv etmirəmsə, Azərbaycanda belə görüş olmayıbdır. 
Sərhəd xidməti mənə gənclik illərimdən məlumdur. Çox fəxri, eyni zamanda, çox ağır, çətin xidmətdir. 
Doğrudur, sərhəd qoşunlarına birbaşa münasibətim olduğu illərdəki vəziyyətlə indiki vəziyyət arasında fərqi 
bilmirəm, lakin hər halda, sərhəd qoşunlarının işinin başlıca obyekti dövlət sərhədini qorumaqdır. Sərhədləri 
qorunan ölkənin sərhədlərinin bütövlüyü də, toxunulmazlığı da, suverenliyi də, şübhəsiz, dövlət sərhədinin necə 
qorunmasından asılıdır. Bəziləri keçmiş barədə danışmağı sevmirlər, mən isə, hər halda, hesab edirəm ki, 
keçmişsiz indi yoxdur. Keçmiş vaxtlarda sərhəd xidməti çox sahmanlı idi. Sərhəd qoşunlarında nizam-intizam 
son dərəcə yüksək idi. Deyərdim ki, qoşunların heç bir növündə sərhəd qoşunlarında olduğu kimi, belə yüksək 
nizam-intizam, mütəşəkkillik yox idi. Ona görə də sərhədçilər xüsusi növ hərbçilər sayılırdılar. 
Məndə Azərbaycan sərhədləri ilə bağlı şəxsi xatirələr də çoxdur. O vaxtlar mən zastavaların əksəriyyətini, bütün 
sərhəd çimərliklərini, komendantlıqları gəzib dolaşmışdım. Azərbaycan artıq müstəqil dövlət olduqdan sonra mən 
bəzi sərhəd məntəqələrində olmuşam. Ancaq o vaxtlar tez-tez olurdum, çünki öz vəzifəmə görə bu sahənin kuratoru 
idim. Sərhəd xidmətində çox şey xoşuma gəlirdi. Bu barədə ona görə danışıram ki, biz – mən Azərbaycan 
sərhədçilərini nəzərdə tuturam və yəqin bu, digər ölkələrin sərhədləri tərəfindən də qəbul oluna bilər – keçmiş 
təcrübədə əhəmiyyətli, yaxşı, faydalı nə vardısa, onların hamısından istifadə edək. 
Mən sizə baxıram və görürəm ki, sizlərdən heç kim dövlətləriniz müstəqillik əldə etdikdən sonra 
doğulmayıbdır. Mən sərhədçilər kimi, sizin xidmətinizi nəzərdə tuturam. Yəqin ki, sizin hamınız, hər halda, 
əksəriyyətiniz o vaxtlarda sərhəd qoşunlarında xidmət etmisiniz, təcrübəyə, biliyə, iş stajına maliksiniz. Ona 
görə də bunların hamısını məndən yaxşı bilirsiniz. Mən öz təəssüratlarımdan, ən xoş təəssüratlarımdan 
danışıram. 
Sərhədçi borşu xoşuma gəlirdi. Bilirsinizmi, mən çox qoşun hissələrini gəzib dolaşmışam, amma 
zastavalarda verilən borşun xüsusi dadını indiyədək  xatırlayıram. Bəzən düşünürəm ki, belə borşun dadına bir 
dəfə də baxmaq nə yaxşı olardı. Təəssüf ki, belə borş ələ büşmür. 
Bu gün müzakirə etdiyiniz məsələlər – terrorizmlə mübarizə hamı üçün çox aktualdır. Təəssüf ki, bu, indi 
artıq bütün dünya üçün çox təhlükəli hal olmuşdur. Ona görə də beynəlxalq terrorizmlə, ekstremizmlə mübarizə 
indi, şübhəsiz, son dərəcə böyük əhəmiyyət kəsb edir. Siz yəqin ki, bu məsələni müzakirə etmisiniz, bu 
məsələlər üzrə qarşılıqlı fəaliyyət göstərmək barədə razılığa gəlmisiniz. Biz belə fəaliyyəti çox mühüm və 
faydalı hesab edirik. Bir sözlə, mən sizi bir daha salamlayıram, gələcək işinizdə uğurlar arzulayıram. Sizi 
dinləməyə şad olardım.   
K o n s t a n t i n  T o t s k i (Rusiya Federasiyası Federal Sərhəd Xidmətinin direktoru general-polkovnik): 
Çox hörmətli Heydər Əliyeviç, hər şeydən əvvəl, görüşümüzün Azərbaycan torpağında, gözəl Bakı şəhərində 
keçirilməsinə razılıq verdiyinizə görə şəxsən öz adımdan və həmkarlarımın tapşırığı ilə Sizə səmimi 
təşəkkürümüzü bildirmək istərdim. Bizlərdən bir çoxu Bakı şəhərini tanıyır, Azərbaycanda, Bakıda olmuşdur. 
Yoldaşlarımızın bir qismi dedi ki, onlar buraya ilk dəfə gəlirlər. Odur ki, plana görə sabah iki saat şəhərlə 
tanışlıq nəzərdə tutulmuşdur.  
H e y d ə r   Ə l i y e v:  Hələ tanış olmayıbsınız?  
K o n s t a n t i n   T o t s k i: Xeyr, hələlik yox. Əvvəlcə işləmək lazımdır. Düşünürəm ki, bu gözəl şəhərə 
ilk dəfə gələn həmkarlarımızın sabah belə təəssüratları olacaqdır. Bir sözlə, çox sağ olun. Biz çox şadıq ki, 
Komandanlar Şurasının iclası, nəhayət, Azərbaycanda keçirilir. Siz terrorizmlə mübarizə kimi mühüm 
məsələləri və bu gün müzakirə olunmuş bəzi digər  məsələləri doğru qeyd etdiniz. Biz yekdil rəyə gəldik, bəzi 
tərəddüdlər oldu, bir məsələni təxirə saldıq. Lakin Sizə məlumat vermək istərdim ki, Komandanlar Şurasının  
bütün üzvləri Sizin doğru olaraq söylədiyiniz mövqeyi yekdilliklə dəstəkləyirlər.   
Biz mürəkkəb bir zəmanədə yaşasaq da, vahid  ailədə doğulmuşuq, sərhədçilər olaraq, eyni məktəblərdə 
oxumuşuq, birlikdə, bəzən müxtəlif məntəqələrdə, bəzən də eyni məntəqələrdə xidmət etmişik, görüşmüşük, 
155 
 
indi isə müstəqil xidmət idarələrinə rəhbərlik edirik. Şübhəsiz ki, bizlərdən hər biri öz dövlət rəhbərinin, ali 
siyasi rəhbərinin, hökumətinin də iradəsini yerinə yetirir. Amma aydın başa düşürük ki, sərhəddə biz hamımız 
qonşuyuq. Bir yerə toplaşdıqda söhbətə vəziyyətin birlikdə müzakirəsindən başlayırıq. Əvvəlcə bütövlükdə 
MDB sərhədləri üzrə əlaqələndirmə xidmətinin sədri bizə vəziyyət barədə məlumat verir, sonra hər bir 
komandan onu düşündürən problemlər barəsində çıxış edir. Sərhədin birgə sahələrində qayda-qanunu da, 
normal, yaxşı, qarşılıqlı əlaqəni,  əməkdaşlığı da birgə səylərimizlə təmin etmək lazımdır.  
Biz transsərhəd cinayətkarlığının müxtəlif növləri ilə mübarizə üzrə çoxlu birgə əməliyyat aparırıq. Bir çox 
səbəblərə görə, yəqin ilk növbədə dövlətlərimizin coğrafi mövqeyinə görə biz qaçaqmalçılığın yolu, 
narkotiklərin, qanunsuz miqrasiyanın tranzit marşrutları üstündəyik. Bizim ümumi problemlərimiz həddindən 
artıqdır. Çox şadam ki, Komandanlar Şurası əvvəlkitək kifayət qədər fəal işləyir.  
Biz sənədlər də qəbul edirik, müvafiq qərarlar da. Bu da çox mühüm amildir ki, biz vaxtaşırı görüşürük. Bu 
bizi həm insani cəhətdən yaxınlaşdırır, həm də tamam başqa mühit yaradır. Qarşıya hər hansı bir problem 
çıxdıqda, istər-istəməz telefona əl uzadırsan, dəstəyi götürüb həmkarına zəng vurmağa, səni düşündürən, narahat 
edən fikirləri bölüşməyə çalışırsan. Danışıb bir qərar qəbul edirsən. Sözün düzü, belə insani ünsiyyət 
olmayanda, məktublar da, teleqramlar da, Xarici İşlər Nazirliyinin notaları da olur. Bu isə əsla biz deyən mühit 
deyildir.  
Planımızın əsas hissəsi yerinə yetirilmişdir, işgüzar görüşümüzə aid hissəni bu gün başa çatdırdıq, müvafiq 
sənədlər imzaladıq. Şübhəsiz ki, hələ dünən başlanmış ikitərəfli görüşlər davam etdiriləcəkdir. Problemləri 
ikitərəfli formatda müzakirə  edəcəyik. Bir daha çox sağ olun. Sərhəd qoşunları kimi sayca kiçik görünən güc 
strukturuna dövlət rəhbərinin böyük diqqət yetirməsi mənim üçün çox xoşdur.   
H e y d ə r   Ə l i y e v: Bu çox vacibdir. Hər bir dövlətin silahlı qüvvələri onun təhlükəsizliyinin, 
suverenliyinin, müstəqilliyinin təminatçısıdır, sərhəd qoşunları isə ən ön xəttədir. Odur ki, sərhəd qoşunları –  
söhbət say tərkibindən getmir – xüsusi rol oynayırlar, özü də indi, sərhəd qoşunlarının köhnə sisteminin, hər halda, 
dağıldığı, yeni sistemin yaradılmasının isə çətin olduğu bir vaxtda. O vaxtlar sərhədi qorumaq asan idi,  çünki 
olduqca çox müvafiq qurğular vardı. Bunu siz də, mən də yaxşı bilirik. Başqa ölkələrdə necə olduğunu bilmirəm, 
amma bizim ölkəmizdə bu qurğular vaxtilə dağıdılmış, oğurlanıb aparılmışdır. Ona görə də sərhədi qorumaq 
çətinləşmişdir. Burada təcrübə mübadiləsinin, bir-birinə köməyin böyük əhəmiyyəti var.  
K o n s t a n t i n   T o t s k i: Sərhəd Qoşunları Komandanları Şurasının sədri kimi, mənə Sizə minnətdarlıq 
sözləri yetirmək və bunu bildirmək tapşırılmışdır ki, sərhəd qoşunlarının komandanı, bizim hörmətli 
həmkarımız general-mayor Abbasəli Novruzov məsələnin təşkilati tərəfini, hava limanında qarşılanmadan 
başlamış iclasın hazırlanmasınadək hər şeyi gözəl, yüksək səviyyədə həll etmişdir. Bütün təşkilati-texniki 
məsələlər yüksək səviyyədə həll olunmuşdur.   
İcazə verin, Komandanlar Şurasının tapşırığı ilə Sizə xatirə olaraq kiçik bir suvenir təqdim edim. Bu suvenir 
ona görə xoşumuza gəlir ki, o bizim sevdiyimiz yaşıl rəngdə –  furajkalarımızın rəngindədir. Hələ də 
yadımdadır, bunun nə üçün yaşıl rəngdə olduğunu məktəbdə bizə izah etmişdilər. Dünyanın bir çox xalqlarında 
belə bir inanc var ki, yaşıl rəng ümid rəngidir. Odur ki, sevdiyimiz rəngdə olan bu suveniri biz Azərbaycan 
prezidentinə belə bir böyük ümidlə təqdim edirik ki, sərhədlərimiz, xalqlarımız, nəhayət, sakit, etibarlı şəkildə 
qorunmuş şəraitdə yaşayacaqlar.  
H e y d ə r   Ə l i y e v: Mən elə soruşmaq istəyirdim, bu yaşıl furajkalar hamıda qalıbmı?   
K o n s t a n t i n   T o t s k i: Demək olar, qalıbdır.  
H e y d ə r  Ə l i y e v: Bu yaxşıdır. Mən yaşıl furajkaları hələ öz cavanlıq çağlarımdan xatırlayıram. Axı 
mən sərhəddə, Naxçıvanda doğulmuşam. Naxçıvan sərhəd şəhəridir.  
Buna görə də biz oğlan uşaqları şəhərdə, küçədə sərhədçi əsgərlər gördükdə həmişə onların ardınca qaçırdıq. 
Bu bizim üçün nə isə xüsusi bir hadisə idi. Biz yaşıl furajkalı əsgərə yandan, bu və digər tərəfdən baxmaq üçün 
onun ardınca qaçırdıq. Nə yaxşı ki, bu furajka saxlanmışdır. Yeri gəlmişkən, bu çox yaxşı rəngdir.  
O ki qaldı hədiyyəyə, sağ olun. Mən keçmiş vaxtlarda sərhədçilərdən, adətən, hansısa bir sərhəd qülləsinin 
maketini hədiyyə alırdım. Görünür, indi siz varlanmısınız. Özü də mənə həmişə deyiblər ki, maket əsgərlərin əli 
ilə düzəldilmişdir. Məndə çoxlu belə maket vardı. Təəssüf ki, mən Moskvaya köçdükdən sonra burada bəzi 
arxivlərim məhv edildi. Maketlərdən bəziləri yoxa çıxdı, ancaq bəziləri qalır. Siz bunu gətirərkən elə bildim ki, 
qüllədir. Mən sərhəd qülləsinə elə öyrəşmişəm, indi isə... Bu hədiyyəyə görə sağ olun.   
Mən sizi bir daha salamlayıram, yaxşı işləməyiniz münasibətilə təbrik edirəm, hamınıza öz xalqlarınız, öz 
dövlətləriniz naminə çətin işinizdə uğurlar arzulayıram. Arzum budur ki, MDB ölkələri bacardıqca daha səmimi, 
açıq əməkdaşlıq etsinlər, qarşılıqlı fəaliyyət göstərsinlər və bir-birinə kömək etsinlər, o cümlədən də sərhəd 
qoşunları.   
 
156 
 
 
 
BAKIDA TRASEKA HÖKUMƏTLƏRARASI KOMĠSSĠYASI  DAĠMĠ KATĠBLĠYĠ OFĠSĠNĠN  
AÇILIġI MƏRASĠMĠNDƏ NĠTQ   
 
     21 fevral 2001-ci il 
 
Hörmətli İsveçin Xarici İşlər naziri!   
Hörmətli cənab Baş katib!   
Hörmətli cənab komissar!   
Hörmətli xanımlar və cənablar!   
Mən sizi Azərbaycanda səmimi-qəlbdən salamlayıram və bizim ölkəmizə «Xoş gəlmisiniz!» deyirəm.   
Avropa İttifaqının yüksək səviyyəli və hörmətli şəxslərindən ibarət olan nümayəndə heyətinin Cənubi 
Qafqaz ölkələrinə, o cümlədən Azərbaycana bu səfəri Avropa İttifaqının bizim bölgəyə, eləcə də Azərbaycana 
olan marağının və təbiidir ki, əlaqələrin inkişaf etdirilməsinin təzahürüdür. Bu səfərinizə görə təşəkkür edirəm. 
Baxmayaraq ki, siz Azərbaycanda olmaq üçün çox az vaxt ayırmısınız, ancaq bunun özü də kifayət edər ki, 
Azərbaycanda  TRASEKA  proqramına olan münasibəti bir daha hiss edə biləsiniz.   
Avropa İttifaqının çoxşaxəli, çoxtərəfli fəaliyyəti vardır. Birinci növbədə, Avropa İttifaqı ona daxil olan 
ölkələrin daha da sıx əlaqə qurması və inkişaf etməsi problemləri ilə məşğuldur. Eyni zamanda Avropa İttifaqı 
onun tərkibində olan ölkələrdən kənara çıxaraq, dünyanın başqa hissələrinə də öz marağını göstərir. Bu baxımdan 
təxminən 1992-1993-cü illərdə yaranmış TRASEKA proqramının böyük əhəmiyyəti vardır.   
İndiyə qədər Avropa İttifaqı tərəfindən TRASEKA proqramının həyata keçirilməsi ilə əlaqədar tədbirləri biz yüksək 
qiymətləndiririk. Ancaq eyni zamanda bu bizim tərəfimizdən böyük işin başlanğıcı kimi qəbul olunur. Məhz bu 
işi daha da gücləndirmək məqsədi ilə 1998-ci ilin sentyabr ayında Avropa İttifaqının və TRASEKA  
proqramında iştirak edən dövlətlərin təşəbbüsü ilə, bizim təşəbbüsümüzlə Bakıda bu proqramın həyata 
keçirilməsinə, Böyük İpək yolunun bərpasına həsr olunmuş beynəlxalq konfrans keçirildi və bunun nəticəsində sənəd 
imzalandı.  Konfrans TRASEKA  proqramının katibliyini yaratdı və onun Azərbaycanda yerləşməsi haqqında qərar 
qəbul etdi. Biz bunu böyük məmnuniyyət və minnətdarlıq hissi ilə qarşıladıq və Bakının ən qədim binalarından 
birinin bu katibliyin sərəncamına verilməsi haqqında qərar qəbul etdik.   
Bizim qonaqlarımız bu binanın gözəlliyi haqqında və indiki vəziyyəti barədə yüksək fikirlər söylədilər. Bu 
binanın Avropa İttifaqının TRASEKA  proqramına və İpək yolunun bərpası üçün görülən işlərə görə ayrılması 
təsadüfi deyildir.      
Bu bina Azərbaycanın, Bakının memarlıq abidələrindən biridir. Vaxtilə, XX əsrin əvvəlində Azərbaycanın 
böyük şəxsiyyəti, böyük sahibkarı Hacı Zeynalabdin Tağıyev bu binanı yaradıb və burada da uzun müddət 
işləyibdir.   
Azərbaycan xalqı təkcə indi yox, hələ o vaxtlarda da ümumbəşəri dəyərlərlə, Avropa dəyərləri ilə 
Azərbaycanın milli-mənəvi dəyərlərinin inteqrasiyasına çalışmışdır. Məhz bu binanın 100 il bundan öncə Avropa 
üslubunda tikilməsi, onun həm xarici görünüşünün, həm də daxili görünüşünün Avropa memarlıq üslubuna 
mənsub olması bunu əyani sübut edir.   
Təbiidir ki, indi çox yerdə modern üslubda binalar tikmək və ofisləri modern binalarda yerləşdirmək dəb 
olubdur. Amma biz bu yol ilə getmədik. Biz məhz klassik Avropa üslubunda tikilmiş binanı verdik ki, Avropa 
İttifaqı buraya daha da doğma gözlə baxsın. Özü də görürsünüz, keçmişdə nə qədər gözəl tikirdilər.   
Məsələn, burada xalçalar üstünü örtübdür, görmürəm, amma orada, Baş katibin ofisində biz döşəməyə nəzər 
saldıq. 100 il bundan öncəki döşəmə elə bil ki, bu gün yaranıbdır. Keyfiyyətə çox fikir verirdilər. Baxın, divarlar 
nə qədər enlidir. İndi hər şeyə qənaət edirlər, nazik divarlar qoyurlar. Onlar da qısa bir zamanda xarab olur.   
Mən sadəcə, Azərbaycanın Avropa memarlığından götürdüyü abidələrdən biri haqqında danışıram. Amma 
Azərbaycanda belələri çoxdur. Bu da onu göstərir ki, Azərbaycan Avropaya, Avropa dəyərlərinə, Avropa 
ölkələrinə hələ çox qədim zamanlardan maraq göstərmişdir.   
Biz eyni zamanda TRASEKA  proqramını qədim Böyük İpək yolunun bərpası ilə bağlayırıq. Əslində, 
TRASEKA proqramı irəli sürüləndə, güman edirəm, həqiqətən nəzərə alınıbdır ki, bu, təkcə TRASEKA  
proqramını əhatə edən ölkələr üçün deyil, Böyük İpək yolunun bərpası üçündür və çox vacibdir. Biz konfransda 
açıq-aydın müəyyən etdik ki, Asiya ilə Avropanı, Şərq ilə Qərbi bağlayan qədim İpək yolu bu gün də öz 
aktuallığını saxlayıbdır və Şərqlə Qərb arasındakı başqa yollara nisbətən daha qısadır. Yüklərin daşınması daha 
sürətlə, qısa bir zamanda olur və daha ucuz başa gəlir. Ona görə biz hesab edirik ki, 1998-ci ildə Bakı 
konfransında qəbul olunmuş qərarlar həyata keçirilməlidir.   
Mənə belə gəlir ki, Avropa İttifaqı son vaxtlar TRASEKA proqramının həyata keçirilməsinə bir az 
soyuyubdur. Mən bu həqiqəti deməliyəm. Əgər bir neçə il bundan əvvəlki dövrlə indiki dövrü müqayisə etsək, 
bu, göz qabağındadır. Ancaq mən bunu düzgün hesab etmirəm və düşünürəm, yəqin ki, belə böyük nümayəndə 
157 
 
heyətinin Cənubi Qafqaz ölkələrinə gəlməsi TRASEKA proqramına münasibətin soyumasına son qoyacaq və 
bu proqram yenidən böyük sürətlə həyata keçiriləcəkdir. 
Mən sizə müraciət edərək demək istəyirəm ki, siz  TRASEKA  proqramına vəsait ayrılmasında xəsislik etməyin. 
Çünki bu, nə sizə, nə də bizə xeyir verəcəkdir. Sizin cibinizdə pul çoxdur, buraya qoyduğunuz pulun əvəzini iki-
üçqat götürəcəksiniz. İndi artıq sizdə də, bizdə də – hamıda qəti bir fikir var ki, TRASEKA  proqramı, Böyük 
İpək yolunun bərpa edilməsi bu gün üçün və XXI əsr üçün ən böyük proqramlardan biridir. Bu proqramın 
hərtərəfli inkişafını nə qədər təmin edə bilsək, Cənubi Qafqaz, Orta Asiya, Mərkəzi Asiya ölkələrinin Avropa ilə 
inteqrasiyası o qədər də sürətli olacaqdır.   
Artıq indi ofis yaranıbdır. Bu bina boş qalmamalıdır ki? Burada işləmək lazımdır. Əgər vəsait olmasa, 
burada nə cür işləyəcəksən? Bu gözəl binada yaxşı-yaxşı layihələrə baxıb, müzakirə edib, onları həyata 
keçirmək lazımdır. Belə layihələr vardır. Azərbaycanda bir xalq sözü var: «Səndən hərəkət, məndən bərəkət». 
Başa düşürəm, bunu tərcümə etmək bir az çətindir.   
Mən sizə bir daha təşəkkür edirəm. Ümidvar olduğumu bildirmək istəyirəm ki, bu görüş bizim hamımızın 
istəklərimizin həyata keçirilməsi üçün çox əhəmiyyətli olacaqdır. Sağ olun.   
 
158 
 
 
 
AVROPA ĠTTĠFAQININ NÜMAYƏNDƏ HEYƏTĠ – HAZIRDA  BU BEYNƏLXALQ 
TƏġKĠLATA SƏDRLĠK EDƏN ĠSVEÇ KRALLIĞININ XARĠCĠ ĠġLƏR NAZĠRĠ XANIM ANNA 
LĠND, AVROPA ĠTTĠFAQININ BAġ KATĠBĠ HAVYER SOLANA, BU ĠTTĠFAQIN 
KOMĠSSARI KRĠSTOFER PATTEN VƏ ONLARI MÜġAYĠƏT EDƏN ġƏXSLƏRLƏ 
GÖRÜġDƏ SÖHBƏT 
 
Prezident sarayı 
 
21 fevral 2001-ci il 
 
H e y d ə r   Ə l i y e v: Hörmətli xanım nazir!  
Hörmətli Baş katib!  
Hörmətli komissar!  
Hörmətli qonaqlar, xanımlar və cənablar!  
Mən sizi bir daha salamlayıram. Azərbaycana xoş gəlmisiniz. Mən sizinlə bu görüşümüzdən çox 
məmnunam.  
Biz bu gün sizinlə Avropa İttifaqının TRASEKA  proqramının həyata keçirilməsi ilə əlaqədar burada 
yaradılmış katibliyin binasını açdıq. Bu, əlamətdar bir hadisədir. Ancaq Avropa İttifaqı ilə bizim əlaqələrimiz  təkcə 
TRASEKA proqramı çərçivəsində ola bilməz. TRASEKA proqramı əməkdaşlığımızın bir hissəsidir. Ona görə də biz 
Avropa İttifaqı ilə artıq bir neçə ildir ki, geniş miqyaslı əməkdaşlıq edirik və bu əlaqələrimizi daha da 
genişləndirmək istəyirik.   
Biz Avropa İttifaqının indi Avropada və bütün dünyada oynadığı müsbət rolu yüksək qiymətləndiririk. Biz 
Avropa İttifaqı ilə daha yaxından inteqrasiyada olmaq istəyirik. Biz artıq Avropa Şurasının üzvüyük. Fürsətdən 
istifadə edərək, Azərbaycanın Avropa Şurasına üzv qəbul olunmasında etdiyiniz köməyə görə sizə təşəkkür 
edirəm. Bu, birinci mərhələdir. Bundan sonra isə Avropa İttifaqına yol açılır. Biz bilirik ki, bu, asan yol deyildir. 
Avropa İttifaqının bu təşkilata üzv olan ölkələr qarşısında qoyduğu tələblər təbiidir ki, Avropa Şurasının üzvü 
olan ölkələr qarşısında irəli sürülən tələblərə nisbətən daha da ciddidir. Ancaq Avropa ilə inteqrasiya bizim 
strateji yolumuzdur. Ona görə də biz bu yolla irəliləmək istəyirik. Hansı sürətlə, nə qədər vaxta buna nail ola 
bilərik, təbii ki, bunu demək olmaz.  Bir daha qeyd edirəm, biz bilirik ki, sizin  bu barədə tələbləriniz çox 
ciddidir. Ancaq biz öz istəyimizi, arzumuzu bildiririk. Eyni zamanda, tərəfdaşlıq və əməkdaşlıq proqramı 
əsasında indiyə qədər apardığımız işlərə görə hesab edirik ki, biz bu yolla gedə bilərik.     
Bizim bölgə Avropa İttifaqı üçün, ümumiyyətlə, Avropa üçün çox əhəmiyyətli bir bölgədir. Biz artıq görürük 
ki, Cənubi Qafqaz ölkələrinin Avropa üçün nə qədər əhəmiyyətli rol oynadığını Avropada, o cümlədən Avropa 
İttifaqında görürlər və bilirlər.  
Yəqin siz də təsdiq edərsiniz ki, bu sırada  Azərbaycan xüsusi yer tutur. Çünki Azərbaycan Avropa ilə 
Asiyanın, Qərblə Şərqin qovuşuğunda yerləşir, Qərb və Şərq ənənələrini özündə əks etdirən bir ölkədir. 
Azərbaycanın Xəzər dənizindəki böyük təbii sərvətləri, təkcə Xəzər dənizində yox, ümumiyyətlə, ölkəmizin 
müxtəlif yerlərində mövcud olan zəngin sərvətlər əməkdaşlığımız üçün əsas yaradır. Lakin bu sərvətlərin birgə 
işlənilməsi üçün beynəlxalq təşkilatlar qarşısında, o cümlədən Cənubi Qafqaz ölkələri ilə əməkdaşlıq edən 
Avropa İttifaqı qarşısında mühüm bir məsələ durur. Bu da hərbi münaqişələrin ləğv olunması, bölgədə sülhün 
bərqərar edilməsi və Cənubi Qafqazda təhlükəsizlik paktı yaranmasıdır. Biz bunları öz qarşımıza məqsəd kimi 
qoyuruq və hesab edirik ki, Avropa İttifaqının bu sahədə yardımını ala bilərik. Buyurun.  
A n n a  L i n d: Cənab Prezident, çox sağ olun. Sizin ölkənizi ziyarət etməkdən çox məmnunuq. Bildirmək 
istəyirəm ki, bizim üçün də bu səfər çox önəmlidir.  
Cənubi Qafqaz Avropa İttifaqı üçün çox önəmli bir regiondur. Çünki Avropa İttifaqı genişləndikdən sonra 
Cənubi Qafqaz regionu artıq Avropa İttifaqının qonşu regionu olacaqdır. Ona görə də Avropa İttifaqının 
təmsilçiləri olaraq biz Cənubi Qafqaz regionunda sülhün və sabitliyin bərqərar olunmasını, bu regionun iqtisadi 
inkişafı və regionda yaşayan xalqların maddi rifah halının yüksəlməsi üçün ən əsas amillərdən hesab edirik.  
Biz Azərbaycan, Gürcüstan və Ermənistan ilə əməkdaşlığımızı genişəndirmək və beləliklə də bu regionda 
Avropa İttifaqının mövcudluğunu artırmaq fikrindəyik. Şübhəsiz ki, belə bir əməkdaşlığın inkişafının asan 
olması, daha da genişlənməsi üçün bu regionda mövcud olan hərbi münaqişələrin həll olunması vacibdir. Ona 
görə də bizim hamımız belə bir fikrə tərəfdarıq ki, regiondakı əməkdaşlığı genişləndirmək üçün biz də 
münaqişələrin həll olunması üçün çalışmalıyıq, bu işə öz töhfəmizi verməliyik. Avropa İttifaqı münaqişənin 
dinc yolla aradan qaldırılması üçün öz yardımını mümkün olan hər hansı çərçivədə etməyə hazırdır, amma 
şübhəsiz ki, bu münaqişənin həll olunması əsasən münaqişə edən tərəflər arasında axtarılmalıdır. Münaqişənin 
həlli daha çox onlardan asılı olacaqdır. Biz eyni zamanda, regional əməkdaşlığın genişləndirilməsinin 
159 
 
tərəfdarıyıq, bunda maraqlıyıq. Hesab edirik ki, münaqişələrin həlli ilə paralel olaraq regional əməkdaşlıq 
genişləndirilməlidir. Buna görə biz istəyərdik ki, regiondakı mövcud durumu necə  qiymətləndirdiyinizi, dəyər-
ləndirdiyinizi, Azərbaycan–Ermənistan münaqişəsinin həlli yolunda hansı addımlar atıldığını Sizdən eşidək. Bu 
münaqişənin həll olunması üçün Avropa İttifaqı nə edə bilər – bu barədə tövsiyələrinizi də eşitmək istərdik.   
H e y d ə r   Ə l i y e v: Bu, uzun bir mövzudur. Əgər bu barədə hər şeyi desəm, gərək məni iki saat 
dinləyəsiniz.   
Cənubi Qafqazda olan münaqişələr sizə məlumdur. Birincisi, Ermənistan–Azərbaycan, Dağlıq Qarabağ 
münaqişəsidir. İkincisi, gürcü–abxaz münaqişəsi, müəyyən mənada gürcü-osetin münaqişəsidir. Amma onların 
hamısından çətini Ermənistan–Azərbaycan münaqişəsidir. Bu münaqişənin artıq 12 yaşı vardır.   
12 il müddətində bu münaqişənin həlli üçün çox səylər göstərilibdir. Ancaq nəticə əldə olunmayıbdır.   
Hər şeyi dərk etmək üçün məsələnin kökünə baxmaq lazımdır. Münaqişə nə üçün başlayıbdır? Ermənistan 
Azərbaycanın ayrılmaz bir hissəsi, qədim Azərbaycan torpağı olan Dağlıq Qarabağa ərazi iddiası ilə çıxış 
edibdir. Bu hələ Azərbaycanın və Ermənistanın Sovet İttifaqına mənsub olduğu vaxt – 1988-ci ildə olubdur. 
Təəssüflər olsun ki, vaxtında bunun qarşısı alınmayıb, bu münaqişə həqiqətən hərbi münaqişəyə çevrilibdir. 
İllərlə müharibə gedib və bəzi səbəblərdən Ermənistanın silahlı qüvvələri həm Dağlıq Qarabağı, həm də  sonra 
onun ətrafında Azərbaycanın 7 rayonunu işğal edibdir. Beləliklə, Azərbaycan ərazisinin 20 faizi Ermənistanın 
silahlı qüvvələrinin işğalı altındadır. Bu ərazidən bir milyona qədər Azərbaycan vətəndaşı yerindən-yurdundan 
didərgin düşüb və çadırlarda yaşayır. O rayonlardan köçmüş insanların əksəriyyəti çadırlarda yaşayır.   
Mən bu gün səhər evdən çıxıb işə gələrkən gördüm ki, güclü küləklə qar yağır. Evimdən gəlib avtomobilə 
oturana qədər qar məni vurdu. Siz Bakıya təyyarə ilə enəndə burada həm qar, həm də külək vardı. Mən gəlib 
sizinlə görüşən zaman siz də, mən də bu qarın, yağışın altında idik. Amma hamımız çalışdıq ki, tez binaya daxil 
olaq. İndi təsəvvür edin, insanlar qışda da, yayda da bir il yox, iki il yox, yeddi-səkkiz il çadırlarda yaşayırlar, 
həmin o qara da, yağışa da, qızmar istiyə də dözürlər. Nə etməli? Onların başqa yaşayış yeri yoxdur. Onların 
evləri, bütün varidatı işğal olunub, dağıdılıbdır. Amma buna baxmayaraq, yenə də onlar arzu edirlər ki, öz 
torpaqlarına qayıtsınlar və ilk illərdə, əlbəttə, çadırlarda öz torpaqlarında yaşasınlar. Amma biz buna nail ola bil-
mirik. Ermənistanın silahlı qüvvələri işğal olunmuş torpaqlardan çıxmırlar.   
1994-cü ilin may ayında biz Ermənistan–Azərbaycan müharibəsini dayandırdıq, yəni atəşkəs haqqında saziş 
imzaladıq. Məsələnin sülh yolu ilə həll olunması üçün danışıqlar aparırıq. Artıq 6 ildən çoxdur ki, bu danışıqlar 
gedir. Birləşmiş Millətlər Təşkilatının 4 qətnaməsi vardır ki, Ermənistanın silahlı qüvvələri Azərbaycanın işğal 
olunmuş rayonlarından qeyd-şərtsiz çıxmalıdır. Amma Ermənistan buna riayət etmir. Ondan sonra bu 
məsələlərlə ATƏT-in Minsk qrupu məşğul olur. Minsk qrupunun həmsədrləri Rusiya, Amerika Birləşmiş 
Ştatları və Fransadır. Onlar son illərdə bir neçə təklif veriblər. Amma Ermənistan həmin təklifləri qəbul etmə-
yibdir. 1998-ci ilin sonunda yeni bir təklif verilmişdir.  
Bunu isə Azərbaycan qəbul edə bilmədi. Çünki o təklif Azərbaycan üçün heç cür məqbul ola bilməz.   
Bilirsiniz ki, son vaxtlar Ermənistan prezidenti və Azərbaycan prezidenti arasında bilavasitə danışıqlar 
aparılır. Bu danışıqlar zamanı biz qarşılıqlı kompromislər axtarırıq. Amma burada da biz irəliləyə bilmirik. Əsas 
səbəb ondan ibarətdir ki, Ermənistan Dağlıq Qarabağın ya müstəqilliyini tələb edir, yaxud da ki, onun 
Ermənistanla birləşməsini tələb edir. Bu, Azərbaycanın ərazisidir. Deməli, beləliklə, Azərbaycanın ərazi 
bütövlüyünün pozulmasına biz gərək imza ataq. Bu, beynəlxalq hüquq normalarına tam ziddir. Biz bunu edə 
bilmərik. Ancaq Minsk qrupunun təklifləri olmuşdur ki, Dağlıq Qarabağa Azərbaycan dövlətinin tərkibində ən 
yüksək dərəcəli özünüidarəetmə hüququ verilsin. Ermənistan bununla razı deyil. Təəssüf ki, dünya ictimaiyyəti 
də, Birləşmiş Millətlər Təşkilatı da, ATƏT də, başqa böyük ölkələr də, elə Avropa İttifaqı da bu cür 
ədalətsizliyə qarşı göz yumurlar.        
Zaman keçir, münaqişə aradan götürülmür. Bir-biri ilə qonşu olan iki ölkə arasında sülh yaranmayıbdır. Mən 
hesab etmirəm ki, bu ancaq Azərbaycana zərər vurur. Bu, o cümlədən Ermənistana da zərər vurur. Doğrudur, 
onların ərazisinin heç bir metri də Azərbaycan tərəfindən işğal olunmayıbdır. Amma buna baxmayaraq, onlar da 
bu münaqişədən zərər çəkirlər. Ona görə məsələnin həll olunması Ermənistandan asılıdır. Ermənistan isə bunun 
həll olunmasına getmir. Bu da Cənubi Qafqazda, ümumiyyətlə, sülhün yaranmasına nəinki mane olur, qətiyyən 
imkan verə bilməz.   
Siz Cənubi Qafqaz ölkələrinin iqtisadi əməkdaşlığı haqqında dediniz, biz də hesab edirik ki, bu çox vacib 
məsələdir. Məsələn, Gürcüstanla biz bütün sahələrdə çox səmərəli əməkdaşlıq edirik. Nəinki əməkdaşlıq edirik, 
hətta bizim çox səmimi, mehriban dostluq əlaqələrimiz vardır. Biz istərdik ki, Ermənistanla Azərbaycan 
arasında sülh olsun. Bunun üçün işğal olunmuş torpaqlar azad edilməlidir. Azərbaycanın ərazi bütövlüyü bərpa 
olunmalıdır. Onda Cənubi Qafqazın üç ölkəsi arasında əməkdaşlıq çox sürətlə inkişaf edə bilər. Bir də deyirəm, 
bütün məsələlərin həlli Ermənistan tərəfindən asılıdır. Biz isə sülh istəyirik. Məsələnin yalnız sülh yolu ilə həll 
olunmasını istəyirik. Müharibənin yenidən başlanmasını istəmirik. Eyni zamanda torpaqlarımızın da böyük bir 
hissəsinin Ermənistanın silahlı qüvvələrinin işğalı altında qalmasına dözə bilmərik.   
160 
 
Avropa İttifaqı da çox böyük və mötəbər təşkilatdır. Bu barədə o öz sözünü deyə bilər. Amma biz bunu da 
eşitmirik. Bu qədər.   
A n n a    L i n d: Hər şeydən öncə Sizə təşəkkür edirəm və bildirmək istəyirəm ki, Avropa İttifaqı bu 
münaqişənin həllində oynadığı rolu əslində Minsk qrupunu dəstəkləməkdə görür. Biz hesab edirik ki, Minsk 
qrupu bu proseslərlə məşğul olur və çox mühüm bir strukturdur. Biz Sizinlə Ermənistan prezidenti arasında 
aparılan birbaşa danışıqları böyük maraqla və ümidlə izləyir, bu danışıqlara böyük əhəmiyyət veririk. Qarşılıqlı 
güzəşt etmək üçün liderlərdən böyük cəsarət tələb olunur və münaqişənin həlli  üçün onların qarşılıqlı səy gös-
tərməsi gərəkdir.   
Biz ümidvarıq ki, yaxın bir zamanda, tezliklə bu münaqişənin həllində dönüş nöqtəsi əldə olunacaqdır və 
məsələ danışıqlar yolu ilə həll ediləcəkdir.   
Bu münaqişənin necə və hansı şərtlərlə həll olunacağı barədə heç bir fikir söyləmədən yenidən regional 
əməkdaşlıq məsələsinə qayıtmaq istəyirəm. Çünki hesab edirik ki, çox gərgin keçən danışıqlar zamanı regional 
əməkdaşlığın həyata keçirilməsi tərəflər arasında gərginliyin aradan qaldırılmasına da xidmət etmiş olar.   
Cənab Prezident, bir daha bəyan edirəm ki, biz Ermənistan prezidenti ilə Sizin aranızda olan bu danışıqları 
çox müsbət qarşılayırıq. Sizi ruhlandırır və ona çağırırıq ki, bu sülh danışıqları ilə bərabər, regional əməkdaşlıq 
məsələlərində də əlaqələrinizi genişləndirəsiniz.   
Mən istərdim ki, indi də sözü cənab Solanaya verəm.   
H e y d ə r    Ə l i y e v: O bizim köhnə dostumuzdur.   
H a v y e r   S o l a n a: Cənab Prezident, yenidən Azərbaycana qayıtmağımdan, Sizinlə görüşməyimdən, 
Sizi dinləməkdən çox məmnunam. Hesab edirəm ki, bizim belə bir tərkibdə sizin ölkənizə səfərimizin, regiona 
səfərimizin mühüm bir rəmzi mənası vardır. Bu bizim sizin ölkəniz və region üçün hansı xoş niyyətlərimizin 
olmasının göstəricisidir.   
Siz öz ölkəniz üçün çox böyük işlər görmüsünüz. Mən özüm bunun şahidiyəm. Mən əminəm ki, Siz bundan 
sonra da ölkəniz üçün böyük xidmətlər göstərəcəksiniz.      
Sizin indi münaqişə ilə, sülhün əldə olunması ilə əlaqədar söylədiklərinizi mən çox diqqətlə dinlədim. 
Ümumiyyətlə, mən bu məsələlərə həmişə diqqətlə yanaşıram. Sizin hansı miqyaslı, hansı çəkili bir siyasətçi 
olduğunuzu da mən yaxşı bilirəm. Mən hesab edirəm ki, bizlərin hamımızın bu münaqişənin həlli üçün bir 
imkanı vardır. Eyni zamanda, bildirirəm ki, Sizin indi apardığınız birbaşa danışıqlar da xüsusilə əhəmiyyətlidir.   
Mən Sizi əmin etmək istəyirəm ki, bu danışıqlar zamanı Sizə yardımçı olmaq üçün bizim imkanlarımızdan, 
bizim sərəncamımızda olan resurslardan istifadə etmək mümkün olarsa, əlimizdən gələn nə varsa, onlarla Sizə 
kömək etməyə hazırıq.   
Belə bir prosesi irəli aparmaq üçün məhz Sizin kimi liderlərə və Sizin kimi cəsarətli şəxslərə ehtiyac 
duyuruq.   
Cənab Prezident, Sizinlə mən son dövrdə çox kövrək və yaddaqalan illəri birlikdə keçirmişik, böyük 
hadisələrin şahidi olmuşuq. İcazə verin, yadınıza Sizin qonşu otaqda ikimizin təkbətək görüşü zamanı 
söylədiyim bir sözü xatırladım. Xatırlayırsınızsa, Sizinlə görüşümüz zamanı Avropanın tarixinə birlikdə nəzər 
saldıq, o tarixi birlikdə nəzərdən keçirdik. Xatırlayırsınızsa, söhbətimiz zamanı Avropada olmuş böyük 
faciələrdən, münaqişələrdən və böyük müharibələrdən, onların törətdiyi, meydana gətirdiyi əzab-əziyyətlərdən 
danışdıq və axırda  onların hamısının sülh yolu ilə həllinin tapılmasından söz açdıq. Avropa artıq 
münaqişələrdən bezib və münaqişələrə yol verməmək yolunu tutubdur. İndi Avropa artıq birləşmək yolunu 
tutubdur. Bu gün Avropanın adından onu təmsil edən bu şəxslər yəqin ki, bir neçə ildən sonra artıq birləşmiş, 
böyük, əhalisi bəlkə də Yaponiyadan dörd dəfə, ABŞ-dan bir neçə dəfə çox olan bir toplunu təmsil edəcəkdir. 
Elə bir qurumu, elə birliyi təmsil edəcəklər ki, onun hərbi qüvvələri, hərbi gücü bəlkə də dünyada ən güclü, ən 
qüdrətli olacaqdır. Mən özüm şəxsən öz atama, babama və qədim əcdadlarıma minnətdaram ki, bugünkü 
Avropada yaşamağım üçün imkan yaradıblar. Çünki bizim əcdadlarımızın dünyaya baxışları çox açıq-aşkar 
olubdur. Onlar Avropanı vahid, sülh şəraitində yaşayan, regional əməkdaşlıqda bulunan, çiçəklənməyə, 
firavanlığa birlikdə addımlayan region kimi görmək istəyiblər.   
İndi icazə verin, Sizə bu region üçün arzumu bildirim. Arzu edirəm ki, sizin regionunuzda da sülh bərqərar 
olsun, regional əməkdaşlıq inkişaf etsin, region ölkələri və xalqları firavan həyat şəraitində yaşasınlar. Özünüzü 
tənha hiss etməyin. Siz bu arzuların həyata keçməsi üçün çalışmağa hazır olan, bunu arzulayan çoxlu 
dostlarınızın əhatəsindəsiniz. İnanın ki, bu sözlər mənim ürəyimin, qəlbimin dərinliklərindən gələn sözlərdir. 
Sizi böyük işlərə ruhlandırmaq üçün deyirəm, xahiş edirəm ki, sülh, regional inteqrasiya naminə fəaliyyətinizi 
davam etdirəsiniz, genişləndirəsiniz ki, bu da son nəticədə xalqınızı layiq olduğu inkişafa, tərəqqiyə və fira-
vanlığa gətirib çıxaracaqdır. Bir daha Sizə təşəkkürlərimi bildirirəm.   
H e y d ə r    Ə l i y e v: Hörmətli cənab Solana, mənim əziz dostum! Mənim haqqımda dediyiniz xoş 
sözlərə görə sizə təşəkkür edirəm. Mən hesab edirəm və deyə bilərəm ki, sizinlə mənim aramda qarşılıqlı, çox 
yüksək səviyyəli rəğbət yaranıbdır. Həqiqətən bu illərdə biz dəfələrlə sizinlə görüşüb çox əhəmiyyətli söhbətlər 
aparmışıq.         
161 
 
Avropa haqqında dediyiniz, yəni Avropanın keçdiyi yol və bu gün qarşısında duran perspektivlər haqqında 
dedikləriniz, təbiidir ki, heyran edir, yəni biz də istəyirik ki, regionumuzda da elə olsun. Ancaq Avropa bu yolu 
asanlıqla keçməyibdir. Lakin keçib, indi buna nail olub, indi birləşir. Amma deyə bilmərəm ki, indi Avropada 
separatizm tamamilə aradan götürülübdür. O cümlədən sizin vətəninizdə. Elə burada baş verən münaqişələrin də 
əsasında separatizm durur. Əgər biz bu separatizmin qarşısını ala bilsək, hər şeyi edə bilərik.   
Əmin ola bilərsiniz, sizə və bütün qonaqlara deyirəm ki, mən həm bugünkü nəsillər, həm də gələcək nəsillər 
üçün, öz uşaqlarım, öz nəvələrim üçün və xalqımın gələcəyi üçün sülh, sülh, bir də sülh yaratmaq istəyirəm. 
Əgər sülh və təhlükəsizlik təmin olunmasa, nə demokratiya, nə iqtisadi inkişaf, nə də insanların rahatlığı ola 
bilər. Ona görə də mən ömrümün böyük bir hissəsini buna həsr etmişəm. Ömrümün qalan hissəsini də buna həsr 
edəcəyəm. Mən dünyada özüm üçün ən böyük xoşbəxtlik onu hesab edirəm ki, Azərbaycanda sülhün, əmin-
amanlığın yaranmasına nail ola bilim. Məndən nə asılıdırsa, onu edirəm.   
Mən hesab edirəm ki, bəli, kompromislər olmalıdır. Amma hər şeyin bir həddi var. Sərhəd vardır, həmin 
sərhəddən bu tərəfə keçmək olmaz. Əgər keçsən də, bu, əks-təsir bağışlayacaqdır. Ona görə də mən çalışıram və 
çalışacağam da. Mən o günü arzulayıram ki, biz sülh yaradaq, işğal olunmuş torpaqlar azad edilsin. O yerlər 
dağılıbdır və Avropa İttifaqı milyardlarla dollar gətirib bizə yardım etsin ki, orada bərpa işləri aparaq. Mənim 
gözlərim qarşısında bu perspektivlər vardır. Təkcə sülh əldə etmək yox, sülhün əldə olunması birinci şərtdir. 
Amma dağıdılmış yaşayış evlərinin, xəstəxanaların – hər şey viran olubdur – insanların yaşaması üçün bərpa 
olunması, bu, ən böyük vəzifələrdən biridir. Bunu biz özümüz edə bilməyəcəyik. Burada Avropa İttifaqının 
yardımı bizim üçün çox əhəmiyyətli olacaqdır. Bütün dünyanın beynəlxalq maliyyə mərkəzlərinin yardımı 
bizim üçün çox əhəmiyyətli olacaqdır. Mən bu günləri görürəm. Amma onun üçün sülh yaratmaq lazımdır. Bax, 
biz burada dayanmışıq. Əgər, bax, bu həddi keçə bilsək, ondan sonra sizinlə də əməkdaşlığımız yaxşı olacaqdır 
və Cənubi Qafqazda da əməkdaşlıq, sülh yaxşı təmin ediləcəkdir. Gəlin səylərimizi birləşdirək. Hər şeyi mənim 
üzərimə qoymayın.   
K r i s t o f e r   P a t t e n: Hərçənd ki, çiyinlərinizi verdiyiniz bu qədər ağır yükün altına öz çiyinlərimizi 
verə bilməsək də, Sizi bu işdə əvəz edə bilməsək də, hesab edirəm ki, Avropa İttifaqının da bu məsələdə 
müəyyən rolu ola bilər, bu işə yardımçı ola bilər. Hesab edirəm ki, sülh əldə edildikdən sonra biz onun 
möhkəmləndirilməsinə yardımçı ola bilərik. Hesab edirik ki, sülh əldə olunduqdan sonra kasıb, evi olmayan 
insanların, təhsil, səhiyyə xidməti sahəsində vəziyyəti pis olan xalqlara yardımçı olmaqla, o insanları bizlərə qulaq 
asmağa və sülhü möhkəmləndirməyə sövq edə biləcəyik. Baxmayaraq, həyat bizə belə öyrədibdir ki, sülh əldə edən 
şəxslər Allah tərəfindən qorunan və onlara yardım edilən şəxslər olublar. Amma bəzən biz öz fəaliyyətimizlə onlara 
heç də axıra qədər yardımçı ola bilmirik. Mən çox böyük ruh yüksəkliyinə malik bir komissaram. Amma mən 
bununla bərabər, çox həvəsli, böyük şövqə malik olan bağbanam. Məsələn, mən ömrümdə heç vaxt belə gözəl qızıl 
gülləri görməmişdim. Düşünürəm ki, qarşımızda olan bu gözəl qızıl güllər bizim Avropa İttifaqı ilə  Azərbaycan ara-
sında əməkdaşlığın bir rəmzidir.   
Bizim münasibətlərimiz çox güclüdür və istəyirik ki, bu münasibətlər daha da genişlənsin. Biz Azərbaycanla 
bir çox sahələrdə geniş əməkdaşlıq edirik. Son illər ərzində biz Azərbaycana 300 milyon avro dəyərində yardım 
göstərmişik. Hesab edirəm ki, bizim birgə fəaliyyət göstərdiyimiz, əməkdaşlıq etdiyimiz sahələrin ən 
mühümlərindən biri məhz elə həmin reabilitasiya layihələri olmuşdur.   
Sizin çox həssaslıqla vəziyyətlərini təsvir etdiyiniz, qarda, yağışın altında qalmış insanların həyat şəraitinin 
yaxşılaşdırılması üçün onlara yardım göstərilməsi məqsədi ilə biz bir sıra layihələr həyata keçiririk. Biz 
Azərbaycanda həyata keçirdiyimiz reabilitasiya layihələri ilə əlaqədar hətta bir kitabça da buraxmışıq və burada 
təhsil, kənd təsərrüfatı sahəsində, məskunlaşmış insanlara yardım göstərilməsi sahəsində gördüyümüz işlər əksini 
tapıbdır. Baş nazirin müavini də bu kitabçaya çox yaxşı bir ön söz yazıbdır. Kitabçada yaxşı şəkillər də vardır. Baş 
nazirin müavini bu nəşrə yazdığı ön sözdə Avropa İttifaqı ilə Azərbaycan arasındakı əməkdaşlığın bundan sonra da 
inkişaf edəcəyinə ümid bəslədiyini bildiribdir. Əminik ki, bu belə də olacaqdır.   
Anlayırıq ki, sülh əldə edildikdən sonra bizim tərəfimizdən reabilitasiya layihələri, bərpa işləri üçün xeyli 
miqdarda vəsait ayrılmasına, sizə yardım göstərilməsinə ehtiyac olacaqdır. Bu regionda əməkdaşlıq çərçivəsində 
çoxlu birgə layihələri də həyata keçirəcəyik.   
Bundan əvvəlki görüşümüz zamanı  TRASEKA   layihəsi nümayəndəliyi ofisinin açılışı mərasimində Siz bu 
layihə barədə çox xeyirxah sözlər söylədiniz. O sözlərlə bizi  TRASEKA   layihəsinə daha çox cəlb olunmağa, 
daha çox işlər görməyə dəvət etdiniz. İndiyə qədər Avropa İttifaqı 40 milyon avro həddində texniki yardım 
göstəribdir. Bundan əlavə, buraya Dünya Bankından, Avropa Bankından 400 milyon avro investisiya  
yönəldilibdir. Anlayırıq ki, daha çox iş görməliyik. Boru kəmərlərinin çəkilişinə 25 milyon avro məbləğində 
investisiya qoyulması barədə layihə vardır. Hesab edirik ki, bundan sonrakı fəaliyyətimiz zamanı regiondan 
çəkiləcək boru kəmərlərinə verdiyimiz diqqəti daha da artırmalıyıq, daha çox vəsait ayırmalıyıq ki, həmin boru 
kəmərləri ilə nəql ediləcək məhsullar sürətlə dünya bazarlarına çatdırılsın.   
Ümidvaram ki, bu layihələr regionun ümumi iqtisadi inkişafına yardımçı olacaqdır. Əminik ki, biz ölkənizdə 
iqtisadi və siyasi islahatların daha da genişləndirilməsi üçün sizinlə digər sahələrdə də əməkdaşlığı 
162 
 
genişləndirəcəyik. Ən çətin iş Sizin öhdənizə düşübdür. Amma ümidvaram ki, qısa bir zamandan sonra Siz 
böyük nailiyyətlər əldə edərək, bizi Sizin kimi yaxşı işləməyə, bu layihələrin müvəffəqiyyətli olması üçün 
səylərimizi artırmağa sövq edəcəksiniz.   
H e y d ə r   Ə l i y e v: Təşəkkür edirəm, cənab komissar. Əvvələn, Avropa İttifaqı tərəfindən Azərbaycana 
indiyə qədər göstərilmiş yardımlara görə təşəkkür edirəm. Bəzi rayonlarımızda aparılmış bərpa işlərinə görə sizə 
təşəkkür edirəm. Ancaq dediniz ki, çox gözəl bir kitab yazmısınız. O kitabda da hörmətli Baş nazirin müavini çox 
gözəl sözlər yazıbdır. Mən istərdim ki, o sözlər həqiqətə çevrilsin. Kitab yazmaq çətin deyildir. Amma iş görmək çox 
çətindir. Mən çox məmnunam, siz burada bəyan edirsiniz ki, gələcəkdə, əgər biz sülh yarada bilsək, bərpa işlərində 
Azərbaycana çox güclü yardım edəcəksiniz. Ancaq sülh yaratmaq lazımdır.   
Bağışlayın, belə bir məsəl var: siçanlar pişikdən xilas olmaq istəyirlər, qərara gəlirlər ki, pişiyin boynundan  
bir zınqırov assınlar ki, o gələndə səsi eşidib qaçsınlar. Siçanların hamısı bu təkliflə razı olur. Sonra ikinci 
məsələ qalxır. Soruşurlar ki, pişiyin boynuna zınqırovu kim asmalıdır? İndi belə çıxır ki, bunu ancaq mən 
etməliyəm. Hamınız söz verirsiniz, tərifləyirsiniz və sair,  amma əsas məsələni mən etməliyəm. Hörmətli 
qəzetçilər, müxalifətçilər, Azərbaycan Prezidentini hər gün tənqid edənlər – indi gördünüzmü? Mən o zınqırovu 
pişiyin boynundan asanda, pişik məni yesə nə olacaq? Dərd də bundadır. Ancaq məni yemək çətindir.   
H a v y e r   S o l a n a: Onu bilirik.    
H e y d ə r   Ə l i y e v: Amma vəziyyət bundan ibarətdir.   
Mən bir daha sizə təşəkkür edirəm. Belə başa düşdüm ki, siz deyirsiniz ki, mən sülh yaradım, siz də sonra 
gəlib mənimlə bərabər bütün bu işləri görəsiniz. Belədir?  Təsdiq edirsiniz. İndi çalışmalıyam. Amma gərək siz 
də sonra sözünüzdən qaçmayasınız. Söz verirsinizmi? Bir az yavaş danışdınız.   
K r i s t o f e r  P a t t e n:  İstəmirik ki, biz də özümüzü pişiyin boğazına zəncir asmağa məcbur olmuş 
siçanın gününə salaq.   
H e y d ə r   Ə l i y e v: Görürsünüzmü, mən o gündəyəm.   
A n n a  L i n d:  Cənab Prezident, amma Sizi əmin edirik ki, biz verdiyimiz sözlərə xilaf çıxmayacağıq, 
vədimizə sadiq olacağıq və Sizinlə keçirdiyimiz bu çox maraqlı görüşdən sonra əməkdaşlığımız daha da 
genişlənəcəkdir. Cənab Prezident, amma mən heç vaxt cəsarət etməzdim ki, Sizi siçan ilə müqayisə edim. 
Amma hər halda, ən cəsarətli addım atmaq məhz Sizin boynunuza düşəcəkdir.   
H e y d ə r   Ə l i y e v: Bilirsinizmi, mən özüm də özümü siçanla müqayisə etmək istəməzdim, ancaq 
Azərbaycan ifadəsinin bura yeri idi və ona görə də mən bunu dedim.   
Mənim dostum Solanaya bir kitab bağışlamaq istəyirəm. Bu kitab NATO-nun 50 illiyinə həsr olunubdur. 
Xatirinizdədir, orada biz görüşürdük. Bir orada yox, başqa yerlərdə də. Biz sizinlə NATO barəsində çox 
danışıqlar apardıq və çox da işlər gördük. Bu da NATO-ya aid kitabdır. İndi mən bunu sizə bağışlayıram. 
Burada öz şəkillərinizi və bizim danışıqlarımız barədə yazıları görəcəksiniz. Avropa İttifaqı ilə də bizim 
əməkdaşlığımız yaxşı getsə, sonra bir dənə də belə kitab yaradacağam. Onda sizə də kitab bağışlayacağıq. Sağ 
olun.   
     
163 
 
 
                
AZƏRBAYCAN RESPUBLĠKASI MĠLLĠ MƏCLĠSĠNĠN NÖVBƏTĠ ĠCLASINDA 
ERMƏNĠSTAN–AZƏRBAYCAN, DAĞLIQ QARABAĞ MÜNAQĠġƏSĠNĠN SÜLH  YOLU ĠLƏ 
HƏLL OLUNMASI PROSESĠNƏ AĠD MƏSƏLƏNĠN MÜZAKĠRƏSĠNDƏ NĠTQ  
 
23 fevral 2001-ci il 
 
Hörmətli Milli Məclis!  
Hörmətli deputatlar, xanımlar və cənablar!   
Mən sizi, Azərbaycanın Milli Məclisini, yeni seçilmiş Milli Məclisi səmimi-qəlbdən salamlayıram və 
qarşıdakı beş il müddətində görəcəyiniz işlərdə sizə uğurlar arzulayıram.   
Bu Milli Məclis Azərbaycan dövlət müstəqilliyini əldə edəndən sonra ikinci dəfə seçilmiş Milli Məclisdir. 
1995-ci ildə seçilmiş Milli Məclis Azərbaycanın müstəqilliyinin möhkəmlənməsi üçün, hüquqi, demokratik, 
dünyəvi dövlət quruculuğu prosesinin inkişafı üçün, sosial-iqtisadi, hüquqi-siyasi islahatların keçirilməsi üçün 
çox iş görmüşdür və görülən işlərin əsas mənası da qəbul olunmuş qanunlardır. Tam cəsarətlə deyə bilərəm ki, 
ötən beş il ərzində Azərbaycanın Milli Məclisi çox məhsuldar işləmiş, çox böyük əhəmiyyətə malik olan və 
mürəkkəb xarakter daşıyan qanunlar qəbul etmişdir. Bu qanunlar Azərbaycanda müstəqil dövlətin inkişafı, iqti-
sadi islahatların aparılması üçün, qanunun aliliyini təmin  etmək, hüquqi dövlət yaratmaq üçün çox əhəmiyyətli 
olmuşdur. Eyni zamanda Milli Məclis Azərbaycan dövlətinin xarici siyasətinin həyata keçirilməsində də 
parlamentlərarası əlaqələr vasitəsilə  başqa vasitələrlə bizim ümumi işimizə öz payını vermişdir. Ona görə biz 
dövlət müstəqilliyi əldə ediləndən sonra Azərbaycanın ilk Konstitusiyası əsasında seçilmiş Milli Məclisin, 
keçmişdə olan Milli Məclisin fəaliyyətini bu gün məmnuniyyət hissi ilə  layiqincə  qiymətləndirməliyik.  
İkinci dəfə seçilən Milli Məclis, hesab edirəm ki, öz tərkibinə görə, səviyyəsinə görə daha da keyfiyyətlidir. 
Tam əminəm ki, işinə yeni başlamış Milli Məclis keçən dövrdən də məhsuldar işləyəcək və əldə olunmuş 
təcrübədən səmərəli istifadə edəcəkdir. Beləliklə, Azərbaycanda dövlət müstəqilliyinin daha da möhkəmlənməsi 
üçün və müstəqil dövlətin qarşısında duran vəzifələrin həyata keçirilməsi üçün ali qanunvericilik orqanı kimi, öz 
üzərinə düşən vəzifələri yerinə yetirəcəkdir. Mən sizinlə ilk dəfə görüşərək, Milli Məclisə deputat seçildiyinizə 
görə sizi təbrik edirəm və yeni Milli Məclisə bir daha, bir daha uğurlar arzulayıram.   
Bugünkü müzakirəyə çıxarılan məsələ tam müzakirə xarakteri daşımır. Bu məsələ mənim təşəbbüsümlə Milli 
Məclisin müzakirəsinə çıxarılır. Sual olunur, nə üçün bu məsələ indiyə qədər Milli Məclisin müzakirəsinə 
çıxarılmırdı və indi çıxarılır?  İzah edirəm.   
Birincisi, ona görə ki, son illərdə Milli Məclisdə, xüsusən müxalifət düşərgəsində dəfələrlə təkliflər irəliyə 
sürülüb, tələblər qoyulubdur ki, Azərbaycanın həyatının, müstəqil dövlətimizin ən ağır, ən çətin və bizim inkişafımıza 
mane olan ən böyük problemin – Ermənistan–Azərbaycan münaqişəsinin həlli,  Azərbaycanın işğal edilmiş 
torpaqlarının azad olunması və yerindən-yurdundan didərgin düşmüş insanların öz torpaqlarına qaytarılması məsələsi 
Milli Məclisdə müzakirə olunsun. Hətta bəziləri belə təkliflər irəli sürüblər ki, Milli Məclisdə bunun üçün komissiya 
yaransın və komissiya məşğul olsun. Ancaq Azərbaycanın prezidenti kimi, mən bu təklifləri məqsədəuyğun hesab 
etməmişəm. Ona görə də öz üzərimə düşən vəzifəni ötən illər, təbiidir ki, tək yox, bütün hakimiyyət orqanları ilə 
birlikdə, müvafiq icra orqanları ilə və Milli Məclisin rəhbərliyi ilə birlikdə həll etməyə çalışmışam.   
Xarici İşlər naziri Vilayət Quliyev bu dövrdə olan əsas məsələlər haqqında məlumat verdi. Sizin bu məsələnin 
müzakirəsində iştirak etməyiniz üçün, yaxud daha dəqiq desək, bugünkü vəziyyəti düzgün qiymətləndirməyiniz üçün 
və sizin, təkcə sizin yox, bütün Azərbaycan ictimaiyyətinin, Azərbaycanın bütün siyasi qüvvələrinin, o cümlədən 
müxalifət qüvvələrinin hamısının səylərinin birləşdirilməsi üçün bu gün bu məsələ Milli Məclisə çıxarılmışdır. Təkcə 
Milli Məclisə yox,  biz belə qərar qəbul etmişik ki, iclasın gedişi indi tamamilə yazılır və televiziya vasitəsilə 
veriləcəkdir ki, Azərbaycanın ictimaiyyəti, vətəndaşları bu məsələni dərindən bilsinlər.   
Məqsədim ondan ibarətdir ki, siz də bilin və Azərbaycan ictimaiyyəti də  bilsin – indiyə qədər məsələnin həll 
olunması üçün nə işlər görülübdür, nə əldə etmək mümkün olubdur və ən əsas nə etmək lazımdır. Bu münaqişənin 
tarixi böyükdür. 1988-ci ildə ermənilər ilk dəfə, yəni Ermənistan və Dağlıq Qarabağda olan ermənilər Dağlıq 
Qarabağın Azərbaycandan ayrılması və Ermənistana birləşməsi haqqında çox ciddi, sərt hərəkətə başlamışdılar və 
demək olar ki, bu hərəkəti uğurla həyata keçirmişlər.  
«Miatsum» sözü indi yaddan çıxıbdır. Erməni sözüdür. Ancaq o vaxt hər bir ermənistanlı erməninin, Dağlıq 
Qarabağda yaşayan hər bir erməninin, yaxud dünyada yaşayan erməninin dilində gündə bir neçə dəfə təkrar 
olunan sözdür.   
Mən xeyli müddət bu məsələlərlə tanış olduğuma görə və bilavasitə Azərbaycanda rəhbər olduğum dövrdə 
Dağlıq Qarabağ Muxtar Vilayətinin problemləri ilə yaxından məşğul olduğuma görə, ümumiyyətlə, bu 
problemin tarixini də yaxşı bilirəm və çətinliyini də bilirəm. Ermənilərin bu torpaq iddiası yeni bir şey deyildir. 
164 
 
Bilirsiniz ki, keçmişdə Azərbaycan da, Ermənistan da, ümumiyyətlə, Qafqaz da Rusiyanın tərkibində olanda heç 
bir respublika yox idi və respublikalar arasında heç bir sərhədlər yox idi.      
Çar Rusiyası 1804–1813-cü illər və 1826–1828-ci illər müharibələrindən sonra Şimali Azərbaycana hakim 
olduğu zamandan tədricən, ilbəil burada öz hakimiyyətini möhkəmləndirib və nəhayət, öz üsul-idarəsini tətbiq 
edibdir. Yəni uzun illər Romanovlar nəsli tərəfindən tətbiq olunan üsul-idarəni tətbiq edibdir və artıq o vaxt 
Rusiyanın bu hissəsi də quberniyalara, qəzalara bölünübdür. Quberniyaları, qəzaları, bütün hakimiyyət 
orqanlarını da çar hökumətinin nümayəndələri idarə ediblər. Yəni sərhəd olmayıbdır. Kim harada yaşayırdısa, 
orada da yaşayıbdır.   
Ancaq eyni zamanda bizim tariximiz vardır. Bilirik ki, Azərbaycan hansı ərazidə olubdur. Bunu yaxşı bilirik. 
Hamımız bilirik və bunu, tariximizi yada salaraq ürək ağrısı ilə deyirik ki, Azərbaycanın ərazisi indikindən xeyli 
böyük, geniş olubdur. Ancaq tarixin müəyyən mərhələlərində bu ərazinin bir hissəsi ermənilərə keçibdir – bir 
dəfə, iki dəfə, üç dəfə.   
1918-ci ildə Azərbaycanda ilk dəfə xalq Cümhuriyyəti yaranıbdır. Elə xalq Cümhuriyyəti yarananda da 
Dağlıq Qarabağ Vilayətində müharibə gedirdi. Sonra isə xalq Cümhuriyyəti tezliklə süqut etdi və Azərbaycan 
Sovet Sosialist Respublikası yarandı. 1922-ci ildə isə SSRİ yarandı. Azərbaycan da SSRİ-nin təşkilatçılarından 
biri idi. O vaxt sərhədlər müəyyən olunurdu. Bu gün keçmişi xatırlayaraq, biz tam həqiqətlə deyə bilərik ki, 
Azərbaycana o illərdə də qəsd olunubdur, Azərbaycan torpaqlarının bir hissəsi Ermənistana verilibdir, sərhədlər 
düz bölünməyibdir. 1923-cü ildə Dağlıq Qarabağ Muxtar Vilayəti yaranıbdır. Onun da tarixi məlumdur. 
Ermənilər hesab edirlər ki, burada o vaxt ermənilərə qarşı ədalətsizlik olubdur. Amma biz isə hesab etmişik və 
bu gün də hesab edirik ki, Azərbaycana qarşı qəsd olunubdur. Çünki əhalisinin bir hissəsi erməni millətinə 
mənsub olduğuna görə Dağlıq Qarabağda Muxtar vilayət yaranması – demək, Azərbaycanın daxilində hansı bir 
əraziyə muxtariyyət vermək və muxtariyyət prinsipləri əsasında ona hüquqlar verməkdən ibarətdir.             
Ondan sonra Ermənistan və deyə bilərəm ki, daha çox Ermənistanın millətçi dairələri, ziyalıları, hamısı yox, 
amma  qatı millətçi ziyalıları, daşnak partiyası – hansı ki, bilirsiniz, keçən əsrin sonunda meydana çıxıbdır, 
müxtəlif ölkələrdə fəaliyyət göstərib və bu gün də göstərir – bütün bu qüvvələr vaxtaşırı, SSRİ dövlətinin 
mövcud olduğu bir halda, Dağlıq Qarabağın Azərbaycandan ayrılıb Ermənistana verilməsi məsələsini 
qaldırıblar.   
Mən dedim ki, bu işləri keçmiş fəaliyyətimə görə yaxşı bilirəm. Bu məsələni 50-ci, 60-cı illərdə də qaldırıblar. 
Mənim o vaxt işlədiyim sahə elə idi ki, bunları yaxşı bilirəm. Nəhayət, 1969-cu ildən Azərbaycana rəhbərlik 
etmişəm. O zaman da bu məsələlər qaldırılıbdır. 1977-ci ildə SSRİ-nin Konstitusiyası qəbul olunarkən Konstitusiyanı 
hazırlamaq üçün komissiya təşkil edilmişdi. Komissiyaya o vaxtkı Kommunist Partiyasının Baş katibi Brejnev 
rəhbərlik edirdi və respublikaların nümayəndələri də, o cümlədən mən də bu komissiyanın üzvü idim. Komissiya 
layihə hazırladığı dövrdə, təxminən bir il müddətində həddindən artıq təkliflər gəlmişdi ki, Dağlıq Qarabağ ayrılıb 
Ermənistana verilməlidir. Hətta bir-iki dəfə bu məsələnin komissiyada baxılmasına cəhd olmuşdu.      
Məni düzgün başa düşün, olan şeyi deyirəm. Mən o vaxt bunların qarşısını aldım. Amma qarşısını almaq da 
çətin idi. Amma aldım. İradəmlə və Azərbaycan xalqının milli mənafelərini canımla, qanımla müdafiə edərək 
qarşısını aldım. Amma eyni zamanda Dağlıq Qarabağda vəziyyəti həmişə qızışdırırdılar. Ona görə də mən 
Azərbaycana rəhbərlik etdiyim zaman – bunu açıq demək lazımdır – biz Dağlıq Qarabağa daha çox iqtisadi 
cəhətdən şərait yaradırdıq, onların iqtisadiyyatının inkişaf etməsinə üstünlük verirdik. Çünki daim məsələ 
qalxırdı ki, guya Dağlıq Qarabağı Azərbaycanda sıxışdırırlar və ermənilər Dağlıq Qarabağda inkişaf edə bilmir. 
Azərbaycanın bütövlüyünü saxlamaq, bütün ərazisini qorumaq üçün biz o vaxtlar, yenə də deyirəm,  Dağlıq 
Qarabağa daha da çox diqqət yetirirdik. Doğrudur, sonra bəzi diletant adamlar məni günahlandırırdılar ki, bunu  
nə üçün edirdim. Mən bu gün də deyirəm, edirdim. Edirdim ona görə ki, birincisi, Dağlıq Qarabağı 
azərbaycanlılarla da məskunlaşdırmaq lazım idi, ikincisi, Dağlıq Qarabağa, ermənilərə imkan verməyək ki, bu 
məsələni qaldırsınlar.  
Sonra məsələ tərsinə oldu. Bu münaqişə başlanandan sonra  mətbuatda, SSRİ mətbuatında məni yenə də 
günahlandırdılar ki, Azərbaycana rəhbərlik etdiyim zaman guya erməniləri sıxışdırmışam, oradakı demoqrafik 
vəziyyəti dəyişdirmişəm, ermənilərin oradan çıxması üçün müəyyən tədbirlər  görmüşəm və ermənilər Dağlıq 
Qarabağda azalıblar. Azərbaycanın başqa yerlərində azaldıqları kimi, Dağlıq Qarabağda da azalıblar. Bunu 
ermənilər deyirdilər və hətta o vaxtlar bu məsələlər SSRİ Ali Sovetinin sessiyasında müzakirə olunanda onların 
nümayəndələri, hətta Ermənistan Elmlər Akademiyasının prezidenti Ambarsumyan –  biz vaxtilə onu 
Azərbaycan Elmlər Akademiyasının fəxri üzvü seçmişdik, o cümlədən dostluğu möhkəmləndirmək üçün 
Gürcüstan Elmlər Akademiyasının üzvü seçilmişdi – mənim adımı çəkirdi. O söz indiyə qədər yadımdadır ki, 
Heydər Əliyev Dağlıq Qarabağı, Azərbaycanı ardıcıl surətdə ermənilərdən təmizləmişdir. Mən buna təəccüb 
etmirdim, amma ona təəccüb edirdim ki, o vaxt Azərbaycanda  çoxları yenə də Əliyevi günahlandırır və həmin 
o sözlərlə razılaşırdılar: bəli, Heydər Əliyev Dağlıq Qarabağa pis münasibət göstərir. Ona görə də indi ermənilər 
Dağlıq Qarabağı Ermənistana bağlamaq istəyirlər.   
165 
 
Mənim bunları sizə çatdırmaqda məqsədim ondan ibarətdir ki, bilin, yəni bu, yeni problem deyildir.  
Ermənistan tərəfi bunun üzərində işləyirdi. O fakt da nəzərdən qaçmamalıdır ki, mən Moskvada bütün işlərdən 
kənarlaşdırılandan 25 gün sonra bu proses sürətlə başladı. Ondan bir ay sonra Dağlıq Qarabağda olan 
ermənilərin hamısı ayağa qalxdılar və qərar qəbul etdilər ki, Dağlıq Qarabağ ermənistana birləşdirilsin. Ondan 
sonra bu faciələr başladı, bunun nəticəsi də göz qabağındadır. 
Mən bu gün hesab edirəm ki, günahkar axtarmaq üçün, kim günahkardı, kim günahkar deyil, torpaqlar nəyə 
görə işğal olunubdur – biz buraya ondan ötrü toplaşmamışıq. Mən rica edərdim ki, bu məsələlər kənarda qalsın. 
Ancaq bir məsələyə fikrimi demək istəyirəm.  
Nə üçün belə oldu? Ona görə yox ki, Azərbaycan xalqı ermənilərdən gücsüzdür. Yox. Bizim çoxəsrlik tariximiz 
Azərbaycan xalqının nəyə qadir olduğunu nümayiş etdirir. Birincisi, ona görə ki, ermənilər, Ermənistan bu məsələyə 
uzun müddət hazırlıq görmüşdür. Amma Azərbaycanda bu məsələ unudulmuşdu. Həmin o illər unudulmuşdu. 
İkincisi, bu münaqişə başlayan zaman, yəni Ermənistanın torpaq iddiası meydana çıxandan sonra ermənilər hamısı – 
həm Ermənistanda, həm də dünyanın hər yerində yaşayan ermənilər bütün daxili ziddiyyətləri, münasibətləri 
unutdular, hamısı birləşdilər. Hamısı «miatsum» ideyası ətrafında birləşdi və gücünü bir yerə yığıb bizi bugünkü 
günə  gətirdilər. Onlardan fərqli olaraq, Azərbaycanda bu hadisə başlayan zaman xalqımız birləşə bilmədi, xalqa 
rəhbərlik edən adamlar səbatsızlıq etdi və bir-iki ildən sonra artıq Dağlıq Qarabağ məsələsi unuduldu, Azərbaycanda 
daxili çəkişmələr, vuruşmalar, hakimiyyət mübarizəsi başladı. Ona görə də belə bir vəziyyətdə ermənilər asanlıqla 
Azərbaycan torpaqlarını işğal etdilər.  
Yenə də deyirəm və xahiş edirəm ki, bu gün müzakirə zamanı biz bu məsələlərə toxunmayaq. Bu, sonranın 
işidir – əgər lazımdırsa. Mənim bu gün buraya gəlməyimin məqsədi və Milli Məclisə müraciətimin, 
təşəbbüsümün məqsədi ondan ibarətdir ki, yaranmış vəziyyəti Milli Məclis də, ictimaiyyət də, xalq da bilsin. 
Amma təkcə ona görə yox ki, bilsin. Gəlin hamımız bir yerdə belə bir ağır vəziyyətdə düşünək. Nəinki düşünək, 
bir yerdə əməkdaşlıq edək ki, biz bu vəziyyətdən necə çıxa bilərik. Rica edirəm ki, burada çıxış edən adamlar nə 
tarixə toxunsunlar, nə kimisə günahlandırsınlar, günahlı-günahsız olub-olmamasını desinlər. Bunların hamısı bu 
gün lazım deyil. Bunların heç biri lazım deyildir. Bu gün bizə o lazımdır ki, qarşımızda duran vəzifəni necə 
yerinə yetirək.   
Biz indiyə qədər nə etmişik? Bunu Xarici İşlər naziri dedi. Mən də bir neçə kəlmə deyəcəyəm. Ancaq indiki 
vəziyyətdə nə etməliyik? Çünki Azərbaycanın torpaqlarının 20 faizi işğal olunubdur – əvvəlcə Dağlıq Qarabağ, 
ondan sonra Dağlıq Qarabağın ətrafında olan yeddi rayon. İşğal olunmuş torpaqlardan –  Ermənistandan 
çıxarılanları da hesab etsək – bizim bir milyon qaçqınımız vardır. Xüsusən, işğal olunmuş torpaqlardan çıxarılan 
insanlar bir-iki il yox, yeddi-səkkiz ildir çadırlarda ağır vəziyyətdə yaşayırlar.      
1994-cü ildə biz atəşi dayandırmışıq. Bəziləri bu barədə də müxtəlif fikirlər söyləyirlər. Mən bu gün bir də 
bəyan edirəm ki, 1994-cü ilin may ayında atəşin dayandırılması çox vacib tədbir idi və biz buna tam şüurlu 
olaraq getdik. Ötən dövr də bunu göstərir ki, – baxmayaraq, məsələ həll olunmayıbdır – bu tədbir həyata 
keçirilməli idi. İndi, təəssüflər olsun ki, çoxları müharibəni yaddan çıxarıblar, rahat yaşayırlar, sakitdirlər. 
Təəssüflər olsun ki, müharibə vaxtı necə idi, bunu unudublar. İnsanlar sakit yaşayırlar, iqtisadiyyatımız inkişaf 
edir, xarici investisiyalar gəlir, dövlət quruculuğu prosesi gedir, müstəqilliyimiz möhkəmlənir, Azərbaycan 
cəsarətli xarici siyasət  aparır. Bunların hamısının müharibə şəraitində həyata keçirilməsi mümkün deyildi.  
Biz atəşi dayandıranda ona ümid bəsləyirdik ki, atəşkəs dövründə məsələnin sülh yolu ilə həll edilməsinə 
nail olacağıq. Ancaq bəlkə çoxları bilmir. Biz həmin o günlər bir xatadan qurtardıq. Onda bu məsələdə əsasən 
Rusiya vasitəçilik edirdi. Baxmayaraq ki, Minsk qrupu da var idi. Amma Rusiya təşəbbüsü öz əlinə keçirmişdi. 
Atəşkəsin dayandırılması haqqında saziş imzalandı və dərhal Rusiyanın Müdafiə naziri xahiş etdi ki, qoy 
Ermənistanın və Azərbaycanın müdafiə nazirləri Moskvaya gəlsinlər, oturaq, məsləhətləşək ki, torpaqları bundan 
sonra necə azad edək. Buna inandıq. Müdafiə nazirimizi oraya göndərdik. O vaxt Məmmədov familiyalı bir Müdafiə 
nazirimiz var idi. Təəssüf ki, o vaxtlar müdafiə nazirlərinin bir neçəsi  layiqli insanlar olmayıblar. Ancaq sabahı gün 
nə baş verdi? Onda Minsk qrupunun həmsədri yox idi, sədr idi. İsveçdən Yan Eliasson sədr idi. O, Ermənistanda 
olmuşdu, sonra buraya gəlmişdi. O da atəşkəsin yaranmasında iştirak edirdi. Mən onunla danışıq aparırdım. Birdən 
mənə xəbər  verdilər ki, Moskvadan televiziya göstərir ki, Qraçov böyük iclas keçirir və orada tədbirlər görür ki, 
Azərbaycanda nə etmək lazımdır. Mən dərhal narahat oldum. Moskvada Müdafiə nazirimizi axtardım. Nə meydana 
çıxdı? Meydana çıxdı ki, buradan Rəsul Quliyevin razılığı ilə, Moskvada da bizim səfirin iştirakı ilə orada belə bir 
danışıq gedir ki, atəşkəsi təmin etmək üçün Rusiya öz ayırıcı qoşunlarını bölgəyə göndərsin. Həsən Həsənov 
buradadırmı?  
H ə s ə n  H ə s ə n o v (keçmiş Xarici İşlər naziri): Bəli, cənab Prezident.  
H e y d ə r  Ə l i y e v: Yadındadırmı?  
H ə s ə n    H ə s ə n o v: Bəli, çox yaxşı yadımdadır.  
H e y d ə r  Ə l i y e v: Gecə səhərə qədər neçə saat...  
H ə s ə n   H ə s ə n o v: Onu səhər saat 7-də tapdıq.   
H e y d ə r  Ə l i y e v: Mən onu saat 7-də məcbur etdim ki, təcili təyyarəyə min, buraya gəl. Yadındadır?  
166 
 
H ə s ə n   H ə s ə n o v: O bir müddət gizləndi. Hətta iki saat onu tapa bilmədik, gec gəldi.  
H e y d ə r   Ə l i y e v: Bəli. Gizləndi, bizə xəyanət etdi. Bununla qurtarmadı. 
Ondan üç gün sonra Rusiyanın Müdafiə Nazirliyinin böyük tərkibdə generalları Azərbaycana planlarla 
gəldilər ki, harada nəyi yerləşdirəcəyik və sizə kömək edəcəyik ki, Ermənistan qoşun hissələri buradan çıxsınlar. 
Mən onları dinlədim, dedim təşəbbüsünüzə görə sağ olun. Amma bizim buna ehtiyacımız yoxdur. Çox cəhd 
etdilər, bəlkə biz gedək, yenə baxın. Dedim, yox. Xahiş edirəm ki, siz buradan dönüb öz yerinizə gedəsiniz. Biz 
o vaxt belə bir təhlükədən çıxdıq.   
Amma müsbət cəhəti də qeyd etmək lazımdır ki, biz heç bir ayırıcı qüvvə olmadan Ermənistanla Azərbaycan 
arasında 6 ildən çoxdur ki, atəşkəsi saxlaya bilmişik. Bu da təkcə bizim xidmətimiz deyil, yəqin ki, Ermənistan 
tərəfinin də bu barədə, atəşkəsin saxlanmasına olan müsbət münasibətini etiraf etməliyik. Yenə də deyirəm, 
ondan sonrakı danışıqlar bizə istənilən nəticəni verməyibdir. Ancaq mən daha geniş məlumatınız olması üçün 
bir neçə kəlmə sülh danışıqları prosesi haqqında demək istəyirəm.   
1992-ci ildə ATƏT-in Minsk qrupu yaranıbdır və Birləşmiş Millətlər Təşkilatı bu məsələni ATƏT-in 
himayəsinə veribdir. ATƏT də Minsk qrupu və Minsk konfransı yaradıbdır. Minsk qrupuna 12 dövlət daxildir. 
Ancaq Minsk qrupunun sədrləri olubdur. Məsələn, mən 1993-cü ildə burada işə başlayanda İtaliya, İtaliyanın 
Xarici İşlər nazirinin müavini Rafaelli sədrlik edirdi. Ondan sonra – 1994-cü ildə İsveç, İsveçin Xarici İşlər 
naziri Yan Eliasson sədrlik edirdi. 1994-cü ildən sonra biz vəziyyəti dəyişdirdik. Ancaq bu zaman, paralel 
olaraq, elə müharibə gedən zaman bu məsələnin həll olunması üçün Rusiya Xarici İşlər nazirinin nümayəndəsi, 
məlum şəxs Kazimirov bu işlə məşğul oldu. Ayda bir dəfə bölgəyə gəlirdi. Bizim nümayəndələrimizi Moskvaya 
dəvət edirdi. O vaxt Tofiq Zülfüqarov Xarici İşlər nazirinin müavini idi və bu məsələlər üzrə ekspert idi. O 
gedib orada danışıqlarda iştirak edirdi. Dağlıq Qarabağdan da oranın «Xarici İşlər naziri» Qukasyanı gətirirdilər. 
Biz də buradan Dağlıq Qarabağın Azərbaycan icmasının başçısı Bəhmənovu göndərirdik. İş belə paralel gedirdi.  
Amma mən gördüyüm dövrdə Minsk qrupuna sədrlik edən İtaliya, sonra İsveç idi. Nəhayət, 1994-cü ildə 
ATƏT-in Budapeşt sammitində biz vəziyyəti dəyişdirdik. Yəni bir az qanuna saldıq.   
Mən açıq deyim, orada da Amerika Birləşmiş Ştatları ilə Rusiya arasında müəyyən bir başqa məsələ barədə 
danışıq oldu. Həsənov onu da bilir. Ola bilər, bunu Əzimov da bilir. O da orada idi. Tofiq Zülfüqarov da bilir. 
Orada Kristofer Rusiyanın Xarici İşlər naziri ilə görüşdü və öz məsələlərini həll etmək üçün razılıq verdilər ki, 
Minsk qrupunun həmsədri Rusiya və Finlandiya olsun. Sonra biz 1996-cı ilin dekabr ayına qədər bu dövrü 
yaşadıq.      
1996-cı ilin dekabrında Lissabon sammitində müəyyən irəliləyiş əmələ gəldi. O vaxta qədər heç bir şey 
etmək mümkün deyildi. Amma 1994-cü ilin dekabrında Budapeştdə biz, birincisi, Minsk qrupunun sədrlik 
məsələsini müəyyənləşdirdik, ikincisi də, orada ilk dəfə qərar qəbul olundu ki, ATƏT-in sülhməramlı qüvvələri 
yaransın və saziş əldə olunarsa, buraya, bizim bölgəyə hansısa bir ölkənin yox, ATƏT-in sülhməramlı qüvvələri 
daxil olsun. Biz nəzərdə tuturduq ki, sülhməramlı qüvvələr bu bölgədə marağı olmayan ayrı-ayrı ölkələrin 
nümayəndələrindən ibarət olacaqdır. Bu da çox əhəmiyyətli bir qərar idi. Biz buna nail ola bildik.  
Lissabon sammitində biz, demək olar ki, ciddi irəliləyişə nail olduq. Yəni nəyə – məlumdur. İlk dəfə yazıldı 
ki, Azərbaycanın və Ermənistanın ərazi bütövlüyü tanınsın, Dağlıq Qarabağa Azərbaycanın tərkibində yüksək 
dərəcəli özünüidarəetmə statusu verilsin və Dağlıq Qarabağın əhalisinin – həm erməni, həm də azərbaycanlı 
əhalisinin təhlükəsizliyi təmin edilsin.   
Artıq burada məruzədə də deyildi. Mən sizə hər şeyi açıq deməliyəm. Bu bizim üçün o qədər də məqbul bir 
şey deyil, amma biz bir az irəliləmək istəyirdik. Ona görə də biz bunu irəliyə doğru böyük bir addım hesab 
etdik. Bu layihə Finlandiyada hazırlanmışdı, sonra da Vyanada hazırlanmışdı və Lissabona gətirilmişdi. 
Lissabonda Ermənistan bu layihənin tamamilə əleyhinə çıxdı. Biz orada nə qədər çalışdıq – dəfələrlə demişik. 
Ermənistan əleyhinə çıxdı. Orada da qayda belədir ki, konsensus olmalıdır. Konsensus alınmadı.   
Mən bunu demişəm, bilirsiniz. Məcbur oldum, ola bilər, diplomatiya tarixində nadir bir haldır ki, mən belə 
bir addım atdım. Mən bütün Lissabon sammitinin qərarına razılıq vermədim. Beləliklə, əgər bir ölkə qərara 
razılıq vermirsə, Lissabon sammiti qərar qəbul edə bilməzdi. Bunu nə üçün etdim? Çünki heç olmasa, zirvə 
görüşünün iştirakçı dövlətlərini məcbur edim ki, Azərbaycana qarşı bir münasibət göstərsinlər. Ondan sonra 
məlum bəyanat qəbul olundu. Ermənistan ona yenə də səs vermədi, 53 dövlət səs verdi.  
Sonrakı dövr nədən ibarətdir? Lissabon sammitindən sonra biz hesab etdik ki, Minsk qrupunun həmsədrləri 
daha da güclənsinlər. Finlandiya həmsədrlikdən çıxdı, Rusiya qaldı. Amerika Birləşmiş Ştatları öz xidmətini 
təklif etdi və biz də bunu istədik. Biz Amerika Birləşmiş Ştatlarını təklif etdik. Ermənistan da, Rusiya da 
bununla razı olmadı. Onlar Fransanı qəbul etdilər. Biz onunla razı olmadıq. Nəhayət, dövlətlər bir-biri ilə 
razılığa gələ bilmədiklərinə görə, həmsədrlər iki yox, üç oldu. Rusiya,  Amerika Birləşmiş Ştatları və Fransa. 
Siz bilməlisiniz, buna qədər bizə Minsk qrupu tərəfindən hansısa yazılı bir konkret təklif verilməmişdir.   
Yenə də deyirəm, bir tərəfdən, Rusiyanın nümayəndəsi Kazimirov çox fəal işləyirdi. İki-üç aydan bir bizim 
nümayəndələr Ermənistan nümayəndələri ilə, hətta Dağlıq Qarabağın nümayəndələri ilə Moskvada, yaxud başqa 
167 
 
yerdə görüşürdülər. Heç bir nəticə çıxmırdı. Minsk qrupuna artıq üç böyük dövlət həmsədrlik edirdi və biz tələb 
etdik ki, siz konkret təkliflərinizi verin.  
Vilayət Quliyev bu təkliflər haqqında burada dedi. Birinci təklif, «paket həll» təklifi 1997-ci ilin iyun ayında 
verildi. İndi deyərsiniz, kimsə deyər ki, siz onu niyə qəbul etdiniz? Biz onu qəbul etdik ki, görək irəliyə gedə 
bilirik, yoxsa yox. Hətta xatirimdədir, mən avqustun 1-də Vaşinqtonda, Ağ evdə Klintonla görüşərkən o bunu 
çox yüksək qiymətləndirdi. Hətta məndən xahiş etdi, siz öz çıxışınızda deyin ki, – çünki o da çıxış etdi, nitq 
söylədi, mən də – bunu qəbul edirsiniz. Dedim. Ermənistan bunu qəbul etmədi. 
Ondan sonra ikinci təklif, «mərhələli həll» təklifi verildi. Biz onu yenə qəbul etdik. Ona görə yox ki, o bizim 
üçün əlverişli idi. Düzdür, o, əvvəlkindən bir az əlverişli idi. Bu barədə Vilayət Quliyev dedi. Amma biz 
istəyirdik ki, bir balaca hərəkət olsun. Ermənistan bunu da qəbul etmədi. Sonrakı proseslər haqqında Vilayət 
Quliyev danışdı. 
Nəhayət, Ermənistanda Ter-Petrosyan ikinci təklifi qəbul etdi. Biz Strasburqda birgə bəyanat verdik ki, 
bunun əsasında işləyək. Ermənistanda Ter-Petrosyana qarşı müxalifət meydana çıxdı. Beləliklə, 1998-ci ilin 
fevral ayında Ter-Petrosyan istefa verdi və ondan bir az sonra Köçəryan prezident seçildi. 1998-ci ildə heç bir 
şey yox idi, Minsk qrupu heç bir şey vermirdi. Bəs niyə vermirsiniz? Deyirlər ki, biz gözləyirik, Ermənistanda 
yeni prezident seçilir, hökumət yaranır, filan olur, beşməkan olur.  Gözlədik, gözlədik, axırda, 1998-ci ilin so-
nunda bizə gətirib «ümumi dövlət» təklifini verdilər. Azərbaycanda belə bir söz var ki, bu, qaradan da qaradır. 
Əvvəlki təkliflərlə müqayisədə, bu, Azərbaycanın qat-qat zərərinə idi. 
Həmin danışıqlarda iştirak edənlər xatırlaya bilərlər. Mən eşidən kimi, dedim ki, biz bunu heç  müzakirə 
etmək istəmirik. Çox çalışdılar ki, mənə izah etsinlər. Dedim, mən bunu müzakirə etmək istəmirəm. Siz bizi 
gətirib elə vəziyyətə qoyursunuz ki, Azərbaycanın ərazisində iki dövlət olur – Azərbaycan, bir də Dağlıq 
Qarabağ və Azərbaycanın Dağlıq Qarabağa heç bir hüququ yoxdur. Bunun da üstünə örtük örtürsünüz ki, 
beləliklə, Azərbaycanın ərazi bütövlüyü saxlanılır. Dedim, siz nə düşünürsünüz, biz o qədər dəli olmuşuq ki, bu-
nun nə demək olduğunu anlamırıq? Biz bundan imtina etdik. Ancaq Ermənistan bunu qəbul etdi və indiyə qədər 
də Ermənistan hər yerdə çıxış edərkən bəyan edir ki, əgər Azərbaycan 1998-ci ilin sonunda «ümumi dövlət» 
formulasını qəbul etsəydi, indi sülh yaranmışdı, münaqişə qurtarmışdı. Əlbəttə, onların xeyrinə. Vəziyyət 
belədir. 
Siz bilməlisiniz, bu gün müzakirəni apararaq mən sizə bildirirəm ki, bu üç təklifin üçü də tarixdə qalıbdır. 
Onlar artıq geriyə qayıda bilməzlər. Hesab edirəm ki, son təklif Azərbaycana qarşı edilən böyük bir təxribat idi 
və biz onu tamamilə rədd etdik. Ondan sonra Minsk qrupu heç bir təklif verməyibdir. 
Mən dünən də, bu gün də eşitdim ki, bu məsələləri, təklifləri mətbuata verəndə cürbəcür danışıqlar olubdur. Hətta 
bizim ölkədə olan müxalifət partiyaları, nə bilim, təşkilatlar və s. yığışıb hay-küy salıblar ki, Heydər Əliyev «ümumi 
dövlət» formulasını qəbul etmək istəyir, nə bilim, parlamentdə bunu qəbul etdirmək istəyir, filan etmək istəyir. 
Bilirsiniz, dəhşət bundadır, bizim xalqımızın, millətimizin dərdi bundadır. 
Ay bizim vətəndaşlarımız, əsassız siyasi ambisiya ilə yaşayan insanlar, buraya dəvət olunmusunuz. Gəlin, 
dinləyin. Əgər Heydər Əliyev bu məsələdə Azərbaycanın mənafeyini müdafiə etməyibsə, durun, onun başını 
yarın. 
Ancaq uydururlar, hay-küy qaldırırlar. Dünən axşam ANS televiziyası xəbər verir ki, 50 siyasi partiya 
aksiyalar keçirmək üçün qərar qəbul edibdir. Bilirsiniz, mən ANS televiziyasına məsləhət görərdim ki, daha çox 
ədalət prinsipləri əsasında yaşasınlar, sensasiya əsasında yox. Əslində, Azərbaycanda heç 40 partiya yoxdur. 
Özlərini partiya adlandıranlar partiya deyillər, elə onları da götürsək, yenə də 50 partiya yoxdur. Qeydiyyatdan 
keçmiş partiyaların hamısı məlumdur və onlar buraya dəvət olunublar. Amma Murtuz müəllim dedi ki, bəziləri 
gəlməyiblər. Bəs niyə gəlmirsiniz? Bir tərəfdən, müzakirə istəyirsiniz, istəyirsiniz ki, biz fikirlərimizi açaq, hər 
şeyi biləsiniz. Digər tərəfdən isə, heç bir şey bilmədən, özünüz yalandan uyduraraq, hay-küy salırsınz. Biri 
deyir, aksiya keçirmək lazımdır, biri deyir, xalqı qaldırmaq lazımdır. Bilsinlər, heç kəs bunu edə bilməz. 
Azərbaycanın Konstitusiyası var, qanunları var. O zamanlar keçdi. Azərbaycan dövləti qüdrətli dövlətdir. 
Konstitusiya çərçivəsində, danışıqlar, demokratiya, siyasi plüralizm, qanunun aliliyi çərçivəsində hər adam 
fəaliyyət göstərə bilər. Amma kim bunlardan kənar fəaliyyət göstərmək istəyirsə, o, cavabını alacaqdır. 
Azərbaycanın prezidenti kimi, mən bəyan edirəm ki, keçmiş dövrlərdə olan hallar daha təkrar oluna bilməz. 
1993-cü ildə burada vətəndaş müharibəsini yaradan adamlar, Azərbaycanı parçalayanlar, həmin adamları 
dəstəkləyənlər – mən indi bunu genişləndirmək istəmirəm – indi guya Azərbaycan haqqında düşünürlər və 
bizdən çox düşünürlər? Ona görə bir də bəyan edirəm ki, dərc olunan təkliflərdən heç biri qəbul olunmayıbdır 
və qəbul edilməyəcəkdir. 
Bu gün səhər mənə dedilər, Ermənistanda çox narazılıq bildiriblər ki, Azərbaycan məxfiliyi pozubdur və 
təklifləri dərc edibdir. Bu məlumatı dünən də vermişdilər. Onlar hətta Minsk qrupuna da müraciət ediblər. Mənə 
səhər dedilər ki, guya onlar da bu son – «ümumi dövlət» formulası olan təklifi dərc ediblər. 
Birincisi, heç kəsə  söz verməmişdik ki, biz bunları gizli saxlayacağıq. Bəli, mən hesab edirdim və bu gün də 
hesab edirəm ki, danışıq prosesi gizli saxlanılmalıdır.  Nəticə əldə olunandan sonra məlumat verilməlidir. Mən  
168 
 
bunu sizə bu gün də deyirəm. Bütün ictimaiyyətə, xalqa deyirəm. Əgər biz bir nəticə əldə etsək, bir qərara, bir 
fikrə gəlsək, bunu heç kəs, o cümlədən prezident Heydər Əliyev gizlədə bilməz. 
Şübhəsiz ki, bunu birinci növbədə Milli Məclis müzakirə etməlidir. Ondan sonra xalqın müzakirəsinə 
verilməlidir. Əgər xalq, Milli Məclis bunu qəbul etməsə, Azərbaycanın Prezidenti Heydər Əliyev təkbaşına 
məsələni həll edə bilər? Birincisi, onu bilin, bu gün də, sabah da Heydər Əliyev Azərbaycan  xalqının 
mənafeyinə zidd olan heç bir  şeyi qəbul etməz. İkincisi, əgər hansısa kompromislər nəticəsidə bir fikir meydana 
gəlsə ki, bəli,  bunu etmək olar, bu heç vaxt gizli olmayacaqdır. Danışıqlar prosesi gizli gedir, gizli də gedə-
cəkdir. Çünki bu danışıqlar prosesinin gedişini biz bazara çıxarsaq, ictimaiyyət arasına çıxarsaq, heç bir şey 
olmayacaqdır. 
Ancaq bu gün mənim məqsədim nədən ibarətdir? Bu gün məqsədim ondan ibarətdir ki, hər şeyi biləsiniz. 
İctimaiyyət, xalq bilsin və desin, nə etmək lazımdır. Mən bunu nə üçün deyirəm? Çünki Minsk qrupu «ümumi 
dövlət» formulası təklifindən sonra heç bir təklif verməyibdir. 
1999-cu ilin aprel ayında Vaşinqtonda, NATO-nun 50 illiyində Amerika Birləşmiş Ştatlarının rəhbərliyi, 
prezident Klinton, dövlət katibi xanım Olbrayt xahiş etdilər ki, biz Köçəryanla görüşək, danışaq. Görüşdük, 
danışdıq.  Orada belə çıxdı ki, biz müəyyən məsələlər üzrə razılığa gələ bilərik. Ona görə də bu danışıq prosesi 
davam etdi. Biz 1999-cu ildə bir neçə dəfə görüşdük. Mən bundan ötrü iki dəfə  Cenevrəyə getdim, sonra  
sərhəddə görüşdük. Demək olar ki, 1999-cu ilin oktyabr ayında mövqelərin xeyli yaxınlaşması mümkün oldu. 
Amma 1999-cu ildə Ermənistan parlamentindəki terror hadisəsindən sonra Ermənistan, kiçik də olsa, əldə 
edilmiş müəyyən razılaşmalardan imtina etdi. İndi bu görüşlər başlayandan sonra Minsk qrupu da deyir, Minsk 
qrupunun həmsədrləri də deyir, ATƏT də deyir, Avropa Şurası da deyir, iki gün bundan əvvəl Avropa Birliyinin 
başçıları burada idi, onlar da deyir ki, məsələni hər iki prezident həll etsin və nə cür həll etsələr, biz onunla 
razıyıq. İki prezidentin həll etməsi də çox çətindir. Çünki bir prezidentin ölkəsinin torpaqları işğal olunubdur, 
bir milyon qaçqını  vardır. O  biri prezidentin ölkəsinin böyük iqtisadi çətinlikləri var, amma ordusu Azərbay-
canın torpaqlarını işğal altında  saxlayıbdır. 
Vilayət Quliyev burada məlumat verdi. Ancaq mən də bir neçə rəqəm demək istəyirəm. Bilirsiniz, 1993-cü 
ildən indiyə qədər mən  68 ölkənin prezidenti, dövlət başçısı ilə 485 görüş keçirmişəm. Mən ya rəsmi səfərdə 
olmuşam, ya onlar Azərbaycanda olublar. Görüşlərin bir çoxu beynəlxalq təşkilatlarda olduğumuz zaman 
keçirilibdir. Bilin, bütün  bu göruşlərin hamısında,  hətta Bruneyin sultanı ilə də görüşəndə mən bu məsələni 
ortaya atmışam, bu məsələni müzakirə etmişəm. Xahiş etmişəm ki, Azərbaycana kömək edilsin, Azərbaycana 
tərəf olsunlar. 
Bu görüşlərin sayı məndə var. Məsələn, Amerika Birləşmiş Ştatlarının Prezidenti, Xarici İşlər naziri ilə 18 
dəfə bu məsələni müzakirə etmişəm. Fransanınkı ilə 16 dəfə, Rusiyanınkı ilə 28 dəfə, Türkiyənin rəhbərlərinin 
hamısı ilə dəfələrlə, 78 dəfə. Bunlarla vaxtınızı almaq istəmirəm. 
Birləşmiş Millətlər Təşkilatının rəhbərliyi ilə – keçmiş Baş katib Butros Qali ilə, indi Koffi Annan  ilə mən 
bu barədə on dəfə görüşlər keçirmişəm. Yadınızdadır, Butros Qali gəlib burada çıxış etmişdir. Mən Birləşmiş 
Millətlər Təşkilatında üç dəfə zirvə görüşündə çıxış etmişəm. Mənim çıxışlarım dərc olunubdur, hamısında 
Birləşmiş Millətlər Təşkilatını tənqid etmişəm ki, siz qəbul etdiyiniz qətnamələri yerinə yetirmirsiniz. Onlar nə 
deyirlər? Onlar deyirlər ki, biz qətnamələri qəbul edirik, amma yerinə yetirmək mexanizmimiz yoxdur. Mən 
onlara nə edim? 
Mən NATO-da üç zirvə görüşündə – Vaşinqtonda, Madriddə, başqa yerdə çıxışlarımda bunu demişəm. 
NATO-nun Baş katibləri ilə dörd dəfə görüşmüşəm. Bunu hamısına demişəm. ATƏT-in zirvə görüşlərində – 
artıq bunu dedim – Budapeştdə, Lissabonda və son dəfə İstanbulda. 
Mətbuatda görürəm, yazırlar ki, guya İstanbul zirvə görüşündə məsələ həll olunmuşdur, filan olmuşdur. 
Yalan şeylərdir. Axı bilmədiyiniz şeyi niyə yazırsınız? Bilmədiyiniz  şeyi niyə uydurursunuz? Orada heç bir 
məsələ həll olunmamışdı. Orada Amerikanın Xarici İşlər naziri Olbrayt, Fransanın, Rusiyanın, Türkiyənin 
Xarici İşlər naziri, ATƏT-in sədri, gərək ki, Norveçin Baş naziri idi və iki prezident məsələni müzakirə etdik və 
heç bir fikrə gələ bilmədik. 
Biz Müstəqil Dövlətlər Birliyinin üzvüyük. Dövlət başçılarının o iclası olmayıb ki, mən bu məsələni 
qaldırmayım. Bizim dostlarımız, qardaşlarımız, başqa ölkələr Ermənistanın təcavüzkar olmasını dillərinə 
gətirmirlər. Müstəqil Dövlətlər Birliyinin bəzi sənədlərində «separatizmlə mübarizə» sözü ortaya çıxır. Ermənistan 
buna etiraz edir. Amma mən təkid edirəm ki, «separatizmlə mübarizə» sözü yazılmalıdır. Bütün dövlət başçıları 
məndən xahiş edirlər ki, sən öz təklifini geri götür. O cümlədən bizim qardaşlarımız, Mərkəzi Asiya ölkələri. 
İslam Konfransı Təşkilatının iki dəfə zirvə görüşü olubdur. Çıxış etmişəm, danışmışam. İqtisadi Əməkdaşlıq 
Təşkilatının – EKO-nun dörd zirvə görüşü olubdur. Türkdilli ölkələrin dövlət başçılarının beş zirvə görüşü 
olubdur. Nə qədər görüşlər keçirmişəm. 
Onu da demək istəyirəm ki, Türkiyə – bizim dost, qardaş ölkəmiz – Ermənistanı təcavüzkar hesab edir və hər 
yerdə də bunu bəyan edir. İslam Konfransı Təşkilatı yeganə təşkilatdır ki, biz Ermənistanın Azərbaycana 
169 
 
təcavüz etməsi formulasını qətnamələrdə yaza bilirik və bu təcavüzə etiraz edə bilirik. İran bəyan edir ki, bəli, 
Ermənistan Azərbaycana təcavüz edibdir. 
Amma bunlardan savayı, dünyanın bir ölkəsi dilinə də gətirmir ki, Ermənistan Azərbaycana təcavüz edibdir. 
Birləşmiş Millətlər Təşkilatının Təhlükəsizlik Şurasında dörd qətnamə qəbul edilibdir. Mən Vilayət Quliyevdən xahiş 
etdim ki, o qətnamələrə baxsın. Bu gün səhər mən də baxdım. O qətnamələrin dördündə də yazılıbdır ki, işğalçı ordu 
işğal olunmuş Azərbaycan torpaqlarından çıxmalıdır. Amma «Ermənistan» sözü yoxdur, yəni «Ermənistan silahlı 
qüvvələri» sözü yoxdur. Ancaq qətnamənin birində yazılıbdır ki, Ermənistandan tələb edilsin ki, Dağlıq Qarabağa 
təsir göstərsin. Reallıqda Ermənistan–Azərbaycan müharibəsidir. Reallıqda Emənistan Azərbaycana təcavüz edibdir. 
Amma heç bir beynəlxalq təşkilatın sənədində, dediklərimdən savayı, hansısa bir dövlətin bəyanatında Ermənistanı 
heç kəs təcavüzkar saymır. 
Biz deyirik – bu formulanı insanların beyninə mən yeritmişəm – Ermənistan–Azərbaycan, Dağlıq Qarabağ 
münaqişəsi. Amma qalanları nə deyir – Dağlıq Qarabağ münaqişəsi. Çünki hamısı hesab edir ki, bu münaqişə 
iki ölkənin arasında deyil,  Dağlıq Qarabağla Azərbaycan arasındadır. Mən  dəfələrlə demişəm, əgər belə olsa, 
qoy, Ermənistan kənara çəkilsin. Biz onda Dağlıq Qarabağla nə danışıqlar apararıq, nə edə bilərik, bu öz 
işimizdir. Biz bunu çox tez müddətdə həll edə bilərik. Ancaq indi Dağlıq Qarabağ, Ermənistan bir ölkədir. Artıq 
11 ildir bunlar bir ölkədir. Amma bu həqiqəti heç kəs tanımaq istəmir.  
İndi hamı mənim Köçəryanla görüşüm barədə mənə müraciət edir. Siz nə bilim, güclü lidersiniz, iradəlisiniz, 
nə bilim, filan, filan, filan. Siz məsələni həll edin. Deyirəm, nə cür həll edim? Siz Ermənistana da deyin, qoy, 
Ermənistan da bu məsələdə konstruktiv mövqe göstərsin, biz də göstərək. Onda həll edərik. Deyirlər ki, 
Ermənistan yazıqdır, Ermənistan kasıbdır, nə bilim, Ermənistanın iqtisadiyyatı ağırdır, belədir, elədir. 
Böyük ölkələrdə, Amerikanın Konqresində, yaxud da başqa ölkələrin parlamentlərində Ermənistana doğma 
münasibət vardır. Amma Azərbaycana yox. Baxmayaraq ki, biz təcavüzə məruz qalmış ölkəyik, onlar 
təcavüzkardır. Bunu elə Avropa Şurasına daxil olan zaman da gördük. Düzdür, müxalifət burada çalışdı ki, 
Azərbaycan rəhbərliyini, necə deyərlər, yenə günahlandırsın ki, bizdə demokratiya yoxdur, filan yoxdur. Ona 
görə bizi Avropa Şurasına qəbul etməyin. 
Mən bunu açıqca demişəm və Strasburqda çıxış edəndə də dedim. Bütün Avropa Şurasının qarşısında dedim 
ki, dünyada ikili standartlardan əl çəkmək lazımdır. Bu gün də deyirəm ki, dünyada ikili standartlar mövcuddur. 
Mən bir dəfə bir adamdan soruşdum: Ermənistanda, Azərbaycanda, Gürcüstanda seçkilər keçirilibdir. 
Bunların bir-birindən fərqi nədir? Düzünü deyin. Dedi, elə bir fərqi yoxdur. Dedim, siz nə üçün bizi 
günahlandırırsınız ki, bizdə seçkilər pozulub, filan olub, amma onları günahlandırmısınız? Cavab vermirlər, 
bunların hamısının üstündən keçirlər. Mən hesab etmirəm ki, bizim ölkədə seçkilər pozulubdur. Eyni zamanda, 
hesab etmirəm ki, bizim ölkədə hər şey tamamilə idealdır. Hesab etmirəm. Dəfələrlə demişəm, hər şeyin bir 
mərhələsi var. Əgər o mərhələni götürsək, Ermənistan, Azərbaycan, Gürcüstan – biz hamımız eyni pillədəyik. 
Amma iqtisadi inkişafa görə biz həm Gürcüstandan, həm də Ermənistandan xeyli üstünük. Daxili sabitliyə görə 
biz xeyli üstünük. Ölkəyə sülh lazımdır. Ölkəyə daxili siyasi sabitlik lazımdır. Ölkəyə iqtisadi inkişaf lazımdır. 
Amma bu məsələlər kənarda qalıb, bəziləri tutublar ki, demokratiya, demokratiya, demokratiya. Demokratiya 
deyən adamların özləri də, sadəcə, bundan sui-istifadə edirlər. 
Mən demişəm və deyirəm, Azərbaycanda demokratiya var, demokratiya inkişaf edir və inkişaf edəcəkdir. 
Heç kəs bu məsələdən sui-istifadə etməsin. Heç kəs də Azərbaycana bu barədə öz müxtəlif imkanları ilə təsir 
edə bilməz. Bizim Azərbaycanın öz yolu var. Xalqımızın öz mentaliteti var. Heç kəs güman etməsin ki, burada, 
Azərbaycanda bu gün Fransadakı kimi demokratiya olacaqdır. Onun üçün çox illər yaşamaq lazımdır. 
Mən bunu ona görə deyirəm ki, bu ikili standartları nəzərinizə çatdırım. Bu ikili standart da indi Ermənistan 
–Azərbaycan münaqişəsində tətbiq olunur. Onlar yazıqdırlar, onları xilas etmək lazımdır. Sizin ölkənin təbii 
sərvətləri var, böyük gələcəyi var, filanı var, peşməkanı var, həll edin. Nə cür  həll edim? İndi siz də 
soruşursunuz. Nə cür həll edim? 
Aparılan bütün bu danışıqlardan, Minsk qrupunun verdiyi təkliflərdən mənə bir şey aydındır ki, bunlar 
Dağlıq Qarabağa müstəqilliyə yaxın bir status verməklə məsələni həll etmək, yaxud da tamam müstəqillik 
vermək istəyirlər. Minsk qrupunun bütün təkliflərindən bu görünür, başqa bir şey yox. Biz də buna razı 
olmamışıq və razı ola bilmərik. 
Köçəryanla danışıqlarımızı açmaq istəmirəm. Ancaq bir şey aydındır ki, onlar bizim ərazimizi işğal ediblər 
və əsas məqsədləri odur ki, bir sözlə, Dağlıq Qarabağ bundan sonra heç bir formada Azərbaycan dövlətinin 
tabeliyində ola bilməz. Onların fikri budur. 
Mən bu danışıqları aparıram və aparacağam. Fransanın  prezidenti Şirak  bir müddət öncə mənə telefon etdi. 
Çünki yanvarın 26-da orada biz – Köçəryanla mən təkbətək görüşmüşdük, sonra üçümüz birlikdə görüşmüşdük. 
Bir müddət bundan öncə mənə telefon etdi ki, Köçəryan yenidən Fransaya gəlmişdi. Siz buraya gələ 
bilərsinizmi ki, təkbətək bir də görüşəsiniz. Mən etiraz etmədim. Martın 4-də Parisdə prezident Köçəryanla 
mənim təkbətək görüşüm olacaqdır və ayın 5-də üç prezident – prezident Şirak, prezident Köçəryan, bir də 
Azərbaycan prezidenti görüşəcəkdir. 
170 
 
İndi kimsə deyə bilər ki, Fransa «soyqırımı» haqqında qərar qəbul edibdir. Niyə ora gedirsiniz, filan 
edirsiniz? Bunlar bir-birindən fərqli məsələlərdir. Bu məsələnin həll olunmasının ona dəxli yoxdur. Biz 
Fransanın ədalətsiz qərarına etirazımızı bildirmişik, bildiririk. Mən  bunu prezident Şirakın üzünə demişəm. 
Amma eyni zamanda, Fransa Minsk qrupunun həmsədridir. Əgər hansısa bir fürsət varsa, burada nəyisə əldə 
etmək olarsa, biz bundan istifadə etməliyik və bundan imtina edə bilmərik. Ona görə də  mən bu görüşə ge-
dirəm. Nə olacaq, nə olmayacaq, deyə bilmərəm. Amma onu bildirmək istəyirəm ki, vəziyyət çox mürəkkəbdir. 
Vilayət Quliyev burada dedi ki, Minsk qrupu öz fəaliyyətini dayandırıb. Minsk qrupu öz fəaliyyətini 
dayandırmayıbdır. Məsələn, elə Minsk qrupunun həmsədrlərindən birinin, prezident Şirakın bu məsələ  ilə 
məşğul olması onu göstərir ki, Minsk qrupunun həmsədrləri öz fəaliyyətini dayandırmayıblar. Minsk qrupunun 
həmsədrləri deyəndə, biz onların nümayəndələrini nəzərdə tuturuq, amma əsas dövlət başçılarıdır. 
Məsələn, Rusiyanın prezidenti Vladimir Putin buraya gələndə mən onunla iki-üç saat təkbətək çox ətraflı 
söhbət etdim. Sonra telefon danışıqlarımız olubdur. Ona görə də indi Minsk qrupu öz fəaliyyətini 
dayandırmayıbdır. Mən dəfələrlə bəyan etmişəm ki, Minsk qrupu və onun həmsədrləri bilməlidirlər ki, 
Ermənistan və Azərbaycan prezidentlərinin bilavasitə görüşləri Minsk qrupunun fəaliyyəti ilə paralel getməlidir. 
Bu onun fəaliyyətini əvəz etmir və etməyəcəkdir. Bunu  dəfələrlə demişəm və yenə də deyirəm. Beləliklə, biz 
həm Minsk qrupunun fəaliyyətini gücləndirməliyik, həm də imkanlarımızdan hərtərəfli  istifadə etməliyik. 
Mən sizə vəziyyəti açdım. İndiyə qədər nə mümkündür, etmişəm. Təkcə mən yox, təbiidir ki, bizim müvafiq 
icra orqanlarımız bunda çox geniş iştirak edirlər, Milli Məclis iştirak edir. Ancaq təbiidir ki, danışıqların əsas 
hissəsi mənim üzərimə düşür. Eyni zamanda, bizim Xarici İşlər naziri də, Xarici İşlər nazirinin müavinləri də 
danışıqlar aparırlar. Başqa səviyyələrdə də danışıqlar gedir. Bizim parlament nümayəndələri ayrı-ayrı ölkələrə 
gedəndə bu məsələləri qaldırırlar. Yəni bunu biz hamımız edirik. Amma Minsk qrupu ilə əsas danışıqları ya 
bizim icra orqanında işləyənlər, yaxud da bilavasitə mən aparıram. 
Mənim məqsədim nədir? Vəziyyət belədir. Siz demisiniz ki, bunu Milli Məclisdə müzakirə edək. Kimsə 
deyir ki, gəlin komissiya yaradaq. Siz mənə deyin görüm, bu komissiya nə edəcəkdir, nəyə qadirdir, hansı təklifi 
verə bilər? 
Azərbaycanın siyasi partiyaları – müxalifət, ya qeyri-müxalifət – hay-küy salmaq çətin bir şey deyildir. Daha 
bu hay-küylər keçib getdi. Seçkiqabağı bəziləri çıxış edirdilər ki, bizim konsepsiyamız var. Konsepsiyanı ver! 
Günahlandırırsınız ki, Azərbaycan prezidenti Heydər Əliyev 7 il müddətində bu məsələni həll edə bilməyibdir. 
Mən də sizə vəziyyət necədir, deyirəm. Siz deyirsiniz ki, həll edə bilərsiniz – konsepsiyanızı verin. Mənə 
vermirsiniz, Milli Məclisə verin. Milli Məclisə vermirsiniz, Minsk qrupuna verin.  Minsk qrupuna vermirsiniz, 
Birləşmiş Millətlər Təşkilatına verin. Verin, verin və verin! Amma heç birinizdə nə bir konsepsiya var, nə bir 
təklif var, nə də bu məsələnin mürəkkəbliyi, dərinliyi haqqında təsəvvür var. 
Ancaq buna baxmayaraq, mən bu gün bir daha müraciət edirəm. Milli Məclis üzvlərinə, bizim ictimaiyyətin 
nümayəndələrinə, xüsusən Azərbaycan cəmiyyətinin, necə deyərlər, qaymağı olan bizim alimlərə, mədəniyyət 
xadimlərinə, yazıçılara, bütün başqa ziyalılara müraciət edirəm. Bütün siyasi partiyalara, lap mənə düşmən 
münasibəti göstərən siyasi partiyalara müraciət edirəm – təkliflərinizi verin. Məni saymırsınız, saymayın. Minsk 
qrupuna verin. Parlamenti saymırsınız, saymayın. Bu sizin öz işinizdir. Minsk qrupuna verin. Gətir, necə ki, 
televiziyada bəzi çıxış edənlər kağızı belə qoyurdular ki, bu bizim konsepsiyamız. Amma bu kağızda nə var, 
Allah bilir. İstəyirsən o kağızı beş dəfə götür, qoy, de ki, bu, bir konsepsiya, iki konsepsiya, üç konsepsiya və s. 
Əgər bu məsələ ilə bağlı konsepsiyan varsa, apar Minsk qrupuna ver. Mən şərait yaradım ki, Minsk qrupunun 
həmsədrləri səninlə görüşsünlər. Yazılı şəkildə onlara ver, izah et ki, bax, məsələni  bu yol ilə həll edin.  
Ancaq bəzi bəyanatlar yayılır ki, nə bilim, Dağlıq Qarabağa mədəni  muxtariyyət verilməlidir, Dağlıq Qarabağa 
vilayət muxtariyyəti vermək olmaz və s. Gəlin ağılla düşünək. Onlar 1923-cü ildə yaranmış bu vilayət müxtariyyətinə 
dözmədilər, 1988-ci ildə müharibəyə, təcavüzə başladılar, bir belə qan töküldü, torpaqlarımızı işğal etdilər, indi 
bunları həmin vilayət muxtariyyətinə qaytarmaq olarmı? Mümkün  olan şey deyil. 
Bəziləri deyirlər, müharibə edin, güclü ordumuz olmalıdır. Azərbaycanın güclü ordusu var. Mən 
Təhlükəsizlik Şurasında bu məsələni bir neçə dəfə müzakirə etmişəm. Azərbaycanın güclü ordusu var. 
Müharibə etmək olar. Ancaq bu lazımdırmı? Kim müharibənin tərəfdarıdır, qoy yazsın görək, bu mühəribənin 
nəticəsində nə olacaqdır? 
Birincisi, bizim Dağlıq Qarabağdan kənarda yeddi rayonumuz işğal altındadır. İnsanlar çadırlarda yaşayırlar. İşğal 
olunmuş hər bir rayonu azad etmək üçün nə qədər zaman lazım olacaq, nə qədər qan töküləcəkdir. İkincisi, indi 
dünya ictimaiyyətində müharibəni kim qəbul edəcəkdir? Üçüncüsü, əvvəldən dünya ictimaiyyətində fikir yaranıbdır 
ki, orada azərbaycanlılar erməniləri qırıblar. İndi də müharibəni biz başlasaq, deyəcəklər ki, bəli, azərbaycanlılar elə 
keçmişdəki kimi, indi də erməniləri qırmaq istəyirlər. Ancaq mən müharibədən qaçıram. Əgər bizim cəmiyyətimizin 
hamısı elə qərara gəlsələr ki, bunu əsaslandırsınlar və müharibə istəyən adamların özləri konkret strategiyanı 
müəyyən etsələr ki, müharibə etmək lazımdır, müharibəni nə cür edək, buna bizim ordumuzun gücü var. Heç narahat 
olmayın.  
171 
 
Bəziləri deyir ki, yox, beş-on ilə ordu yaradaq, ondan sonra başlayarıq. Bəziləri də deyirlər ki, gəlin məsələni 
donduraq. Nə qədər donduraq? Tutaq ki, məsələni beş il də donduraq. Yazıq qaçqınlar beş il də çadırlarda 
yaşamalıdır? 
Ondan sonra nə edəcəyik? 
Bəzilərində belə fikir var ki, Ermənistanda iqtisadiyyat çox ağır vəziyyətdədir, insanlar ölkəni tərk edir və s. 
Burada müəyyən həqiqət var. Ermənistanın iqtisadiyyatı ağır vəziyyətdədir. Amma Gürcüstanın iqtisadiyyatı 
ondan da ağır vəziyyətdədir. Bizim ölkənin iqtisadiyyatının yüksək olduğunu hamı, bütün dünya ekspertləri, 
nümayəndələr – elə iki gün bundan əvvəl Avropa Birliyinin rəhbərlərini qəbul edirdim, onlarda bütün 
məlumatlar var – deyir. Nə qədər gözləyək ki, Ermənistanın iqtisadiyyatı dağılsın, Ermənistan tamamilə da-
ğılsın, Dağlıq Qarabağ dağılsın, ondan sonra biz gedək yerləri tutaq? Nə qədər gözləyək?  Əgər belə bir fikir 
varsa, gəlin bunu da əsaslandırın. Yəni mən hər bir təklifə tam ciddiyyətlə, tam məsuliyyətlə baxmağa hazıram.  
Ona görə də mən bu məlumatları sizə verdim.  
Bugünkü müzakirənin məqsədi təklifdən ibarət olmalıdır. Çıxış edənlərdən xahiş edirəm, nə tarixdən, nə kim 
günahkardır, günahkar deyil, bu nədən başımıza gəldi – bunlardan danışmasınlar, bunlar qalsın kənarda. Bu, 
sonranın işidir. Bu gün nə etmək lazımdır? Bu işə hansı yolla nail olmaq lazımdır? İşğal olunmuş torpaqları azad 
etmək lazımdır. Heç olmasa, Dağlıq Qarabağın ətrafındakı işğal olunmuş rayonları azad etmək lazımdır.  
Bəlkə də mən düşünmürdüm ki, bu qədər danışacağam. Ancaq, hər halda, güman edirəm ki, bu məsələ o 
qədər mürəkkəb məsələdir ki, mənim bu barədə sizə ətraflı məlumat verməyimə ehtiyac var idi. Mən sizdən 
təkliflər gözləyirəm. Mən sizdən yardım gözləyirəm. Mən xalqımızın birləşib, əl-ələ verib bu məsələni həll 
etməsini arzu edirəm. Sağ olun.             
 
  
YEKUN NĠTQĠ 
 
24 fevral 2001-ci il 
 
Hörmətli Milli Məclis! 
Hörmətli deputatlar, xanımlar və cənablar! 
Azərbaycan ali qanunvericilik orqanında, Milli Məclisdə iki gün müddətində Ermənistan–Azərbaycan, 
Dağlıq Qarabağ münaqişəsinin həll olunması yollarının araşdırılması istiqamətində gedən müzakirə, hesab 
edirəm, həm bizim üçün, həm də Azərbaycan ictimaiyyəti üçün, xalqımız üçün çox əhəmiyyətlidir.  
Mən çox məmnunam ki, müzakirə keçdi. Hesab edirəm ki, bu müzakirə vəziyyətin nə qədər çətin, nə qədər 
ağır olduğunu bir daha hamıya göstərdi. Bəzi çıxışlarda səsləndi ki, nə üçün bu müzakirə gecikibdir, biz bunu 
axırda etməliyik, təklif verməli idik, məsələ həll etməliydik. Mən bunlarla razı deyiləm. Çünki elə dünən, bu 
gün aparılan müzakirə də onu göstərdi ki, konkret bir təklif verən yoxdur. Azərbaycan prezidenti kimi, mən və 
mənimlə bərabər bu məsələ ilə bilavasitə məşğul olan şəxslər ötən illər birlikdə çalışmışıq ki, məsələnin sülh 
yolu ilə, birinci növbədə, ATƏT-in Minsk qrupu vasitəsilə və eyni zamanda dünyanın bütün beynəlxalq 
təşkilatları vasitəsilə, dünyanın böyük dövlətlərinin köməyi ilə həll edilməsinə nail olaq. Biz bu işləri apararaq, 
müəyyən bir konkret nəticəyə gələ bilmədiyimizə görə, bu məsələni müzakirəyə çıxarıb sadəcə, söhbət, danışıq 
aparmağı lüzumsuz hesab etmişik. Dünən, bu gün gedən müzakirələr də mənim üçün bu fikri tam təsdiq etdi.  
Danışmaq, hissiyyatları bildirmək, vətəni sevməyi bir daha bəyan etmək, ərazi bütövlüyümüzün ən mühüm 
məsələ olduğunu bəyan etmək, bəyan etmək ki, «Dağlıq Qarabağsız Azərbaycan yaşaya bilməz» – bunlar 
artıq12 il müddətində yüz, min dəfələrlə deyilibdir. Bunu hamı deyir. Dünən də, bu gün də çıxışların əksəriyyəti 
bundan ibarət olubdur.  
Ancaq bunu nə cür həll etmək lazımdır? Biz bunun üçün ötən illər çalışmışıq ki, heç olmasa məsələnin 
həllinə yaxınlaşan zaman, Azərbaycan üçün hansısa bir variant məqbul olan zaman gətirib onu Milli Məclisin 
müzakirəsinə verək ki, görək Milli Məclis buna nə münasibət göstərir. Əgər indiyə qədər apardığımız danışıqlar 
bizi qane etməyibsə, yəni bizə verilən təkliflərlə və danışıqlar zamanı irəliyə sürülmüş fikirlərə razı 
olmamışıqsa, razı olmadığımız məsələləri müzakirəyə çıxarmağın nə əhəmiyyəti var? Bəziləri dünən də, bu gün 
də deyirlər ki, siz bu məsələni bir neçə il bundan öncə müzakirəyə çıxarsaydınız, biz yolları deyərdik. Yaxşı, 
hesab edək ki, biz günahkarıq, hərçənd hesab etmirəm, amma şərti olaraq belə hesab edək. Bəs indi nə 
deyirsiniz?  
Xüsusən, bizi bu barədə tənqid atəşinə tutanlara deyirəm ki, biz 1994-cü ildə nə bilim, demkonqresdə 
məsələni müzakirə etmək üçün təklif vermişik. Axı bu qədər də ağ yalan olmaz. 1994-cü ildə həmin o müxalifət 
qüvvələri pərən-pərən düşüb qaçıb gizlənmişdilər, canlarını qurtardılar. Surət Hüseynovun qorxusundan hərəsi 
bir deşiyə girmişdi. O vaxt onlar təklif verə bilərdilərmi? 
Mən ad çəkmək istəmirəm, amma birinin adını çəkməyə məcburam. 1993-cü il hadisələrindən sonra keçmiş 
Baş nazir Pənah Hüseynov üç ildən artıq gizləndi. Sonra onu haradasa, təsadüfən tutdular, həbsə saldılar. O bir 
172 
 
müddət orada qaldı. Mən dedim, yaxşı, qaçıb gizlənibdir, indi gəlibdir. Fikirləşdim və dedim ki, bəlkə bu 
adamın günahlarını bağışlamaq lazımdır. Hətta mən xahiş etdim ki, onu həbsxanadan yanıma gətirsinlər.  
Mən onunla üç saat söhbət etdim. Həmin söhbətin yazısı vardır. O, söhbət zamanı bizim apardığımız işlərin 
hamısının düzgün olduğunu dedi, öz təşkilatının buraxdığı səhvləri dedi. Hətta 1994-cü ildə Surət Hüseynovun 
Azərbaycanda dövlət çevrilişi həyata keçirmək cəhdi zamanı özünün mənsub olduğu siyasi təşkilatın bu 
məsələyə münasibətini tənqid etdi, başqa şeylər etdi. Dedim, Allaha şükürlər olsun ki, o ağıllanıbdır. Mən də 
hüquq-mühafizə orqanından xahiş etdim ki, onu azad etsinlər, getsin. Bəlkə doğrudan da o, başqalarını başa sala 
bilər. Getdi.  
Amma bir neçə aydan sonra Azərbaycanda bütün müxalifəti bir-birinə vuran, aranı qarışdıran, heç bir şeyə 
layiq olmayıb, amma eyni zamanda, müxalifətin içində onu buna, bunu ona qızışdıran, sən lider olacaqsan, sən 
lider olacaqsan, sən lider olacaqsan… Bax indi deyirlər ki, biz təklif verirdik. Həmin adamlar 1994-cü ildə belə 
vəziyyətdə idilər. Niyə yalan danışırsınız? Nə üçün yalan danışırsınız? 
Mən açıq deyirəm, heç vaxt, heç bir konkret təklif heç bir müxalifət təşkilatı tərəfindən verilməyibdir. Əgər 
mənim bu sözlərimi onlar təkzib etmək istəyirlərsə, o təklifləri çıxarsınlar, bəyan etsinlər, dərc etsinlər. Əgər 
həqiqətən orada bir rasional fikir olsa, mən onlardan üzr istəməyə hazıram.  
Bilirsiniz, bu cür pozucu mövqe tutub, Azərbaycanda hakimiyyət iddiası ilə yaşayaraq, Azərbaycanın 
müstəqilliyini, suverenliyini, bütövlüyünü, Azərbaycanın vəziyyətini öz şəxsi ambisiyalarına qurban verən 
adamlar özlərini Azərbaycan vətəndaşı hesab edə bilməzlər. Bax, bunlara görə bu gün deməyə haqqım var ki, 
indiyə qədər biz heç bir təşkilatdan, heç bir yerdən heç bir təklif almamışıq. Özümüz nə bacarmışıq, onu da 
etmişik. Mən bu barədə dünən dedim.  
1993-cü ildə mən fəaliyyətə başlayandan Minsk qrupu ilə sıx əməkdaşlıq edirdim. Mən dünən dedim. Minsk 
qrupu həmsədrlərinin Azərbaycana birgə ziyarətləri zamanı onlarla 98 dəfə görüşmüşəm. Hər görüş də iki, üç, 
dörd saat çəkibdir. Sadəcə, boş söhbətlər aparmışıq? Nəhayət, 1997-ci ildə Minsk qrupunun verdiyi təklif nəyi 
göstərir? Onu göstərir ki, onlar ancaq məsələnin indiki reallıq əsasında həllini mümkün hesab edirlər.  
Hesab edirəm, bizim indiyə qədər gördüyümüz işlər faydalıdır. Bundan artıq heç bir şey etmək olmazdı. 
Amma biz dünən, bu gün məsələni Milli Məclisə çıxarıb müzakirə edən zaman və müzakirə dövründə 
ictimaiyyət bildi, bu salonda oturanlar bildilər ki, vəziyyət nə yerdədir. İndi vəziyyətin belə olduğu halda gərək 
real vəziyyəti dərk edib mümkün, real yolla gedək. İndi hay-küylə heç bir şey etmək mümkün deyildir. 
Mən burada bir təklif ala bilmədim. Bəli, müharibə edək, bu çoxdan məlum olan şeydir. Sülh yolu ilə 
danışıqlar aparaq, 7 ildir aparırıq. Sonra nə edək? Başqa bir şey deyən olmadı. Nəhayət, Ermənistan prezidenti 
Köçəryan ilə danışıqlar aparıram. Ancaq nə üçün bunlar sülh yolu ilə həll olunmur? Çünki mən dünən də dedim, 
bu gün də deyirəm: Ermənistan silahlı qüvvələri Dağlıq Qarabağı hələ 1990-cı ildə işğal edibdir. Hələ 1989-cu 
ildə SSRİ hökuməti Dağlıq Qarabağda Xüsusi İdarəetmə Komitəsi yaradaraq, onu Azərbaycanın tərkibindən 
çıxarıbdır. Sonra gedən müharibələrdə Dağlıq Qarabağ işğal olunubdur.  
Nəhayət, 1992-ci ildə burada, Azərbaycanda hakimiyyət mübarizəsi getdiyi zaman, o vaxtkı rəhbərlik ilə 
Xalq Cəbhəsi arasında hakimiyyət mübarizəsi getdiyi zaman, mayın 9-da Şuşa işğal olundu. Mayın 14-də 
burada, bu salonda bəzi qüvvələr Mütəllibovu yenə də hakimiyyətə gətirdilər. Sonra ona hücum olundu. Mayın 
17-də Laçın işğal edildi. Mayın 18-də bu salonda Xalq Cəbhəsi parlamenti əlinə alıb parlament sədri seçdi. İki 
ay sonra isə prezident seçdi. Bu iki rayonun işğal olunması artıq o vaxt Dağlıq Qarabağı Ermənistana birləşdirdi. 
Bunlar reallıqdır.  
Ondan sonra da rayonlar işğal olunubdur. O da reallıqdır. Artıq bu rayonlar neçə ildir işğal altındadır. Əhali 
oradan çıxarılıbdır. Dağlıq Qarabağ, faktiki olaraq, Ermənistana birləşdirilibdir. İndi belə halda dünyada heç bir 
qüvvə Ermənistan silahlı qüvvələrinin oradan çıxarılması üçün tədbir görmək istəmir və ona təsir etmək istəmir – nə 
12 dövlətdən ibarət Minsk qrupu, nə Amerika Birləşmiş Ştatları, nə Fransa, nə Rusiya, nə də başqa dövlətlər. Bu 
reallıqdır.  
Bizimlə ən dost, qardaş ölkə Türkiyədir. Bizə bütün dəstəkləri verir. Ancaq Ermənistanın işğal etdiyi 
rayonlarda ermənilərin çıxarılması üçün bir tədbir görə bilmir. Çünki onun imkanı yoxdur. Başqalarının bəlkə 
imkanı var, çünki onlar Ermənistana yardım edirlər – Amerika Birləşmiş Ştatları da, Rusiya da, Fransa da. 
Ancaq onlar bunu etmirlər. Əksinə, gün kimi aydın olubdur ki, təcavüzkar kimdir. Təcavüzkara kömək edirlər, 
yardım edirlər və Azərbaycana qarşı 907-ci  maddəni tətbiq ediblər, indiyə qədər də aradan götürmürlər.  
Amerikanın keçmiş prezidenti cənab Klinton – hansı ki, mən dəfələrlə görüşüb söhbətlər etmişəm və o, bir 
neçə dəfə söz vermişdi. Bizim bəyanatımızda yazılıbdır ki, 907-ci maddə ləğv olunmalıdır – hakimiyyətdən 
getməsindən üç gün əvvəl mənə məktub göndəribdir ki, biz 907-ci maddəni ləğv edə bilərik, ancaq siz 
Ermənistana bir jest edin. Jest nədən ibarətdir? Heç olmasa, Qazax bölgəsində, ya başqa bir bölgədə sərhədi 
açın. Ermənistanla Azərbaycan arasında ticarət getsin. Biz də 907-ci maddəni götürək.  
Mən bunu sizə deməliyəm. Dedim ki, olmaz. Mən buna gedə bilmərəm. Əgər siz, o böyüklükdə dövlət 
orada, Amerikada erməni diasporundan qorxub bunu mənə təklif edirsinizsə, buna gedə bilmərəm. Biz 8 ildir 
907-ci maddənin təzyiqi altında yaşayaraq, bundan sonra da yaşayarıq. Budur real vəziyyət.  
173 
 
Türkiyənin hörmətli səfiri tənəffüsdə mənə bir məlumat verdi. Kaliforniya ştatının Konqresinə – onun da 
Konqresi var – məsələ çıxarılıbdır: 24 aprel «soyqırımı günü» elan etmək, Türkiyəyə qarşı lazımi qərar 
çıxarmaq. Demək, Amerikada bu iş gedir və gedəcəkdir. Ancaq indi əlavə nə olunur? Əlavə olunur ki, 1988-ci il 
Sumqayıt hadisələri və 1990-cı il Bakı hadisələri və nəticədə 350 min erməninin Azərbaycandan kütləvi şəkildə 
sürgün edilməsi haqqında iddialar da əks olunsun. Erməni diasporu budur. Yenə də Arzumanlıya demək 
istəyirəm, Amerikada yaşayan azərbaycanlıların əksəriyyəti Kaliforniyada yaşayır. Heç birinin ağlına gəlmir ki, 
Azərbaycanı müdafiə etmək lazımdır? Doğrudur, onlar İrandan köçmüş azərbaycanlılardır. Mən həqiqəti 
deyirəm, bundan artıq nə olacaqdır? Onların əksəriyyəti özünü azərbaycanlı hesab etmir. Deyirlər ki, biz 
iranlıyıq. Reallıq budur. Ona görə də ümumi sözlər yox, yenə də deyirəm, konkret təkliflər… 
Bizim apardığımız bütün işlər gəlib bu yerdə dayanır ki, Ermənistan silahlı qüvvələri o şərtlə çıxara bilər ki, 
Dağlıq Qarabağın statusu müəyyən olunsun. Əgər bu olmasa, Ermənistan heç bir şey etməyəcəkdir. Bizə bunu 
bütün başqa ölkələr də deyirlər.  
Təbiidir, Dağlıq Qarabağ Azərbaycanın qədim torpağıdır. Bizim üçün əziz torpaqdır. Amma həqiqət ondan 
ibarətdir ki, orada yaşayanların əksəriyyəti erməni olubdur. Dağlıq Qarabağın ətrafında yerləşən 7 rayon işğal 
edilibdir. Onlar qaçqın vəziyyətində çadırlarda yaşayırlar. Burada bəziləri yenə də dedilər ki, gəlin gözləyək, 
gəlin donduraq, filan edək. Mən istərdim ki, bu sözləri deyən adamlar, bu fikirdə olan adamlar – kimsə burada 
dedi, mən də onunla razıyam – öz evini bir ay qaçqına versin, getsin çadırda yaşasın. Heç qaçqına verməsin. 
Qoy evi 10 gün burada qalsın, özü gedib 10 gün o çadırda yaşasın, indi bu dəqiqə. Bilirsiniz, Azərbaycanda 
həqiqət bundan ibarətdir.  
Biz bazar iqtisadiyyatı qururuq, iqtisadi islahatlar həyata keçiririk. Bunun nəticəsində əhalimizin bir qismi 
bizneslə məşğul olaraq zənginləşib və həddindən artıq zənginləşibdir. Bir qismi orta şəraitdə yaşayır. Bir qismi 
kasıb şəraitdə yaşayır, amma onlardan da ən ağır şəraitdə yaşayan qaçqınlardır. Qaçqınlar elə vəziyyətdədir ki, 
buna dözmək mümkün deyildir. Amma qaçqın olmayan, yəni evi-eşiyi olan adamlar, tək Bakıda yox, başqa 
yerlərdə – dövlətlilər, zənginlər heç, onlar pullarını bilmirlər hara qoysunlar, malikanələr tikirlər, başqa şeylər 
edirlər – rahat yaşayırlar. O birisi, orta təbəqə də rahat yaşayır. 
Biz Azərbaycanın hər yerində, Bakıda ictimai-siyasi sabitliyi təmin etmişik. Restoranlar neçə saat 2-yə, 3-ə, 4-
ə, 5-ə qədər işləyir. İnsanlar toy edir. hər toya 300–400 adam çağırır, 3-4 orkestr çağırır. Rahat yaşayır, elektrik 
işığı da iki saat sönəndə hay qaldırır ki, niyə mənim iki saat işığım olmadı. Evində də üç dənə televizor var, beş 
dənə paltaryuyan maşını var, dörd dənə də qızdırıcı cihazı var. Onlar heç bilirlərmi ki, qaçqınlar nə vəziyyətdə 
yaşayır?  
O cümlədən orta təbəqə. Restoranlara, barlara təkcə zənginlər getmir ki? Orta təbəqə də gedir. Lap kasıb 
təbəqə, hansı ki, kasıbdır, pulu azdır, amma onun evi var, heç olmasa, necə deyərlər, başının üstündə damı var, 
damın altında yaşayır. Biz bu cür rahatlığı yaratmışıq.  
Xaricdən gələn adamlar deyirlər ki, Azərbaycanda olan rahatlıq, yəni ictimai asayiş indi heç bir yerdə 
yoxdur. İndi biri çox zəngin, biri ondan çox aşağı, biri ondan bir az yoxsul yaşayır, lap yoxsulun da müəyyən 
yaşamaq yeri var, müəyyən qədər imkanı var. Ancaq o çadırda yaşayanlar? Bəs biz onların haqqında 
düşünməliyik, yoxsa yox? Onlara elə o çətinliyi verməliyik? Ancaq deyirlər ki, yox, gəlin Dağlıq Qarabağa 
muxtariyyətdən də aşağı bir status verək. Bunu heç kəs qəbul etmir. Qəbul etmir, torpaqlarımız azad olmur. 
Torpaqlarımız azad olmur, insanlar əziyyət çəkir. Bunun da sonu görünmür.  
Ona görə mən bir daha xahiş edirəm, bir daha hamıdan xahiş edirəm, o cümlədən müxalifətə müraciət 
edirəm, bizim ziyalılara müraciət edirəm. İndi gördüm ki, Milli Məclisdə çıxış edənlərin sən deyən elə bir təklifi 
yoxdur. Amma yenə də hər biri otursun, düşünsün, yazıb Milli Məclisə versinlər. Bəlkə bizim indiyə qədər tapa 
bilmədiyimiz bir yolu hamımız, Azərbaycan xalqı, milləti birlikdə tapaq. Bizi günahlandırırlar ki, biz bunu tapa 
bilməmişik, gəlsinlər o yolu göstərsinlər. Onda biz bu məsələnin həll olunmasını onlara verərik. Qoy gəlsinlər, 
göstərsinlər. Amma bilin, ümumi danışıqlarla məsələ həll oluna bilməyəcəkdir. Tələb etməklə ki, erməni ordan 
çıxmalıdır, bu olmayacaqdır. Real vəziyyəti bilmək lazımdır.  
Nəhayət, mənim sözlərim ondan ibarətdir ki, dünənki, bugünkü müzakirəni Azərbaycan prezidenti kimi, 
özümə çox faydalı hesab edirəm. Ona görə ki, mən imkan tapdım, açıq-aydın, heç bir şeyi gizlətmədən sizə və 
sizin vasitənizlə bütün Azərbaycan xalqına bildirim. Eyni zamanda bu mənə imkan verdi ki, görüm bizim Milli 
Məclis, dəvət olunan başqa şəxslər, yaxud da adi vətəndaşlar bizə bu barədə nə kömək edə bilərlər, nə təklif 
verə bilərlər. Bu sözləri sizə deyərək, mən heç də onu bildirmək istəmirəm ki, biz ümidsizik. Yox. Məsələni 
mütləq həll edəcəyik. Ancaq məsələnin həll olunmasının nə qədər çətin, nə qədər ağır olduğunu hamı bilməlidir. 
Bir daha deyirəm, kim bu sahədə öz xidmətini göstərə bilərsə, o, Azərbaycan dövləti tərəfindən yüksək 
qiymətləndiriləcəkdir.  
Burada hansısa çıxışlarda səsləndi ki, Milli Məclisin adından Birləşmiş Millətlər Təşkilatına və ATƏT-ə 
müraciət edilsin. Mən bu təklifləri dəstəkləyirəm.  
Sizə deyim ki, mart ayının 1-də ATƏT-in fəaliyyətdə olan sədri, Rumıniyanın Xarici İşlər naziri 
Azərbaycanda olacaqdır. Kim istəyirsə, çalışsın onunla görüşsün, öz fikrini desin. Hesab edirəm, o vaxta 
174 
 
çatdırmaq olar, Milli Məclisin müraciətini hazırlayıb ATƏT-in sədrinə vermək olar. ATƏT-in Minsk qrupuna 
12 dövlət daxildir. Onun həmsədrləri var. Demək, həmsədrlərə göndərmək lazımdır–Amerikanın prezidentinə, 
Rusiyanın prezidentinə, bir də Fransanın prezidentinə. Milli Məclis bunu da edə bilər. Xahiş edirəm ki, əgər 
deputatlar razı olsa, Milli Məclisin adından bu müzakirənin nəticəsi olaraq belə bir müraciəti Minsk qrupunun 
həmsədrlərinə göndərsinlər.  
Nəhayət, burada dedilər ki, biz məcbur etməliyik ki, Birləşmiş Millətlər TəşkilatınınTəhlükəsizlik Şurası 
qərarlar çıxarsın. Mən ona cavab verdim. Ancaq eyni zamanda hesab edirəm ki, Milli Məclis deputatların 
adından, Azərbaycan xalqı adından BMT Təhlükəsizlik Şurasının sədrinə belə bir məktub göndərsin və onların 
qarşısında qoysun ki, nə üçün qəbul etdiyiniz qətnamələr yerinə yetirilmir.  
Biz bunu edə bilməmişik. Bəlkə kimsə edə bilər, yaxud da Milli Məclis edə bilər. Qoy etsin. Başa düşün, 
mən bunları forma üçün demirəm, düşünərsiniz ki, sizə belə cavab verirəm. Mən bunu real həqiqət kimi qəbul 
edirəm və istəyirəm ki, bütün istiqamətlərdən bu təşkilatlara təzyiqimizi, təsirimizi göstərək. O ki qaldı mənə, 
birincisi, Minsk qrupu öz fəaliyyətini davam etdirməkdədir və bundan sonra da Minsk qrupunun həmsədrləri ilə 
intensiv danışıqlar aparacağam. Məsələnin ədalətli həll olunması üçün təkliflərimizi irəli sürəcəyəm və onlardan 
məsələnin ədalətli həllinə dair yeni tədbirlər xahiş edəcəyəm. Bu məsələ həmişə mənim danışıqlarımda əsas yer 
tutubdur və bundan sonra da bütün xarici siyasət fəaliyyətimdə əsas yer tutacaqdır. Nə Minsk qrupundan, nə də 
ATƏT-dən imtina edə bilmərik. Çünki başqa vasitə yoxdur.  
Ermənistan prezidenti ilə Parisdəki danışıqlarımızı sizə dedim, çətin və ağır danışıqlardır. Baxmayaraq ki, bu 
danışıqlar necə bir insan kimi, necə bir şəxsiyyət kimi, mənim üçün çox çətindir, ağırdır, ancaq bu danışıqları 
yenə Parisdə aparacağıq. Ondan sonra da əgər bir şey olsa, bunu davam etdirəcəyik.  
Mən sizə bir də təşəkkür edirəm ki, Milli Məclis iki gün bu məsələni müzakirə etdi və gələcəkdə əldə olunan 
hansısa bir müsbət hadisə ilə əlaqədar Milli Məclisə məlumat verəcəyəm. Bir də deyirəm, danışıqlar aparmaq 
işin birinci hissəsidir. Amma nəyəsə nail olmaq əsas hissəsidir, ikinci hissəsidir. Əgər hansısa bir razılığa 
gəlsəm, hansısa mən başa düşdüyüm, mənim nöqteyi-nəzərimdən bizim üçün qəbul olunası varianta razı olsam, 
mütləq onu Milli Məclisin müzakirəsinə verəcəyəm. Əgər Milli Məclis razı olmasa, mən Milli Məclissiz heç bir 
şey etməyəcəyəm. Fikrim belədir ki, əgər Milli Məclis hansısa bir təkliflə razı olsa, ondan sonra bunu xalqın 
müzakirəsinə verməliyik. Xalqsız heç bir şey etməməliyik.  
Mən həyatımın, demək olar ki, çox böyük bir hissəsini bu işə həsr etmişəm və bundan sonra da mənim 
həyatım üçün Azərbaycan xalqının qarşısında xidmətlərim sahəsində bundan vacib heç bir vəzifə yoxdur. Əmin 
ola bilərsiniz ki, mən bu vəzifəni bundan sonra da şərəflə yerinə yetirməyə çalışacağam.                                                    
  
 
175 
 
 
 
XOCALI SOYQIRIMININ  ĠLDÖNÜMÜ  ĠLƏ   
ƏLAQƏDAR AZƏRBAYCAN XALQINA MÜRACĠƏT 
 
Əziz həmvətənlər! 
Bu gün biz xalqımızın və bəşəriyyətin tarixinə ən dəhşətli kütləvi terror hadisələrindən biri kimi daxil 
olmuş Xocalı faciəsinin qurbanlarının xatirəsini dərin hüzn və kədər hissi ilə yad edirik. 1992-ci il fevralın 26-
da ən müasir silahlar və texnika ilə təchiz olunmuş Ermənistan hərbi birləşmələri keçmiş sovet ordusunun 366-
cı alayının bilavasitə iştirakı ilə Azərbaycanın Xocalı şəhərini yerlə-yeksan etdilər, yüzlərlə günahsız mülki 
əhaliyə–qadınlara, qocalara, uşaqlara amansızcasına divan tutdular. Xüsusi qəddarlığı ilə seçilən bu təcavüz aktı 
təkcə Xocalı əhalisinə deyil, bütövlükdə insanlığa qarşı misli görünməmiş cinayət idi. Əsrin əvvəllərindən 
başlayaraq təcavüzkar erməni millətçiləri tərəfindən azərbaycanlılara qarşı dəfələrlə soyqırımı aksiyaları 
törədilmişdir. Amma Xocalı soyqırımı bunların ən dəhşətlisi olmuşdur.  
Lakin bunu da qeyd etmək lazımdır ki, Xocalının qəhrəman müdafiəçiləri təpədən dırnağa qədər silahlanmış 
düşmən qarşısında titrəməmiş, özünü itirməmiş, qeyri-bərabər döyüşdə əsl qəhrəmanlıq və şücaət nümunələri 
göstərmişdilər.  
Xocalı faciəsini xatırlayarkən faciənin törədilməsinə imkan yaradan, öz vəzifə borclarının yerinə 
yetirilməsinə  cinayətkarcasına məsuliyyətsiz yanaşan Azərbaycanın o zamankı rəhbərliyinin miskinliyinin və 
cılızlığının da şahidi oluruq.  
Öz vətəndaşlarının təhlükəsizliyini və müdafiəsini təmin etməyə borclu olan hakimiyyət orqanları tam 
fəaliyyətsizlik və xalqın taleyinə biganəlik nümayiş etdirmiş, mühasirə vəziyyətində olan şəhəri və onun 
sakinlərini xilas etmək üçün heç bir iş görməmişlər.  
Təəssüf ki, müasirlərimizin gözləri qarşısında baş verən bu ağır faciəyə, soyqırımı aktında dünya ictimaiyyəti 
də biganə qalmış, ona prinsipial mənəvi-siyasi qiymət verməmişdir.  
Bizim, bugünkü Azərbaycan rəhbərliyinin və ölkə vətəndaşlarının qarşısında dünya siyasi dairələri və 
beynəlxalq ictimaiyyət üçün Xocalı faciəsinin, Ermənistan–Azərbaycan münaqişəsi, Dağlıq Qarabağ 
probleminin obyektiv mənzərəsini yaratmaq, xalqımıza qarşı törədilən cinayətlərin xarakterini və miqyaslarını 
bütün çılpaqlığı ilə açıb göstərmək, məzlum, əzabkeş cildinə girmiş erməni millətçilərinin əsl simasını ifşa 
etmək vəzifələri durur. Bu həm soyqırımı qurbanlarının xatirəsi önündə müqəddəs borcumuzdur, həm də insan-
lığa belə zidd hərəkətlərin dünya təcrübəsindən götürülməsi üçün zəruridir.  
Xocalı soyqırımının qurbanlarının xatirəsini yad edərkən onların qarşısında hər birimizin vicdan və 
vətəndaşlıq borcu haqqında düşünürük. Bu borcu ödəməyin ən yaxşı yolu Xocalı qəhrəmanlarının uğrunda öz 
həyatlarını qurban verdikləri idealları yaşatmaq, müstəqil Azərbaycan dövlətini qorumaq, onun sərhədlərinin 
toxunulmazlığını, ərazi bütövlüyünü təmin etməkdir.  
Bu milli matəm günündə Xocalı şəhidlərinin məsum xatirəsi önündə bir daha baş əyir, onların haqq işinə 
sədaqətimizi bildirir, soyqırımı qurbanlarına Allahdan rəhmət diləyir, onların ailələrinə, yaxınlarına və bütün 
xalqımıza başsağlığı verirəm.  
 
        HEYDƏR ƏLİYEV 
                                      Azərbaycan Respublikasının Prezidenti 
 
Bakı şəhəri, 24 fevral 2001-ci il 
176 
 
  
 
AMERĠKA BĠRLƏġMĠġ ġTATLARININ  
AZƏRBAYCANDAKI SƏFĠRĠ  
ROSS UĠLSON ĠLƏ GÖRÜġDƏ SÖHBƏT 
 
Prezident sarayı 
 
26 fevral 2001-ci il 
 
H e y d ə r   Ə l i y e v:  Cənab səfir, xoş gördük sizi, necəsiniz? 
R o s s   U i l s o n: Cənab Prezident, təşəkkür edirəm, yaxşıyam. Siz məni kifayət qədər məşğul edirsiniz.  
H e y d ə r   Ə l i y e v: Mən sizi məşğul etmirəm. Siz özünüz işlərinizlə məşğulsunuz. Sadəcə, mən bilirəm, 
siz iki gün bizim parlamentin iclasında iştirak etdiniz. Güman edirəm, bu da faydalıdır.   
R o s s   U i l s o n: Cənab Prezident, şübhəsiz, bu mənim üçün faydalı bir təcrübə idi. Hesab edirəm ki, bu, 
tarixi baxımdan Azərbaycan üçün də çox əhəmiyyətli hadisə idi.   
Cənab Prezident, cümə və şənbə günləri Sizin şəxsi rəhbərliyiniz altında aparılan müzakirələr ona görə 
xüsusi əhəmiyyət kəsb edir ki, Azərbaycan ictimaiyyətini münaqişə barədə daha ətraflı məlumatlandırmaq, 
münaqişəni daha dərindən anlamaq, münaqişənin həlli yolları barədə fikir mübadiləsi aparmaq baxımından 
faydalı idi. Eyni zamanda münaqişənin sülh yolu ilə həllinə Sizin sadiq qalmağınızı bir daha nümayiş etdirdiniz. 
Səmimi-qəlbdən ümidvar olduğumu bildirmək istəyirəm ki, parlamentdə aparılan müzakirələr bu münaqişənin 
həllinə töhfə verəcək, hər iki tərəf üçün qəbul oluna biləcək qərarın tapılması ilə nəticələnəcəkdir.   
Sizə bildirmək istəyirəm ki, dediyim bu sözləri Rusiyanın və Fransanın səfirləri də bölüşürlər. Hamımız belə 
fikirdəyik ki, bu münaqişənin sülh yolu ilə, dinc vasitələrlə aradan qaldırılması Azərbaycanın iqtisadi cəhətdən 
inkişafı, ölkədə demokratiyanın uğurla inkişaf etdirilməsi, Azərbaycan xalqının firavan yaşaması üçün olduqca 
vacib bir məsələdir. Həm Siz, həm də Azərbaycan Amerika Birləşmiş Ştatlarının, Minsk qrupu üzvlərinin 
dəstəyinə arxalana bilərsiniz.   
H e y d ə r   Ə l i y e v: Sağ olun, təşəkkür edirəm. Bəli, biz son illəri götürsək, beşinci, altıncı günlər 
Azərbaycanın Milli Məclisində Ermənistan–Azərbaycan, Dağlıq Qarabağ münaqişəsinin həll edilməsi yollarına 
həsr olunmuş müzakirə tarixi bir hadisədir. Yəqin xalq da bilir ki, son yeddi ildə biz nə qədər səylər göstərmişik 
ki, məsələni sülh yolu ilə həll edək. Mən orada rəqəmlər gətirdim – nə qədər görüşlər keçirilib, beynəlxalq 
təşkilatlarda nə qədər bəyanatlar vermişik, Minsk qrupunun həmsədrləri nə qədər Azərbaycanda olub, danışıqlar 
aparmışıq. Bu, həddindən artıqdır.       
Ancaq son zamanlar mən daha da çox hiss etdim ki, ictimaiyyətimiz, Milli Məclisin deputatları, 
Azərbaycanda olan siyasi partiyalar bu vəziyyətin nə qədər ağır, nə qədər çətin olduğunu və məsələnin həllinin 
nə qədər çətin olduğunu dərk edə bilmirlər. Bəziləri dərk edirlər, ancaq öz şəxsi mənafeləri nöqteyi-nəzərindən 
bunu başqa tərəfə yönəltmək istəyirlər. Ona görə də mən Minsk qrupunun 1997-ci ildən indiyə qədər sənəd 
şəklində həm Ermənistana, həm də Azərbaycana verdiyi üç konkret təklifi dərc etdirdim.   
Doğrudur, bu, təəccüb doğurdu və bəziləri hesab etdi ki, mən bu təkliflərin tərəfdarıyam, hansınısa keçirmək 
istəyirəm. Müxalifətin əlinə fürsət düşdü ki, özünü göstərsin, öz müxalifətçiliyini göstərsin. Ancaq 
müzakirələrin gedişi bunların hamısının əsassız olduğunu nümayiş etdirdi. Yəni insanlar mənim məqsədimi 
anlaya bildilər. Bilirəm ki, sənədlərin dərc olunması Ermənistanda da narazılıq doğurubdur. Guya mən məxfiliyi 
pozmuşam. Bunların heç birisi məxfi deyildi. Cəmiyyət bilməliydi ki, biz hansı təklifləri almışıq və cəmiyyətin 
münasibəti bunlara nə cürdür.   
Bizdən sonra Ermənistanda da bu təkliflər dərc olunubdur. Bu da pis deyildir.   
Hər halda, mən hesab edirəm ki, bu barədə biz çox ciddi addım atdıq. Amma mənim əsas məqsədim ondan 
ibarət deyildi ki, bu təkliflərin hansınısa müzakirə edim və onların qəbul edilməsinə nail olum. Əgər onların 
hansısa qəbul oluna bilərdisə, mən bunu bizə verilən vaxt parlamentdə, cəmiyyətdə müzakirə edə bilərdim. 
Təklifləri alandan sonra, onlara münasibətimizi bildirəndən sonra heç bir nəticə əldə olmadığına görə bunları 
dərc etdirdim. Milli Məclisdəki müzakirənin əsas məqsədi ondan ibarət idi ki, qoy bizim Milli Məclisdə, dövlət 
orqanlarında oturanlar, siyasi partiyalar, ziyalılar, elm adamları, müxtəlif vətənpərvər insanlarımız öz təkliflərini 
versinlər ki, bu vəziyyətdən nə cür çıxaq.   
Mən bilirəm, cəmiyyətimizin əksəriyyəti məsələnin sülh yolu ilə həll olunmasının tərəfdarıdır. Bu, Milli 
Məclisdəki çıxışların əksəriyyətində bildirildi. Mən də bunun tərəfdarıyam. Ancaq bunu nə cür həll edək? Bu 
məsələyə sülh yolu ilə son qoymağa nə cür nail olaq? Bunun üçün əlavə tədbirlər görülməlidir. Qoy desinlər.   
Bəziləri deyir, müharibə edək. Mən dedim ki, bir də bəyan edirəm, bəli, müharibə də edə bilərik. İndi bizim 
müharibə etməyə qadir ordumuz vardır. Ancaq müharibə ilə biz nə əldə edəcəyik? İşğal olunmuş torpaqları azad 
edə bilərik. Həddindən artıq qan töküləcəkdir. Bəs Dağlıq Qarabağ? Bəziləri hesab edir ki, gedib oradakı 
177 
 
erməniləri də qırmaq lazımdır, beləliklə, hər şeyi əlimizə keçirmək lazımdır. Bu da ağılsız şeydir.  Amma 
müharibə istəyənlər, xüsusən müxalifətdəkilər deyirlər ki, gəlin müharibə edək, nə bilim, torpaqlarımızı azad 
edək. Onlar hamısı bilməlidirlər ki, müharibənin öz qanunları var. Müharibə etmək üçün ölkədə ümumi 
səfərbərlik elan olunmalıdır, hamı müharibədə iştirak etməlidir, fövqəladə vəziyyət elan olunmalıdır. Bütün 
siyasi partiyalar bağlanmalıdır, bütün müxalifət qəzetləri bağlanmalıdır. Hamı müharibəyə cəlb olunmalıdır. 
Müharibənin başqa qanunları da var. Mən Ali Baş Komandan kimi, bunların hamısını bilirəm. Amma 
«müharibə, müharibə» deyənlər də bilsinlər. Mən müharibə elan edən günü onların hamısının bütün fəaliyyəti 
dayandırılacaqdır. Hamı müharibəyə getsin.       
Bilirsiniz, məsələni uzadaq, məsələni donduraq, 5 ildən, 10 ildən sonra həll edək – bunu isti yerdə oturan 
adamlar deyirlər. Mən dünən demişəm, əgər kimsə doğrudan bu təklifi verib, mən gözləyəcəm, müraciət etsinlər 
ki, heç olmasa gedib 15 gün çadırlarda yaşasınlar, yaxud evlərinin bir hissəsini çadırlarda yaşayanlara versinlər. 
İnanıram ki, belələri tapılmayacaqdır. Amma mən gözləyəcəyəm.   
Vəziyyət o qədər mürəkkəbdir ki, burada mühüm tədbirlər görmək lazımdır. Mən istəyirəm ki, bu tədbirlər 
barədə təklifləri cəmiyyət versin, insanlar versin, bizi tənqid edən siyasi partiyalar versin. Mən gözləyəcəyəm, 
bəlkə 10–15 günə bir şey alındı. Bəlkə indiyə qədər anlaya bilmədiyimiz bir şeyi bizə təklif edəcəklər.   
Beləliklə, hesab edirəm ki, bu müzakirə çox əhəmiyyətli idi.  Bilirəm ki, bu müzakirə bizim ictimaiyyətdə, 
xalqın arasında çox böyük əks-səda doğurubdur. Mən, hər halda, bununla razıyam.   
R o s s U i l s o n: Cənab Prezident, çox sağ olun. Amerika Birləşmiş Ştatları Sizinlə tamamilə razıdır ki, 
münaqişənin həll olunması üçün müharibə yolu yaxşı yol deyildir. Bütün müharibələrin cəmiyyət, xalq, 
iqtisadiyyat üçün ağlagəlməz ziyanları, zərərləri olur. Hesab edirik ki, Azərbaycanın yolu müharibə yolu 
olmamalıdır. Sizinlə razıyam ki, bu məsələni indi yox, başqa vaxt həll etmək yolunu tutmaq bu ölkənin seçə 
biləcəyi bir yol deyildir.   
Mən də qaçqın düşərgələrində, çadırlarda olmuşam. Orada çox məğrur, igid insanlar yaşayırlar. O insanlar 
böyük ümidlə öz rəhbərinin cəsur, qorxmaz addımlar atmasını, sülhün bərqərar olunmasını arzulayırlar ki, 
doğma torpaqlarına, evlərinə qayıda bilsinlər. Hesab edirik ki, bu münaqişənin həll olunması yolu varsa, o da 
dinc, danışıqlar yoludur və biz Sizin bu sahədə atdığınız addımları, səylərinizi dəstəkləyirik.  
Cənab Prezident, Sizinlə görüşməkdən ona görə məmnunam ki, prezident Corc Buşun məktubunu Sizə yetirmək 
istəyirəm. Prezident Corc Buş məktubla Sizə müraciət edərək Azərbaycanla və Sizin rəhbərlik etdiyiniz hökumətlə 
sıx və konstruktiv münasibətlərimizi gücləndirməyə şəxsən dəstək verdiyini bir daha təsdiq etmək istəyir. O, 
Amerika Birləşmiş Ştatlarının Azərbaycanın müstəqilliyinə, suverenliyinə və ərazi bütövlüyünə qəti surətdə sadiq 
qaldığını bir daha təsdiq edir. Prezident Buş Azərbaycanın Avropa Şurasına qəbul olunmasını ürəkdən alqışlayır və 
hesab edir ki, bu, Azərbaycan üçün tarixi bir hadisədir. Bu, Azərbaycanda demokratik, siyasi, iqtisadi təsisatların 
yaradılması, həmçinin Azərbaycanın Avroatlantik icmaya inteqrasiya olunması üçün səylərin artırılması baxımından 
geniş imkanlar açır.   
Prezident Corc Buş Dağlıq Qarabağ münaqişəsinin sülh yolu ilə həll olunmasını özünün rəhbərlik etdiyi 
hökumətin ən çox üstünlük verdiyi önəmli məsələlərdən biri hesab edir. Cənab Buş münaqişənin həll olunması 
üçün Sizinlə prezident Köçəryan arasında danışıqların aparılmasını və müəyyən irəliləyişlərin əldə edilməsini 
yüksək qiymətləndirir. Prezident Buş onu da alqışlayır ki, Siz bu yaxınlarda, martın 4-5-də Parisdə yenidən 
görüşəcəksiniz.   
Prezident Buş öz məktubunda Sizə yazır: Amerika Birləşmiş Ştatları bu prosesdə fəal surətdə iştirak etməkdə 
davam edəcəkdir. Mən şəxsən ümid edirəm ki, bu il biz ATƏT-in Minsk qrupunun həmsədrləri ilə birgə 
çalışaraq Cənubi Qafqazda sülhün bərqərar olmasına nail ola biləcəyik. Cənab Buş eyni zamanda, qeyd edir ki, 
sülhü əldə etmək üçün şəxsən Siz, habelə Azərbaycan və Ermənistan xalqları çətin seçim etməli olacaqdır.  
Prezident Buş həm özünün, həm də Amerika Birləşmiş Ştatlarının bütün imkanlarından istifadə edərək bu 
məqsədlərə nail olmaq üçün Sizə kömək etməyə hazır olduğunu bildirir. Prezident Şərq–Qərb enerji nəqli 
layihələrinin Azərbaycanın müstəqilliyi və təhlükəsizliyi üçün nə qədər böyük əhəmiyyət kəsb etməsini 
anladığını vurğulayaraq, ümidvar olduğunu bildirir ki, Azərbaycandan Gürcüstana, oradan da Türkiyəyə 
çəkiləcək qaz kəməri layihəsində də buna bənzər irəliləyiş əldə olunacaqdır.  
Prezident Corc Buş öz məktubunun sonunda belə yazır: Mənim prezident kimi səlahiyyətlərimi icra etməyə 
başlamağım ölkələrimiz arasındakı ikitərəfli münasibətlərin inkişaf etdirilməsi üçün çox böyük perspektivlər 
vəd edən bir vaxta təsadüf edir. Mən Azərbaycanda və Qafqazda sülhün, sabitliyin və demokratiyanın bərqərar 
olması, Azərbaycan xalqının və qonşu Qafqaz xalqlarının firavanlığının təmin edilməsi üçün mövcud 
imkanlardan tam istifadə olunması məqsədi ilə Sizinlə birlikdə çalışmaq əzmindəyəm.   
Cənab Prezident, bu, olduqca ciddi bir məktubdur. Bu məktub yeni Buş hökumətinin bu münaqişənin həll 
edilməsi üçün Sizinlə dialoqlara başlamağa hazır olduğunu göstərən bir məktubdur. Ümidvaram ki, bu günlər 
ərzində Sizinlə daha sıx çalışaraq, Vaşinqtonda mənə rəhbərlik edən şəxsləri  bu prosesə cəlb etməyim üçün 
birgə səylərimizi artıracağıq və təmaslarımızı çoxaldacağıq.   
178 
 
H e y d ə r   Ə l i y e v: Hörmətli səfir, sağ olun. Mən öz prezidentlik səlahiyyətini həyata keçirməyə yenicə 
başladığı zaman prezident cənab Corc Buşdan belə çox məzmunlu,  böyük əhəmiyyətli məktub almağımdan 
məmnunam.   
Siz bilirsiniz ki, şəxsən mənim son 7 il içərisində Amerika Birləşmiş Ştatlarının keçmiş hökuməti ilə, şəxsən 
prezident Klinton ilə, dövlət katibi xanım Olbraytla və başqa şəxslərlə daim sıx əlaqəm olmuşdur və 
Azərbaycan–Amerika Birləşmiş Ştatları arasındakı münasibətlərin inkişafı üçün bunun çox vacib olduğunu 
həmişə dərk etmişəm.       
Mən bu əməkdaşlığı yeni hökumət ilə də davam etdirməyə hazıram və təşəkkür edirəm ki, prezident cənab 
Corc Buş işinin gərgin dövründə ölkəmizə diqqət yetiribdir, Azərbaycan prezidentinə çox əhəmiyyətli məktub 
göndəribdir. Mən məktubu diqqətlə oxuyacağam. Ancaq siz bu məktubun bəzi məqamlarından bəhs etdiniz. 
Bunlar bir daha təsdiq edir ki, Amerika Birləşmiş Ştatları ilə Azərbaycan arasında əlaqələr yüksələn istiqamətdə 
inkişaf edir və inkişaf edəcəkdir.   
Prezident cənab Corc Buşun Ermənistan–Azərbaycan, Dağlıq Qarabağ münaqişəsinin sülh yolu ilə həll 
olunması üçün bundan sonra da Amerika tərəfindən səylər göstərilməsi haqqında verdiyi bəyanat və Minsk 
qrupunun həmsədrlərinin bundan sonra da birgə fəaliyyəti haqqında fikirləri məni çox nikbin edir.   
Bizim ölkələrimiz arasında iqtisadi əməkdaşlığın da inkişaf etdirilməsi və bu münasibətlə Bakı–Tbilisi–
Ceyhan neft kəmərinin  inşasına başlanması və Azərbaycan qazının Türkiyəyə ixrac olunması məsələlərinin bu 
məktubda əksini tapması təbiidir, onu göstərir ki, bizim son illər apardığımız işlər davam edir və bundan sonra 
sürətlə davam edəcəkdir.   
Bu məktubun məhz bu günlərdə mənə gəlib çatması da çox əlamətdar bir hadisədir. Çünki gördünüz ki, mən 
parlamentdə iki gün bu məsələni müzakirə etdim və bütün ictimaiyyətin müzakirəsinə verdim. Martın 4-5-də 
Parisdə görüşlər keçirəcəyəm. Məhz bu məqamda məktubun gəlməsi təbiidir ki, Amerika Birləşmiş Ştatlarının, 
onun hökumətinin bu məsələ ilə – mən Ermənistan–Azərbaycan münaqişəsini nəzərdə tuturam – daim məşğul 
olduğunu bir daha təsdiq edir.   
Mən çox təşəkkür edirəm. Bu məktubu diqqətlə oxuyacağam və mütləq bu günlərdə məktuba cavab 
göndərəcəyəm. Çox sağ olun. 
     
179 
 
   
 
BOSNĠYA VƏ HERSEQOVĠNANIN PREZĠDENTĠ  
ZATĠ-ALĠLƏRĠ CƏNAB JĠVKO RADĠġĠÇƏ  
 
Hörmətli cənab Prezident!  
Bosniya və Herseqovinanın milli bayramı münasibətilə Sizi və dost Bosniya və Herseqovina  xalqını 
səmimi-qəlbdən təbrik edirəm.  
Ümidvaram ki, Azərbaycan ilə Bosniya və Herseqovina arasında təşəkkül tapmaqda olan dostluq və 
əməkdaşlıq əlaqələri ölkələrimizin və xalqlarımızın mənafeyi naminə daim genişlənəcək və inkişaf edəcəkdir.  
Sizə möhkəm cansağlığı və işlərinizdə uğurlar, ölkənizə sülh, əmin-amanlıq və firavanlıq arzulayıram. 
 
Hörmətlə,   
 
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 26 fevral 2001-ci il 
180 
 
 
 
MƏRAKEġĠN KRALI ƏLAHƏZRƏT  
VI MƏHƏMMƏDƏ 
 
Əlahəzrət! 
Mərakeş Krallığının milli bayramı münasibətilə  Sizi və qardaş Mərakeş xalqını səmimi-qəlbdən təbrik 
edirəm.  
Azərbaycan ilə Mərakeş arasında mövcud olan dostluq və əməkdaşlıq münasibətlərinə xüsusi əhəmiyyət 
verirəm. Əminəm ki, ölkələrimiz arasındakı əlaqələr bundan sonra da inkişaf edəcək və xalqlarımızın 
mənafeyinə xidmət edəcəkdir.  
Sizə möhkəm cansağlığı və işlərinizdə uğurlar, ölkənizə sülh, əmin-amanlıq və firavanlıq arzulayıram. 
 
Hörmətlə,  
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 26 fevral 2001-ci il 
 
 
 
 
181 
 
 
 
BOLQARISTAN RESPUBLĠKASININ PREZĠDENTĠ  ZATĠ-ALĠLƏRĠ  
CƏNAB PETER STOYANOVA 
 
Hörmətli cənab Prezident! 
Bolqarıstan Respublikasının milli bayramı münasibətilə Sizi və dost Bolqarıstan xalqını səmimi-qəlbdən 
təbrik edirəm. 
Azərbaycan ilə Bolqarıstan arasındakı münasibətlərin inkişafına böyük əhəmiyyət verirəm. Ümidvaram ki, 
dostluq və əməkdaşlıq əlaqələrimiz bundan sonra da ölkələrimizin və xalqlarımızın mənafeyinə xidmət 
edəcəkdir.  
Sizə möhkəm cansağlığı və işlərinizdə uğurlar, ölkənizə sülh, əmin-amanlıq və firavanlıq arzulayıram.  
   
Hörmətlə,  
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 26 fevral 2001-ci il  
 
 
 
 
 
 
 
 
  
182 
 
 
 
QANA RESPUBLĠKASININ PREZĠDENTĠ  
ZATĠ-ALĠLƏRĠ  
CƏNAB CERRĠ CON ROLĠNQSƏ 
 
Hörmətli cənab Prezident!  
Qana Respublikasının milli bayramı – Müstəqillik günü münasibətilə Sizi və dost Qana xalqını səmimi-
qəlbdən təbrik edirəm. 
Ümidvaram ki, Azərbaycan Respublikası ilə Qana Respublikası arasında təşəkkül tapmaqda olan dostluq və 
əməkdaşlıq münasibətləri ölkələrimizin və xalqlarımızın rifahına öz töhfəsini verəcəkdir.  
Sizə möhkəm cansağlığı və işlərinizdə uğurlar, ölkənizə sülh, əmn-amanlıq və firavanlıq arzulayıram.  
 
Hörmətlə, 
 
HEYDƏR ƏLĠYEV 
Azərbaycan Respublikasının Prezidenti 
 
Bakı şəhəri, 26 fevral 2001-ci il 
 
 
 
 
 
 
 
 
 
 
183 
 
 
 
«KASTEL» ġĠRKƏTĠNĠN PREZĠDENTĠ PYER KASTEL BAġDA OLMAQLA BU ġĠRKƏTĠN 
NÜMAYƏNDƏ HEYƏTĠ ĠLƏ GÖRÜġDƏ SÖHBƏT 
 
27 fevral 2001-ci il   
 
H e y d ə r  Ə l i y e v:  Xoş gəlmisiniz. Azərbaycanın əməkdaşlığı, mən hiss edirəm ki, sizinlə yaxşı 
istiqamətdə inkişaf edir.   
P y e r  K a s t e l:  Cənab Prezident, tamamilə haqlısınız.    
H e y d ə r   Ə l i y e v:  Mən ümid edirəm ki, ötən dəfə danışdığımız kimi, siz burada öz işlərinizi 
genişləndirəcəksiniz.   
P y e r   K a s t e l: Cənab Prezident, mütləq belə olacaqdır. Mən Sizinlə son söhbətimi, görüşümü yadımda 
saxlamışam. Doğrudan da həmin görüşümüz bizə böyük cürət və ümid verdi. Elə buna görə də biz buraya 
qoyduğumuz sərmayələrin miqdarını artırmaq fikrindəyik.   
Cənab Prezident, bizim pivə zavodundan söhbət gedirsə, bu müəssisə haqqında onu deyə bilərəm ki,  indi 
istehsal etdiyimiz məhsulun həcmini artırıb onu ixrac etməklə məşğuluq. Mən ümid edirəm ki, bu ilin sonuna 
kimi zavodun ümumi iş rejimini normal hala sala biləcək, istehsal etdiyimiz məhsulun isə 50 faizini ixrac 
edəcəyik. Biz bununla bağlı bu gün artıq təşkilati işləri qaydaya salır, qonşu ölkələrdə müəyyən anbarlar 
hazırlayırıq.   
Cənab Prezident,  bütün bu işlərimizi həll etməkdə bizə dəstək verdiyiniz, kömək etdiyiniz üçün Sizə dərin 
minnətdarlığımı bildirirəm. Bu sahədə bizə Əmlak naziri də çox kömək edibdir. Bir də onu əlavə etmək 
istəyirəm ki, bütün işlərimiz, demək olar, yüksək səviyyədə həll edilib, yalnız bir neçə kiçik iş qalıbdır ki, o da 
gömrüklə, ixracla bağlıdır. Mənə elə gəlir ki, biz onu da cənab nazirlə birlikdə həll edəcəyik. O bu məsələlərdən 
xəbərdardır.   
Cənab Prezident, mən hər şey üçün Sizə minnətdarlığımı bildirirəm. Yalnız Sizin sayənizdə Azərbaycanla 
əməkdaşlığımız baş tutdu, öz fəaliyyətimizi genişləndirə bildik. Bununla da Azərbaycanın iqtisadiyyatının 
inkişaf etməsinə öz yardımımızı göstərəcəyik.   
Baxmayaraq ki, mən fəaliyyətimizin əvvəlində müəyyən çətinliklər gördüm, bu da mənim öz günahımdır. Yəqin 
mən yaxşı bir həmkar seçməmişdim, yaxşı əməkdaşlıq forması tapmamışdım. Amma indi Sizin sayənizdə bunların 
hamısı öz qaydasına düşdü. Ona görə də Sizə dərin minnətdarlığımı bildirirəm.      
H e y d ə r   Ə l i y e v: Sağ olun, təşəkkür edirəm. Mən keçən dəfə də sizinlə görüşümüzdə bildirmişdim ki, 
«Kastel» şirkətinin, Fransa kapitalının Azərbaycana gəlməsinə çox maraqlıyam. Ona görə də mən həmin siz 
dediyiniz o problemləri hiss edən kimi, bu işə bilavasitə müdaxilə etdim və nə lazımdırsa etdim ki, sizin burada 
işləriniz yaxşı getsin. İndi hansı problemlər də həll olunasıdırsa – siz dediniz ki, nazirlə birlikdə həll edəcəksiniz 
– əgər çətinliklər olsa, nazir mənə xəbər verər.   
Mən yanvar ayında sizin ölkədə idim. Prezident cənab Şirakın dəvəti ilə rəsmi səfərdə idim. Söhbətimiz 
zamanı prezident Şirak «Kastel» şirkətinə göstərdiyim diqqətə görə və xüsusən onun açılışında iştirak etdiyimə 
görə mənə təşəkkür etdi. Biz birlikdə xatırladıq ki, vaxtilə prezident Şirakla mən danışarkən o sizin «Kastel» 
şirkətinin Azərbaycanda gəlib iş görməsi haqqında məsləhət vermişdi. İndi prezident Şirak da, mən də çox 
məmnunuq ki, artıq bu işlər əməli surətdə həyata keçirilir.   
Mən sizin burada, pivə zavodu haqqında verdiyiniz vədləri yadımda saxlayacağam. Mən belə anladım ki, bu 
ilin sonuna qədər zavod tam gücü ilə işləyəcəkdir. Sizin dediyiniz kimi, onun istehsal etdiyi məhsulun 50 
faizinin başqa ölkələrə ixrac olunması təmin ediləcəkdir.   
P y e r   K a s t e l: Cənab Prezident, bəli, doğrudan da belə olacaqdır. Mütləq belə olacaqdır. Biz artıq bu 
plan, layihə üzərində işləyirik və bunun üçün əlimizdən gələni edirik. Artıq indi bu işin ticarət, nəqliyyat 
məsələləri ilə məşğul oluruq. Marketinq məsələlərini həll edirik. Xüsusilə də qonşu ölkələrdə, Moskvada, 
Qazaxıstanda və sair yerlərdə bu gün biz anbarlar hazırlayırıq ki, oraya pivə məhsullarını ixrac edək.   
H e y d ə r   Ə l i y e v: Çox gözəl. Yenə də deyirəm. Əgər bundan sonra da hansı problemləriniz olsa, mənə 
xəbər verin.   
P y e r   K a s t e l: Cənab Prezident, çox sağ olun.   
H e y d ə r   Ə l i y e v: İndi siz görürsünüz ki, Azərbaycanda uğurlu iş görmək olar.   
P y e r   K a s t e l: Tamamilə doğrudur.   
H e y d ə r   Ə l i y e v: Ona görə də mən sizi dəvət edirəm ki, bizim şərabçılıq sahəsinə öz diqqətinizi 
yönəldəsiniz.   
P y e r   K a s t e l: Bəli, cənab Prezident. Ancaq bununla bağlı mənimlə danışığınız yadımdadır. Mən bu 
layihəni nəzərimdə saxlayıram, heç də unutmamışam.   
184 
 
Cənab Prezident, mən Sizə elə onu bildirməliyəm ki, bayaq Sizə dediyimiz ilkin layihəni axıra çatdıran kimi, 
həmin o layihə də nəzərimizdə olacaqdır. Məhz bundan sonra biz şərab sənayesi haqqında öz planlarımızı 
həyata keçirməyə çalışacağıq.  
H e y d ə r   Ə l i y e v: Bəli, bu bizim üçün çox vacibdir. Çünki bizim yaxşı, yüksək keyfiyyətli şərablar 
istehsal etmək üçün imkanlarımız vardır. Ölkəmizin torpağı, iqlimi, üzüm plantasiyaları, bunların hamısı buna 
əsas verir.   
P y e r   K a s t e l: Cənab Prezident, mən Sizin dediklərinizi yaxşı başa düşürəm. Çünki mənim əsas peşəm, 
məşğul olduğum sahə şərabçılıqdır. Mən deməliyəm ki, biz Fransada, böyük bir regionda artıq bu işlə – 
şərabçılıqla məşğul oluruq.      
Bundan əlavə, Afrikanın şimalında, Mərakeşdə bizim 1200 hektar sahədə üzümçülüklə məşğul olan 
müəssisələrimiz vardır. Deməliyəm ki, mən bu işi yaxşı bilirəm və Mərakeşlə Azərbaycan məhz müəyyən 
xüsusiyyətlərinə görə bir-birinə  uyğundur.   
H e y d ə r   Ə l i y e v: Vaxtilə Azərbaycanda 280 min hektar üzüm plantasiyaları var idi. Biz ildə 2 milyon 
ton üzüm istehsal edirdik. Bütün SSRİ-də 6 milyon ton üzüm istehsal olunurdu. Onun 2 milyon tonu 
Azərbaycanda istehsal edilirdi.   
P y e r   K a s t e l: Bəli, belədir.   
H e y d ə r   Ə l i y e v: Çünki o vaxt SSRİ-nin alimləri, şərabçılıq sahəsindəki mütəxəssislər tədqiqatlar 
aparmışdılar və Azərbaycanın həm torpağına, həm də iqliminə, o cümlədən  günəşin hərarətinə və başqa 
əlamətlərə görə çox yüksək keyfiyyətli şərab üçün üzüm yetişdirməkdən ötrü əlverişli olduğunu sübut 
etmişdilər.   
P y e r   K a s t e l: Bəli, doğrudan da Siz düz deyirsiniz, günəş şüaları üzüm üçün ən mühüm şərtlərdən 
biridir. Cənubi Qafqaz isə belə bir regiondur. Ona görə də bura elə üzüm üçün ən əlverişli və məqsədəuyğun 
yerlərdən biridir.   
Cənab Prezident, Siz çox düz buyurursunuz. Zənnimcə, bu sahənin gələcək inkişafı üçün indidən düşünmək 
lazımdır. Azərbaycanda doğrudan da gözəl üzüm sortları vardır. Amma bəzi yerlər də vardır ki, mənim 
bildiyimə görə, orada  həmin o plantasiyalar yaş baxımından müəyyən mənada öz əhəmiyyətini itiriblər. Bəzi 
yerlərdə üzüm plantasiyalarına lazımi diqqət yetirilmədiyindən yaxşı vəziyyətdə deyildir.  Ola bilsin, elə 
bununla bağlı fikirləşmək lazımdır ki, həmin yerlərdə üzümçülük ənənəsini davam etdirmək üçün yeni 
plantasiyalar salmaq gərəkdir. Bu, üzümçülük texnologiyasının tələblərinə uyğun olar.  
H e y d ə r   Ə l i y e v: Olar. Belə imkanlar var.   
P y e r   K a s t e l: Gələcəkdə belə bir şeyə də fikir vermək lazımdır. Biz araşdırmalar aparırıq. Bunların 
nəticələrindən görünür ki, qırmızı şərab ağ şəraba nisbətən daha çox tələb olunur. Ona görə bunu da nəzərə alıb, 
qırmızı şərab istehsal etmək üçün müəyyən üzüm plantasiyaları salmaq lazımdır.  
H e y d ə r    Ə l i y e v: Burada elə çoxu belə sortlardır.  
P y e r   K a s t e l: Mən bunu bir də ona görə dedim ki, indi həkimlər tərəfindən həmişə qırmızı şərab 
məsləhət görülür. O, qan dövranına kömək edir. Ona görə də adamlar qırmızı şərab içməyə üstünlük verirlər.   
H e y d ə r    Ə l i y e v: Mən də bunu bilirəm. Hər halda, mən sizi dəvət edirəm. Gəlin uzunmüddətli iş 
proqramı tərtib edək və bərabər işləyək.   
P y e r  K a s t e l: Tamamilə doğrudur. Mən Sizin verdiyiniz məsləhəti qəbul edirəm.   
H e y d ə r   Ə l i y e v: Mən yaxın günlərdə, martın 4-5-də Parisdə olacağam, prezident Şirakla 
görüşəcəyəm. Sizinlə görüşümü və sizin işləriniz haqqında ona məlumat verəcəyəm.   
P y e r   K a s t e l: Çox yaxşı.   
H e y d ə r   Ə l i y e v: Sağ olun.    
 
 
 
185 
 
   
 
NAXÇIVAN MUXTAR RESPUBLĠKASI  
BABƏK RAYONUNUN NEHRƏM KƏNDĠNĠN  
BĠR QRUP SAKĠNĠ ĠLƏ  
GÖRÜġDƏ SÖHBƏT 
 
Prezident sarayı 
 
28 fevral 2001-ci il 
  
H e y d ə r  Ə l i y ev:   Necəsiniz? Nehrəmlilərlə çoxdandır görüşməmişdim. Naxçıvana çox gəlməyə 
imkanım olmur.   
Ə q i l  M e h d i y e v (Naxçıvan Muxtar Respublikasının Səhiyyə naziri): Cənab Prezident, çox sağ olun, 
yaxşıyıq. Nehrəmlilər Sizin üçün çox darıxıblar.   
H e y d ə r   Ə l i y e v: Mən də belə düşünürəm ki, darıxırlar. Çünki nehrəmlilərlə mənim xüsusi əlaqəm var, 
xüsusi dostluğum var. Ona görə mən də darıxmışam, siz də darıxmısınız.  
Naxçıvan necədir? Əqil müəllim, danışmaq istəyirsən, buyur.  
Ə q i l  M e h d i y e v: Cənab Prezident, Naxçıvanda bütün camaatın hamısı Sizi dəstəkləyir, buna söz ola 
bilməz. Xüsusilə, bir həftə bundan əvvəl biləndə ki, biz buraya gələcəyik, hamı yanıma gəlib xahiş etdi ki, onların 
salamını Sizə yetirim. İcazə verin, mən bəzi məsələlər haqqında  bir-iki kəlmə danışım.   
Hörmətli Prezident, Nehrəm camaatı, xüsusilə ağsaqqalları  Sizə salam göndərirlər. İşinizin gərgin vaxtında, 
çətin dövrdə  Nehrəmin sosial məsələləri ilə məşğul olduğunuz üçün camaat adından Sizə minnətdarlığımı 
bildirirəm.   
Muxtar respublikanın ehtiyacını nəzərə alaraq, 675 milyon manat vəsait ayırıb Koreyadan rentgen aparatı 
gətirilib quraşdırılmışdır. Beləliklə də, müayinə üçün İrana getməyə ehtiyac qalmamışdır. Buna görə Muxtar 
respublikanın əhalisi adından Sizə təşəkkür edirəm.   
H e y d ə r   Ə l i y e v: Mən bunu, yəni rentgen aparatının işləmədiyini bilmirdim. Vasif Talıbov mənə 
məlumat verən kimi, Səhiyyə nazirinə töhmət etdim. Necə ola bilər, Naxçıvan Muxtar Respublikasında müasir 
rentgen aparatı yoxdur. İnsanlar gedib Təbrizdə özünü rentgendən keçirir, sonra onun plyonkasını alıb buradakı 
həkimə göstərir. Bu biabırçılıqdır.   
Ə q i l   M e h d i y e v: Cənab Prezident, camaatın minnətdarlığının həddi-hüdudu yoxdur.  
H e y d ə r   Ə l i y e v: İndi bu rentgen aparatı Naxçıvanın əhalisini təmin edirmi?   
Ə q i l  M e h d i y e v: Bəli, təmin edir, özü də necə lazımdır, təmin edir. Müasir rentgen aparatıdır.   
Hörmətli Prezident, səhiyyə işçilərinin əməyini qiymətləndirərək, Naxçıvanın səhiyyə işçilərinin, o cümlədən 
mənim də adımı təltif olunanların siyahısına daxil etdiyiniz üçün Sizə bütün səhiyyə işçiləri adından 
minnətdarlığımı bildirirəm.         
H e y d ə r   Ə l i y e v: Sən bunu çox demə, sonra deyərlər ki, Heydər Əliyev naxçıvanlılara tərəfkeşlik edir. 
Sən elə bir şəxssən ki, gərək mükafatlandırılaydın.    
Ə q i l  M e h d i y e v: Çox sağ olun, dərin minnətdarlığımı bildirirəm.   
Cənab Prezident, Siz bilirsiniz, yadınıza salmaq üçün deyirəm, Nehrəmin 12 min əhalisi var. 6 min 500 nəfər 
əmək qabiliyyətli işçi qüvvəsi, 3 min təsərrüfatı, 4 min hektar  torpaq sahəsi vardır. Bunun ancaq 3 min hektarını 
əkmək olur.   
Nehrəmdə iki xəstəxana var. İki doğum evinin  biri Nehrəmdə yerləşir. Bu, 35 çarpayılıq doğum evidir. O, 
vaxtilə Sizin sayənizdə tikilmişdir.   
H e y d ə r  Ə l i y e v: Yadımdadır.  
Ə q i l  M e h d i y e v: Xəstəxanada 200-ə yaxın adam işləyir. Nehrəmdəki 5 məktəbdə təxminən 2 min 500 
şagird oxuyur, 300-ə yaxın müəllim çalışır. Nehrəmin 400-ə yaxın ziyalısı, 3 kitabxanası vardır. Demək 
istəyirəm ki, Nehrəmdə lazım olan sosial obyektlərin hamısı vardır. Bunların işləməsi üçün imkan  dairəsində 
şərait yaradılmışdır. Dörd ayın içərisində 600 yerlik gözəl bir məktəb tikilib istifadəyə verilmişdir. 1000 
nömrəlik avtomat telefon stansiyası işə salınmışdır.  İnşa edilmiş yeni nasos stansiyasının hesabına kəndin bir 
hissəsi su ilə təmin olunmuşdur.   
Heydər müəllim, mən Sizə demişdim, yəqin yadınızdadır. Kəndin yuxarı hissəsində su çatışmır. Siz tapşırıq 
verdiniz və mənə də dediniz ki, Əqil, siz özünüz bu işə nəzarət edin. Oraya su çəkiləndən sonra 400 hektarlıq 
sahə su ilə təmin olundu. Hazırda kəndin içərisində təsərrüfat üçün suya ehtiyac yoxdur.   
H e y d ə r   Ə l i y e v: İçəridə?   
186 
 
Ə q i l   M e h d i y e v: Bəli, kəndin daxilində 400 hektar torpaq sahəsi vardır. Vasif müəllim sağ olsun, 
həmin vaxtdan güclü nasos qoydu və indi həmin torpaqların suya ehtiyacı yoxdur. Qısa müddət ərzində 
xəstəxana və məktəblər təmir olunmuşdur.  
Bir neçə kəlmə də ümumi işlərdən demək istəyirəm.  Əgər müəyyən təşkilatlardan soruşsanız, deyəcəklər ki, bu 
gün Naxçıvanda mədəniyyət, maarif, səhiyyə, təsərrüfat və s. sahələrdə çox işlər görülmüşdür. Son vaxtlar 23 yeni 
məktəb tikilmiş, 20-si isə təmir edilmişdir. 4 xəstəxana və tibb məntəqəsi tikilmiş, 8-i əsaslı təmir olunmuşdur. 
Məktəbləri,  xəstəxanaları tikəndə bir şey nəzərə alınır. Muxtar respublikanın Ermənistanla sərhəd rayonlarında, 
kəndlərində tikilir. Ona görə ki, camaat o kəndlərdən dağılmasın, uşaqlar oxumaq üçün başqa yerə getməsinlər. 
Beləliklə, onlar üçün lazımi şərait yaradılıbdır.   
Cənab Prezident, yadınıza salmaq istəyirəm ki, Siz 6 il bundan əvvəl Naxçıvana gələndə müəyyən tədbirləri 
keçirmək üçün vaxtilə nanəcib adamlar tərəfindən körpü və yollar dağıdılmışdı. Uşaqlar məktəbə gedə 
bilmirdilər. İndi 23 körpü salınmış, yüz kilometrlərlə yol çəkilmişdir. Elə dağ kəndi var ki, oraya getməyə yol 
yox idi, tamamilə dağıtmışdılar. Onların hamısı bərpa olunubdur. Doğrudan da indi o kəndlərə gedən adamlar 
özləri deyirlər ki, 5-6 il bundan əvvəl oralara getmək çox çətin idi.  
Cənab Prezident, əsas odur ki, işləyən, təqaüd alan adamlar vaxtında əmək haqlarını və təqaüdlərini alırlar. 
Bunların hamısı Sizin sayənizdə, Sizin nəzarətiniz altında həyata keçirilir.   
Mən bir neçə kəlmə də problemlərdən danışmaq istəyirəm.  Əsas su təchizatıdır, bu olsa, hər şey yaxşı 
olacaqdır. Bundan istifadə edib aranı qatanlar var. Camaatı bir-birinə vuran, çətinliklərdən sui-istifadə edənlərə 
deyirik ki, buyurun, sözünüzü deyin, problemlər barədə təklifinizi verin. İndi Siz də mənə deyə bilərsiniz ki, 
problemlər barədə təklifini ver. İki əsas təklifimiz var.   
Birincisi, su məsələsidir. Burada İsmayıl müəllimə söz verəcəyik. O, tarix müəllimidir və vaxtilə seçkilər 
zamanı Sizi birinci müdafiə edibdir. Bayaq dedim ki, Nehrəmdə su çatışmazlığı vardır. Camaatın vəziyyətinin 
yaxşılaşdırılması üçün mütləq Qızılvəng buraxılış məntəqəsi açılmalıdır. Bu problemlər həll olunmalıdır. Çünki 
camaatımızın yaşaması üçün bunlar əsas şərtdir. İmkan daxilində bu işlər həyata keçsə, Nehrəmin elə bir ciddi 
problemi qalmır. Qalan məsələləri həll etmək olar. Məsələn, Nehrəmdə 5 məktəb var. Mən Sədərəyi də buraya 
əlavə edirəm. Heç olmasa, bu məktəblərin birinin kompüterləşdirilməsi lazımdır. Çünki  uşaqların kompüter 
savadı olması yaxşı olardı.    
H e y d ə r   Ə l i y e v:  Bəlkə ikisi lazımdır?  
Ə q i l   M e h d i y e v: O da çox yaxşı olar. Sədərəkdə də etmək lazımdır.  
H e y d ə r   Ə l i y e v: Ona görə deyirəm, ikisi lazımdır.  
Ə q i l  M e h d i y e v: Bəli, biri Nehrəmdə, biri də Sədərəkdə.   
Cənab Prezident, Nehrəmdə  xəstəxana üçün  UZİ  aparatı lazımdır. Cərrahiyyə əməliyyatı üçün uzun yol 
getmək lazım olur. Ona görə Nehrəm xəstəxanasında cərrahiyyə əməliyyatı üçün şərait yaratmaq lazımdır. Bir 
ildə 300 adamın cərrahiyyə əməliyyatına ehtiyacı olur. Sədərəkdə də bu sahədə çətinlik vardır. İmkan daxilində 
bunlar edilsə, yaxşı olardı. Bu yaşayış məntəqələrinin hər ikisi böyük yerdir, Sizin dayağınızdır, Sizi 
dəstəkləyirlər.  
Görülən işlərin  şahidi olanda müxalifətdəkilər dərslərini alırlar. Vasif müəllimlə görüşəndə deyirəm, onların 
cavabı gördüyümüz işlərdir. Onların özləri də bilirlər ki, bundan artıq nəsə etmək olmaz. Amma nə edəsən, 
qanlarında var, bunları etməsələr, bəs nə işlə məşğul olmalıdılar? İşlərinin adı qarayaxmaqdır.                                       
Heydər müəllim, nəinki Nehrəm, Naxçıvan, hesab edirəm, bütün Azərbaycan Sizi dəstəkləyir. Vasif 
müəllimin köməyi ilə nə imkanımız var, hər şeyi edirik. Sizdə olan humanistlik, səbir, güzəşt etmək və s. kimi 
keyfiyyətlərdən gərək müxalifətdə olanlar xəcalət çəkələr ki, bu cür işlərin qabağında belə hərəkətlər edirlər.                                          
Vasif müəllim mənə dedi ki, Əqil müəllim, Babək rayonunda bir az narahatlıq var, xahiş edirəm, oraya 
gedin. Mən Babək rayonuna getdim. Orada dörd-beş adam var idi. Onlarla söhbət etdim, dedim ki, Sizin 
qarşınıza mən yox, kim gəlir gəlsin, ona heç bir hörmətsizlik etməyin. Qulaq asın, sözünü desin, sonra da 
təklifinizi verin, çıxıb getsin. İkinci tərəfdən, iqtidardan mümkün olmayan şeyi tələb etməyin. Əgər tələb 
edirsinizsə, o, mümkün olmayacaqdır. Siz deyirsiniz ki, işığımız yoxdur. Mən də, Vasif müəllim də bilirik, 
yoxdur. İşıq saatla verilir. Burada əhali çox olanda nə olar, fasilələrlə qonşu kəndlərə də verilir. Onun işığını 
kəsib sənə verəndə, bəs, orada yaşayanlar yazıq deyil? O da sənin dostundur, yoldaşındır. Nəyə görə onun 
işığını kəsib sənə versinlər?  Bu məsələlər həll olunana qədər dözmək lazımdır. Dedilər ki, Əqil müəllim, bizim 
günahımız yoxdur. Çünki neft yox, qaz yox, odun yox, çətindir. Mən gəlib Vasif müəllimə məlumat verdim. 
Sonra bu məsələ həll olundu. Həmin adamlar  tutduqları işdən peşman oldular.  
Heydər müəllim, Muxtar respublikanın əhalisi, xüsusilə Nehrəm camaatı Sizə bir daha minnətdarlığını 
bildirir. Gördüyünüz işlərə görə çox sağ olun. Sizin köməyinizlə, nəzarətinizlə Vasif müəllim orada  çox yaxşı 
işlər görür. Sizə bir daha təşəkkür edirik.     
Cənab Prezident, bağışlayın, buraya gəlmiş şəxsləri təqdim etmədim. İcazə verin, onları Sizinlə tanış edim.  
H e y d ə r   Ə l i y e v: İstəyirsən, tanış et.   
187 
 
Ə q i l   M e h d i y e v: İsmayıl Ələkbərov Nehrəm kənd orta məktəbinin tarix müəllimidir. Nəriman 
Mehdiyev kitabxana müdiridir. Həsən Mehdiyev Nehrəm kənd orta məktəbinin direktorudur. Heydər İsmayılov  
Babək rayonu İcra Hakimiyyəti başçısının müavinidir. Tofiq Abutalıbov kənd bələdiyyəsi sədrinin müavinidir, 
aqronomdur. Hüseyn Niftəliyev Nehrəm xəstəxanasının Baş həkimidir. Qadir Cəfərov baytar həkimdir. İsa 
Məmmədov mühəndisdir. Vilayət Mehdiyev isə rabitəçi mühəndisdir.  
H e y d ə r   Ə l i y e v: Çox sağ olun. İsmayıl müəllim, buyurun.   
Ġ s m a y ı l   Ə l ə k b ə r o v (Nehrəm kənd orta məktəbinin tarix müəllimi):  Hörmətli Prezidentimiz!  
Sizə minnətdarlığımızı bildiririk ki, işinizin gərgin, çətin vaxtında Nehrəm kəndindən gəlmiş nümayəndələri 
qəbul etmisiniz.   
Mən özümü xoşbəxt hesab edirəm ki, vaxtilə vəkili olduğum deputat indi Azərbaycanı xaosdan çıxarıbdır. 
İndi Azərbaycan dünyada öz layiqli yerini tutub və bundan sonra da tutacaqdır.      
Müdrik dövlət başçımızın siyasəti nəticəsində həm iqtisadiyyatda, həm də siyasətdə böyük irəliləyişlər əldə 
edilmişdir. Neft strategiyası uğurla həyata keçirilir. 
Ümumiyyətlə, mənim dilim hər yerdə uzundur. Cənab Prezident, bütün bunlara görə Sizə bir daha dərin 
minnətdarlığımı bildirirəm.   
Cənab Prezident, Əqil müəllim dedi, kəndimizdə çox işlər görülübdür, inkişaf vardır. Şəxsən biz Sizin bütün 
daxili və xarici siyasətinizi bəyənirik və həmişə Sizə dəstək olacağıq.   
Birincisi, kəndimizin əsas problemi su problemidir. Təkcə bizim kəndimizdə yox, Naxçıvanın əksər 
kəndlərində su problemi vardır. Amma kəndimiz Naxçıvan Muxtar Respublikasında ən böyük kənddir, 4 min 
hektara qədər suvarılan torpağı vardır. Vaxtilə bundan səmərəli istifadə olunurdu. Lakin son dövrdə, xüsusən 
1990–93-cü illərdə baxımsızlıq üzündən suvarma sistemlərinin bir hissəsi dağıdılmış, kəndə su vermək qeyri-
mümkün olmuşdur. Mən əvvəllər olan bütün suvarma sistemlərini, sahələri yaxşı tanıyıram. Bizim kəndə əsasən 
Naxçıvan çayından, bir də Araz çayından su gəlir. İndi oralardan su gətirmək qeyri-mümkündür.  Biz hələ 70-ci 
illərdə oradan su gətirəndə çox çətinliklər çəkirdik.  
İkincisi, bizim əsas suvarma sistemimiz «tumbul nasosu» idi və onun vasitəsilə Araz çayından Nehrəm 
kanalına su vurulurdu. Əfsuslar olsun ki, indi torpaqlar camaata bölündüyünə görə kanal dağıdılıbdır və oradan 
su gətirmək heç cür mümkün deyildir. Bəs bizim çıxış yolumuz nədir? Araz SES-in bəndi yanında su nasosları 
qoymaq lazımdır. Hazırda orada bir suvarma sistemi hazırdır. Düzdür, 1990-cı ildə müəyyən qüvvələr onun bir 
hissəsini söküb dağıtdılar. Oradakı yardımçı stansiyanı da söküb dağıtdılar. Amma buna baxmayaraq, cüzi 
xərclə həmin xətti bərpa etmək olar. Bunun vasitəsilə suyu Nehrəmin şərq tərəfinə vermək lazımdır. Çünki 
oradan həm kənddəki torpaqları suvarmaq mümkündür, həm də kəndin şərqindəki 500 hektar sahəni suvarmaq 
olar. Sonra həmin bəndin aşağısında nasos stansiyası tikilsin. Su oradan iki boru vasitəsilə Nehrəm kanalına 
töküləcəkdir. Körpülər hazırdır. Cəmi 11 kilometrlik məsafə vardır. Həmin kanalda 70-ci illərdə qoyulmuş 
nasoslar durur. Beləliklə, bütün sahələr, kəndin şimal hissəsində olan torpaqlar suvarılacaqdır. Əgər dediyim bu 
iki variant düzəlsə, onda Nehrəmin 4 min hektar məhsuldar torpaq sahəsi suvarılacaqdır. Bilirsiniz ki, vaxtilə 
pambığın, üzümün, tütünün ən çox hissəsini Nehrəm veribdir. Beləliklə, biz 4 min hektar sahəyə su çıxara 
bilərik və bununla da demək olar ki, kənddə əhalinin məşğuliyyəti təmin ediləcəkdir. Hərə gedib öz torpağında 
işləyəcək və kənddə heç bir dedi-qodu olmayacaqdır.     
Bilirsiniz ki, indi kənddə məşğuliyyət, iş yoxdur. Ona görə də camaatın müəyyən hissəsi bəzi adamların 
təsiri altına düşür. Amma iş yeri olsa, onlar gedib öz torpaqları, təsərrüfatları ilə məşğul olacaqlar. Su 
probleminin aradan qaldırılması barədə təklifim bundan ibarətdir.  
Əqil müəllim dedi, mən də təkrar edirəm, İranla Naxçıvan arasında Qızılvəng buraxılış məntəqəsi açılsa, 
nəinki Nehrəm camaatının, Naxçıvan əhalisinin də güzəranının yaxşılaşmasına müəyyən qədər köməyi olar. 
Xahişim odur ki, imkan daxilində o məntəqə açılsın.   
O ki qaldı xırda işlərə, Vasif müəllim söz verib ki, bunları imkanlı şəxslərin, yaxud Muxtar respublikanın öz 
imkanları hesabına yoluna qoyacaqdır.  
Mənim bir xahişim də var. Vasif müəllimin yanında bu barədə söhbət etdik. Nehrəm indi çox böyüyübdür. 
Qızılvənglə Nehrəmin arası 7 kilometrdir. İnsanlar hətta uşağına iynə vurdurmaq üçün Nehrəmə gəlməlidirlər. 
Ona görə kəndin aşağı hissəsində bir tibb məntəqəsi açılsa yaxşı olar. Bundan əlavə, Qızılvəngdə yaşayan 
uşaqlar məktəbə gedirlər. Nehrəmdəki məktəbə gəlmək üçün gərək birinci sinif şagirdi neçə kilometr yol gəlsin. 
Orada kiçik bir ibtidai məktəb tikilsə, uşaqlar orada oxusa, daha yaxşı olar. Mənim kənd haqqında dediklərim bu 
qədərdir.   
H e y d ə r   Ə l i y e v: Mal-heyvan nə təhərdir?  
Ġ s m a y ı l   Ə l ə k b ə r o v: Cənab Prezident, indi camaatda  istər davar, istərsə də qaramal çoxdur. Adam 
var ki, onun 500–1000 başa yaxın heyvanı vardır. Amma yem cəhətdən korluq çəkirlər. Çünki torpaqlar 
əkilmədiyinə görə yem məsələsi çətindir.  
H e y d ə r   Ə l i y e v: Yaxşı, əyləş.  
188 
 
Güman edirəm, siz nə lazımdır dediniz. Mənim sizinlə bu görüşümün əsas məqsədi odur ki, birinci növbədə, 
mənim nehrəmlilərə olan münasibətimi, dostluğumu bilirsiniz.  Mən hələ ki, Naxçıvana gəlmək üçün vaxt tapa 
bilmirəm. Ona görə dedim, gələsiniz, burada görüşək. Bir də eşitdim ki, sizin orada bəzi probleminiz vardır. 
İstədim, sizi dinləyim və görüm, nə etmək olar. Bu problemlər indi təkcə Nehrəmdə deyil, Azərbaycanın hər yerində 
vardır. Keçid dövründə yaşayırıq. İndi İsmayıl müəllim dedi, vaxtilə Nehrəmdə pambıq əkilirdi, sonra üzümə keçdik, 
nə qədər üzüm plantasiyaları yaratdıq. Həmin nasos stansiyalarından su verməyin hamısı mənim 70-ci illərdə 
Azərbaycana rəhbərlik etdiyim vaxt olubdur. Onda Nehrəmin hər tərəfi gül-çiçək idi, üzüm bağları idi. Siz ondan nə 
qədər gəlir götürürdünüz. İndi deyirsiniz ki, Nehrəm böyüyüb Qızılvəngə çatıbdır. Bu böyümə havadan gəlmir ki? 
Demək, insanlar ev tikir, özlərinə şərait yaradır, bununla da kənd böyüyür. Kənd rezin deyil ki, onu dartıb böyüdəsən. 
Hansı yaşayış məntəqəsi böyüyürsə, demək, orada yeni tikintilər gedir, evlər tikilir. Nehrəmin göstəriciləri budur.     
Ancaq eyni zamanda 1990-cı ildən sonra –  Ermənistan–Azərbaycan münaqişəsi qızışandan sonra,  Naxçıvan 
Muxtar Respublikası ilə Azərbaycanın əsas ərazisi arasında yollar kəsiləndən sonra naxçıvanlılar çox əzab-
əziyyət çəkdilər. Mən sizinlə üç il bir yerdə yaşadım. Siz necə şəraitdə yaşayırdınız, mən də elə şəraitdə 
yaşayırdım. Bunu yaxşı bilirsiniz. Ona görə də mən Naxçıvanın şəraitini çox yaxşı bilirəm. Özüm üç il o 
şəraitdə yaşamışam. Mənim yaşayış şəraitimlə sizin yaşayış şəraitinizin o qədər fərqi olmayıbdır. Bəlkə Əqil 
müəllimin evi mən yaşadığım evdən daha da yaxşı olubdur. Çünki mən onun evində qonaq olmuşam. Allah 
uşaqlarına qismət eləsin, ikimərtəbəli yaxşı evi vardır. Amma mən bir balaca otaqda yaşayırdım. Yadındadır, 
balaca otaqda yaşayırdım.  
Naxçıvanın böyük imkanları vardır. Ancaq vaxtilə Azərbaycana qəsd edilibdir və Azərbaycan torpağı olan 
Mehri rayonu, Zəngəzur Ermənistana verilibdir. Bu da Naxçıvanı ərazi nöqteyi-nəzərdən Azərbaycandan 
ayırıbdır. Sovet vaxtında bunu o qədər hiss etmirdik. Çünki hamısı bir idi. İndi, xüsusən Dağlıq Qarabağ 
münaqişəsi başlayandan sonra bu, vəziyyəti get-gedə gərginləşdirdi.   
İndi deyirsiniz ki, kimsə orada elektrik enerjisindən şikayət edir. Bəs yadınızda deyil, mən orada yaşayanda 
lampa işığında oturub axşamlar işləyirdim? Sizin yadınızdadır. Bilmirdik ki, televiziyada nə var. Çünki işıq yox 
idi. Bəli, mən o vaxtlar İrana getdim. Oraya əvvəlcə İrandan elektrik xətti çəkdik. Ondan sonra Türkiyədən 
elektrik xətti çəkdik. Biz bununla Naxçıvana elektrik enerjisi verdik. Əgər biz o vaxt bunları edə bilməsəydik, 
onda Nehrəm yox, bütün Naxçıvan qaranlıq içində yaşayacaqdı. Son vaxtlar elektrik enerjisində bir az fasilə 
oldu. Onun da səbəbini bilirsiniz. İran bizə verdiyi elektrik enerjisini kəsdi. Ona görə də orada vəziyyət 
gərginləşdi. Biz İranla çox danışıqlar apardıq və onlara çox vəsait verdik, bunu bərpa etdik. İndi İrandan, 
Türkiyədən elektrik enerjisi gəlir. Araz SES-dən 20 meqavat elektrik enerjisi götürülür. Bir də orada kiçik 
stansiyalarınız var. Onları işlədirsiniz, yoxsa yox?  
V a s i f   T a l ı b o v (Naxçıvan Muxtar Respublikası Ali Məclisinin sədri): Cənab Prezident, vaxtaşırı 
işlədirik.   
H e y d ə r   Ə l i y e v: İşlədirsiniz. Yadınızdadır, onları da o vaxtlar Türkiyədən gətirdik.   
V a s i f   T a l ı b o v: Bəli.  
H e y d ə r   Ə l i y e v: Biz indi İrana elektrik enerjisinə görə nə qədər pul veririk?  
A r t u r   R a s i z a d ə (Azərbaycanın Baş naziri): Cənab Prezident, 3 milyon dollar. Ondan əlavə, Batabat 
xətti də dayandırılmışdı. Biz bu işlərlə daim məşğul oluruq. İndi Batabat xətti ilə 50 meqavat elektrik enerjisi 
gəlir.   
H e y d ə r   Ə l i y e v: İndi 50 meqavat...  
A r t u r   R a s i z a d ə: Bəli. Amma Sizin sərəncamınızla 43 milyon dollar borc dörd il ərzində 
ödənilməlidir.       
H e y d ə r   Ə l i y e v:  43 milyon dollar ödənməlidir. Amma biz sonra da onun haqqını verməliyik. Yəni 
gələcəkdə də elektrik enerjisinin haqqını verməliyik.    
A r t u r   R a s i z a d ə: Bəli.  
H e y d ə r   Ə l i y e v: Mənə de görüm, Naxçıvana hava yolundan başqa bir yol yoxdur. Bu hava yolu ilə, 
təyyarələrlə gediş-gəlişə güzəşt edirik?  
A r t u r   R a s i z a d ə: Bəli, cənab Prezident. İldə 44 milyard manat güzəşt edilir.   
H e y d ə r   Ə l i y e v: İldə 44 milyard manat. Siz bunu bilməlisiniz. Bütün naxçıvanlılar bilməlidir.  
Naxçıvana təyyarə biletləri ümumi qiymətdən xeyli ucuzdur və bu fərqi dövlət bizim büdcəmizdən ödəyir. Başa 
düşürsünüz?   
Məsələn, biz bəzən baxırıq. Təkcə Naxçıvanın yox, başqa ölkələrin vətəndaşları da bu reysdən istifadə 
edirlər. Həmin reyslərə başqa ölkənin vətəndaşları nə qədər verirsə, bunu da edə bilərdik. Elədirmi?  
A r t u r  R a s i z a d ə: Bəli. 
H e y d ə r   Ə l i y e v:  44 milyard manat. Bilirsiniz, bu da Naxçıvana olan güzəştdir. Azərbaycanın  hava 
yollarında Naxçıvana  biletin qiyməti xeyli ucuzdur. «AZAL» Dövlət Konserninin borcunu ödəmək üçün biz 
büdcədən ildə 44 milyard manat veririk. Bu, Naxçıvana olan güzəştdir.   
189 
 
A r t u r   R a s i z a d ə: Cənab Prezident, bundan əlavə, son 4-5 il ərzində Naxçıvana 90 milyard manatlıq 
yanacaq verilibdir.   
H e y d ə r   Ə l i y e v: 90 milyard manatlıq yanacaq verilibdir?   
A r t u r   R a s i z a d ə: Bəli.  
H e y d ə r   Ə l i y e v: Bunlar hamısı ona görədir ki, Naxçıvan blokada vəziyyətindədir. Ona görə biz bunu 
başa düşürük və imkan dairəsində bunları edirik. Bəzən bu bizim imkanlarımız xaricində olur. Bilirsiniz, biz 
bunu edirik və bundan sonra da edəcəyik. Naxçıvan Azərbaycanın əziz bir torpağıdır. İndi Naxçıvanda 400 minə 
qədər insan yaşayır. Ona görə də biz indi nə mümkündür edirik və edəcəyik.   
Qaldı ki, su məsələsi, mən Vasif Talıbovdan soruşdum. İndi hamısını birdən etmək mümkün deyildir. Birinci 
növbədə nə etmək olar?   
V a s i f   T a l ı b o v: Cənab Prezident, birinci növbədə, keçmiş «Barat» kanalını, nasos stansiyalarını bərpa 
etsək Nehrəmin 4 min hektar sahəsi suvarılacaqdır. İndi müəyyən sahələr suvarılır, suvarılmayan hissələr də 
suvarılacaqdır.   
H e y d ə r   Ə l i y e v: Dediyiniz 4 min hektar...  
V a s i f  T a l ı b o v: Bəli.                           
H e y d ə r   Ə l i y e v: Yaxşı. Başqa sözün yoxdur ki?   
V a s i f   T a l ı b o v: Xeyr.  
H e y d ə r   Ə l i y e v: Mən Baş nazirə göstəriş verirəm, hesablamalıdır, nə qədər lazımdır. Biz ölkənin 
ehtiyat fondundan götürəcəyik. Hesablayıb bu gün, ya sabah mənə deyəcəkdir və o vəsait ayrılacaqdır. Biz 
ayırandan sonra nə qədər vaxt lazım olacaqdır onu...  
V a s i f   T a l ı b o v: Cənab Prezident, bir ay.   
H e y d ə r   Ə l i y e v: Bir ay müddətində. Bunu öz təşkilatlarınız edəcək, yoxsa buradan...  
V a s i f   T a l ı b o v: Öz təşkilatlarımız.   
H e y d ə r   Ə l i y e v: Öz təşkilatlarınız edəcəkdir. Demək, biz vəsaiti ayıracağıq, öz təşkilatlarınız iş 
görəcəkdir. Onlar da, müəyyən adamlar da əlavə iş görüb qazanc götürəcəklər və 4 min hektar sahə də 
suvarılacaqdır. Necədir?   
Ə q i l    M e h d i y e v:  Cənab Prezident, çox sağ olun. Yaxşıdır. Vasif müəllim, nasos stansiyaları harada 
qurulacaqdır?  
V a s i f   T a l ı b o v: «Barat» kanalını və nasos stansiyalarını bərpa edəcəyik. Nasosun biri suyu yolun 
aşağı hissəsinə, ikinci nasos da yuxarı hissəsinə vuracaqdır.   
H e y d ə r   Ə l i y e v: İlkin kömək üçün bəsdir, yoxsa yox?   
Ə q i l   M e h d i y e v: Cənab Prezident, kifayətdir.  
H e y d ə r   Ə l i y e v: Bəsdir. Onda Baş nazir Rasizadə iki gün müddətində bu vəsaitin ayrılmasını təmin 
edəcəkdir. Naxçıvan Muxtar Respublikasının başçısı Vasif Talıbov bəyan etdi ki, Muxtar respublikanın öz 
təşkilatları vasitəsilə bu nasoslar tikiləcəkdir və bir ay müddətində istifadəyə veriləcəkdir. İndi hələ qışdır, yazın 
əvvəlidir. Sizə də su əsasən yazda, yayda lazımdır. O vaxta qədər suyu alacaqsınız. Ancaq lazımdır ki, sudan 
səmərəli istifadə edəsiniz, 4 min hektar sahədə yaxşı əkin aparasınız. Nə əkmək lazımdır, özünüz bilirsiniz. 
Gərək həm camaat işləsin, həm  məhsul götürə biləsiniz, həm də insanların rifah halını yaxşılaşdıraq.   
Bilirsiniz, Nehrəm böyük kənddir. Tarixən nehrəmlilər heç vaxt Nehrəmə sığmayıblar. Azərbaycanın böyük-
böyük ziyalıları Nehrəm kəndindən çıxmış adamlardılar. Naxçıvan Muxtar Respublikasının həm ziyalıları, həm 
dövlət işində işləyən adamlar Nehrəmdən olan adamlardır. Mən Nehrəm haqqında, Nehrəmin xüsusiyyəti 
haqqında, Nehrəmin ənənələri haqqında dəfələrlə demişəm və son dəfə Naxçıvana gələndə, xatirinizdədir, Cəlil 
Məmmədquluzadənin muzeyini açarkən orada bu barədə öz fikirlərimi, qəlbimdə olan hissiyyatları bildirdim. 
Amma siz, Nehrəmin ağsaqqalları da gərək çalışasınız ki, Nehrəmin gözəl ənənələrini, yüksək əxlaqi ənənələrini 
qoruyub saxlayasınız. İnsanların əxlaqının pozulmasına yol verməyəsiniz.      
Nehrəmi keçmişdə də, bu gün də dindar kənd hesab edirdilər. Mənim yadımdadır, gənc vaxtlarımda 
Naxçıvanda yaşayanda eşidirdim ki, nehrəmlilər xüsusi bir millətdir, nehrəmlilər dindardır, nə bilim, qadının 
çarşabını atmağa qoymazlar. Naxçıvanın hər yerində qadınlar, demək olar ki, çarşabsız gəzirdilər. Amma 
Nehrəmdə elə şey yox idi. Üzləri örtülüdür, filandır, filandır. Mən indi demirəm ki, siz qadınların başına çarşab 
salın. Amma əxlaqı qoruyun. Əxlaqı qoruyun, necə ki, o vaxtlar qoruyurdunuz.                         
Bilirsiniz, din bir tərəfdən də mənəviyyatdır. Mən böyük dindarlığın tərəfdarı deyiləm. Çünki biz dünyəvi 
dəyərlərlə yaşamalıyıq. Amma eyni zamanda biz öz milli-mənəvi dəyərlərimizi itirməməliyik, onları yaddan 
çıxarmamalıyıq. Onları bizim millətimizə yad olan hansısa dəyərlərlə əvəz etməməliyik.  
Mən dəfələrlə demişəm, bizim gələcəyimiz milli-mənəvi dəyərlərimizin bəşəri dəyərlərlə, Avropa dəyərləri 
ilə sintezi vasitəsilə inkişaf edə bilər. Yəni biz nə qatı dindar olmalıyıq, nə bilim, qadını çarşab altında saxla, 
üzünü ört... Amma nə də bəzi yerlərdə olan – mən bunu açıqlamaq istəmirəm, bilirsiniz də  – bəzi ölkələrdə olan 
insanların əxlaq normalarını qəbul edə bilmərik. Təəssüflər olsun ki, indi Azərbaycanda bu istiqamətdə vəziyyət 
190 
 
bir az xoşagəlməz haldadır. Bizim gənclərimiz – oğlanlar,  qızlar, təəssüflər olsun ki, bəzən əxlaqsızlıq yoluna 
düşürlər.  
Nehrəm bu barədə nümunə olmalıdır. Ancaq mən eşidəndə ki, – burada gecə barları var, orada səhərə qədər, 
nə bilim, yeyirlər, içirlər, başqa-başqa işlər görürlər – nehrəmlilərdən kimsə gəlib burada gecə barı düzəldibdir, 
bu məni narahat edir. Başa düşürsünüz?   
Bakıda Nehrəmdən iş adamı çoxdur. İndi biznes hər yerdə biznesdir. Amma gərək elə biznes aparsın ki, 
əxlaqımız pozulmasın. Mən göstəriş verəcəyəm, araşdırsınlar. Vaxtilə kazinolar yaratmışdılar. Mən onları 
bağlatdırdım. Bizim nə qədər insanların əxlaqını pozurdu. İndi də bəli, gecə barları yaranıbdır. Səhər 5-6-ya 
qədər insanlar orada içki içirlər, nə bi-lim, nə edirlər, nə edirlər və əksəriyyəti də gənclərdir. Bunlardan birinin 
də sahibi nehrəmlidir. İndi təsəvvür edin, o nehrəmli, bu nehrəmli. Görürsünüz, bax, bizə belə inkişaf lazım 
deyildir. Mən bilirəm, ad çəkmək istəmirəm. Siz mərd adamlarsınız, qoçaq adamlarsınız, saf adamlarsınız. Bunları 
saxlayın.   
Əqil müəllim, İsmayıl müəllim dedilər ki, bəzi adamlar aranı qarışdırırlar. Bilirsiniz, indi demokratiyadır. 
Hər adam öz fikrini deyə bilər. Hər adam öz dünya baxışlarını bildirə bilər. Bunların heç birisi qadağan deyil və 
bizi də narahat etmir. Biz özümüz demokratiyanı inkişaf etdiririk. Amma demokratiyanı təhrif edən, 
demokratiyanı istismar edib Azərbaycanda ictimai-siyasi vəziyyəti pozmağa çalışan, bundan sui-istifadə edən 
adamlara biz yol verməyəcəyik.  
Mən eşidəndə ki, orada nehrəmlilər gəlib rayon icra hakimiyyətinin qarşısında nəsə ediblər, düzü, çox 
pərişan oldum. Belə hadisə mənim üçün elə bir narahatedici hadisə deyil, çünki belə şey ola bilər. Amma bunu 
nehrəmlilər edəndə... Nehrəmlilər indiyə qədər bu cür dilə-dişə düşməmişdilər.  
Bizim özəl bir televiziyamız vardır, ANS televiziyası. Orada bir kadr çəkibdir. Onu 15 dəfə göstərir. Hər 
dəfə   eyni şeyi göstərir. Bir dəfə çəkilən kadrı 15 dəfə göstərir. Bu, nehrəmlilərə şöhrət gətirmir. Nə sözünüz 
var, gedin, Naxçıvanda müvafiq təşkilatlara müraciət edin. Əgər orada sizə baxmırlarsa, buraya gəlin. Mən bunu 
sizə demirəm,  siz ağsaqqallarsınız. Sadəcə deyirəm ki, siz insanları tərbiyə edin.   
Nehrəm böyük kənddir. Orada hər bir partiya, təşkilat ola bilər. Ancaq hər partiya gərək Azərbaycanın, 
Naxçıvanın, o cümlədən də Nehrəmin daxili ictimai-siyasi sabitliyinə xidmət etsin. Əgər onu pozmağa xidmət 
edirsə, o, qanun qarşısında cavab verəcəkdir. Necə ki, son hadisələrdə bəziləri cavab verdilər və cavab 
verəcəklər. Ona görə mən arzu edərdim ki, siz hər yerdə  məşhur olan Nehrəm əxlaqı, Nehrəm mənəviyyatı, 
Nehrəm qeyrəti, Nehrəm mərdliyi, Nehrəm dözümlülüyünü saxlayasınız, yeni nəsillərə verəsiniz və həmişə 
Azərbaycanda nümunə olasınız.  
Naxçıvan Muxtar Respublikasında gedən proseslər bizi sevindirir. Əqil müəllim, sən burada dedin, neçə 
məktəb tikilibdir, neçə xəstəxana tikilibdir, filan edilibdir. Bu, blokada şəraitində yaşayan Naxçıvanda gedir. 
Təəssüflər olsun ki, Azərbaycanın başqa bölgələrində bizim belə göstəricilərimiz yoxdur. Bilirəm ki, Naxçıvana 
daş gəlmir. Naxçıvanın özünün tikinti üçün daşı yoxdur. Mən 1990–93-cü illərdə orada  işləyəndə bunların 
hamısını gördüm. Naxçıvana sement gətirmək çətindir. Naxçıvanda taxta yoxdur. Başa düşürsünüz, bunların heç 
biri yoxdur. Bunlar olmaya-olmaya, müxtəlif yollarla – bilirəm, bir qismi İran ərazisindən gəlir – çətinliklə 
gətirib orada xəstəxana tikmək, məktəb tikmək, mədəniyyət ocağı tikmək, bunları etmək onu göstərir ki, ağır 
şəraitdə Naxçıvan camaatı, əhalisi və Naxçıvanın rəhbərləri necə yaxşı işləyirlər. Mən buna çox sevinirəm. 
Çünki mən 1993-cü ildə Naxçıvandan çıxmışdım. Sonra oraya 1996-cı ildə və 1999-cu ildə gəldim. Naxçıvanın 
siması tamamilə dəyişibdir. Biz o vaxtlar Naxçıvanda nə qədər ağır vəziyyətdə yaşayırdıq. Amma indi 
Naxçıvanın siması dəyişibdir.   
Siz də bilməlisiniz, hamı da bilməlidir, dünya da bilməlidir: Naxçıvan Azərbaycanın ən qədim və ən mötəbər 
torpağıdır. Vaxtilə Naxçıvan Azərbaycanın Atabəylər dövlətinin paytaxtı olubdur. Onun VIII, XI, XII əsrlərdən 
indiyə qədər yaşayan abidələri vardır. Ona görə də sizin də, bizim də borcumuz Naxçıvanı inkişaf etdirməkdir, 
Naxçıvanı yaşatmaqdır. Bu işlərlə Naxçıvanda əhalini daha da məskunlaşdırmaq lazımdır.   
Əgər kənd əhalisi kəndi sevirsə, kənddə yaşasın. Onsuz da gənclərin çoxu şəhərə gəlir, təhsil alır, müxtəlif 
işlərdə işləyir, kəndə  qayıtmır. Ancaq gərək kənd əhalisi də inkişaf etsin. Gərək Naxçıvanın əhalisi də artsın.  
Məsələn, dünən Talıbov mənə deyir ki, son iki-üç ildə Azərbaycanda ictimai-siyasi vəziyyət sabitləşdiyinə görə, 
Naxçıvanda da ictimai-siyasi sabitlik, həm də maddi vəziyyət yaxşılaşdığına görə neçə ailə qayıtmışdır.  
V a s i f   T a l ı b o v: 300-ə yaxın ailə.  
H e y d ə r   Ə l i y e v: 300-ə yaxın ailə. Hansı ki, o ağır illərdə Naxçıvanı tərk etmişdilər, gedib təkcə 
Azərbaycanda yox, Azərbaycandan kənarda yaşamışdılar, artıq onlar qayıdırlar, öz torpağına qayıdırlar. Torpaq 
insanı çəkir. İnsan görəndə ki, torpaqda bir balaca yaşayış imkanı var, oradan ayrılmır. O imkanları siz 
yaradırsınız, biz yaradırıq, hamımız yaradacağıq. Ona görə də gərək naxçıvanlılar öz torpağının üstündə 
olsunlar, öz torpağını qorusunlar və biz də bunun üçün heç bir şey əsirgəməyəcəyik.  
H ə s ə n   M e h d i y e v (Nehrəm kənd orta məktəbinin direktoru): Möhtərəm cənab Prezident, mən 35 ildir 
məktəbdə direktor işləyirəm. Məktəbimizdə 200-dən çox müəllim var,  buraya gələndə onlar məndən xahiş 
etdilər ki, səmimi salamımızı hörmətli Prezidentimizə çatdır. Mən indi onların salamını Sizə çatdırıram.   
191 
 
Biz sizi 1990-cı ildən sevmişik. Sizi parlamentə deputat seçmişik. İndi də sevirik, nehrəmlilər Sizi  gələcəkdə 
də sevib müdafiə edəcək, dəstəkləyəcəklər. Əgər bəzi üzdəniraq qüvvələr buna qarşı çıxsalar, biz ziyalılar yol 
verməyəcəyik.   
Nehrəm günbəgün gözəlləşir. Bu, Vasif müəllimin şəxsi təşəbbüsü nəticəsindədir. Tikilən məktəblərdən biri, 
3 nömrəli məktəb Nehrəmin payına düşübdür. Deyə bilərəm ki,  o təkcə Naxçıvan Muxtar Respublikasında yox, 
Azərbaycan Respublikasında ən nümunəvi məktəblər sırasındadır.   
Mənim bir xahişim vardır. Bəlkə də yerinə düşən xahiş deyildir. Amma deyəcəyəm. Bizim məktəbimizin adı 
yoxdur. Vaxtilə Sizə də məktub yazmışdım. Mən buraya gələndə bütün müəllim kollektivi, nehrəmlilər xahiş 
etdilər ki, icazənizlə, məktəbimizə Sizin adınızı verərdik.   
H e y d ə r   Ə l i y e v: Bilirsən, çox təşəkkür edirəm. Amma mən dəfələrlə demişəm, hələ ki, mən dünyada 
yaşayıram, mənim adıma heç bir şey olmamalıdır. Amma dünyadan gedəndən sonra nehrəmlilər yaddan 
çıxarmazlar.   
H ə s ə n   M e h d i y e v: Cənab Prezident, məktəb direktoru kimi, bütün ziyalılar adından söz veririk: 
ömrümüz boyu Sizi dəstəkləmişik, bundan sonra da dəstəkləyəcəyik.      
Möhtərəm cənab Prezident, icazənizlə, bir bənd şeir demək istəyirəm.   
 
Yağı düşmən partlayacaq, öləcək,  
Üzümüzə yerin, göyün güləcək,  
Bütün dünya Sizi zirvə biləcək.  
Sizsiz bizim gülüstanımız, cənnətimiz,  
Dinlə məni, Heydər baba qüdrətimiz.  
 
Bəli, bizim gülüstanımız da, cənnətimiz də sizsiniz. Biz həmişə Sizi dinləmişik, bundan sonra da 
dinləyəcəyik. Bütün nehrəmlilər  Sizin ardınızca gedəcək və Sizi dəstəkləyəcəklər.  Bizi qəbul etdiyinizə görə 
də çox sağ olun.    
H e y d ə r   Ə l i y e v: Sən də danışmaq istəyirsən. Ancaq xahiş edirəm, bir kəlmə. Çünki bu gün mənim 
çox işlərim var.  
N ə r i m a n   M e h d i y e v (Nehrəm kənd kitabxanasının müdiri): Hörmətli Heydər Əliyev, 35 ildir ki, 
kitabxana müdiri işləyirəm. Kitabxanamızın 1500 oxucusu vardır. Onların adından Sizə salam gətirmişəm. 
Çünki mənə demişdilər ki, Bakıya getsən, bizim adımızdan möhtərəm Prezidentimizə salamımızı yetir.  
Ümumiyyətlə, Siz 1969-cu ildən Nehrəm camaatının ürəyində yer eləmisiniz. O vaxtdan etibarən nehrəmlilər 
Sizi sevib, sevir və sevəcəklər.  
1987-ci ildə Əbülfəz Əliyev, Xəlil Rza və Mikayıl Mirzə Nehrəm kəndinə gəlmişdilər. Onda kəndin 5-6 
nəfər ağsaqqalı dedilər ki, Əbülfəz Əliyev, bunlar Heydər Əliyevdən nə istəyirlər, onun haqqında şantaj 
xarakterli məqalələr yazırlar. O dedi ki, Azərbaycan xalqı Heydər Əliyev kimi şəxsiyyəti yüz ildən bir yetirər. 
Siz çalışın, onu müdafiə edin. Ağsaqqallar dedilər ki, biz Heydər Əliyevi həmişə müdafiə etmişik, edəcəyik də. 
Həqiqətən də Əbülfəz Əliyevin dediyi sözlər indi yerinə düşür. Baxıb görürük ki, Siz həmişə – gecə, gündüz 
xalqın qayğısı ilə yaşayırsınız, həyat şəraitinin yaxşılaşdırılması barədə çalışırsınız. Ona görə də biz nehrəmlilər 
Sizə uzun ömür, cansağlığı arzu edirik ki, xalqı bu çətinliklərdən qurtarasınız.  
H e y d ə r   Ə l i y e v: Sağ olun. Nehrəmlilərə salam söyləyin. Naxçıvan Muxtar Respublikasının bütün 
əhalisinə, insanların hamısına salam söyləyin və mənim dostluq, məhəbbət hisslərimi hamıya çatdırın. Sağ olun.  
 
 
                     
 
192 
 
 
 
«ġEVRON» KORPORASĠYASININ  
VĠTSE-PREZĠDENTĠ RĠÇARD MATSKENĠN BAġÇILIQ ETDĠYĠ NÜMAYƏNDƏ  HEYƏTĠ 
ĠLƏ GÖRÜġDƏ

 SÖHBƏT   
 
Prezident sarayı 
 
28 fevral 2001-ci il 
 
H e y d ə r   Ə l i y e v:   Çoxdandır ki, sizi görmürəm, Azərbaycana xoş gəlmisiniz.   
R i ç a r d  M a t s k e: Biz burada olmağımızdan çox şadıq. Buraya tez-tez gələ bilmədiyimizə görə mən 
üzr istəməliyəm.       
H e y d ə r  Ə l i y e v: İşləriniz necə gedir?  
R i ç a r d  M a t s k e: «Abşeron» blokunda qazma işləri davam edir. Ümidvaram ki, hər şey yaxşı 
olacaqdır.   
H e y d ə r   Ə l i y e v: Siz onda mənə söz verdiniz ki,  çox böyük neft və qaz aşkar edəcəksiniz. Hətta 
«Şahdəniz»dən də çox.   
R i ç a r d   M a t s k e: Mən ümid edirəm ki, vədimə əməl edəcəyəm.   
H e y d ə r    Ə l i y e v: Çox gözəl, mən də bunu istəyirəm. Azərbaycanda bir məsəl var: «Kor nə istər, iki 
göz, biri əyri, biri düz».   
R i ç a r d    M a t s k e: Biz ümid edirik ki, «Abşeron» blokunda «gözlərin hər ikisi düz olacaqdır».   
H e y d ə r   Ə l i y e v: İkisi də düz olacaqdır, çox yaxşı. Başqa sahələrdə işləriniz necədir?   
R i ç a r d   M a t s k e: Dünyada neftin qiyməti yüksək olduqda, demək olar ki, işlərimiz yaxşı gedir.   
H e y d ə r  Ə l i y e v: Neftin qiyməti də gah qalxır, gah düşür. O sizə də təsir edir, bizə də.   
R i ç a r d   M a t s k e: Bir halda ki, nisbətən yüksək səviyyədə dəyişir, biz onunla yaşaya bilərik.   
H e y d ə r  Ə l i y e v: Yaxşı, mən başa düşürəm ki, gərək mətbuatı azad edək.   
R i ç a r d   M a t s k e: Mənə elə gəlir ki, yaxşı olardı. Ona görə ki, biz təkcə «Abşeron» bloku haqqında 
yox, həm də «Şevron»un Bakı–Tbilisi–Ceyhan neft kəmərinə qoşulması haqqında danışmaq istəyirik.   
H e y d ə r   Ə l i y e v: Bunu artıq bütün dünya bilir.   
R i ç a r d  M a t s k e: Yəqin ki, Siz demisiniz.  
H e y d ə r   Ə l i y e v: Yaxşı.   
 
                                               
 Görüşdə Dövlət Neft Şirkətinin prezidenti Natiq Əliyev, birinci vitse-prezidenti, Milli Məclisin deputatı İlham Əliyev və digər 
rəsmi şəxslər iştirak edirdilər. 
193 
 
 
 
ATƏT-in HAZIRKI SƏDRĠ, RUMINĠYANIN  
XARĠCĠ ĠġLƏR NAZĠRĠ MĠRÇA COANE ĠLƏ  
TƏKBƏTƏK GÖRÜġ 
 
Prezident sarayı 
 
1 mart 2001-ci il  
 
Hörmətli qonağı mehribanlıqla salamlayan dövlətimizin başçısı ATƏT-ə sədrlik etdiyinə görə 
Rumıniyanın Xarici İşlər naziri Mirça Coaneni səmimi-qəlbdən təbrik etdi.  
Göstərilən qonaqpərvərliyə və qəbula görə minnətdarlığını bildirən, prezident Heydər Əliyev ilə görüşdən 
şərəf duyduğunu söyləyən cənab Mirça Coane Rumıniya prezidenti İon İliyeskunun səmimi salamlarını və xoş 
arzularını respublikamızın rəhbərinə çatdırdı. ATƏT-in hazırkı sədri Azərbaycanın Avropa Şurasına 
tamhüquqlu üzv qəbul olunması münasibətilə dövlətimizin başçısı Heydər Əliyevi ürəkdən təbrik etdi.  
Səmimi sözlərə görə qonağa minnətdarlığını bildirən prezident Heydər Əliyev çoxşaxəli fəaliyyəti ilə Avropada 
və dünyada mühüm rol oynayan ATƏT-lə Azərbaycan arasında əməkdaşlığın daha da genişləndirilməsinin vacib 
olduğunu nəzərə çatdırdı, sədrlik vəzifəsinin icrasına yenicə başlamış cənab Coanenin Azərbaycana səfərinin böyük 
əhəmiyyət daşıdığını vurğuladı.  
Ermənistan silahlı qüvvələrinin Azərbaycana təcavüzü nəticəsində torpaqlarımızın 20 faizinin işğal 
olunmasından, bir milyondan çox vətəndaşımızın yerindən-yurdundan zorla qovularaq uzun illərdən bəri çadırlarda 
ağır vəziyyətdə yaşamasından bəhs edən respublikamızın rəhbəri bu münaqişənin sülh yolu ilə aradan qaldırılması 
üçün ATƏT-in Minsk qrupunun fəaliyyətindən, habelə Azərbaycan və Ermənistan prezidentləri arasında aparılan 
birbaşa danışıqlardan ətraflı söhbət açdı.  
Azərbaycanın ATƏT-lə əməkdaşlığının bir neçə istiqamətdə davam etdiyini vurğulayan dövlətimizin başçısı 
1992-ci ildən bəri fəaliyyət göstərən Minsk qrupunun və hazırda onun həmsədrləri olan Amerika Birləşmiş 
Ştatları, Fransa və Rusiyanın bu sahədəki səylərinin daha da artırılmasına xalqımızın böyük ümidlər bəslədiyini 
nəzərə çatdırdı.  
Münaqişənin sülh yolu ilə həll edilməsinə Azərbaycanın tərəfdar olduğunu, bu problemin aradan qaldırılması 
üçün ölkəmizin konstruktiv mövqe tutduğunu vurğulayan prezident Heydər Əliyev təcavüzkar, işğalçı Ermənistanın 
qanunsuz tələblər irəli sürdüyünü bildirdi.  
Ermənistan –Azərbaycan, Dağlıq Qarabağ münaqişəsinin sülh yolu ilə həll olunması prosesinə aid məsələnin bu 
günlərdə Azərbaycanın Milli Məclisində geniş müzakirə edildiyini xatırladan respublikamızın rəhbəri parlamentin 
BMT-yə, ATƏT-ə və Minsk qpunun həmsədrləri olan dövlətlərin başçılarına bu münaqişənin sülh yolu ilə nizama 
salınmasına kömək göstərilməsi üçün səylərini gücləndirmək barədə müraciətlər göndərmək haqqında qərar qəbul 
etdiyini nəzərə çatdırdı.  
Martın 4-5-də Fransa, Azərbaycan, Ermənistan prezidentlərinin Parisdə keçiriləcək görüşlərindən bəhs 
edən, münaqişənin tezliklə aradan qaldırılması üçün belə görüşlərin əhəmiyyətini vurğulayan dövlətimizin 
başçısı Heydər Əliyev eyni zamanda ATƏT-in Minsk qrupunun və ona həmsədrlik edən dövlətlərin bu sahədə 
fəallığı artırmasının vacib olduğunu qeyd etdi.  
Ermənistan–Azərbaycan, Dağlıq Qarabağ münaqişəsinin tezliklə həlli üçün ATƏT-in öz səylərini gücləndirmə-
yə hazır olduğunu bildirən cənab Mirça Coane Azərbaycan və Ermənistan prezidentlərinin birbaşa görüşlərinin 
bu beynəlxalq təşkilat tərəfindən dəstəkləndiyini söylədi. O, prezident Heydər Əliyevi əmin etdi ki, Azərbaycanın 
ərazi bütövlüyünün bərpa olunması, qaçqınların doğma yerlərinə, yurdlarına qayıtması üçün ATƏT-in bütün 
imkanlarını səfərbər etməkdən ötrü əlindən gələni edəcək, Azərbaycanla bütün sahələrdə əməkdaşlığın daha da 
sıxlaşdırılmasına xüsusi diqqət yetirəcəkdir. 
Cənab Mirça Coane bildirdi ki, prezident İon İliyesku Azərbaycan prezidenti Heydər Əliyevi Rumıniyaya 
rəsmi səfərə dəvət etməsi barədə məktub göndərmişdir.  
Dəvəti məmnunluqla qəbul etdiyini bildirən respublikamızın rəhbəri özünün səmimi salamlarını, hörmət və 
ehtiramını cənab İliyeskuya çatdırmağı nazirdən xahiş etdi.  
Görüşdə tərəfləri maraqlandıran bir sıra digər məsələlər ətrafında da geniş fikir mübadiləsi aparıldı. 
   
 
 
194 
 
 
 
ATƏT-in HAZIRKI SƏDRĠ, RUMINĠYANIN XARĠCĠ ĠġLƏR NAZĠRĠ MĠRÇA COANENĠN 
BAġÇILIQ ETDĠYĠ NÜMAYƏNDƏ HEYƏTĠ ĠLƏ GÖRÜġDƏ SÖHBƏT 
 
Prezident sarayı 
 
1 mart 2001-ci il 
 
H e y d ə r   Ə l i y e v: Hörmətli cənab nazir! 
Hörmətli qonaqlar! 
Mən sizi səmimi-qəlbdən salamlayıram. Azərbaycana xoş gəlmisiniz! 
İndi ATƏT təşkilatı Avropada, təkcə Avropada yox, dünyada çox mühüm rol oynayır. Onun fəaliyyəti 
çoxşaxəlidir. Biz ATƏT-in üzvü olaraq, təbiidir ki, onunla bütün sahələrdə əməkdaşlıq edirik və bundan sonra 
da edəcəyik. Ona görə də ATƏT-in hazırkı sədrinin və nümayəndə heyətinin Azərbaycana gəlməsini çox 
əhəmiyyətli hesab edirəm.  
Dost ölkəni – Rumıniyanın ATƏT-in sədri vəzifəsinə seçilməsi münasibətilə təbrik edirəm və ümidvar 
olduğumu bildirmək istəyirəm ki, Rumıniya və şəxsən siz, cənab nazir, bu sədrlik müddətinizdə ATƏT-in 
fəaliyyətinin artırılması üçün öz səylərinizi göstərəcəksiniz. Onu da xüsusi qeyd edirəm ki, Rumıniya bu il 
ATƏT-in sədri səlahiyyətlərini böyük məmnuniyyətlə öz üzərinə götürən kimi, siz, cənab nazir, ATƏT-in indi 
fəaliyyətdə olan sədri bizim bölgəyə gəlmisiniz. 
Demək, ATƏT-in bizim bölgədə olan proseslərə diqqətinizi, münasibətinizi bildirirsiniz. Cənab nazir, 
buyurun.  
M i r ç a  C o a n e: Cənab Prezident, çox sağ olun. Bizi Azərbaycanın paytaxtında səmimi salamladığınıza 
görə Sizə təşəkkürümüzü bildiririk. Biz buraya gəlməkdən məmnunuq. Nümayəndə heyətində Avropa 
Birliyinin, Avstriyanın, Portuqaliyanın nümayəndələri də vardır. 
Bu nümayəndə heyətinin tərkibində ATƏT-in müxtəlif təsisatlarını təmsil edən şəxslər də vardır. Məsələn, 
bizimlə bərabər ATƏT-in Demokratik Təsisatlar və İnsan Hüqüqları Bürosu direktorunun müavini, habelə ən 
mühüm təsisatlardan birinin – münaqişələrin qarşısının alınması mərkəzinin təmsilçiləri də vardır. Yəqin siz 
mənim sağımda və solumda oturan bu iki şəxsi yaxşı tanıyırsınız. Onlar da çox gərgin iş görürlər. Biz onların 
fəaliyyətini qiymətləndiririk. Nümayəndə heyətinin tərkibində BMT-nin Qaçqınların İşləri üzrə Ali Komissar-
lığının Avropa Departamenti direktorunun müavini də təmsil olunubdur. O da çox mühüm təşkilatdır və burada 
çox böyük fəaliyyətləri vardır. Şübhəsiz, bizim səfirimiz də nümayəndə heyətinin tərkibinə daxil edilmişdir.  
Rumıniya ATƏT-də sədrliyə başladığı andan biz fəaliyyətimizin ilkin dövründə bu regiona səfər etmək 
qərarına gəldik. Ona görə ki, bu region coğrafi-strateji baxımdan olduqca böyük əhəmiyyət kəsb edən bir 
regiondur. Bu region ölkəmiz Rumıniya üçün də qonşu regiondur və bizim burada maraqlarımız vardır.  
Mən ondan da məmnun olduğumu bildirmək istəyirəm ki, Avropa Birliyinin də buraya marağı artıbdır. Onlar 
bizim bu marağımızı bölüşürlər. Əslində biz Avropa Birliyindən olan yüksək nümayəndə heyətindən sonra 
regiona gəlmişik. Bu onu göstərir ki, həm ATƏT, həm də Avropa Birliyi buraya diqqəti artırmaq və buradakı 
problemlərin həllinə nail olmağa çalışırlar.  
Fürsətdən istifadə edərək, Sizi və Azərbaycan xalqını Avropa Şurasına üzv qəbul olunmağınız münasibətilə 
təbrik etmək istəyirəm. Bu bir daha onu göstərir və əlavə sübutdur ki, Azərbaycan Avropanın demokratik 
dövlətlər ailəsinə getdikcə daha çox inteqrasiya olunmaqdadır. Bu, ATƏT-ə, həmçinin ATƏT-in Demokratik 
Təsisatlar və İnsan Hüquqları  Bürosuna imkan verir ki, gələcəkdə daha çox əməkdaşlıq edək və müxtəlif 
sahələrdə mövcud olan əlaqələrimizi genişləndirək. Güclü demokratiya və vətəndaş cəmiyyəti, eyni zamanda yaxşı 
idarə olunan iqtisadiyyat bu gün Avropanın inkişaf reseptidir və çox şadıq ki, o bu regiona da sirayət etməkdədir.  
Cənab Prezident, Rumıniyanın ATƏT-ə sədrlik etdiyi bir dövrdə qarşısına qoyduğu iki mühüm məqsəd 
vardır. Birincisi, ATƏT-in regionlarda olan missiyalarını, nümayəndəliklərini region dövlətləri arasında ümumi 
maraq kəsb edən məsələlər ətrafında əməkdaşlığa və onları ümumi mövqedən çıxış etməyə sövq etməkdir. 
Çünki regionlarda mövcud olan problemlər, adətən, bir-birinə çox oxşardır. Problemlərdən doğan çətinliklər bir-
biri ilə üzvi surətdə bağlıdır. Ona görə də bunların ümumi yanaşma əsasında həllinə nail olmaq lazımdır. Mən 
bu sözləri Cənubi Qafqaz regionu haqqında söyləməklə bərabər, eynilə Balkan regionu barədə də deyə bilərəm. 
İkincisi, ATƏT-i elə bir təşkilata çevirməkdir ki, burada ATƏT digər beynəlxalq təşkilatları – BMT-ni, Avropa 
Şurasını, Avropa Birliyini, NATO-nu əvəzləmək istiqamətində deyil, onlarla sıx əməkdaşlıq şəraitində, bir-
birinin missiyalarını tamamlamaq, əlaqələndirmə şəraitində fəaliyyət göstərsin.  
Biz bu regionu ATƏT üçün olduqca mühüm bir region hesab edirik. ATƏT burada çox mühüm rol 
oynamalıdır, rol oynayır və biz bu rolu gələcəkdə də oynamasını istəyirik. Hesab edirik ki, yaxın gələcəkdə ciddi 
195 
 
irəliləyişlərə nail olmaq mümkündür və bunun sayəsində bu regionda ATƏT-in mövcudluğu daha da genişlənə 
bilər.  
Cənab Prezident, icazə verin Sizinlə Ermənistan prezidenti arasında aparılan birbaşa danışıqları 
alqışladığımızı da bəyan edim. Biz bu danışıqları bəyənir və hesab edirik ki, bu danışıqlar və ATƏT 
çərçivəsində aparılan danışıqlar bir-birini əvəz etmir. Biz bu danışıqlardan uğurlar gözləyirik.  
Bilirik ki, son dövrlər ATƏT-in Minsk qrupu, onun həmsədri olan ölkələr və bunların təmsilçiləri barədə 
burada çox danışıqlar olub, müzakirələr aparılıbdır. Amma Cənab Prezident, Sizi əmin etmək istəyirik ki, 
ATƏT, onun Minsk qrupu, Minsk qrupunun həmsədri olan ölkələrin rəhbərləri əllərindən gələni etməyə 
çalışırlar ki, bu münaqişənin həllində faydalı və müsbət rol oynasınlar. Biz bu fəaliyyətimizi bundan sonra da 
davam etdirəcəyik. Eyni zamanda hesab edirik ki, ATƏT münaqişənin həll olunduğu halda – ümidvarıq ki, bu 
münaqişə sülh yolu ilə tezliklə həll ediləcək – prosesi həm siyasi, həm də maliyyə baxımından dəstəkləmək 
üçün beynəlxalq ictimaiyyətin  və beynəlxalq ehtiyatların səfərbər olunmasında da katalizator rolunu 
oynayacaqdır.  
H e y d ə r   Ə l i y e v:  Cənab nazir, təşəkkür edirəm. Bizim ölkəmiz haqqında ATƏT-in baxışlarını və 
fikirlərini bəyan etdiyinizə görə təşəkkür edirəm. Azərbaycanın Avropa Şurasına qəbul olunmasını ölkəmiz 
üçün tarixi hadisə hesab edirəm. Beləliklə, Azərbaycan Avropa qitəsində olmaqla yanaşı, eyni zamanda 
tamhüquqlu üzv kimi Avropa ailəsinə daxil olubdur. Təbiidir ki, Avropa Şurasının, ATƏT-in bütün prinsiplərini 
Azərbaycanda həyata keçirmək qarşımızda duran vəzifədir.  
ATƏT-in, siz dediyiniz kimi, eyni zamanda Avropa Birliyinin bizim regiona, bölgəmizə son vaxtlar 
diqqətinin artırılması bizdə çox böyük razılıq hissi doğurur. Bizim ölkəmizin, Azərbaycanın ATƏT-lə 
əməkdaşlığı bir neçə istiqamətdə həyata keçirilir. Ancaq həm ATƏT-in prinsiplərini Azərbaycanda həyata 
keçirmək üçün, həm Azərbaycanın dövlət müstəqilliyini möhkəmləndirmək, ərazi bütövlüyünü, Azərbaycanın 
sərhədlərinin toxunulmazlığını təmin etmək üçün biz ATƏT-lə əməkdaşlığımıza, xüsusən 1992-ci ildə ATƏT 
tərəfindən yaranmış Minsk qrupu ilə əməkdaşlığımıza, Minsk qrupunun həmsədrləri ilə əməkdaşlığımıza çox 
böyük əhəmiyyət veririk və bu əməkdaşlığa böyük ümidlər bəsləyirik.  
ATƏT-in Minsk qrupu ilə, onun həmsədrləri ilə 7 ildir sıx əməkdaşlıq edirik. Bu əməkdaşlığın məqsədi, səbəbi 
Ermənistanın Azərbaycana torpaq iddiası nəticəsində, Azərbaycana etdiyi hərbi təcavüz nəticəsində Ermənistan 
silahlı qüvvələri tərəfindən işğal olunmuş torpaqlarımızı sülh yolu ilə azad etməkdir.  
Dağlıq Qarabağ problemi kimi meydana atılan məsələ sonra Ermənistan–Azərbaycan arasında müharibəyə 
çevrilib və bu müharibə böyük itkilərə səbəb olubdur, Azərbaycana böyük zərbələr vurulubdur. Azərbaycanın 
əvvəlcə Dağlıq Qarabağ vilayəti, ondan sonra isə Dağlıq Qarabağın ətrafında olan 7 rayonu – ümumiyyətlə, 
Azərbaycan ərazisinin 20 faizi Ermənitsan silahlı qüvvələri tərəfindən işğal olunubdur.  
Bu işğal nəticəsində həmin torpaqlardan bir milyona qədər azərbaycanlı zorla yerindən-yurdundan 
çıxarılıbdır. Onlar Azərbaycanın müxtəlif regionlarında ağır vəziyyətdə yaşayırlar. Əksəriyyəti isə çadırlarda 
yaşayır.  
1994-cü ilin may ayında Ermənistanla Azərbaycan arasında döyüşlərin dayandırılması haqqında saziş 
imzalanıbdır. Ondan sonra sülh danışıqları başlayıbdır. Biz indiyə qədər atəşkəs rejimini qoruyub saxlayırıq. ATƏT-
in sizin yanınızda oturan nümayəndəsi neçə illərdir ki, bunu müşahidə edir və atəşkəsin qorunub saxlanması üçün 
bizə yardımlar edir. Biz bunu müsbət qiymətləndiririk. Amma eyni zamanda sülh əldə olunmayıbdır. İşğal edilmiş 
torpaqlar azad olunmayıbdır və yerindən-yurdundan çıxarılmış insanlar ağır vəziyyətdə yaşayırlar.  
Minsk qrupunun həmsədrləri olan Rusiya, Amerika Birləşmiş Ştatları, Fransa dünyanın ən böyük 
dövlətləridir. Ancaq təəssüflər olsun ki,  dünyada böyük imkanlarına baxmayaraq, böyük təsir gücü olmasına 
baxmayaraq, həm bu ölkələrin dövlət başçıları, həm də onların nümayəndələri indiyə qədər apardıqları işlərlə 
istənilən nəticəni əldə edə bilməyiblər.  
Biz bir neçə gün bundan öncə bu məsələləri Azərbaycanın parlamentində, Milli Məclisdə müzakirə edirdik. 
1997-ci ildən indiyə qədər ATƏT-in həmsədrləri tərəfindən verilmiş üç təklif ilk dəfə mətbuatda dərc olundu və 
Azərbaycanın ictimaiyyətinə çatdırıldı. Baxmayaraq ki, biz 1997-ci ildə verilmiş iki təklifi – birini iyul ayında 
vermişdilər, birini də sentyabr ayında–şərti olaraq qəbul etmişdik. Amma Ermənistan bunları rədd etmişdi. Hətta 
bu təkliflər Azərbaycanın parlament üzvləri tərəfindən, artıq indi deyə bilərəm ki, ictimaiyyət tərəfindən çox 
ciddi tənqid olunur.  
1998-ci ildə yeni bir təklif verilibdir – «ümumi dövlət» formulunu əks etdirən bir təklif. Biz bu təklifi 
alarkən Minsk qrupunun həmsədrlərinə dedik ki, Azərbaycanda bundan da artıq ədalətsizlik ola bilməzdi. Biz 
onu rədd etdik. Amma Ermənistan bunu qəbul etdi. Nə üçün? Çünki bu, Ermənistanı tamamilə təmin edirdi. Bu 
sənəd Ermənistanın Dağlıq Qarabağ haqqında 1988-ci ildən həyata keçirdiyi fəaliyyəti tamamilə 
qanuniləşdirirdi. Mən parlamentdə bəyan etdim. Baxmayaraq ki, biz 1998-ci ildə bu təklifi rədd etmişik, mən 
sizə açıq deyə bilərəm, indiyə qədər insanlar sakit ola bilmirlər ki, necə ola bilər, Minsk qrupu Azərbaycana 
qarşı bu qədər  ədalətsizlik etsin və bu cür təklifi Azərbaycana təqdim etsin? Biz ATƏT-ə təşəkkür edirik ki, o, 
Ermənistan–Azərbaycan münaqişəsini həll etmək üçün Minsk qrupu yaradıbdır və Minsk qrupunun həmsədrləri 
196 
 
dünyanın böyük dövlətləridir. Amma eyni zamanda Minsk qrupunun, onun həmsədrlərinin indiyə qədər bu 
məsələni həll edə bilməmələrinə görə təbiidir ki, narazıyıq və bizim ictimaiyyət, Azərbaycanın dövləti onların 
fəaliyyətinə çox ciddi tənqidlə yanaşır.  
1999-cu ilin əvvəlində Minsk qrupunun təşəbbüsü və tövsiyəsi ilə Ermənistan və Azərbaycan prezidentləri 
arasında bilavasitə görüşlərin keçirilməsi başlanmışdır. Biz bu müddətdə çox görüş keçirmişik. Hətta bəzən 
hesablayırlar ki, 15, ya 16 görüş keçirmişik. Əvvəldən də bəyan etmişik ki, məsələni həll etmək üçün qarşılıqlı 
kompromislərə getmək lazımdır. Ancaq bir nəticə əldə edə bilməmişik. Çünki Ermənistan Azərbaycandan çox böyük 
güzəştlər tələb edir. Buna isə biz razı ola bilmərik. Ermənistan bir tərəfdən, Azərbaycan torpaqlarını işğal edibdir, bir 
milyon insanı qaçqın vəziyyətinə salıbdır, təcavüzkardır. İndi də zor gücünə əldə etdiklərini qanuniləşdirmək istəyir. 
Ona görə də biz bununla heç razı ola bilmərik. Mart ayının 4-5-də Parisdə Ermənistan və Azərbaycan prezidentləri 
arasında üçtərəfli görüş olacaqdır. Mən çox arzu edərdim ki, Ermənistan prezidenti qarşıdakı görüşdə konstruktiv 
mövqe tutsun.  
Biz dəfələrlə bəyan etmişik, bunu mən sizə də – ATƏT-in yüksək səviyyəli nümayəndəsinə bir də bəyan 
edirəm ki, Azərbaycan məsələnin sülh yolu ilə həllinin tərəfdarıdır və sülh yolu ilə həll olunmasına çalışır. 
Baxmayaraq ki, bizim Milli Məclisdəki müzakirədən sonra Azərbaycan ictimaiyyətində məsələnin hərb yolu ilə, 
müharibə yolu ilə həll edilməsinə daha da çox üstünlük verilir. Bunu da anlamaq olar. Tarixən gücə qarşı 
həmişə güc işlədilibdir, təcavüzə qarşı böyük xilaskarlıq hərəkəti işlədilibdir. Ancaq Azərbaycanın dövlət başçı-
sı kimi, mən bəyan edirəm ki, sülh yolu ilə məsələnin həll olunması üçün hələ böyük imkanlar vardır. Bu 
imkanlar da birinci növbədə Minsk qrupundadır, onun həmsədrlərindədir. Təbiidir ki, bu imkanlar Ermənistan və 
Azərbaycan rəhbərliyindədir. Azərbaycan konstruktiv mövqe tutur. Ancaq biz Ermənistanın bütün tələblərini də 
yerinə yetirə bilmərik. Ona görə də, cənab nazir, mən rica edərdim ki, siz ATƏT-in Minsk qrupunda bu məsələni bir 
daha qaldırasınız.  
Mən Minsk qrupu həmsədrləri olan ölkələrin dövlət başçılarının hamısı ilə dəfələrlə görüşüb bu məsələni 
müzakirə etmişəm. Amma Azərbaycanın parlamenti bunları yetərli hesab etmir və parlament adından da həm 
Minsk qrupunun həmsədrlərinə, yəni dövlət başçılarına, həm də ATƏT-in sədrinə, həm də Birləşmiş Millətlər 
Təşkilatının rəhbərliyinə, o cümlədən Təhlükəsizlik Şurasının sədrinə məktublar göndərib ciddi tədbirlər 
görülməsini xahiş edən qərar qəbul olunubdur.  
Mən hesab edirəm ki, Ermənistan və Azərbaycan prezidentlərinin görüşləri davam etməlidir. Amma bu, 
Minsk qrupu həmsədrlərinin fəaliyyətinin passivləşməsinə gətirməməlidir. Hər iki istiqamətdə biz çox sürətlə 
işlər görməliyik.  
Mən sizə açıq demək istəyirəm, 8 ildir ki, çadırlarda yaşayan insanların səbri tükənibdir. Məsələnin sülh yolu 
ilə həll edilməsi üçün gördüyümüz tədbirlər nəticə vermədiyinə görə Azərbaycan xalqının səbri tükənibdir. Ona 
görə mən rica edirəm ki, siz  – ATƏT-in rəhbərliyi ilə bu barədə yeni və çox təsirli tədbirlər həyata keçirəsiniz.  
M i r ç a   C o a n e:  Cənab Prezident, çox sağ olun. İcazə verin, Sizi əmin edim ki, ATƏT və onun Minsk 
qrupu Sizinlə Ermənistan prezidenti arasında bu çətin danışıqlarda tərəfdaşınız, möhkəm tərəfdaşınız olmaqda 
davam edəcəkdir. Həmsədrlər tərəflərlə danışıqlar aparmaqda, işlərini görməkdə davam edirlər, bundan sonra da 
bu fəaliyyətlərini davam etdirəcəklər. Mən də ATƏT-in hazırkı sədri kimi, bu fəaliyyətin gücləndirilməsi üçün 
əlindən gələni etməyə hazıram.   
Fransa, Rusiya və Amerika Birləşmiş Ştatları ən yüksək səviyyədə açıq sürətdə bəyan edirlər ki, onlar bu 
münaqişənin sülh yolu ilə həllinə nail olmağa sadiqdirlər və bunun üçün hər cür səylər göstərməyə hazırdırlar.  
Ancaq münaqişənin uzunmüddətli və davamlı həllinə nail olmaq üçün gərək bütün tərəflər də ciddi 
kompromislər etməyə hazır olsunlar və bunu həyata keçirmək niyyətini nümayiş etdirsinlər. Amma mən həm 
şəxsən, həm də beynəlxalq təşkilatın təmsilçisi kimi, narahat oldum ki, hələ də cəmiyyətin elə təbəqələri var ki, 
onlar müharibə dövrünün mentaliteti ilə yaşayır, sülh dövrünün fəlsəfəsi yolunu tutmurlar.  
Cənab Prezident, gəlin bu cür adamlara sübut edək ki, onlar yanılırlar. Gəlin onlara nümayiş etdirək ki, sülh 
tərəqqi və milli qürur, danışıqlar yolu ilə də mümkündür. Ölkənizin lideri kimi,  Siz çox haqlı olaraq 
vətəndaşlarınızın bu münaqişə nəticəsində hələ də öz torpaqlarından didərgin düşməsi və ağır şəraitdə yaşaması 
məsələsinə toxundunuz. 
Sizinlə bu görüşdən əvvəl keçirdiyimiz təkbətək görüşümüzdə söylədiyim fikirləri təkrar edərək bir daha 
bildirmək istəyirəm: ATƏT-in hazırkı sədri kimi, mən mövcud imkanların müəyyənləşdirilməsi və səfərbər 
olunması üçün əlimdən gələni edəcəyəm ki, bunlar münaqişənin sülh yolu ilə aradan qaldırılmasına yardım 
edilməsi işinə yönəldilsin. O cümlədən münaqişə regionunda ərazilərin minalardan təmizlənməsi, qaçqın və 
köçkünlərin öz yurdlarına dönməsi, işğaldan azad ediləcək ərazilərdə bərpa və quruculuq işlərinin aparılması, 
infrastrukturların bərpa olunması və bir də sülhün monitorinqinin həyata keçirilməsi üçün tədbirlər görülməsinə 
yardım etməyə hazırıq.  
Nəhayət, icazə verin Sizi əmin edim ki, Minsk qrupu fəaliyyətini passivləşdirməyəcək, zəiflətməyəcəkdir. 
Əksinə, bizdə hər cür enerji, imkan və siyasi iradə də vardır ki, Minsk qrupunun fəaliyyətini gücləndirək və o, 
siz iki prezidentin apardığı danışıqlara yardımçı olsun, öz töhfəsini versin.  
197 
 
Nəhayət, cənab Prezident, xahiş edirəm, ATƏT-in bu missiyasından, burada fəaliyyət göstərən ofisindən və 
ümumiyyətlə, ATƏT-də mövcud olan təsisatların fəaliyyətindən istifadə edin. Bizi özünüzə tərəfdaş kimi qəbul 
edəsiniz ki, ATƏT-in təsisatları ilə birlikdə mövcud olan hər hansı çətinlik və problemlərin, o cümlədən insan 
haqları sahəsində olan işlərin yaxşılaşdırılması üçün bizimlə və Avropa Şurası ilə müştərək fəaliyyət 
göstərəsiniz. Bizdə olan imkanlardan istifadə edəsiniz və beləliklə də, ölkənizin güclənməsi, demokratikləşməsi 
üçün səylərimizi daha da artıraq.  
Paris səfərinizdə Sizə uğurlar arzulayırıq. Sizin Xarici İşlər nazirinizə də uğur diləyirik.  
Cənab Prezident, icazə verin, nəhayət, ölkəmizin prezidenti cənab İliyeskunun məktubunu Sizə yetirim. 
Prezident İliyesku Sizə və Azərbaycan xalqına səmimi salamlarını yetirir, ölkənizə sülh, tərəqqi arzu edir. O bu 
məktubu ilə Sizi bir daha Rumıniyaya münasib vaxtda rəsmi səfərə dəvət edir.  
H e y d ə r   Ə l i y e v:  Təşəkkür edirəm. Belə bir məktub almaqdan mən çox məmnunam. Xahiş edirəm, 
mənim salamlarımı, ən xoş arzularımı prezident cənab İliyeskuya çatdırasınız. Mən dəvəti də məmnunluqla 
qəbul edirəm.           
* * * 
                                      
Görüşdən sonra ATƏT-in hazırkı sədri, Rumıniyanın Xarici İşlər naziri Mirça Coanenin jurnalistlərin suallarına 
cavabı. 
S u a l: Azərbaycan və Ermənistan prezidentlərinin martın 4-5-də Parisdə keçiriləcək görüĢdə ATƏT 
Dağlıq Qarabağ münaqiĢəsinin həlli ilə bağlı hər hansı təklif irəli sürəcəkmi? 
M i r ç a   C o a n e: Bildiyiniz kimi, Azərbaycan və Ermənistan prezidentləri arasında danışıqlar və 
müzakirələr aparılmaqdadır. Ümumiyyətlə, bizim fikrimizcə, Azərbaycanın Avropa Şurasına tamhüquqlu üzv 
qəbul edilməsindən sonra Fransa prezidentinin təşəbbüsü ilə hər iki ölkənin prezidentlərinin Parisə dəvət 
olunmasını və orada görüşün təşkil edilməsi və keçirilməsini çox mühüm hesab edirik. Deyə bilərik ki, Minsk 
qrupuna həmsədrlik edən ölkələrin başçıları Azərbaycan prezidenti Heydər Əliyevin və Ermənistan prezidenti 
Robert Köçəryanın görüşünü bəyənir, münaqişənin həlli prosesinə həm iqtisadi, həm siyasi, həm də digər 
nöqteyi-nəzərdən böyük dəstək verirlər.  
S u a l: Cənab nazir, nə üçün 1997-ci ildə verilmiĢ iki təklifdən sonra 1998-ci ildə ATƏT Azərbaycanın 
mənafeyinə zidd olan belə bir təklif irəli sürübdür? Təkliflərin getdikcə Azərbaycanın zərərinə 
dəyiĢməsini ATƏT nə ilə izah edir? 
M i r ç a   C o a n e: Son illərdə verilmiş bu üç təklifin məzmunu haqqında siz kütləvi informasiya 
vasitələrindən kifayət qədər məlumat ala bilərsiniz. Sonuncu təklifə gəldikdə isə, ümumiyyətlə, mən deyə 
bilərəm ki, Yerevanda Ermənistanın Xarici İşlər naziri ilə keçirdiyimiz görüşdə o mənə dedi ki, «ümumi dövlət» 
təklifi ən yaxşı təklifdir. Əgər bu məsələnin cavabını axtarsaq, mən deyərdim ki, münaqişənin aradan qaldırılması 
üçün, həqiqətən, hər iki tərəfdən ciddi kompromislər olmalıdır. Bu kompromislərə və məsələnin həllinə nail olmaq 
üçün siyasi cəsarət tələb edilir. Tarixin verdiyi dəyərlər bizə onu öyrədir ki, uzunmüddətli sühlə nail olunarkən heç 
kim uduzmur və  heç kim də udmur. Fikrimcə, Minsk qrupunun həmsədrləri də əmin ola bilərlər ki, biz buna nail 
olacağıq.  
S u a l: ATƏT-in hər üç həmsədri ayrı-ayrı vaxtlarda Ermənistanı və erməniləri dəstəklədiklərini 
müxtəlif Ģəkildə göstəriblər. ABġ 907-ci düzəliĢlə, Fransa uydurma «erməni soyqırımı»nı tanımaqla, 
Rusiya Ermənistana silah satmaqla. Bu tərkibdə olan ATƏT hesab edirmi ki, münaqiĢəni sülh yolu ilə 
həll edə biləcəkdir?  
M i r ç a   C o a n e: Əgər icazə versəydiniz, deyərdim ki, bizdə nikbinlik yaradan xəbərlər də vardır. Mən 
bunları sizə çatdırmaq istərdim. Əgər iki ölkə – Azərbaycan və Ermənistan arasında ciddi dialoq aparılarsa, bu, 
hər iki tərəfin məsələnin həlli üçün iradə göstərdiyinə dəlalət edir. Bu çox lazımdır və labüd xarakter daşıyır. 
Digər yol yoxdur.  
ATƏT-in Minsk qrupuna daxil olan nüfuzlu dövlətlər indi öz fəaliyyətlərini gücləndirmişlər. Biz Parisdə 
keçiriləcək qarşıdakı görüşü də müsbət qiymətləndiririk.  
198 
 
 
 
 
Q E Y D L Ə R 
 
1. Avropa ġurası (AŞ) – Avropada hökumətlərarası təşkilat. 1949-cu ildə yaradılmışdır. Qərargahı Fransa-
nın Strasburq şəhərində yerləşir. AŞ-nın əsas məqsədi Avropada sülhü və təhlükəsizliyi qorumaq, seçki siste-
mində çoxpartiyalılığa riayət etmək, demokratiyanı və insan hüquqlarını müdafiə etmək, möhkəmləndirmək, 
Avropa ölkələrinin mədəniyyətlərinin yaxınlaşmasına çalışmaq və s. ibarətdir. AŞ-nın ali orqanları Nazirlər 
Komitəsi, Məsləhət Assambleyası, Sahə Nazirliklərinin Müşavirəsi və Katiblikdir. Azərbaycan 2001-ci ildən 
AŞ-nın üzvüdür. – 5–19,20,25–34,53,93,95,111,112,121–133,135,136,137,147,154,157,166–186, 
209,210,212,214,216,220,226,227,228,239,240,243,251,252,299,300,301, 
302,303,304,305,308,310,311,315,378,381,404,442,443,444,449,450. 
 
2.  Avropa ġurasının Parlament Assambleyası (AŞ PA) – 2004-cü ildə təşkil olunmuşdur. AŞ PA-da 25 
Avropa ölkəsinin 732 deputatı fəaliyyət göstərir. – 5–19,25–34,121–133,157,171,175–176,181–183,186,230,238. 
 
3. ATƏT-in Parlament Assambleyası – 317 parlamentarisi olan beynəlxalq parlament qrupu. 1990-cı ildə 
Parisdə yaradılmışdır. Assambleya ildə bir neçə dəfə Milli parlament deputatlarını toplayaraq ATƏT-lə bağlı 
məsələləri müzakirə edir. Hər il Assambleya səs çoxluğu ilə sədr seçir, sədr əsas yığıncaqlarda iştirak edir və 
yığıncaqlara sədrlik edir. Mənzil–qərargahı Kopenhagendədir. Assambleyanın daimi əməkdaşları 14  nəfərdir. – 
5–19,25–34. 
 
4. Avpora ġurasının Nazirlər Komitəsi – bu təşkilatın rəhbər və direktiv orqanıdır. Komitəni bütün üzv 
ölkələrin Xarici İşlər nazirləri və daimi diplomatik nümayəndələri təşkil edir. Onlar–Nazirlər Komitəsi hüquq 
bərabərliyində Avropa cəmiyyətinin problemlərini milli dəyərlərə əsaslanaraq həll edilməsinə çalışır. Parlament 
Assambleyası ilə birlikdə Nazirlər Komitəsi üzv ölkələrin götürdükləri öhdəliklərə nəzarət edir və fundamental 
dəyərlərin keşiyində durur. İldə bir dəfə keçirilən sessiyada nazirlər siyasi dialoq aparır, Avropa əməkdaşılğı 
məsələlərini həll edirlər. – 5–19,25–34,121–139,184–186,264,265,266. 
 
5. Andreas Qross (d.1952) – siyasi elmlər üzrə mütəxəssis. İsveçrə Sosial-Demokrat partiyasının üzvü. 
1991-ci ildən İsveçrə Nümayəndələr Palatasının üzvüdür. Son 8 ildə Avropa Şurası Parlament Assambleyasının 
üzvlərindən biridir. – 5–19,25–34. 
 
6. «AQO» – seçki monitorinq qrupu. Qrupa cəmi 13 dövlət daxildir. Avropa Şurası Nazirlər Komitəsi 
tərəfindən 2001-ci ildə yaradılan «AQO» qrupunun vəzifəsi Cənubi Qafqaz ölkələrinin AŞ qarşısında 
götürdükləri öhdəliklərin yerinə yetirilməsinə nəzarət etməkdir. – 5–19, 25–34. 
 
7. ATƏT – Avropada Təhlükəsizlik və Əməkdaşlıq Təşkilatı. Əsası 1975-ci il iyulun 3–9-da Helsinkidə 
qoyulmuşdur. Burada Avropanın 33 dövlətinin, ABŞ və Kanadanın dövlət və hökumət rəhbərləri iştirak edirdi. 
ATƏT «soyuq müharibə»nin qurtarmasından sonra ümumavropa təhlükəsizlik sistemini formalaşdıran, yeni 
Avropanın siyasi və iqtisadi həyatının sivil birgəyaşayış qaydalarını müəyyən edən, dövlətlərarası münasibətləri 
rəqiblik və münaqişə relsindən əməkdaşlıq və qarşılıqlı mənafe istiqamətlərinə yönəldən bir təşkilat funksiyasını 
icra edir. 
Azərbaycan 1992-ci ildən ATƏT-in üzvüdür və 1993-cü ilin ikinci yarısından ATƏT-in zirvə görüşlərində  
Azərbaycan nümayəndə heyəti fəal iştirak edir. – 5–19,25–34,53,88,93,106,201,261,262,263,312,353,371,372, 
378,395,396,438–451. 
  
8. Müsavat Partiyası – 1911-ci ildə Bakıda yaranıb. 1920-ci ildə Bakıda fəaliyyəti qadağan edilib. 1992-ci 
ildən yenidən fəaliyyətə başlayıb. – 8,128. 
 
9.  Azərbaycan Milli Ġstiqlal Partiyası – 1991-ci ildə yaranıb. Sağ-mərkəz təmayüllü partiyadır. – 8,9. 
 
10.  Xalq Cəbhəsi, A z ə r b a y c a n   X a l q   C ə b h ə s i  (AXC) – ictimai-siyasi təşkilat. 1989-cu ildə 
təsis konfransı keçirilmiş, Proqram və Nizamnaməsi qəbul olunmuşdur. 1999-cu il iyulun 25-də keçirilmiş 
qurultayının qərarı ilə Azərbaycan Xalq Cəbhəsi Partiyası adlandırılmışdır. – 8,128,391. 
 
199 
 
11. Araz Əzimov,  A r a z   B ö y ü k a ğ a   o ğ l u  (d.1962) – diplomat, Fövqəladə və Səlahiyyətli səfir. 
1994-cü ildən Azərbaycan Respublikası Xarici İşlər nazirinin müavinidir. – 11. 
 
12. Sorbonna – Paris universitetinin, xüsusən Fransadan xaricdə geniş yayılmış adı. 1253-cü ildə Parisdə 
keşiş R.de Sorbonun təşəbbüsü ilə yaradılmış və onun şərəfinə adlandırılmış ilahiyyat kolleji və tələbə 
yataqxanası. Fransa burjua inqilabı dövründə Sorbonna ilahiyyat məktəbi bağlanmış (1792), I Napoleon 
Sorbonnanın binasını Paris universitetinin sərəncamına vermişdir (1808). – 18. 
 
13. Rusiya, R u s i y a F e d e r a s i y a s ı – Avropanın şərqində, Asiyanın şimalında dövlət. Ərazisi 17075,4 
min km
2
, əhalisi 146,3 milyon nəfərdir. Rusiya Federasiyasına 21 respublika, 6 diyar, 49 vilayət, federal əhə-
miyyətli Moskva və Sankt-Peterburq şəhərləri, 10 muxtar vilayət və mahal daxildir. 
Dövlət başçısı prezident, qanunverici orqanı ikipalatalı – Dövlət Duması və Federasiya Şurasıdır. Paytaxtı 
Moskva şəhəridir. – 19,22,23,24, 27,32,33,35–95,107,138–141,148,153,159,191,192,198,199,200,205,211, 
212,215,234,245,247,261,262,268,269,270,300,317,322,325,333,352,364, 
371,372,373,374,379,383,391,395,401,439,448. 
 
14. Putin,  V l a d i m i r  V l a d i m i r o v i ç (d.1952) – 2000–2008-ci illərdə Rusiya Federasiyasının 
prezidenti. 1975–97-ci illərdə bir sıra məsul vəzifələrdə çalışmışdır. 1998-ci ildə Rusiya Federasiyası prezidenti 
administrasiyasının rəhbəri, 1998-99-cu illərdə MTİ-in direktoru, 1999-cu ilin avqustundan Rusiya hökumətinin 
başçısı, 2008-ci ilin mayında yenidən Rusiya Federasiyasının Baş naziri təyin edilmişdir.  –19,22,23,24,27,35–95, 
108,138,139,140,141,148,198,199,269,270,317,383. 
 
15.  Almaniya, A l m a n i y a   F e d e r a t i v   R e s p u b l i k a s ı – Mərkəzi Avropada dövlət. Sahəsi 357 
min km
2
, əhalisi 81,9 milyon nəfərdir. AFR tərkibində 16 ərazisi olan federasiyadır. Dövlət başçısı prezident, 
hökumət başçısı isə federal kanslerdir. Ali qanunverici hakimiyyət orqanı – parlamentdən – bundestaq və 
bundersatdan ibarətdir. Paytaxtı Berlin şəhəridir.  –  20–24,305. 
 
16. Xristian Demokrat Ġttifaqı – Almaniyada siyasi partiya. 1950-ci ildə yaradılmışdır. Bundestaqda 
Xristian Sosial  İttifaqı ilə birlikdə vahid fraksiyada çıxış edir. – 20. 
 
17. ATƏT-in Minsk qrupu – 1992-ci il martın 24-də yaradılmışdır. 1997-ci ildə Minsk qrupunun tərkibinə 
aşağıdakı dövlətlər daxil olmuşdur: Azərbaycan, Ermənistan, Belarus, Almaniya, İtaliya, Rusiya, ABŞ, Fransa, 
Türkiyə, Danimarka və İsveç. 1994-cü ilin dekabrından Minsk qrupuna iki sədr – Rusiya və İtaliya rəhbərlik edirdi. 
1996-cı ilin dekabrından onun üç – Rusiya, ABŞ və Fransa həmsədrləri var. Qrupun əsas vəzifəsi Ermənistan–Azər-
baycan münaqişəsinin sülh yolu ilə aradan qaldırılmasına və Dağlıq Qarabağ probleminin dinc vasitələrlə həll 
edilməsinə bilavasitə kömək etməkdir. – 21,32,36,47,68,70,77,92,148,149,155,158,159,160,175,191,193, 
194,197,198,200,203,204,205,206,207,211,212,231,244,245,246,261,262, 
352,354,370,371,372,375,378,382,383,384,385,388,390,395,396,401,405, 406,444,445,446,447,448,450.  
 
18. Amerika BirləĢmiĢ ġtatları (ABŞ) – Şimali Amerikada dövlət. Şimaldan Kanada, cənubdan Meksika, 
şərqdən Atlantik okeanı və qərbdən Sakit okeanla əhatə olunur. Ərazisi 9,14 milyon km
2
, əhalisi 280 milyon 
nəfərə yaxındır. İnzibati cəhətdən 50 ştata  bölünür. Ali qanunvericilik orqanı ikipalatalı (Nümayəndələr palatası 
və Senat) ABŞ Konqresidir. Dövlət başçısı prezidentdir. Paytaxtı Vaşinqton şəhəridir. – 22,24,33, 
52,77,146,149,153,159,162,191,200,205,211,212,239,245,246,259,261,269, 306,307,352,356,373,391,392,395,400–
407,439,448. 
 
19.  Fransa, F r a n s a   R e s p u b l i k a s ı – Qərbi Avropada dövlət. Sahəsi 551 min km
2
, əhalisi 58,4 
milyon nəfərdir. İnzibati cəhətdən 95 departamentə bölünür. Qanunverici hakimiyyəti iki palatadan (Milli Məc-
lis və Senat) ibarət parlament həyata keçirir. İcra hakimiyyəti prezident və Nazirlər Şurasına məxsusdur. 
Paytaxtı Paris şəhəridir. – 22,24, 33,77,123,147–214,239,240,241,243,244,245,246,247,248,261,262,303, 
304,305,307,352,373,391,395,401,438,439,448,449.              
 
20. Klaus Klinkel (d.1936) – alman dövlət və siyasi xadimi. 1991-1992-ci illərdə Almaniya Ədliyyə naziri, 
1992–1998-ci illərdə Almaniya Xarici İşlər naziri, eyni zamanda 1993–1998-ci illərdə Almaniyanın vitse-
prezidenti olmuşdur. – 22. 
 
21. Ġkinci dünya müharibəsi (1939–45) – Almaniya, İtaliya və Yaponiya tərəfindən başlanmış böyük 
müharibə. İkinci dünya müharibəsi 1939-cu il sentyabrın 1-də Almaniyanın Polşaya girməsi ilə başlandı. 
200 
 
Sentyabrın 3-də Böyük Britaniya və Fransa Almaniyaya müharibə elan etdi. 1940-cı ilin ortalarından alman 
qoşunları Danimarka, Norveç, Belçika, Niderland, Lüksemburq, sonra isə Fransanı işğal etdi.  
1941-ci il iyunun 22-də Almaniya SSRİ-yə qarşı müharibə elan etdi. 1942–43-cü illərdə sovet ordusunun 
Stalinqrad və Kursk vuruşmalarında qələbəsi Almaniyanı qəti surətdə sarsıtdı.  
1945-ci il mayın 2-də sovet ordusu  Berlini  aldı. Mayın 8-də Karlsxorstda (Berlin yaxınlığında) Almaniyanın 
danışıqsız təslim olması haqqında akt imzalandı. 
Yaponiyanın təslim olması haqqında sənəd isə sentyabrın 2-də imzalandı. Bununla İkinci dünya 
müharibəsi qurtardı. İkinci dünya müharibəsində 72 ölkə iştirak etmişdir. Müharibədə iştirak edən ölkələrin 
silahlı qüvvələrinə 110 milyon adam çağırılmışdı. Müharibədə 62 milyon adam həlak olmuş, minlərlə şəhər, 
qəsəbə və kənd dağılmışdı. – 23. 
 
22. BirləĢmiĢ  Millətlər  TəĢkilatı (BMT) – müasir dünyanın ən nüfuzlu beynəlxalq təşkilatı. Qərargahı 
Nyu-York şəhərindədir. Əsas vəzifəsi beynəlxalq sülhü və təhlükəsizliyi qorumaq və möhkəmlətmək, dövlətlər 
arasında əməkdaşlığı inkişaf etdirməkdir. BMT-nin Nizamnaməsi 1945-ci il iyulun 26-da San-Fransisko 
konfransında 50 dövlətin nümayəndəsi tərəfindən imzalandı və 1945-ci il oktyabrın 24-də qüvvəyə mindi. Ha-
zırda BMT-yə 198 dövlət daxildir. 
 BMT-nin əsas orqanları Baş Məclis, Təhlükəsizlik Şurası, İqtisadi və İctimai Şura, Qəyyumluq Şurası, 
Beynəlxalq Məhkəmə və Katiblikdir. 
1992-ci ildən Azərbaycan Respublikası BMT-nin üzvüdür. – 23,36,53, 
88,93,94,106,247,248,261,265,302,312,322,352,353,371,377,379,439,448. 
 
23. ATƏT-in Lissabon sammiti – 1996-cı il dekabrın 2–4-də Portuqaliyanın paytaxtı Lissabon şəhərində 
ATƏT-in 54 üzvünün dövlət və hökumət başçılarının iştirakı ilə növbəti Zirvə toplantısı keçirildi. Lissabon Zirvə 
toplantısında müzakirə olunan məsələlər arasında Azərbaycan Respublikası nümayəndə heyətinin təkidi ilə 
Ermənistan–Azərbaycan münaqişəsi geniş diskussiyaya səbəb oldu. Azərbaycan Respublikası nümayəndə heyətinin 
başçısı Heydər Əliyevin qəti, prinsipial mövqeyi və gərgin səyi nəticəsində yekun sənədə əlavə kimi qəbul edilən 
ATƏT sədrinin bəyanatında ilk dəfə olaraq ən yüksək səviyyədə münaqişənin həllinin əsası kimi, Azərbaycan 
Respublikasının ərazi bütövlüyü 53 dövlət tərəfindən qətiyyətlə dəstəkləndi və Dağlıq Qarabağın statusunun yalnız 
Azərbaycan Respublikasının tərkibində müəyyən olunması öz əksini tapdı. –  23,200,231,245,261,262,264, 
372,373,379. 
 
24. Dağlıq Qarabağ Muxtar Vilayəti – Azərbaycan Respublikası ərazisində muxtar vilayət. 1923-cü il 
iyulun 7-də təşkil edilmişdir. Dağlıq Qarabağda 1988-ci ilə qədər 170 min əhali yaşayırdı. Ərazisi 4 min  km
2
-
dir. Mərkəzi Xankəndidir.  
1988-ci ildə Qarabağ separatçıları və millətçiləri Ermənistan silahlı qüvvələri ilə birlikdə bu ərazidə yaşayan 
azərbaycanlıları doğma torpaqlarından çıxararaq Dağlıq Qarabağı işğal etdilər. BMT-nin 822,853,874, 884 saylı 
qətnamələrinə görə, erməni işğalçıları Azərbaycan torpaqlarını qeyri-şərtsiz tərk etməlidirlər. Ancaq 
Azərbaycan torpaqları hələ də erməni tapdağı altındadır. – 23,27,32,36,47,50,66,69,77,87,92,105,123, 
124,148,150,155,158,159,160,161,168,174,189,191,192,194,195,196,197, 
199,200,201,203,204,205,208,248,260,264,314,351,352,362–297,402,404, 406,426,445,450. 
 
25. Müstəqil Dövlətlər Birliyi (MDB) – 1991-ci il dekabrın 8-də Belarusiya, Rusiya və Ukrayna dövlət 
başçılarının imzaladıqları saziş əsasında SSRİ dağıldıqdan sonra yeni dövlətlərarası birlik kimi yaradılmışdır. 
Azərbaycan 1993-cü ilin sentyabrında MDB-yə daxil olmuşdur. Tərkibinə keçmiş SSRİ-nin 12 müttəfiq 
respublikası – Azərbaycan, Belarus, Ermənistan, Gürcüstan, Qazaxıstan, Qırğızıstan, Moldova, Özbəkistan, 
Rusiya, Tacikistan, Türkmənistan, Ukrayna daxildir. MDB-nin 1993-cü ildə qəbul edilmiş nizamnaməsində 
aşağıdakı birgə fəaliyyət sahələri nəzərdə tutulur: insan hüquq və azadlıqlarının təmin edilməsi; xarici 
siyasi fəaliyyətin əlaqələndirilməsi; ümumi iqtisadi məkanın formalaşdırılmasında, nəqliyyat sisteminin və 
rabitənin inkişafında əməkdaşlıq; əhalinin sağlamlığının və ətraf mühitin mühafizəsi; sosial və mühacirət 
məsələləri, mütəşəkkil cinayətkarlıqla mübarizə; müdafiə siyasətində və  sərhədlərin qorunmasında 
əməkdaşlıq. 
MDB-nin orqanları aşağıdakılardır: Dövlət başçıları Şurası; Hökumət başçıları Şurası; Xarici İşlər nazirləri Şurası; 
Dövlətlərarası iqtisadi Şura; Mərkəzi Sankt–Peterburq şəhərində olan Parlamentlərarası Assambleya və s. MDB-nin 
daimi fəaliyyət göstərən orqanı Minsk şəhərində yerləşən Əlaqələndirmə Məsləhət Komitəsidir. – 
36,39,68,79,93,94,236,338–343,379. 
 
26. Dağıstan, D a ğ ı s t a n   R e s p u b l i k a s ı – Rusiya Federasiyasında respublika. Sahəsi 50,3 min km
2
, 
əhalisi 2094,6 min nəfərdir. Paytaxtı Mahaçqala şəhəridir. Dağıstan ərazisi bizim eradan əvvəl 1-ci minilliyin 
201 
 
axırlarına qədər Qafqaz Albaniyası tərkibində olmuşdur. 1813-cü ildə Gülüstan müqaviləsinə əsasən çar 
Rusiyasına birləşdirilmişdir. – 42,43,51,56–58,59,60. 
 
27. Ġqor Sergeyev (1938–2006) – Rusiya dövlət və hərbi xadimi. 1997–2004-cü illərdə Rusiya Müdafiə 
naziri, 2001–2004-cü illərdə Rusiya Federasiyası prezidenti yanında Strateji sabitlik məsələləri üzrə köməkçisi, 
ilk Rusiya Federasiyası marşalı. – 45. 
 
28. Türkmənistan, T ü r k m ə n i s t a n   R e s p u b l i k a s ı – Orta Asiyanın cənub-qərbində dövlət. 
Sahəsi 488,1 min km
2
, əhalisi 4574 min nəfərdir. İnzibati ərazisi 5 vilayətə bölünür. Dövlət başçısı prezident, 
qanunverici orqanı Məclisdir. Paytaxtı Aşqabaddır. – 48,49,98,266,268, 269,319. 
 
29. Vahid Ələkbərov, V a h i d   Y u s i f   o ğ l u  (d.1950) – 1993-cü ildən Rusiyanın ən böyük neft 
şirkətlərindən olan «LUKoyl»un prezidentidir. – 52. 
 
30. «LUKoyl» – neft şirkəti. 1993-cü ildə Rusiya Federasiyası hökumətinin qərarı ilə yaradılmışdır. Nəhəng 
sənaye-maliyyə kompleksinə malik olan «LUKoyl» şirkəti Rusiya, MDB və dünyanın bir çox ölkələrində neft 
məhsullarının kəşfiyyatı, hasilatı, emalı və satışı ilə məşğul olur. Şirkət 1993-cü ildən Azərbaycanda fəaliyyət 
göstərir. –  52. 
 
31. «ġell» – infrastrukturların formalaşdırılmasında, neft və kəmərlərin çəkilməsində, onların layihələrinin 
həyata keçirilməsində fəaliyyət göstərən korporasiya. Dünyanın 100-dən çox ölkəsində şirkətləri var. Dünyanın 
34 ölkəsində 53 neftayırma zavodu tam və ya qismən «Şell»ə məxsusdur. – 52. 
 
32. Ġqor Ġvanov (d.1945) – 1986–89-cu illərdə SSRİ Xarici İşlər Nazirliyinin ümumi katibliyində rəisin birinci 
müavini, 1989–91-ci illərdə rəis, 1991–93-cü illərdə Rusiya Federasiyasının İspaniyada səfiri, 1993–98-ci illərdə Rusiya 
Xarici İşlər nazirinin birinci müavini, 1998–2004-cü illərdə Rusiya Federasiyasının Xarici İşlər naziri olmuşdur. – 53–
54,325. 
 
33. Viktor Xristenko (d.1957) – iqtisad elmləri doktoru, professor. 2000-ci ildən Rusiya Federasiyası Baş 
nazirinin müavini, 2004-cü ildən Rusiya Federasiyasının Sənaye və Energetika naziri, 2008-ci ildən Sənaye və 
Ticarət  naziridir. – 54–55. 
 
34. Məhəmmədəli Məhəmmədov (d.1930) – Rusiya dövlət və siyasi xadimi. 1983–2006-cı illərdə Dağıstan 
Respublikasının müxtəlif məsul vəzifələrində çalışmış və 2006–2010-cu illərdə Dağıstan Dövlət Şurasının sədri 
olmuşdur. – 56–58,59,60,61. 
 
35. Yeltsin Boris Nikolayeviç (1931–2007) – Rusiyanın siyasi və dövlət xadimi. 1991–2000-ci illərdə 
Rusiya Federasiyasının ilk prezidenti olmuşdur. –  58,215,234. 
 
36. Dərbənd – Rusiya Federasiyasının Dağıstan Muxtar Respublikasında şəhər. Dərbənd Qafqaz 
Albaniyasının ən qədim şəhərlərindən biri olmuşdur. V əsrdə Dərbənd iqtisadi və siyasi cəhətdən Qafqaz 
Albaniyasının mühüm şəhərlərindən biri, həm də Sasani canişinlərinin iqamətgahı idi. Abbasilər xilafəti 
dövründə (750–1258) Dərbənd Avropa və Asiya ölkələri ilə ticarətdə əsas tranzit məntəqəsi idi. Dərbənd X 
əsrdə Şirvanşahların hakimiyyəti altına keçdi. Bundan sonra Azərbaycana yiyələnmək istəyən yadellilər 
arasında gedən müharibələr zamanı Dərbənd əldən-ələ keçirdi. 1509-cu ildə I Şah İsmayıl (1501–24) Dərbəndi 
tutdu.  1796-cı ildə V.A.Zubovun başçılığı ilə Rusiya qoşunu Dərbəndi işğal etdi. Gülüstan müqaviləsinə (1813)  
əsasən Dərbənd Rusiyaya verildi. –  60. 
37. Xəzəryanı ölkələr – Rusiya Federasiyası, Azərbaycan, Qazaxıstan, Türkmənistan  və İran İslam 
Respublikasıdır. – 64,72,76,269. 
 
38.  Sovetlər  Ġttifaqı,  S o v e t   S o s i a l i s t   R e s p u b l i k a l a r ı  İ t t i f a q ı (SSRİ) – 1922–1991-ci 
illərdə keçmiş Rusiya imperiyasının böyük hissəsində mövcud olmuş dövlət. SSRİ-nin yaradılmasına dair Müqaviləyə 
(dek.1922) əsasən onun tərkibinə Belarusiya (BSSR), Rusiya (RSFSR), Cənubi Qafqaz respublikaları (ZSFSR; 1936-cı 
ildən müttəfiq respublikalar – Azərbaycan SSR, Ermənistan SSR, Gürcüstan SSR) və Ukrayna SSR, 1925-ci ildə – 
Özbəkistan SSR, Türkmənistan SSR, 1929-cu ildə Tacikistan SSR, 1936-cı ildə Qazaxıstan SSR, Qırğızıstan SSR, 1940-cı 
ildə Moldaviya SSR, Latviya SSR, Litva SSR, Estoniya SSR daxil olmuşdular. 
202 
 
1991-ci ilin dekabrında Belorusiya, Rusiya və Ukrayna SSRİ-nin mövcudluğunun dayandırıldığını elan edərək 
Müstəqil Dövlətlər Birliyinin (MDB) yaradılması haqqında Saziş imzaladılar (8 dekabr, Minsk). 1991-ci il dekabrın 
21-də Latviya, Litva və Estoniya istisna olmaqla keçmiş SSRİ-nin digər müttəfiq respublikalarının başçıları Alma-
Atada Bəyannamə imzalayaraq MDB-nin yaradılması haqqında məqsəd və prinsiplərə qoşulduqlarını bəyan etdilər. – 
70,73,75,96,199,225,265,268,270,271,288, 289,307. 
 
39.  Bakı Slavyan Universiteti – 2000-ci ildə prezident Heydər Əliyevin fərmanı ilə M.F.Axundov adına 
Azərbaycan Rus dili və Ədəbiyyatı İnstitutunun bazası əsasında yaradılmışdır. İnstitutun beş fakültəsi var. Burada rus, 
bolqar, polyak, çex, yunan, ukrayna dilləri, roman–alman filologiyası öyrənilir. Universitetdə  40-dan çox  elmlər 
doktoru, 200-ə yaxın elmlər namizədi fəaliyyət göstərir, üç min tələbə isə təhsil alır.  –  82–85. 
 
40. Leninqrad – 1924– 1991-ci illərdə Sankt–Peterburq şəhərinin adı.  
 
41. Leninqrad Universiteti – bax Sankt–Peterburq Universiteti.  
 
42. Sankt–Peterburq Universiteti – Rusiya Federasiyasında ən böyük universitetlərdən biri, elmi mərkəz. 1819-cu ildə 
Baş Pedaqoji İnstitutun əsasında yaradılmışdır. 1820-ci ildən fəaliyyət göstərir. Burada 21 min tələbə təhsil alır. – 84. 
 
43. Helsinki aktı – 1975-ci il avqustun 1-də Finlandiyanın paytaxtı Helsinkidə Avropanın 33 dövlətinin, 
ABŞ və Kanadanın dövlət və hökumət başçılarının  müşavirəsi oldu. Onlar Avropada təhlükəsizlik və əməkdaşlıq 
haqqında  Zirvə aktını imzaladılar. Azərbaycan Respublikası bu aktı 1992-ci ildə imzalamışdır. – 88. 
 
44. BirləĢmiĢ Millətlər TəĢkilatının Təhlükəsizlik ġurası (BMTTŞ) – BMT-nin daimi fəaliyyət göstərən 
mühüm orqanı. BMT-nin Nizamnaməsinə görə, beynəlxalq sülhün və təhlükəsizliyin qorunmasında əsas 
məsuliyyət daşıyır. 15 üzvü var: 5 daimi (Çin, Fransa, Rusiya, Böyük Britaniya, ABŞ), 10 üzvü isə 2 il müddəti-
nə seçilir. Şuranın hər bir üzvü bir səsə malikdir. Prosedura məsələlərinə dair qərarlar Şuranın 9 üzvü səs ver-
dikdə qəbul olunmuş sayılır. – 92,94,174,247,261,380,395,448. 
 
45.  TRASEKA, T r a n s x ə z ə r   n ə q l i y y a t   d ə h l i z i – Avropanı Asiya ilə birləşdirən yol. Bu nəqliyyat 
dəhlizini Şərqlə Qərbi birləşdirən orta materik xətti də adlandırmaq olar. Transxəzər nəqliyyat dəhlizi Azərbaycanı, 
bütünlükdə Qafqazı Avropa ilə birləşdirir. – 93,172,267,273,344–347, 348–361. 
 
46. ATƏT-in Ġstanbul Zirvə görüĢü – 1999-cu il noyabrın 18–20-də Türkiyənin İstanbul şəhərində ATƏT-
in üzvü olan ölkələrin dövlət və hökumət başçılarının iştirakı ilə keçirildi. Bu, ATƏT-in son toplantısı idi. 
İstanbul sammitində 3 sənəd qəbul olundu. Birincisi – İstanbul xartiyası – dünyada sülhün və təhlükəsizliyin 
təmin olunması, ölkələrin ərazi bütövlüyünün qorunması, baş vermiş münaqişələrin sülh yolu ilə həll olunması 
və s. İkinci sənəd Avropada adi silahlar haqqında idi. Üçüncü sənəd isə siyasi bəyannamə idi. – 95,266. 
 
47. Türkiyə Cümhuriyyəti – Qərbi Asiyada və Avropanın cənub–şərq kənarında  dövlət. Sahəsi 780,6 
min km
2
, əhalisi 78 mln. nəfərdir. İnzibati cəhətdən 67 ilə (vilayətə) bölünür. Paytaxtı Ankara şəhəridir. Döv-
lət başçısı prezident, Ali qanunvericilik orqanı Türkiyə Böyük Millət Məclisidir. 96–102,124,134–
137,149,164–165,189,194,202,239,240, 241,242,243,244,245,246,247,248,250,251,253,266,298–
308,323,379, 380,426. 
 
48. Polad  Bülbüloğlu  (d.1945)  –  bəstəkar,  müğənni,  dövlət xadimi. Azərbaycan Respublikasının xalq 
artisti. 1988–2005-ci illər Azərbaycan Respublikasının Mədəniyyət naziri olmuşdur. Hazırda Azərbaycan Res-
publikasının Rusiyada Fövqəladə və Səlahiyyətli səfiridir. – 96–102. 
 
49. «Kitabi-Dədə Qorqud» – türk xalqları və Azərbaycan xalq ədəbiyyatının ən qədim yazılı abidəsi. 
«Kitabi-Dədə Qorqud» dastanının yaranmasından 1300 il keçir. Elm aləminə XIX  əsrdən məlum olan bu qəh-
rəmanlıq dastanının  hələlik XV–XVI əsrlərdə köçürülmüş iki əlyazma nüsxəsi (Drezden və Vatikan) saxlanılır. 
– 98,266. 
 
50. Füzuli  M ə h ə m m ə d  S ü l e y m a n  o ğ l u  (1494–1556) – Azərbaycanın dahi şairi və mütəfəkkiri. 
Azərbaycan, fars və ərəb dillərində qəsidə, müsəddəs, rübai, qitə və s.  yazmışdır. Aşiqanə qəzəlləri ilə lirik şair 
kimi şöhrətlənmişdir. Yaradıcılığının zirvəsi olan «Leyli və Məcnun» poeması Azərbaycan, eləcə də Şərq və 
dünya poeziyasının nadir incilərindəndir. Kərbəlada dəfn edilmişdir. – 98. 
 
203 
 
51. «Manas» – qədim qırğız qəhrəmanlıq eposu. Eposun manasçılar tərəfindən söylənilmiş 18-dən çox 
variantı qeydə alınmışdır. Nə vaxt yarandığı dəqiq müəyyənləşdirilməmişdir. – 98. 
 
52. Süleyman Dəmirəl (d.1924) – Türkiyənin görkəmli siyasi, ictimai və dövlət xadimi. Yeddi dəfə höku-
mətə başçılıq etmiş, 1993–2000-ci illərdə Türkiyə Respublikasının prezidenti olmuşdur. Süleyman Dəmirəlin 
siyasi fəaliyyətinin mənasını Türkiyəni iqtisadi cəhətdən dinamik inkişaf edən, demokratik dəyərlərə 
əsaslanan, Avropa ilə qovuşan bir dövlətə çevirmək əzmi təşkil etmişdir. Yeni türk dövlətləri ilə münasi-
bətlərin, xüsusilə Azərbaycanla əlaqələrin genişlənməsi və möhkəmlənməsi Süleyman Dəmirəlin diqqət 
mərkəzində olmuşdur.  
S.Dəmirəl Türkiyə–Azərbaycan, xalqlarımız və dövlətlərimiz arasında sarsılmaz dostluq münasibətlərinə 
xüsusi diqqət göstərdiyinə görə Azərbaycan Respublikasının «İstiqlal» ordeni ilə təltif edilmişdir. – 98. 
 
53. NATO (Şimali Atlantika Müqaviləsi Təşkilatı) – hərbi-siyasi ittifaq. 1949-cu il aprelin 4-də Vaşinqtonda 
ABŞ, Böyük Britaniya, Fransa, Belçika, Niderland, Lüksemburq, Kanada, İtaliya, Portuqaliya, Norveç, 
Danimarka, İslandiyanın imzaladıqları Şimali Atlantika müqaviləsi əsasında yaradılmışdır. 1952-ci ildə 
Yunanıstan və Türkiyə, 1955-ci ildə Almaniya Federativ Respublikası, 1982-ci ildə İspaniya NATO-ya qoşulmuş-
lar. Varşava Müqaviləsi Təşkilatı dağıldıqdan (1990) sonra əvvəllər sosialist ölkələri düşərgəsinə daxil olmuş 
ölkələrin bir qismi NATO-ya üzvlüyə qəbul edilmiş, digər qismi isə ilkin mərhələ kimi, NATO-nun «Sülh naminə 
tərəfdaşlıq» proqramına qoşulmuşlar. Ali orqanı NATO Şurasının sessiyasıdır. Mənzil-qərargahı Brüsseldədir. – 
103–108,303,368, 377,379.           
 
54. Corc Robertson (d.1946) – İngiltərənin siyasi və dövlət xadimi. Müxtəlif illərdə 6 dəfə parlamentə 
deputat seçilib.  1999–2004-cü illərdə NATO-nun Baş katibi olmuşdur. – 103–108.  
 
55. «Sülh naminə tərəfdaĢlıq» proqramı – NATO ilə Şərqi Avropa və keçmiş SSRİ ölkələri arasında siyasi 
və hərbi sahələrdə əməkdaşlıq sənədi, 1994-cü il yanvarın 10–11-də NATO Şurasının dövlət və hökumət başçıları 
səviyyəsində Brüsseldə keçirilən görüşdə ABŞ tərəfindən təklif edilmişdir. 
Azərbaycan prezidenti Heydər Əliyev 1994-cü il mayın 4-də NATO-nun Brüsseldəki mənzil-qərargahında Azər-
baycanın «Sülh naminə tərəfdaşlıq» proqramına qoşulması haqqında sənədi imzalamışdır. 1996-cı ilin aprelində 
Heydər Əliyev NATO-nun Brüsseldəki mənzil-qərargahında NATO-nun Baş katibi Xavyer Solana ilə görüşündə 
Azərbaycan Respublikasının təqdimat sənədini ona vermişdir. Həmin sənəd əsasında Azərbaycanın NATO ilə 
tərəfdaşlığının fərdi proqramı hazırlanmışdır. –  103,104,106. 
 
56. Yuqoslaviya hadisələri – 1980-ci illərdən başlayaraq Yuqoslaviya (Yuqoslaviya Federativ Sosialist 
Respublikası) ciddi iqtisadi və siyasi çətinliklərlə qarşılaşdı. 1991-ci ildə millətlərarası qarşıdurma nəticəsində 
YFSR parçalandı. Federasiyanın tərkibindən Sloveniya, Xorvatiya, Bosniya və Hersoqovina, Makedoniya çıxdı və 
müstəqil dövlət oldular. 1992-ci ildə Serbiya və Çernoqoriya Yuqoslaviya  Respublikasını (SRY) yaratdılar. 1999-
cu ildə Serb hökuməti tərəfindən Kosovoda (Serbiyanın tərkibində) yaşayan albanlara qarşı zorakılığa başlandı və 
nəticədə etnik qarşıdurma yarandı. Buna görə də NATO aviasiyası tərəfindən bombardman edildi. Məhz bundan 
sonra Yuqoslaviya öz ordusunu  Kosovodan çıxartdı və NATO-nun sülhməramlı ordusu albanları şerblərdən 
qorumaq üçün Kosovaya girdi. 2002-ci ildə SRY Serbiya və Çernoqoriya adı ilə adlandırıldı. 2006-cı ildə keçirilən 
referendum nəticəsində Çernoqoriya da Serbiyadan ayrıldı və müstəqil dövlət yaratdı. –  104. 
 
57. ġotlandiya – Böyük Britaniya və Şimali İrlandiya Birləşmiş krallığının inzibati –siyasi hissəsi. Sahəsi 
78,8 min km
2
, əhalisi 5,2 milyon nəfərdir. Əsas şəhəri Edinburqdur. – 104. 
 
58. Eldar Quliyev, E l d a r  T o f i q  o ğ l u  (d.1941) – kino rejissoru. Azərbaycan Respublikasının xalq 
artisti. Azərbaycan Dövlət mükafatı laureatı. Azərbaycan Respublikasının «Şöhrət» ordeni ilə təltif olunmuşdur. 
– 109–110.                            
 
59. Dünya Bankı – BMT-nin hökumətlərarası ixtisaslaşdırılmış idarəsi. 1945-ci ildə ABŞ-da Bretton–Vuds 
çərçivəsi sistemində yaradılmışdır. İdarə heyəti Vaşinqtondadır. Məqsədi inkişaf etməkdə olan ölkələrin iqtisadi 
və sosial dirçəlişinə kömək etməkdir. Səhmdar cəmiyyəti formasındadır və iştirakçıları yalnız Beynəlxalq 
Valyuta Fondunun üzvləridir. Banka 130-dan artıq dövlət daxildir. 1992-ci ildən Azərbaycan Respublikası 
Dünya Bankının üzvüdür. – 111–120,218,236,293,359. 
 
60. Dövlət Neft Fondu – 1999-cu ildə yaradılmışdır. Əsas fəaliyyəti Azərbaycanın neft strategiyasından 
əldə edilən gəlirlərin idarə edilməsidir. – 115,116,117,218,220. 
204 
 
 
61. Beynəlxalq Valyuta Fondu – BMT-nin hökumətlərarası ixtisaslaşdırılmış idarəsi, beynəlxalq valyuta 
təşkilatı. 1945-ci ildə yaradılmış, 1947-ci ildən fəaliyyətə başlamışdır. İdarə heyəti Vaşinqtondadır. Dünyanın 
130-a yaxın ölkəsi fondun üzvüdür. Nizamnaməsinə görə məqsədi beynəlxalq valyuta əməkdaşlığına yardım et-
mək, ölkələr arasında valyuta-hesablaşma münasibətlərini nizama salmaq, fonda daxil olan ölkələrin ödəmə 
balanslarını tarazlaşdırmaq və valyuta məzənnəsini tənzimləməkdən ibarətdir. 1992-ci ildə Azərbaycan Respub-
likası Beynəlxalq Valyuta Fonduna qəbul olunmuşdur. – 115,216–221,236. 
 
62. Bakı–Tbilisi–Ceyhan – 1998-ci il oktyabrın 29-da Azərbaycan, Türkiyə, Gürcüstan, Qazaxıstan, 
Özbəkistan prezidentləri və ABŞ-ın Energetika naziri Bakı–Tbilisi–Ceyhan marşrutunu müdafiə edən «Ankara 
bəyannaməsini» imzalamışlar. Uzunluğu 1695 km olan Bakı–Tbilisi–Ceyhan neft kəməri 2006-cı ildə istifadəyə 
verilmişdir. – 118,306,307,313,316,317, 406,437. 
 
63. Vulfonson Ceym (d.1933) –1995–2007-ci illərdə Dünya Bankının prezidenti olmuşdur. – 120. 
 
64. Strasburq – Şərqi Fransada şəhər. X əsrdən Almaniya Krallığının hakimiyyəti altında olmuşdur. 1681-ci 
ildə Fransaya birləşdirilmişdir. Avrora Şurası bu şəhərdə yerləşir. – 121–133,147,154,166–202,210,230, 
242,243,304,305,315.  
 
65. 1990-cı ilin 20 yanvarı – 1990-cı ilin  yanvarında Azərbaycanda faciə baş verdi. Yanvarın 19-dan 20-
nə keçən gecə fövqəladə vəziyyət elan edilmədən sovet ordusunun xüsusi təyinatlı cəza dəstələri, dəniz 
donanmasının və daxili qoşunların bölmələri Bakı şəhərinə yeridildi. Sovet ordusunun bu kütləvi zorakılıq 
aktı nəticəsində 131 nəfər öldürülmüş, 744 nəfər yaralanmış, yüzlərlə adam qanunsuz həbs edilmiş və itkin 
düşmüş, dövlət əmlakına, ictimai və şəxsi əmlaka, şəhər təsərrüfatına və vətəndaşlara böyük maddi ziyan 
dəymişdi. 1990-cı ilin qanlı yanvarı Azərbaycanın ərazi bütövlüyü uğrunda aparılan mübarizə tariximizdə 
Vətənin şəhid övladlarının qanı ilə yazılmış şərəfli səhifə oldu. – 121. 
 
66. Murtuz Ələsgərov, M u r t u z   N ə c ə f  o ğ l u (d.1928) – Azərbaycanın dövlət xadimi, hüquq elmləri 
doktoru, professor. Respublikanın əməkdar hüquqşünası. Yeni Azərbaycan Partiyasının sədr müavini və 
partiyanın Siyasi Şurasının üzvüdür. 1996–2005-ci illərdə Azərbaycan Respublikası Milli Məclisinin sədri 
olmuşdur. Azərbaycan Respublikasının «İstiqlal» ordeni ilə təltif edilmişdir. –  121–133. 
 
67. ġəhidlər xiyabanı. Azərbaycanın azadlığı, müstəqilliyi, ərazi bütövlüyü uğrunda şəhid olmuş mərd oğul 
və qızların uyuduğu müqəddəs ziyarətgah. 1990-cı il yanvarın 20-də sovet ordusunun hücumu zamanı həlak 
olmuş onlarla adam «Dağüstü park»ın qərb hissəsində dəfn edilmişdir. Bura o vaxtdan «Şəhidlər xiyabanı» 
adlanır. Xiyabanda eyni zamanda Ermənistan işğalçılarına qarşı Azərbaycan torpaqlarının müdafiəsi uğrunda 
qəhrəmancasına həlak olanlar da dəfn edilmişdir. 1998-ci ildə burada hündürlüyü 22 metr olan əbədi məşəl – 
abidə qoyulmuşdur. – 122. 
 
68. Jak ġirak (d.1932) – Fransanın görkəmli siyasi və dövlət xadimi. 1974–76 və 1986–88-ci illərdə 
Fransanın Baş naziri, 1977–95-ci illərdə Paris şəhərinin meri olmuşdur. 1974–76-cı illərdə qollistlərin Respub-
likanın  Müdafiəsi naminə Demokratik İttifaqı Partiyasının Baş katibi, 1976-cı ildən Respublikanın Müdafiəsi 
naminə Birlik Partiyasının sədridir. 1995-ci ildən Fransa Respublikasının prezidentidir. «Heydər Əliyev» ordeni 
ilə təltif olunmuşdur. – 123,147,148,150,151,152,153–161,164, 204–
208,210,211,213,240,242,246,247,260,262,263,413. 
 
69. Konqres,   A m e r i k a   B i r l ə ş m i ş   Ş t a t l a r ı  K o n q r e s i – ali qanunverici hakimiyyət orqanı. 
İki palatadan – Senatdan və Nümayəndələr palatasından ibarətdir. 
Senatın 100 nəfər üzvü var. Ölkənin hər ştatından Senata iki senator seçilir. Nümayəndələr palatasının 435 
üzvü var. Bu palatanın üzvləri hər seçki dairəsində yaşayan əhalinin sayına görə seçilir. Qanun layihələri hər iki 
palatada müzakirə olunur. Konqres tərəfindən qəbul olunan qanunları ABŞ prezidenti təsdiq edir. –  124,239. 
 
70. Avropa Birliyi (AB) – 1951–57-ci illərdə yaranmış üç Qərbi Avropa inteqrasiya təşkilatının ümumi 
adı (Avropa İqtisadi Birliyi – AİB, Avropa Kömür və Polad Birliyi – AKPB, Avropada Atom Energetika 
Birliyi – (AAEB). AB ümumi prinsiplərin müəyyən edilməsindən birgə fəaliyyətə qədər bir neçə mərhələ 
(Avropa İnvestisiya Bankının, Avropa Regional İnkişaf Fondunun – vahid valyuta qəbul etməsi – AVRO-ya) 
keçmişdir. Mühüm mərhələ Vahid Avropa Aktının (1986–1987-ci ildən qüvvəyə minmişdir) qəbul edilməsi 
205 
 
olmuşdur. 1967-ci ildə rəhbər orqanların birləşməsindən sonra – AİB, AKPB və AAEB – Avropa Birliyi – 
1993-cü ildə isə Avropa Şurası yarandı. – 124,172,202,214,273, 325,327,378,442. 
 
71. Yeni Azərbaycan Partiyası (YAP) – Azərbaycanda ən kütləvi-siyasi partiya. YAP 1992-ci il noyabrın 
21-də Naxçıvan şəhərində təsis edilib. 81 rayon və 5 minə yaxın ilk partiya təşkilatında birləşən 180 min üzvü 
var. Partiyada Gənclər Birliyi və Qadın Şurası fəaliyyət göstərir. Parlamentdə 73 deputatla təmsil olunur. YAP 
Azərbaycanın dövlət müstəqilliyinin daha da möhkəmləndirilməsində, ölkəmizdə demokratik, hüquqi və 
dünyəvi dövlət qurulmasında və iqtisadi-siyasi islahatların həyata keçirilməsində fəal iştirak edir. YAP 
ölkəmizin ictimai-siyasi həyatında aparıcı qüvvədir. YAP-ın təsis konfransında (1992) mərhum prezidentimiz 
Heydər Əliyev yekdilliklə partiyanın sədri seçilmişdi. 2005-ci il mart ayından isə YAP-ın sədri prezident İlham 
Əliyevdir. – 128. 
 
72. Ġlham Əliyev, İ l h a m   H e y d ə r   o ğ l u (d.1961) – görkəmli ictimai-siyasi və dövlət xadimi, diplomat, 
siyasi elmlər doktoru, professor. 2003-cü ildən Azərbaycan Respublikasının Prezidenti. Ulu öndər Heydər Əliyevin 
oğlu. 1994-cü ildən Azərbaycan Respublikası Dövlət Neft Şirkətinin vitse-prezidenti, 1997-ci ildən birinci vitse-pre-
zidenti. Azərbaycan Respublikasının neft strategiyasının həyata keçirilməsində mühüm xidmətləri vardır. 
2003-cü ildə Azərbaycan Respublikasının Baş naziri olmuşdur. Siyasi və dövlət xadimi kimi, İlham Əliyev 
beynəlxalq aləmdə böyük hörmət və nüfuz qazanmış, bir neçə ölkənin yüksək mükafatlarına layiq görülmüşdür.  
Azərbaycan idmançılarının beynəlxalq yarışlarda uğurlar əldə etməsində də AMOK-un prezidenti kimi, 
İlham Əliyevin böyük xidmətləri var. Onun  şəxsi təşəbbüsü ilə Bakıda, Naxçıvanda, Gəncədə, Şəkidə və 
respublikanın digər rayonlarında  dünya standartlarına cavab verən böyük olimpiya kompleksləri tikilib 
istifadəyə verilmiş, güclü maddi-texniki baza yaradılmışdır. 
İlham Əliyevin doğma Azərbaycanımızın inkişafında müstəsna xidmətləri var. Onun dövründə  ölkə iqtisadiyyatı, 
qeyri neft sektoru sürətlə inkişaf etmiş, eyni zamanda  ölkəyə qoyulan xarici investisiyalar xeyli artmışdır. 
İlham Əliyev tərəfindən irəli sürülmüş «Regionların inkişafı haqqında dövlət proqramı»na əsasən respublikanın 
şəhər və rayonlarında onlarla sənaye müəssisəsi açılmış, yüz minlərlə iş yerləri yaradılmış və böyük abadlıq işləri 
görülür.     
Ölkədə demokratik islahatlar aparılmasında, hüquqi dövlət quruculuğunda, Azərbaycan Respublikasının 
dövlət müstəqilliyinin möhkəmlənməsində  uğurlu xidmətlər göstərən İlham Əliyev Yeni Azərbaycan 
Partiyasının I  qurultayında partiya sədrinin müavini, II qurultayında sədrin birinci müavini seçilmişdir. 2005-ci 
ilin martından isə Yeni Azərbaycan Partiyasının sədridir. 1995-ci ildən Azərbaycan Respublikası Milli Məclisi-
nin (1–2-ci çağırış) deputatı, Avropa Şurası Parlament Assambleyasında Azərbaycan Parlamenti daimi 
nümayəndə heyətinin başçısı olmuşdur. Azərbaycan haqqında, xüsusilə Ermənistanın ölkəmizə hərbi təcavüzü 
və onun nəticələri, erməni terrorizmi haqqında həqiqətlərin ən mötəbər beynəlxalq təşkilatlar vasitəsilə dünya 
ictimaiyyətinə çatdırılmasında müstəsna xidmətləri var. «Heydər Əliyev» və Fransanın «Fəxri legionun böyük 
xaç komandoru», Rusiya və Ukraynanın ali  ordenləri ilə təltif olunmuşdur. Bir çox xarici akademiyaların və 
universitetlərin fəxri üzvüdür. – 128,157,168. 
 
73.  Səməd Seyidov, S ə m ə d   İ s m a y ı l  o ğ l u (d.1964) – filologiya elmləri doktoru, professor. 2000-ci ildən 
Azərbaycan Dövlət Dillər Universitetinin rektoru, Azərbaycan Respublikası Milli Məclisinin deputatı. 2003-cü ildən 
Avropa Şurası Parlament Assambleyasında Azərbaycan Parlamenti daimi  nümayəndə heyətinin başçısıdır. – 128. 
 
74. Gültəkin Hacıyeva, Gültəkin Yunis qızı (d.1973) – şərqşünas – hüquqşünas. Azərbaycan Respublikası 
Milli Məclisinin (2-ci çağırış) deputatı, Milli Məclisin Beynəlxalq münasibətlər və parlamentlərarası əlaqələr 
komitəsi sədrinin müavini, Avropa Şurasının Parlament Assambleyasında Azərbaycan nümayəndə heyətinin 
üzvüdür. – 128. 
 
75. Vaqif Səmədoğlu, V a q i f   V ə k i l o v (d.1939) – Azərbaycanın xalq şairi, dramaturq, publisist, 
ictimai xadim. Azərbaycanın Əməkdar incəsənət xadimi. «Bəxt üzüyü»,  bir neçə şeir kitablarının,  «Yaşıl ey-
nəkli adam» və s. pyeslərin müəllifidir. 2000-ci ildən Milli Məclisin üzvüdür. – 128. 
 
76. Əli Hüseynov, Əli Məhəmməd oğlu (d.1968)– hüqüq elmləri namizədi. 2000–2010-cu illərdə Milli 
Məclisin deputatı. Milli Məclisin Hüquq siyasəti və Dövlət quruculuğu komitəsinin sədri, AŞ-da Azərbaycan 
nümayəndə heyəti rəhbərinin müavini, MBD–nin Parlamentlərarası Assambleyasında Azərbaycan nümayəndə 
heyətinin üzvü. – 128. 
 
206 
 
77. Bəxtiyar Əliyev (d.1961) – psixologiya elmləri doktoru, professor. 2000–2010-cu illərdə Milli Məclisin 
deputatı. Milli Məclisdə Elm və təhsil məsələləri komitəsi sədrinin müavini, MDB-nin Parlamentlərarası 
Assambleyasında Azərbaycan nümayəndə heyətinin üzvü. – 128. 
 
78. Nazim Ġbrahimov, Nazim Hüseyn oğlu (d.1963) – mühəndis mexanik. 2000–2005-ci illərdə Milli 
Məclisin deputatı. 1997–1999-cu illərdə Azərbaycan Respublikasının Ukraynada Fövqəladə və Səlahiyyətli 
səfiri, 2002-ci ildən isə Azərbaycan Respublikası Xarici Ölkələrdə Yaşayan Azərbaycanlılarla İş üzrə Dövlət 
Komitəsinin sədridir. – 128. 
 
79. Rafael Hüseynov (d.1955) – ədəbiyyatşünas, publisist. Azərbaycan Respublikası Milli Məclisinin 
deputatı, Nizami adına Ədəbiyyat Müzeyinin direktorudur. – 128. 
 
80. Asim Mollazadə, Asim Nazim oğlu (d.1953)– tibb elmləri doktoru. 2000–2010-cu illərdə Milli Məclisin 
deputatı. Milli Məclisin Beynəlxalq münasibətlər və parlamentlərarası əlaqələr komitəsinın üzvüdür. – 128. 
 
81. Rassel Conston (1932–2008) – Liberal–demokrat politoloqu. 1999–2008-ci illərdə AŞPA-nın sədri 
olmuşdur. – 129,181–183,186. 
 
82. Ġndulis BerzinĢ (d.1957) – 1998–1999-cu illərdə Latviya Seyminin vitse–spikeri, 1999–2002-ci illərdə   
Latviya Xarici İşlər naziri və AŞ-nın Nazirlər Komitəsinin sədri olmuşdur. – 129,168,184–186. 
 
83. Əhməd Necdət Sezər (d.1941) – 2000–2007-ci illərdə Türkiyə prezidenti. 1962–83-cü illərdə bir sıra 
məsul vəzifələrdə çalışmışdır. 1993-cü ildə Türkiyə Kassasiya Məhkəməsinin, 1988-ci ildə isə Türkiyə Kons-
titusiya Məhkəməsinin üzvü seçilib. 1998–2000-ci illərdə Türkiyə Konstitusiya Məhkəməsinin sədri olmuşdur. – 
135,136,242,244,250,299, 301. 
 
84. Ecevit Bülənd (1925–2006) – Türkiyənin siyasi və dövlət xadimi. 1974,1978–79 və 1997–2003-cü illərdə 
Türkiyə Respublikasının Baş naziri olmuşdur. 1972–80-ci illərdə Respublika Xalq Partiyasının, 1978–88-ci illərdə 
Türkiyə Demokrat Sol Partiyasının Baş katibi idi. – 135,136,252,301. 
 
85.  Ġsmayıl Cəm – (1940–2007) – Türkiyənin siyasi və ictimai xadimi, 1997–2003-cü illərdə Türkiyə 
Respublikasının Xarici İşlər naziri vəzifəsində işləmişdir. Türkiyə–Yunanıstan münasibətlərinin yaxşılaşmasında 
mühüm rolu olmuşdur. – 135,136,137,253. 
 
86. Sergey Ġvanov (d.1953) – Rusiya dövlət və hərbi xadimi. 1998-ci ildə Federal Təhlükəsizlik Xidməti 
İdarəsində direktor müavini, 1999-cu ildə Rusiya Federasiyası Təhlükəsizlik Şurasının katibi, 2001–2006-cı illər 
isə Rusiyanın Müdafiə naziri olmuşdur. Hazırda Rusiya Federasiyasında Baş nazirin müavinidir. – 138–
141,148,191. 
 
87. Hindistan, H i n d i s t a n   R e s p u b l i k a s ı – Cənubi Asiyada dövlət. Millətlər Birliyinin 
tərkibindədir. Ərazisi 3,3 milyon km
2
, əhalisi 953 milyon nəfərdir. Hindistan inzibati cəhətdən 22 ştata və 7 
müttəfiq əraziyə bölünür. Dövlət başçısı prezident, qanunverici orqanı ikipalatalı parlamentdir. Paytaxtı  Dehli 
şəhəridir. – 142,143. 
 
88.  K.R.Narayanan (d.1920) – hind siyasi və dövlət xadimi. 1997-ci ildən Hindistanın prezidenti. – 142. 
 
89. Atal Bixari Vacpai (d.1924) – XX əsrin sonlarında ən görkəmli hind siyasətçisi. 1996–2004-cü illərdə  
Hindistanın Baş naziri olmuşdur. Vacpai zamanı Hindistan ilk nüvə silahını sınaqdan keçirmişdir. – 143. 
 
90.   Avstraliya, A v s t r a l i y a   İ t t i f a q ı –  Avstraliya qitəsində dövlət. Millətlər Birliyinin tərkibində-
dir. Ərazisi 7,7 milyon km
2
, əhalisi 18,3 milyon nəfərdir. Avstraliya İttifaqı inzibati cəhətdən  6 ştata və iki 
əraziyə bölünür. Dövlət başçısı Böyük Britaniya kraliçasıdır. Ölkədə kraliçanı general-qubernator təmsil edir. 
Qanunverici orqanı ikipalatalı (Senat və Nümayəndələr palatası) parlamentdir. Paytaxtı  Kanberra şəhəridir. – 
144,145. 
           
91. Con Hovard (d.1939) – 1996-cı ildən Avstraliyanın Baş naziri. Avstraliya Liberal partiyasının lideri. – 
145.         
 
207 
 
92. Çeyni Riçard (Dik) (d.1941) – Amerikanın  siyasi xadimi. 1989-1992-ci illərdə ABŞ-ın Müdafiə naziri 
olmuşdur. 1993-cü ildən Amerikada Sahibkarlıq İnstitutunun direktorudur. «Hallibörtn» korporasiyasının pre-
zidenti, Amerika–Azərbaycan Ticarət Palatasının fəxri üzvüdür. Hal-hazırda ABŞ-ın vitse-prezidentidir. – 146. 
 
93. Corc BuĢ (d.1946) – ABŞ-ın 43-cü prezidenti (2000–2008-ci illər). ABŞ-ın 41-ci prezidenti Corc Herbert 
Buşun oğludur. 1968-ci ildə Yel universitetini (incəsənət, tarix bakalavrı), 1975-ci ildə isə Harvard universitetini 
(incəsənət magistri) bitirmişdir. «Speaktrum-7 Enerci Korporeyşn» firmasının yaradıcısıdır. 1994-cü ildən Texas 
ştatının qubernatoru olmuşdur. – 149,404,406. 
 
94. «907-ci maddə» – ABŞ Konqresinin 1992-ci il oktyabrın 24-də erməni lobbisinin təzyiqi ilə qəbul etdiyi 
«Rusiyanın və yeni müstəqillik qazanmış dövlətlərin azadlığını müdafiə aktı»na 907-ci düzəliş nəzərdə tutulur. 
Düzəliş ABŞ hökumətinin Azərbaycan hökumətinə yardımını qadağan edir. Buna baxmayaraq, istər Bill 
Klinton, istərsə də ondan sonra ABŞ prezidenti seçilən Corc Buş administrasiyası bu düzəlişin reallığı nəzərə 
almadığını təsdiq edərək onun ləğv edilməsi təklifini müdafiə etmişlər. C.Buş hökuməti 2002-ci ildə bu 
düzəlişin fəaliyyətdən düşdüyünü qərara almışdır. – 149. 
 
95. Elenora Hüseynova, E l e n o r a   M ə c i d   q ı z ı (d.1947)  – filologiya elmləri namizədi. 1994–2005-
ci illərdə Azərbaycan Respublikasının Fransada Fövqəladə və Səlahiyyətli səfiri olmuşdur. Hazırda YUNESKO-
da  Azərbaycanın daimi nümayəndəsidir. – 151,157. 
 
96.  Yelisey sarayı – Parisdə Fransa prezidentlərinin iqamətgahı. – 147, 151,152,210. 
 
97.  «Total» – məşhur fransız neft şirkəti. 1954-cü ildə təşkil olunmuşdur. Bir çox ölkələrdə neftin kəşfiyyatı, 
emalı və satışı ilə məşğul olur. – 156. 
 
98.  «Elf Agiten» – Fransada ən böyük neft korporasiyası. 80 ölkədə fəaliyyət göstərən 833 şirkətdən 
ibarətdir. Karbohidrogenlərin kəşfiyyatı, hasilatı və satışı, kimya və neft-kimya sənayesi, farmokologiya və kos-
metologiya sahələri şirkətin əsas fəaliyyət istiqamətləridir. Elmi-tədqiqat fəaliyyətində 8 min elmi işçi çalışır. – 
156. 
 
99. Vilayət Quliyev, V i l a y ə t  M u x t a r   o ğ l u (d.1952) – filoloq, diplomat. Filologiya elmləri doktoru. 
1996–2000-ci illərdə Milli Məclisin deputatı olmuşdur. 1999–2004-cü illərdə Azərbaycan Respublikası Xarici İşlər 
naziri vəzifəsində çalışmışdır. Hazırda Azərbaycan  Respublikasının Macarıstan  Respublikasında Fövqəladə və 
Səlahiyyətli səfiridir. – 157,178, 179,364,374,378,380. 
100. Valter ġvimmer (d.1942) – Tanınmış Avstriya dövlət xadimi. 28 il Avstriya parlamentinin üzvü, 1999–
2004-cü illərdə isə Avropa Şurasının Baş katibi olmuşdur. – 168,177–180. 
 
101.  Ġpək Yolu, B ö y ü k   İ p ə k   Y o l u – beynəlxalq tarixi tranzit-ticarət yolu; eramızdan əvvəl II əsrin 
sonlarından eramızın XVI əsrinədək fəaliyyət göstərmiş, Çindən Şimali Afrika və İspaniyaya qədər uzanaraq, 
ayrı-ayrı qolları ilə o zaman dünyanın məlum olan, demək olar ki, bütün ölkələrini birləşdirmişdir. 
Əlverişli coğrafi mövqedə yerləşməsi və zəngin maddi sərvətlərə malik olması sayəsində Azərbaycan qədim 
zamanlardan dünya ölkələri arasında iqtisadi və mədəni əlaqələrdə mühüm yer tutmuşdur. 
XX əsrin sonunda Azərbaycan Respublikasının prezidenti Heydər Əliyevin Böyük İpək Yolunun yenidən 
dirçəldilməsi ideyasını irəli sürməsi bütün dünyada, xüsusilə də Böyük İpək yolu üstündə yerləşən ölkələrdə 
ciddi maraqla qarşılandı. Bu məqsədlə 1998-ci ilin sentyabrında Bakıda 33 dövlətin və Avropa Birliyinin iştirakı 
ilə beynəlxalq konfrans keçirildi; TRASEKA proqramı çərçivəsində nəzərdə tutulan Asiya–Qafqaz–Avropa 
ticarət dəhlizinin – Böyük İpək yolunun bərpasının və onun imkanlarından hamılıqla bəhrələnməyin vacibliyi 
qeyd olundu. – 172,267, 273,346,347. 
 
102. Avropa – Qafqaz – Asiya nəqliyyat dəhlizi – bax TRASEKA 
 
103. Sevr müqaviləsi, Sevr sülh müqaviləsi (1920) – avqustun 10-da Sevr şəhərində (Paris yaxınlığında) 
Osmanlı dövləti ilə Birinci dünya müharibəsində qalib gəlmiş, «başlıca müttəfiq dövlətlər» (B.Britaniya, Fransa, 
İtaliya,Yaponiya) və onlara kömək etmiş dövlətlər arasında  bağlanmış müqavilə. Sevr müqaviləsinin əsasını türk 
torpaqlarının bölüşdürülməsi mətni təşkil edirdi. Sevr müqaviləsinin İstanbul və boğazlara aid şərtləri Türkiyəni 
nəinki boğazlardan, əslində, həm də İstanbuldan məhrum edirdi. Bu müyqavilə təkcə Osmanlı imperiyasının 
208 
 
varlığına son qoymaqla kifayətlənməyərək, Türkiyənin müstəqilliyini və türk dövlətçiliyini də məhv etməyə 
yönəldilmişdi. 
Sevr sülh müqaviləsi Türkiyədə Milli azadlıq hərəkatına güclü təkan vermiş və Mustafa Kamal Paşa Atatürkün 
başçılığı ilə xarici qəsbkarlara qarşı yönəlmiş Kamalçılar inqidabını sürətləndirmişdi. 1921-22-ci illərdə xarici 
işğalçılara ağır zərbələr endirərək onları ölkədən qovub çıxardılar. Sevr müqaviləsi Lozanna konfransının (1922-
23) qərarları ilə ləğv edildi. – 190,202. 
 
104. ÇUÖAM – Avropada adi silahların azaldılması haqqında müqavilənin cinah sənədi müzakirə olunduqdan 
sonra həmin sənədi bəyənən ölkələrdən – Gürcüstan, Ukrayna, Azərbaycan və Moldovadan ibarət qeyri-rəsmi «dördlər 
qrupu» yaradıldı. Sonralar bu quruma Özbəkistan da qatıldı (10 oktyabr 1997). 2005-ci ildə isə Özbəkistan bu qurumu 
tərk etdi. – 192,197,267. 
 
105.  ġri-Lanka,   Ş r i –L a n k a   S o s i a l i s t    D e m o k r a t i k     R e s p u b l i k a s ı – Cənubi 
Asiyada dövlət. Millətlər Birliyinə daxildir. Sahəsi  65,6 min km
2
, əhalisi 18,3 milyon nəfərdir. İnzibati ərazisi 
25 əyalətə bölünür.  Dövlət və hökumət başçısı prezident, qanunverici orqanı parlamentdir. Paytaxtı rəsmi olaraq 
Cayavar Denapurakotte, faktiki isə Kolombodur. – 222. 
 
106.Çandrika Kumaratunqa (d.1945) – 1994-cü ildə Şri-Lankanın Baş naziri, 1994–2005-ci illərdə isə Şri-
Lankanın prezidenti olmuşdur. Onun atası və anası (1956–1959) Şri–Lankanın Baş nazirləri olmuşlar. – 222. 
 
107. Yeni Zelandiya – Sakit okeanın cənub-qərbində dövlət. Sahəsi 270,5 min km
2
, əhalisi 3,62 milyon 
nəfərdir. Millətlər Birliyinə daxildir. Dövlət başçısı Böyük Britaniya kraliçası. Onu  ölkədə general-quberna-
tor təmsil edir. Qanunverici orqan parlamentdir. Paytaxtı Vellinqtondur. – 223. 
 
108. Helen Klark (d.1950) – Yeni Zelandiyanın Baş naziri  (1999–2008). Yeni Zelandiya Liberal 
partiyasının lideri. 2003-cü ildə Helen Klark Amerika ordusunun İraqa girməsini bərk tənqid etmiş və həmin 
ildə Yeni Zelandiyanın Respublikaya çevrilməsini «qaçılmaz» hesad etmişdir. Hal-hazırda rəsmi olaraq Böyük 
Britaniya kraliçası general–qubernator kimi ölkənin başçısıdır) – 223. 
 
109. 1993-cü il iyun hadisələri – Azərbaycanı vətəndaş müharibəsi həddinə gətirmiş Gəncə hadisələri, 
Bakıda Ali Sovetin binası qarşısında keçirilən çoxsaylı mitinqlə, xalqın tələbilə Heydər Əliyevin Naxçıvandan 
Bakıya gəlməsi, Ali Sovetin sədri seçilməsi, o zamankı respublika prezidenti Ə.Əliyevin (Elçibəyin) Kələki 
kəndinə getməsi, Ali Sovetin sədri Heydər Əliyevin respublika prezidentinin vəzifəsini icra etməyə başlaması 
nəzərdə tutulur. –  233.  
 
110. 1994-cü il oktyabr hadisələri –oktyabrın 3-də Gəncə və Qazaxda, həmçinin Bakıda Azərbaycanın 
dövlətçiliyinə, müstəqilliyinə düşmən olan qüvvələr tərəfindən dövlət çevrilişi cəhdi nəzərdə tutulur. Həmin gün 
Bakıda fövqəladə vəziyyət elan edilmiş və Azərbaycan prezidenti Heydər Əliyev televiziya və radio ilə xalqa 
müraciət etmişdi. Gecə olmasına baxmayaraq Bakı və ona yaxın yerlərdən yüz minlərlə insan Prezident Sarayı 
qarşısına toplaşaraq milli və vətəndaşlıq həmrəyliyi nümayiş etdirərək  Heydər Əliyevin siyasətini  
dəstəkləmişlər. – 233. 
 
111. 1995-ci il mart hadisələri – martın 12–13-də Qazax və Agstafa, martın 16–17-də isə Bakının 8-ci 
kilometr qəsəbəsində Xüsusi Təyinatlı Polis Dəstəsinin bir qrup üzvünün silahlı çıxışı nəzərdə tutulur. Respubli-
ka rəhbərliyinin qəti tədbirləri nəticəsində çevriliş cəhdinin qarşısı alındı və silahlı dəstə tərksilah olundu. – 233. 
 
112. Fransa Senatı – Fransada qanunverici orqan. – 239,240,241,242, 243,245,247,305. 
 
113. Bolqarıstan, B o l q a r ı s t a n   R e s p u b l i k a s ı – Cənubi Avropada, Balkan yarımadasında dövlət. 
Sahəsi 110,9 min km
2
, əhalisi 8,4 milyon nəfərdir. İnzibati cəhətdən 9 vilayətə bölünür. Dövlət başçısı prezident, 
ali qanunverici orqanı birpalatalı Xalq Məclisidir. Paytaxtı Sofiya şəhəridir. – 251,322,410. 
 
114. Peter Stoyanov (d.1952) – Bolqarıstanın siyasi və dövlət xadimi. Hüquqşünas. 1991-92-ci illərdə Ədliyyə 
nazirinin müavini olmuşdur. 1997-ci ildən Bolqarıstan Respublikasının prezidentidir. – 251,410. 
 
115.  Moskva Dövlət Universiteti, M.V.Lomonosov adına Moskva Dövlət Universiteti – dünya elminin 
ən böyük mərkəzlərindən biri. 1755-ci ildə M.V.Lomonosovun təşəbbüsü ilə yaradılmışdır. Universitetdə 
200-dən çox kafedra, 430 elmi-tədqiqat laboratoriyası, 4 elmi-tədqiqat institutu, 4 observatoriya, 12 elmi-
209 
 
tədqiqat stansiyası, 3 muzey, Botanika bağı, elmi kitabxana, nəşriyyatı var. Universitetdə 28 mindən çox 
tələbə təhsil alır. Bakıda 2009-cu ildə filialı açılmışdır. – 254. 
 
116. Sadovniçi Viktor Antonoviç (d.1939) – informatika sahəsində alim. Rusiya Elmlər Akademiyasının 
akademiki. Dövlət mükafatı laureatı. 1992-ci ildən Moskva Dövlət Universitetinin rektoru. – 254. 
 
117. Si-En-En, «K e y b l   N y u s   N e t u o r k» – ABŞ-da peyk-kabel informasiya televiziya kanalı. Əsası 
1980-ci ildə Atlanta şəhərində qoyulmuşdur. Bütün sutka ərzində 150-yə qədər ölkəyə ingilis dilində xəbərlər 
yayımlayır. Dünyanın  müxtəlif regionlarında 25 nümayəndəliyi var. –  255,256. 
 
118. Böyük  Britaniya, B ö y ü k  B r i t a n i y a  v ə  Ş i m a l i  İ r l a n-d i y a   B i r l ə ş m i ş   K r a l l ı ğ ı   
– Qərbi Avropada dövlət. B.Britaniya  adası,  İrlandiya adasının şimal–şərq hissəsi, Anqlsi, Uayt, Normand, 
Orkney, Hebrid, Şetlend adaları və  bir sıra kiçik adalardan ibarətdir. Sahəsi 244,1 min km
2
, əhalisi 58,8 milyon 
nəfərdir.  İnzibati cəhətdən qraflıqlara və qraflıq hüququnda  olan şəhərlərə bölünür. Böyük London xüsusi inzibati 
vahiddir. B.Britaniya parlamentli monarxiyadır. Paytaxtı London şəhəridir. – 255–274. 
 
119. Fatma Abdullazadə,  F a t m a   H ü s e y n    q ı z ı  (d.1948) – fizika-riyaziyyat elmləri doktoru, 
professor. Azərbaycan Respublikası Prezidentinin İcra Aparatı humanitar siyasət şöbəsinin müdiri. 1995–2000-
ci illərdə Milli Məclisin deputatı olmuşdur. Azərbaycan Respublikasının «Şöhrət» ordeni ilə təltif edilmişdir. –  
255–274. 
 
120. ATƏT-in BudapeĢt sammiti – 1994-cü il dekabrın 3–7-də Macarıstanın paytaxtı Budapeştdə 
keçirilmişdir. Görüşdə ATƏT-in üzvü olan ölkələrin dövlət və hökumət başçıları, o cümlədən Azərbaycan Respub-
likasının prezidenti Heydər Əliyevin rəhbərliyi ilə Azərbaycan nümayəndə heyəti iştirak etmişdir. Heydər Əliyev 
Budapeşt sammitində regionlarda və bütünlükdə qitədə sülh konsepsiyasının həyata keçirilməsi üçün çox 
əhəmiyyətli fəaliyyət göstərdi. Budapeşt zirvə görüşündə ilk dəfə olaraq Dağlıq Qarabağ problemi xüsusi məsələ 
kimi müzakirə olundu və «Dağlıq Qarabağ münaqişəsi ilə əlaqədar ATƏT-in fəaliyyətinin intensivləşdirilməsi» 
haqqında qətnamə qəbul olundu. – 261,372,379. 
 
121. AtəĢkəs rejimi – 1994-cü il mayın 12-də Moskvada Ermənistan–Azərbaycan arasında atəşin müvəqqəti 
dayandırılması (atəşkəs) haqqında müqavilə imzalandı. Müqaviləyə görə, müharibə aparan tərəflər sülh müqavi-
ləsi bağlanana qədər atəşin dayandırılması haqqında razılığa gəldilər. – 261,352,370. 
 
122. Neft DaĢları – Abşeron yarımadasından 42 km cənub–şərqdə, açıq dənizdə polad dirəklər üzərində 
salınmış «neft» şəhəri. Bu ərazi oradakı daşların (təqribən 20 ədəd) bəzilərində neft-qaz nişanələrinin olması 
ilə əlaqədar Neft Daşları adlandırılmışdır. Neft Daşları rayonunda geoloji kəşfiyyat işlərinə 1946-cı ildən 
başlanmışdır. Çıxarılan neft həm tankerlər, həm də boru kəmərləri vasitəsilə sahilə nəql edilir. – 269. 
 
 
123.  «Əsrin müqaviləsi» – 1994-cü ilin sentyabrın 20-də Bakıda «Xəzər dənizinin Azərbaycan 
sektorunda «Azəri», «Çıraq» yataqlarının dərinlikdə yerləşən hissəsinin birgə işlənilməsi  və  hasil olunan 
neftin pay şəklində bölüşdürülməsi» haqqında dünyanın 11 ən iri neft şirkəti ilə bağlanmış müqavilə. – 272. 
 
124. Ġsrail – Yaxın Şərqdə dövlət. Sahəsi 20,8 min km
2
, əhalisi 5,5 milyon nəfərdir. İsrail dövləti BMT-nin Baş 
Məclisinin 1947-ci il 29 noyabr tarixli  qərarına əsasən yaradılmışdır. İsrail inzibati cəhətdən 6  mahala bölünür. 
Dövlət başçısı prezidentdir, onu birpalatalı parlament (knesset) seçir. Hökumətə  geniş səlahiyyəti olan Baş nazir 
başçılıq edir. –  275. 
 
125. Ariel ġaron (1928–2006) – 2001–2006-cı illərdə İsrailin  Baş naziri olmuşdur. 1998–2001-ci illərdə 
İsrailin Xarici İşlər, Kənd Təsərrüfatı, Tikinti və Müdafiə naziri vəzifələrində çalışmışdır. «Likud» partiyasının 
liderlərindən biri olmuşdur. – 275. 
126.  Ukrayna, U k r a y n a  R e s p u b l i k a s ı – Cənub–Şərqi Avropada dövlət. Ərazisi 603,7 min km
2
, 
əhalisi 51,3 milyon nəfərdir. Ukraynanın tərkibinə 24 vilayət və Krım Respublikası daxildir. Dövlət başçısı 
prezident, qanunverici orqanı – Ali RADA-dır. Paytaxtı Kiyev şəhəridir. – 276. 
 
127. Leonid Daniloviç Kuçma (d.1938) – Ukraynanın siyasi və dövlət xadimi. 1994–2005-ci illərdə Ukray-
na Respublikasının prezidenti olmuşdur. Azərbaycan Respublikasının «İstiqlal» ordeni ilə təltif olunmuşdur.  – 
276. 
210 
 
 
128. Ġran, İran İslam Respublikası – Cənub–Qərbi Asiyada dövlət. Sahəsi 1,65 milyon km
2
, əhalisi 62,2 
milyon nəfərdir. Paytaxtı Tehran şəhəridir. İnzibati cəhətdən 24 ostana bölünür.  Ali qanunverici hakimiyyət 
orqanı 4 il müddətinə seçilən Xalq Şurası Məclisidir. Hökuməti Baş nazir təşkil, prezident isə təsdiq edir. –  
269,277,278,280–284,300,329–334, 426,427. 
 
129. Xatəmi, S e y i d  M ə h ə m m ə d   X a t ə m i (d.1943) – İranın siyasi, ictimai və dövlət xadimi. 1989–
92-ci illərdə İranın Mədəniyyət və İslam Orijentasiyası naziri, 1997–2005-ci illərdə İran İslam Respublikasının 
prezidenti olmuşdur. – 277,283.  
 
130. Ayətullah   Xamenei,    H ü s e y n    X a m e n e i    S e y i d   Ə l i  (d.1939) – İranın dini və dövlət 
xadimi. 1981–89-cu illərdə İranın prezidenti, 1989-cu ildən isə İran İslam Respublikasının dini rəhbəridir. –  278. 
 
131. Azərbaycan Beynəlxalq Əməliyyat  ġirkəti (ABƏġ) –1994-cü ilin axırlarında yaradılmışdır. «Xəzərin 
Azərbaycan sektorunda neft yataqlarının müştərək işlədilməsi və istifadəyə verilməsi» haqqında Azərbaycan 
Respublikası Dövlət Neft Şirkətinin və dünyanın bir neçə böyük neft şirkətləri ilə imzalanmış müqavilənin payçıları 
adından onun şərtlərini həyata keçirmək məqsədilə yaradılmış əməliyyat şirkətidir. Buraya 7 ölkəni (B.Britaniya, 
Yaponiya, Norveç, Rusiya, Türkiyə və Səudiyyə Ərəbistanı) təmsil edən 11 iri neft şirkəti daxildir. – 279. 
  
132. Devid Vuqvord (d.1946) – neftçi-mühəndis, 1999–2007-ci illər «BP–Azərbaycan» şirkətinin 
prezidenti. Bir çox ölkələrdə – Ərəb əmirliklərində, Norveç, Rusiya və ABŞ-da «BP» şirkətinin nümayəndəsi 
vəzifələrində işləmişdir. İngiltərənin «Müqəddəs Mixail və Müqəddəs Çeorgi», Gürcüstanın «Şərəf», 
Azərbaycan Respublikasının «Şöhrət» ordenləri ilə təltif olunmuşdur. – 279. 
 
133. Xətai ġah Ġsmayıl (1487–1524) – Azərbaycan Səfəvilər dövlətinin banisi. Dövlət xadimi və sərkərdə, 
şair. 1501-ci ilin payızında Təbrizə daxil olan 1 Şah İsmayıl özünü şah elan etdi. Bununla da paytaxtı Təbriz 
olmaqla Azərbaycan Səfəvilər dövlətinin əsası qoyuldu. I Şah İsmayılın dövründə Səfəvilər dövləti Yaxın 
Şərqin ən qüdrətli dövlətlərindən birinə çevrildi. 
I Şah İsmayıl «Xətai» təxəllüsü ilə Azərbaycan, fars və ərəb dillərində şeirlər yazmışdır. –124. 
 
134. Qambiya, Q a m b i y a   R e s p u b l i k a s ı  – Qərbi Afrikada dövlət. Sahəsi 11,3 min km
2
, əhalisi 
1148 min nəfərdir. Millətlər Birliyinə daxildir. Dövlət və hökumət başçısı prezidentdir. Qanunverici orqanı 
Nümayəndələr Palatasıdır. Paytaxtı Bansuadır. – 297. 
  
135. Qədri Ecvet Tezcan (d.1949) – Türkiyə diplomatı. 1998–2001-ci illərdə Türkiyə Cümhuriyyətinin 
Azərbaycanda Fövqəladə və Səlahiyyətli səfiri olmuşdur. – 298–308. 
 
136. Ramazan bayramı – müsəlman aləmində  orucluq bitəndən sonra keçirilən bayram. Qurani-kərim oruc 
tutmağı islamın vacib əməllərindən biri hesab etmiş və insanlarda yol verilmiş xataların oruc tutmaqla 
bağışlanmasını təsbit edir. Bu bayram bir də ona görə əzizdir ki, məhz Qurani-kərim müqəddəs Ramazan ayında 
nazil olmuşdur. Bu bayram bir fərdin deyil, bütün cəmiyyətin mənəvi sevinci, bu həyəcanın hamıya çatması, 
bütün müsəlmanları qəlbdən qardaş sanmaqdır. – 298. 
 
137.Almaniya Bundestaqı – Almaniyada parlamentin aşağı palatası.– 305.  
 
138. «ġevron» – dünyanın ən iri beynəlxalq enerji və kimya şirkətlərindən biri. Baş ofisi Kaliforniyanın San-
Fransisko şəhərində yerləşir. Neft və kimya sənayesinin bütün sahələrində iş görən «Şevron»un dünyanın 100-ə 
qədər ölkəsində 450 filialı və birgə müəssisəsi fəaliyyət göstərir. Dünyanın müxtəlif ölkələrində 41000 işçisi var. 
1879-cu ildə «Pasifik Kost Oyl Kompani» adı ilə fəaliyyətə başlamışdır. – 306,307,316,436–437. 
 
139. «Eksson» korporasiyası – dünyada ən iri və ən qocaman sənaye müəssisələrindən biri. Mənzil-
qərargahı Texas ştatının Dallas şəhərində yerləşir. 1882-ci ildə Con Rokfeller tərəfindən yaradılmışdır. 
Xaricdəki ilk filialı 100 il əvvəl təsis edilmişdir. Hazırda dünyanın 90-dan çox ölkəsində fəaliyyət göstərir. 
Korporasiyada 95 min adam işləyir. 18 ölkədə yerləşən 30 neftayırma müəssisəsinin tam və ya şərikli sahibidir. 
– 307. 
 
140. ġevardnadze  E d u a r d  A m v r o s i y e v i ç (d.1928) – Gürcüstanın və SSRİ-nin siyasi və dövlət 
xadimi. 1972–85-ci illərdə Gürcüstan KP MK-nın Birinci katibi, 1985–90-cı illərdə SSRİ Xarici İşlər naziri, 
211 
 
1994–2003-cü illərdə Gürcüstanın prezidenti olmuşdur. Azərbaycan Respublikasının «İstiqlal» ordeni ilə təltif 
olunmuşdur. –  310,311,312,313,315, 317,323. 
 
141. Saparmurad Niyazov, Saparmurad Ata oğlu (1940–2007) – Türkmənistanın siyasi və dövlət xadimi. 
1985-ci ilin dekabrından 1990-cı ilə qədər Türkmənistan KP MK-nın birinci katibi, 1990-cı ildən 2007-ci ilədək  
Türkmənistan Respublikasının prezidenti olmuşdur. – 319. 
 
142.  Qara Dəniz Ölkələri Ġqtisadi ƏməkdaĢlıq TəĢkilatı – 1992-ci ildə İstanbul Zirvə görüşündə yaradıl-
mışdır. Buraya Albaniya, Azərbaycan, Bolqarıstan, Ermənistan, Gürcüstan, Moldova, Rumıniya, Rusiya, Serbi-
ya, Xorvatiya, Türkiyə, Ukrayna və Yunanıstan daxildir. Bu təşkilat ancaq iqtisadi əməkdaşlıq maraqları 
əsasında qurulmuş təşkilatdır. İqamətgahı İstanbuldadır. – 321–328,332–333. 
 
143. Valeri ÇeçelaĢvili (d.1961) – 2000-ci ildən Qara Dəniz Ölkələri İqtisadi Əməkdaşlıq Təşkilatının Baş 
katibi. 1998–2000-ci illərdə Gürcüstan Xarici İşlər nazirinin müavini vəzifəsində çalışmışdır. – 321–328. 
 
144. BMT-nin Ərzaq və Kənd Təsərrüfatı TəĢkilatı (FAO) – BMT tərəfindən yaradılmış dövlətlərarası 
beynəlxalq təşkilat. Əsası 1945-ci ildə qoyulmuşdur. Bu təşkilatın məqsədi qidalanma haqqında informasiyanı 
toplamaq və öyrənmək, kənd təsərrüfatı məhsullarının istehsalını artırmaq və s.-dir. Mənzil-qərargahı 
Romadadır. – 322. 
 
145. Prodi Romano (d.1939) –İtaliyanın siyasi və dövlət xadimi, hüquqşünas. 70-ci illərin axırlarında 
Sənaye naziri, 80-ci illərin sonunda  isə Sənaye Yenidənqurma İnstitutunun prezidenti seçilmişdir. 1995-ci ildən 
sol mərkəzçilər koalisiyasına başçılıq edir. Romano Prodi müxtəlif yüksək dövlət vəzifələrində işləmiş və Baş 
nazir olmuşdur. – 325. 
 
146. EKO – İqtisadi Əməkdaşlıq Təşkilatı. Qərargahı Tehrandadır. 1992-ci ildən Azərbaycan Respublikası bu 
beynəlxalq təşkilatın üzvüdür. – 327,329–334,379. 
 
147. Hafiz, Ş ə m s ə d d i n   M ə h ə m m ə d   Ş i r a z i (təqr.1325–1389, yaxud 1390) – böyük fars şairi. 
Mustəsna yaddaşı olan Hafiz Qurani – Kərimi əzbər bilirdi; «Hafiz» ləqəbi də bununla əlaqədarlır. Yaradıcılığı 
orta əsrlər farsdilli lirik poeziyanın ən yüksək zirvəsidir. – 330. 
 
148. Sədi, M ü s l i h ə d d i   n ə b i   M ə h ə m m ə d   Ə b d ü l l a h   i b n   M ü ş r i f ə d d i n (1203–10-
cu illər arasında – 1292) – böyük fars şairi, mütəfəkkir. Sədiyə didaktik və mütəfəkkir şair kimi «Büstan» və 
«Gülüstan» əsərləri şöhrət qazandırmışdır. Sədi klassik fars əbədi – bədii nəsrinin əsasını qoymuşdur. – 330. 
 
149. Nizami Gəncəvi,   İ l y a s  Y u s i f  o ğ l u (1141-1209) – dahi Azərbaycan şairi və mütəfəkkiri. Dünya 
ədəbiyyatı tarixinə məsnəvi formasında yazdığı beş epik poemadan ibarət «Xəmsə» müəllifi kimi daxil 
olmuşdur. Nizami Gəncəvinin ilkin Şərq Renessansının zirvəsi olan yaradıcılığında dövrünün ən humanist, 
ümumbəşəri ictimai-siyasi, sosial və mənəvi-əxlaqi idealları parlaq bədii əksini tapmışdır. Nizami Gəncəvi 
Yaxın Şərq ədəbiyyatında mənzum roman janrının əsasını qoymuş, yeni ədəbi məktəb yaratmışdır. Nizami 
Gəncəvi həm də dövrünün görkəmli mütəfəkkiri olmuşdur. Onun bütün əsərlərində şəxsiyyət azadlığı, insanın 
mənəvi azadlığı tərənnüm olunur. – 330. 
 
150.  Firdovsi, F i r d o v s i   Ə b ü l q a s i m (təqr. 934–1020, yaxud 1030) – böyük fars və tacik şairi. 
Farsdilli ədəbiyyatın monumental eposu, dünya ədəbiyyatının möhtəşəm abidələrindən olan «Şahnamə»nin 
müəllifidir. – 330. 
 
151.  ġəhriyar, M ə h ə m m ə d h ü s e y n     H a c ı   M i r a ğ a   o ğ l u   (1906–1988) – görkəmli Azərbaycan 
şairi, XX əsr Cənubi Azərbaycan və İran poeziyasının ən böyük nümayəndələrindən biri. Azərbaycan və fars 
dillərində yazmışdır. Şairin «Heydərbabaya salam» poeması təkcə onun yaradıcılığında deyil, eləcə də bütün müasir 
Cənubi Azərbaycan poeziyasında yeni mərhələdir. Burada Cənubi Azərbaycan təbiətinin gözəllikləri, xalqın adət və 
ənənələri, ana yurduna tükənməz oğul məhəbbəti əlvan poetik boyalarla, canlı xalq dilində tərənnüm edilir. Poemada 
doğma yurdu Azərbaycanın ikiyə bölünməsini böyük ürək ağrısı ilə nəql edir. Poemanın ən böyük məziyyəti onun 
xəlqiliyindədir. Poema Cənubi Azərbaycanda anadilli poeziyaya geniş yol açmışdır. Şəhriyarın yaradıcılığı bütün türk 
dünyasında böyük şöhrət qazanmışdır. – 331. 
 
212 
 
152. Bruney, B r u n e y  Dərussalam– Cənub–Şərqi Asiyada dövlət. Sahəsi 5,8 min km
2
, əhalisi 300 min 
nəfərdir. Bruney konstitusiyalı monarxiyadır. Dövlət başçısı sultandır. Paytaxtı Bandar – Seri –Beqavandır. – 
335. 
 
153. Həssənal Bolkia (d.1946) – Bruney sultanı. XIV əsrdən hakimiyyətdə olan sülalənin 29-cu 
nümayəndəsi. – 335. 
 
154. Küveyt, K ü v e y t   d ö v l ə t i – Qərbi Asiyada dövlət. Sahəsi 1708 km
2
, əhalisi 2 milyondan çoxdur. Küveyt 
konstitusiyalı monarxiyadır. Dövlət başçısı əmirdir. Qanunverici orqan və hökumət əmirə və birpalatalı Milli Məclisə 
tabedir. Paytaxtı əl-Küveytdir.  – 336. 
 
155. Cabir əl-Əhməd əs-Sabah – 2006-cı ildən Küveyt əmiri. Hakimiyyətə gəldikdən sonra ölkədə bir sıra 
demokratik islahatlar keçirilmiş, qadınlara dövlət orqanlarında işləməyə icazə verilmiş, onlar seçib-seçilmək 
hüququ əldə etmişlər. – 336. 
 
156. Estoniya, E s t o n i y a   R e s p u b l i k a s ı  – Şərqi Avropada dövlət. Sahəsi 45,2 min km
2
, əhalisi 
1492 min nəfərdir. Dövlət başçısı prezident, qanunverici orqanı – Seymdir. Paytaxtı Tallindir. – 337. 
 
157. Lennart Meri (d.1929) – Eston yazıçısı. 1992-ci ildən Estoniya Respublikasının prezidenti. 1986–1990-cı 
illərdə Estoniya Yazıçılar İttifaqının katibi, 1990-cı ildən Estoniya Xarici İşlər naziri olmuşdur. – 337. 
 
158. Konstantin Vasilyeviç Totski (d.1950) – general-leytenant. Hazırda Rusiya Federasiyası Sərhəd 
Qoşunları İdarəsinin direktorudur. Totski 1989–91-ci illərdə Azərbaycanda Lənkəranda sərhəd qoşunları idarə-
sinin rəisi olmuşdur. – 338–343. 
 
159. Naxçıvan – Azərbaycan Respublikasında şəhər. Naxçıvan Muxtar Respublikasının paytaxtı. Ərazisi  
0,013 min  km
2
, əhalisi 67 min nəfərdən çoxdur. Naxçıvan Azərbaycanın ən qədim şəhərlərindəndir. Müasir 
Naxçıvan qədim, antik və orta əsr şəhər yerinin xarabalıqları üzərində yerləşmişdir. 
Naxçıvan  e.ə. IX–VI əsrlərdə qədim Manna və Midiyanın, eramızın əvvəllərində isə Albaniyanın, IV əsrdən 
isə  Sasanilərin tərkibində olmuşdur. 654-cü ildə isə Naxçıvanı ərəblər işğal edirlər. 1828-ci il Türkmənçay 
müqaviləsinə qədər Naxçıvan müxtəlif dövlətlərin nüfuz dairəsində olur. Məhz bu ildən Naxçıvan Rusiya 
imperiyasına birləşdirildi və qəza mərkəzinə çevrildi. Naxçıvan şəhəri 1924-cü il fevralın 9-da Naxçıvan MSSR 
təşkil edilərkən muxtar respublikanın paytaxtı oldu. – 343. 
      
160. Avropa Ġttifaqı – 1992-ci ildə 12 ölkəni  (Belçika, Böyük Britaniya, Almaniya, Yunanıstan, 
Danimarka, İrlandiya, İspaniya, İtaliya, Lüksemburq, Niderlandiya, Portuqaliya, Fransa) birləşdirən Avropa 
Birliyi bazasında 1993-cü ildə Maastrixt müqaviləsinə əsasən yaradılmışdır. 
Sonralar Avropa İttifaqına Avstriya, Finlandiya daxil olmuşdur. Müqavilə vahid siyasi, iqtisadi mühitin və 
valyutanın yaradılmasını, malın, kapitalın və adamların  azad hərəkətinə bütün maneələrin aradan 
qaldırılmasını irəli sürmüşdür. Vahid Avropa vətəndaşlığı qəbul edilmişdir. Avropa  Mərkəzi Bankında 
Avropa valyuta interneti fəaliyyət göstərir, 1999-cu ildə vahid valyuta–avro işlənir, vahid pul-kredit siyasəti 
aparılır. – 344,345,348–361. 
 
161. Hacı Zeynalabdin Tağıyev (1838–1924) – məşhur messenat, maarifpərvər, «millətin başçısı, atası», 
Bakı milyonçusu. Əvvəllər bənna işləmiş  Hacı 1872-ci ildən neftçıxarma işinə kapital qoymuş və sahibkarlıq 
fəaliyyətinə başlamışdır. Bakıda «Tağıyev H.Z. lifli maddələrin emalı üzrə Qafqaz səhmdar cəmiyyəti»ni, 
toxuculuq fabrikini, «Xəzər manufaktura cəmiyyəti»ni, «Tağıyev balıq sənayesi səhmdar cəmiyyəti»ni, yerli 
sahibkarlarla birlikdə Bakı ticarət bankını yaratmış və Bank Şurasının sədri seçilmişdi. 
Savadı olmayan Hacı savadsızlığın acısını duymuş və buna görə də Vətən övladlarının, xüsusilə, kasıb oğlan 
və qızların təhsil almasına böyük qayğı göstərmişdi. O öz vəsaiti ilə Yaxın Şərqdə – Bakıda ilk qız gimnaziyası, 
qadınları işlə təmin etmək üçün toxuculuq fabriki, Mərdəkanda  sənət məktəbi, teatr binası tikdirir. 
Qiraətxanalar üçün qəzet və jurnalların pulunu ödəyir, öz xərcinə Azərbaycan şair və alimlərinin əsərlərini, 
həmçinin  azərbaycancaya tərcümələri çap etdirir. 1905–11-ci illər İran məşrutə hərəkatına silah və pulla yardım 
edir. İranda onlarla məktəbin açılmasına, məktəb ləvazimatı və zəruri kitablarla təmin edilməsinə, daxildə və xa-
ricdə oxuyan və maddi təminata ehtiyacı olanlara daim yardım edirdi. «Kaspi», «Həyat», «Füyuzat» kimi  qəzet 
və jurnalların nəşri üçün vəsait ayırmışdı. 
Hacı Bakıya «Şollar suyu» borusunu çəkdirmiş, Mərdəkanda dən üyüdən elektrik dəyirmanı tikdirmiş və 
qəsəbənin əhalisini ilk dəfə elektrik işığı ilə təmin etmişdir. – 345. 
213 
 
 
    162. Anna Lind (1957–2003) – İsveç siyasətçisi, Sosial–Demokrat Partiyasının üzvü, 1998–2003-cü illərdə 
İsveçin Xarici İşlər naziri və Avropa İttifaqının sədri olmuşdur. – 348–361. 
 
163. Havyer Solana (d.1942) – siyasi  xadim, 1995–99-cu illərdə NATO-nun Baş katibi, 1999-cu ilin iyulundan 
Avropa İttifaqı Şurasının Xarici Siyasət və Təhlükəsizlik üzrə Baş katibidir. –  348–361. 
 
164. XIX əsrin əvvəllərində,   R u s i y a –  Ġ r a n   m ü h a r i b ə s i (XIX əsr) – 1801-ci ildə Rusiyanın 
Şərqi Gürcüstanı, Çar-Balakən camaatlığını (1803), Gəncə xanlığını (1804) tutması İran və Türkiyənin, həmçinin 
İngiltərə və Fransanın güclü müqavimətinə rast gəldi. İran 1804-cü ilin iyununda Rusiyaya qarşı müharibəyə 
başladı. Lakin Abbas Mirzənin qoşunu İrəvan yaxınlığında  vuruşmada məğlub oldu. 1805-ci ildə Qarabağ, 
Şəki, Şirvan xanlıqları da  işğal edildi. 1806-cı il oktyabrın 3-də rus ordusu Bakını işğal etdi. 1813-cü ilə qədər 
davam edən qanlı döyüşlər Gülüstan müqaviləsi ilə (1813) nəticələndi. Şimali Azərbaycan xanlıqları Rusiyanın 
tabeliyinə keçdi. 
1826–28-ci illərdə aparılan müharibə nəticəsində isə  Naxçıvan, Abbasabad, Yerevan, Xoy, Mərənd, Urmiyə, 
Ərdəbil, Təbriz işğal edildi. Nəticədə Türkmənçay müqaviləsi (1828) imzalandı. Naxçıvan və İrəvan xanlıqları da 
Rusiyaya verildi. – 365. 
 
165. Romanovlar – Rusiyada XIV–XVI əsrlərdə boyar nəsli, 1613-cü ildən çar, 1721–1917-ci illərdə 
imperator sülaləsi, əcdadı Moskva boyarı Andrey Kobıla idi. Romanovlar nəslindən ilk çar Mixail Fyodoroviç 
olmuşdur. Onun nəvəsi I Pyotr (1721) imperator elan edildi. İmperator Aleksey Petroviçin ölümü ilə (1730)  
Romanovlar  sülaləsinin  kişi  nəsli, I Yelizaveta Petrovnanın ölümü ilə (1761) qadın nəsli kəsildi. Lakin 
Holşteyn – Qottorplar sülaləsinin nümayəndələri – III Pyotr, II Yekaterina, I Pavel və onun xələfləri də 
Romanovlar familiyası daşıyırdılar. Fevral burjua-demokratik inqidabından sonra Romanovlar monarxiyası 
devrildi və sonuncu imperator II Nikolay və onun ailəsi güllələndi. Romanovlar nəslindən qalanlar isə 
İtaliyaya,Fransaya, B.Britaniyaya, ABŞ-a, Avstriyaya mühacirət etdilər. – 365. 
 
166. Azərbaycan Xalq Cümhuriyyəti – Müsəlman Şərqində ilk dəfə dünyəvi, demokratik respublikanın 
əsasını qoymuş müstəqil Azərbaycan dövləti. Cəmi 23 ay (1918-ci il mayın 28-də yaradılmış, 1920-ci il apre-
lin 28-də bolşeviklərin və daşnakların səyi ilə devrilmişdir) yaşamışdır. Paytaxtı əvvəlcə Gəncə (1918, 16 
iyun – 17 sentyabr), sonra Bakı şəhəri (1918, 17 sentyabr – 1920, 28 aprel) idi. Azərbaycan hökuməti yeni 
suveren milli dövlətin müxtəlif problemlərinin həlli yollarında böyük əzmlə çalışırdı. Nazirlər Şurasının 27 
iyun 1918-ci il tarixli fərmanı ilə respublikada dövlət dili türk (Azərbaycan) dili elan edildi. Azərbaycan 
Respublikasının parlamenti 1919-cu il avqustun 11-də Azərbaycan vətəndaşlığı haqqında qanun qəbul etdi. 
Xalq maarifi sahəsində qısa müddətdə böyük tədbirlər həyata keçirildi. Qori müəllimlər seminariyasının 
Azərbaycan şöbəsi Qazaxa köçürüldü, Bakı Dövlət Universiteti təsis edildi, xarici ölkələrdə kadr hazırlığı 
məqsədi ilə 1919–20-ci tədris ilində 100 nəfər gənc Avropanın müxtəlif təhsil müəssisələrinə göndərildi. 
Məktəblərin xeyli hissəsi milliləşdirildi, kitabxanalar açıldı, savadsızlığın ləğvi üçün kəndlərdə kurslar 
yaradıldı. Azərbaycan Xalq Cümhuriyyətinin dövlət rəmzləri (üçrəngli bayraq, gerb, himn) milli Azərbaycan 
rəmzləri kimi tanındı. Azərbaycan dövlət bankı yaradıldı, 1918-ci ilin martında dağıdılmış neft sənayesi və 
Bakı–Batum neft kəməri bərpa edildi. – 365. 
 
167. Həsən Həsənov, H ə s ə n   Ə z i z   o ğ l u (d.1940) – Azərbaycanın siyasi xadimi, diplomat. Ayrı-ayrı 
illərdə Nazirlər Sovetinin sədri, BMT-də Azərbaycan Respublikasının daimi nümayəndəsi və Xarici İşlər naziri 
olmuşdur. Hazırda Polşada Azərbaycan Respublikasının Fövqəladə və Səlahiyyətli səfiridir. Birinci çağırış 
Azərbaycan Respublikası Milli Məclisinin deputatı olmuşdur. – 370,371. 
 
168. Tofiq Zülfüqarov, T o f i q   N a d i r   o ğ l u (d.1959) – diplomat, fövqəladə və səlahiyyətli səfir. 
1998-99-cu illərdə  Azərbaycan Respublikasının xarici işlər naziri vəzifəsində işləmişdir. 2006-cı ildən 
Latviya Respublikasında Azərbaycan Respublikasının fövqəladə və səlahiyyətli səfiridir.  – 372. 
 
169.  Klinton Bill,  U i l y a m  C e f e r s o n   B l a y d (d.1946) – ABŞ-ın görkəmli siyasi və dövlət xadimi. 
ABŞ-ın 41-ci prezidenti (1992–2000). Klinton xarici siyasətində SSRİ dağıldıqdan sonra müstəqillik qazanmış 
dövlətlərlə, o cümlədən Azərbaycan Respublikası ilə münasibətlərin yaxşılaşdırılmasına mühüm əhəmiyyət 
vermişdir. –  374,377. 
 
214 
 
170. «Ümumi dövlət» – ATƏT-in Minsk qrupu həmsədrlərinin (ABŞ, Fransa, Rusiya) Azərbaycana etdiyi təklif,  
yəni Azərbaycan ərazisində yeni  bir erməni dövlətinin yaradılması. Beynəlxalq hüquqda isə «ümumi dövlət» adında 
anlayış yoxdur. Azərbaycan Dağlıq Qarabağa ancaq öz daxilində  yüksək özünüidarəetmə statusu verə bilər. – 375. 
 
171.  Madlen Olbrayt    (d.1937) –   ABŞ-ın  tanınmış diplomatı və dövlət xadimi. 1989-cu ildən ABŞ-ın 
Milli Siyasət Mərkəzinin prezidentidir. 1993-cü ildə ABŞ-ın BMT-də  daimi nümayəndəsi təyin edilmişdir. 
1997–2000-ci illərdə ABŞ-ın Dövlət  katibi olmuşdur. – 377,379. 
 
172. Butros Qali (d.1922) – 1992–96-cı illərdə BMT-nin Baş katibi olmuşdur. – 378. 
 
173. Kofi Annan (d.1938) – 1997–2006-cı illərdə Birləşmiş Millətlər Təşkilatının Baş katibi olmuşdur. 
Nobel mükafatı laureatı. – 378. 
 
174. Ġslam Konfransı TəĢkilatı (ĠKT) – 1969-cu ildə yaradılmışdır. Müsəlman ölkələrinin çoxunu 
birləşdirir. Nizamnaməsinə görə İslam Konfransı Təşkilatının fəaliyyəti müsəlmanların həmrəyliyinin möhkəm-
lənməsinə, üzv-dövlətlər arasında əməkdaşlığa yönəldilmişdir. İqamətgahı Ciddədədir (Səudiyyə Ərəbistanı). 
Azərbaycan 1991-ci ildən İKT-nın üzvüdür. – 380. 
 
175. Pənah Hüseynov, Pənah Çodar oğlu (d.1957) – Azərbaycan Respublikası Milli Məclisinin (2005–
2010) üzvü. Milli Məclisin Təhlükəsizlik və Müdafiə məsələləri komitəsinin üzvüdür. 1993-cü ildə Azərbaycan 
Respublikasının Baş naziri vəzifəsində çalışmışdır. – 389. 
 
176. Surət Hüseynov,   S u r ə t    D a v u d   o ğ l u (d.1959) – 1993-94-cü illərdə Azərbaycan Respublikası-
nın Baş naziri olmuşdur. 1994-cü ilin oktyabrında Azərbaycanın müstəqilliyinə, suverenliyinə qarşı yönəlmiş 
çevriliş cəhdinə rəhbərlik etmişdir. – 389. 
 
177. ġuĢa – Azərbaycan Respublikasında şəhər. Elmi ədəbiyyatda Şuşanın əsasının 1750-ci illərin 
əvvəllərində Qarabağ xanı Pənahəli xan Cavanşir tərəfindən qoyulması göstərilsə də, tədqiqatlar Şuşanın qədim 
yaşayış məntəqəsi olduğunu qeyd edirlər. Qarabağ xanlığının mərkəzi olan Şuşa bir müddət Pənahəli xanın adı 
ilə Pənahabad adlanmışdır.  
Şuşa 1813-cü il Gülüstan müqaviləsinə əsasən Qarabağ xanlığı tərkibində Rusiyaya birləşdirildi. 1920-ci ilin 
martında erməni daşnaklarının Qarabağda törətdikləri qırğın nəticəsində Şuşanın bir hissəsi tamamilə yandırıldı 
və minlərlə günahsız insan qətlə  yetirildi. Lakin iyun ayının əvvəlində müsavatçılar və türk generalı Nuru Paşa 
Şuşanı erməni qəsbkarlarından xilas etdi. 1923-cü il  Azərbaycan MİK-nin dekretinə əsasən Dağlıq Qarabağ 
Muxtar Vilayəti təşkil olunduqda Şuşa muxtar vilayətin tərkibinə daxil edildi. 
1992-ci ildə erməni işğalçıları Şuşanı zəbt etdilər. Hazırda Şuşa yadellilərin tapdağı altındadır. – 391. 
 
178. Ayaz Mütəllibov, A y a z  N i y a z i  o ğ l u (d.1938) – 1989–90-cı illərdə Azərbaycan SSR Nazirlər 
Sovetinin sədri, 1990–92-ci illərdə Azərbaycan KP MK-nın birinci katibi, Azərbaycan Respublikasının prezidenti 
olmuşdur. Ayaz Mütəllibov işində ciddi səhvlərə yol vermiş, nəticədə Ermənistan silahlı qüvvələri Dağlıq Qara-
bağdan azərbaycanlı əhalini çıxarmış və ərazini işğal etməyə nail olmuşlar. – 391. 
 
179. Laçın – Azərbaycan Respublikasında inzibati rayon. 1930-cu ildə təşkil edilmişdir. Sahəsi 1835 km
2
, 
əhalisi 51 min nəfərdir. 1992-ci ildə erməni işğalçıları tərəfindən işğal edilmişdir. – 391. 
 
180. Kaliforniya – ABŞ-ın qərbində ştat. Sahəsi 411 min km
2
, əhalisi 31,9 milyon nəfərdir. İnzibati mərkəzi 
– Sakramento. –  392. 
 
181.  Xocalı soyqırımı  – 1992-ci il fevralın 25-dən 26-na keçən gecə erməni silahlı qüvvələri və 
Xankəndində yerləşən Rusiyanın 366-cı alayının əsgər və zabitləri Xocalıya hər tərəfdən hücum etmiş, şəhəri 
tamamilə yandırmışlar; 1000 nəfərdən artıq azərbaycanlı  öldürülmüş, yüzlərlə şəhər sakini yaralanmış, itkin 
düşmüşdür. – 398–399. 
 
182. Ross Uilson (d.1955) – 2000–2003-cü illərdə Azərbaycanda  Amerika Birləşmiş Ştatlarının Fövqəladə 
və Səlahiyyətli səfiri olmuşdur. Hazırda Ross Uilson Türkiyədə ABŞ-ın səfiri vəzifəsində çalışır. – 400–407. 
 
183. Bosniya–Hersoqovina – 1945–92-ci illərdə  Yuqoslaviya Sosialist Federativ Respublikası  tərkibində 
olmuşdur. Yuqoslaviyanın tərkibindən çıxdıqdan sonra əhali arasında (müsəlman, serb və xorvat) milli- dini 
215 
 
zəmində qarşıdurma yarandı və qanlı hərbi konfrantasiyaya səbəb oldu. 1993-cü ildə Deytonda (ABŞ) ümumi 
sülh haqqında şaziş imzalandı. 1995-ci ildə qüvvəyə minən Konstitusiyaya görə ölkədə, Birləşmiş Bosniya – 
Hersoqovinadan ibarət federativ respublika yarandı. – 408. 
 
184. Jivko RadiĢiç (d.1937) – 1998–2002-ci illərdə Bosniya və Hersoqovinanın prezidenti. Bosniya və 
Hersoqovinanın Ali Sovetinin keçmiş sədri və Bosniya serblərinin tanınmış siyasətçisi. – 408. 
 
185. MərakeĢ, M ə r a k e ş   K r a l l ı ğ ı – Şimal–Qərbi Afrikada dövlət. Sahəsi 446,6 min km
2
, əhalisi 26,7 
milyon nəfərdir. İnzibati ərazisi 35 əyalətə və 8 prefektura bölünür. Mərakeş konstitusiyalı monarxiyadır. Dövlət 
başçısı kral, qanunverici orqanı birpalatalı Nümayəndələr palatasıdır. Paytaxtı Rabatdır. – 409. 
 
186. Məhəmməd VI, B i n   ə l – H ə s ə n (d.1963) – 1999-cu ildən Mərakeş kralı. Məhəmməd 1666-cı  
ildən Mərakeşi idarə edən Alautlar sulaləsindən 18-ci kraldır. – 409. 
 
187. Qana, Q a n a   P e s p u b l i k a s ı – Qərbi Afrikada dövlət. Sahəsi 238,5 min km
2
, əhalisi 16,9 milyon 
nəfərdir. Millətlər Birliyinə daxildir. İnzibati ərazisi 10 vilayətə və paytaxt mahalına bölünür. Paytaxtı Akkradır.  
– 411. 
 
188.«Kastel» – fransız şərab şirkəti. 1949-cu ildə Bordoda (Fransa) Pyer Kastel və üç qardaşı tərəfindən 
yaradılmışdır. Şirkətin yaradıcıları istehsalın yaxşılaşması prosesi üçün külli miqdarda kapital qoymuş, bir çox 
üzüm istehsalçıları ilə xammal almaq üçün müqavilələr bağlamışlar. Şirkət bütün dünyada öz şərabları ilə 
məşhurdur. Şirkətin bütün məhsulları əla keyfiyyətlidir. «Kastel»in ən gözəl çaxırı «Meritant»dır. – 412–416. 
 
189. Naxçıvan Muxtar Respublikası (1920–23-cü illərdə Naxçıvan Sovet Sosialist Respublikası, 1923–24-
cü illərdə Naxçıvan Muxtar Diyarı, 1924–90-cı illərdə Naxçıvan  Muxtar Sovet Sosialist Respublikası, 1990-cı ildən 
Naxçıvan Muxtar Respublikası) – Azərbaycan Respublikasının tərkibində muxtar dövlət. 
Muxtar respublika ərazisinin sahəsi 5,5 min km
2
, əhalisi 372,9 min nəfərdir. Hazırda 7 inzibati rayona 
(Babək, Culfa, Ordubad, Sədərək, Şahbuz, Şərur (Kəngərli) bölünmüşdür; 4 şəhəri (Naxçıvan, Ordubad, 
Culfa, Şərur), 9 qəsəbəsi, 160 kənd inzibati ərazi dairəsi var. – 417–435. 
 
190. Babək rayonu (1978-ci ilədək Naxçıvan rayonu) – Naxçıvan MR-da inzibati rayon. 1930-cu ildə təşkil 
olunmuşdur. Sahəsi 1,17 min km
2
, əhalisi 72,5 min nəfərdir. – 417–435. 
 
191. Nehrəm – Naxçıvan MR-də Babək rayonunda kənd. Əhalisi 11784 nəfərdir. Nehrəm tarixi kənddir. 
1885-ci ildə burada ilk dünyəvi məktəb açılmışdır. C.Məmmədquluzadə 7 ildən çox Nehrəm məktəbində 
müəllim və müdir işləmişdir. Yazıçı «Kişmiş oyunu» (1892), «Danabaş kəndinin əhvalatları» (1894) əsərlərini 
burada yazmış, mahalda ilk dəfə qızları məktəbə cəlb etmiş və məktəb-tarix diyarşünaslıq muzeyi yaratmışdır. – 
417–435. 
 
192.  Artur Rasizadə, A r t u r   T a h i r   o ğ l u (d.1935) – Azərbaycanın dövlət xadimi. SSRİ Dövlət mükafatı 
laureatı. 1986–92-ci illərdə Azərbaycan Respublikası Baş nazirinin birinci müavini vəzifəsində işləyib. 1996-cı ildən 
Azərbaycan Respublikasının Baş naziridir. Azərbaycan Respublikasının «İstiqlal» ordeni ilə təltif olunmuşdur. – 417–
435. 
 
193. Vasif Talıbov,   V a s i f   Y u s i f   o  ğ l u (d.1960) – dövlət xadimi, 1995-ci ildən Azərbaycan 
Respublikası Milli Məclisinin və Naxçıvan Muxtar Respublikası Ali Məclisinin deputatı, 1995-ci ilin de-
kabrından  Naxçıvan Muxtar Respublikası Ali Məclisinin sədridir. – 417–435. 
 
194. Mehri, M e g r i,   M i q r i   r a y o n u  – Ermənistan ərazisində azərbaycanlılar yaşayan ərazi. Tarixi 
mənbələrdə bu ərazinin Azərbaycana məxsus olduğu göstərilir. – 426. 
 
195. Zəngəzur mahalı, Z ə n g ə z u r   q ə z a s ı – XIX əsrin 2-ci yarısında Azərbaycanda  inzibati ərazi vahidi. 
1861-ci ildə təşkil olunmuşdur. Çar Rusiyası hökumətinin 1867-ci il dekabr tarixli fərmanına əsasən yaradılmış Yeliza-
vetpol (Gəncə) quberniyasının tərkibinə daxil edilmişdi. – 426. 
 
196. Cəlil  Məmmədquluzadə,   M i r z ə   C ə l i l   H ü s e y n q u l u   o ğ l u  (ədəbi təxəllüsü Molla 
Nəsrəddin; 1866–1932) – böyük Azərbaycan yazıçısı, jurnalist, ictimai xadim. Mirzə Cəlilin ictimai-ədəbi 
fəaliyyəti XIX əsrin 80-ci illərinin axırından XX əsrin 30-cu illərinə qədərki böyük tarixi dövrü əhatə edir. 40 
216 
 
illik yaradıcılığı boyu müxtəlif janrlarda yazdığı əsərləri ilə Mirzə Cəlil Azərbaycan realist ədəbiyyatının yüksək 
pilləyə  qalxmasında müstəsna rol oynamışdır. 1906-cı il aprelin 7-də çıxan «Molla Nəsrəddin» jurnalının 
nəşrinə başlamaqla Mirzə Cəlil Azərbaycanda, eləcə də Yaxın Şərqdə satirik jurnalistikanın əsasını qoymuşdur. 
Bu zamandan Mirzə Cəlil Molla Nəsrəddin adı ilə məşhur oldu. – 430. 
 
197. Atabəylər dövləti – Azərbaycanda Eldənizlər sülaləsinin idarə  etdiyi qüdrətli feodal dövlət ( 1136–1225). 
Azərbaycan Atabəyləri Dövlətinin əsasını Şəmsəddin Eldəniz qoymuşdur. Azərbaycan Atabəyləri Dövlətinin 
yaranma tarixi Sultan Məsudun (1135–52) Arranı (Bərdəni) bir iqta kimi Şəmsəddinə verməsi ilə bağlıdır. 
Paytaxtı müxtəlif vaxtlarda Naxçıvan, Həmədan, Təbriz olmuşdur. – 433. 
 
198.  Elçibəy, Ə l i y e v   Ə b ü l f ə z   Q ə d i r q u l u    o ğ l u (1938–2000) – 1989-cu ildə yaradılan AXC-nin, 
sonralar AXCP-nin sədri. 1992-ci ilin iyunundan 93-cü ilin iyununa qədər Azərbaycan Respublikasının prezidenti 
olmuşdur. – 435. 
 
199. Xəlil Rza Ulutürk, X ə l i l o v   X ə l i l   R z a   o ğ l u  (1932-1994) – Azərbaycanın xalq şairi, 
Azərbaycanda müstəqillik hərəkatının görkəmli öndərlərindən biri. – 435. 
 
200. Mikayıl Mirzə, M  i r z ə y e v  M i k a y ı l  Ş a h v ə l ə d   o ğ l u  (1947–2007) Azərbaycan 
Respublikasının xalq artisti. 1976-cı ildən Azərbaycan Milli Dram Teatrında aktyor kimi fəaliyyət göstərmişdir. 
1995–2000-ci illərdə Azərbaycan Respublikası Milli Məclisinin deputatı olmuşdur. – 435. 
 
201. Mirça Coane (d.1958) – Rumıniya siyasətçisi. 2000–2004-cü illərdə Rumıniyanın Xarici İşlər naziri 
vəzifəsində çalışmışdır. 2008-ci ildən Rumıniya Senatının spikeridir. –438–451. 
 
202. Ġon Ġliesku (d.1930) – Rumıniyanın siyasi və dövlət xadimi. 1989-cu ildə N.Çauşesku rejimi 
devrildikdən sonra ölkənin və dövlətin bütün məsuliyyətini öz üzərinə götürən Milli Dirçəliş Cəbhə Şurasına 
başçılıq edib. 1992–96-cı və 2000–2004-cü illərdə Rumıniyanın prezidenti olmuşdur. – 440,450. 
 
217 
 
 
 
 
ġəxsi  adlar  göstəricisi 
 
Abbasov Əli    – 128 
Abdullazadə Fatma   – 255–274 
Abutalıbov Tofiq   – 417–435 
Annan Kofi    – 378 
BerzinĢ Ġndulis – 129,168,184–186 
Bolkia Həssənal   – 335 
Buadve Serj    – 162 
BuĢ Corc  – 149,404,406 
Camme Yaya     – 297 
Cəfəri Məhəmməd    – 330 
Cəm Ġsmayıl – 135,136,137,253,301 
Coane Mirça    – 438–451 
Conston Rassel   – 129,181–183,186 
ÇeçelaĢvili Valeri   – 321–328 
Ceyni Dik    – 146 
Dəmirəl Süleyman   – 98 
Din Villiam Patrik   – 144 
Ecevit Bülənd    – 135,136,252,301 
Eliasson Yan    – 370,371 
Erkole Pyetro    – 5–19,25–34 
Əl-Sabah  Cabir   – 336 
Ələkbərov Ġsmayıl   – 417–435 
Ələkbərov Vahid   – 52 
Ələsgərov Murtuz   – 121–133 
Əliyev Bəxtiyar   – 128 
Əliyev Əbülfəz    – 435 
Əliyev Ġlham    – 128,157,168 
Əliyev Qulamhüseyn   – 128 
Əzimov Araz    – 11 
Firfovsi     – 330 
Füzuli Məhəmməd   – 98 
Ginyut Jan Pyer   – 157 
Hacıyeva Gültəkin   – 128 
Hafiz     – 330 
Hansen Yanke    – 289 
Həsənov Həsən   – 370,371  
Hüseynov Əli    – 128 
Hüseynov Pənah   – 389 
Hüseynov Rəfael   – 128 
Hüseynov Surət   – 389 
Hüseynov ġadman   – 9 
Hüseynova Elenora   – 151,157 
Xamenei Seyid Əli   – 278 
Xatəmi Məhəmməd   – 277,283 
218 
 
Xəlil Rza    – 435 
Xətai ġah Ġsmayıl   – 281 
Xristenko Viktor   – 54–55 
Ġbrahimov Nazim   – 128 
Ġliyesku Ġon    – 440,450 
Ġsmayıl Heydər    – 417–435 
Ġvanov Ġqor    – 53–54 
Ġvanov Sergey    – 138–141,148,191 
Ġospen Lionel    – 241 
Kasan Gilyermo   – 5–19 
Kastel Pyer    – 412–416 
Kavano     – 211 
Kinkel Klaus – 22 
Klark Helen    – 223 
Klinton Bill    –374,377 
Kokkonen Paula  – 5–19,25–34 
 
Köçəryan Robert – 37,47,123,148,150,155,159,160,  
 189–202,203,204–208,210,211,  
 212,213,260,381,382,383,390  
Küçma Leonid – 276 
Kumaratunqa Çandrika – 222 
Qali Butros – 378 
Qasımov Azər –128 
Qəvahi Əbdülrəhim   – 329–334 
Qəzai Əhəd – 280–284 
Qoberidze Lana – 315  
Qraçov  – 370 
Qribkov – 211 
Qross Andreas – 5–19,25–34 
Quliyev Eldar – 109–110 
Quliyev Rəsul – 370 
Quliyev Vilayət  – 157,178,179,364,374,378,380 
Linq Anna – 348–361 
Loğoğlu Osman Faruq – 134–137 
Matske Riçard – 436 –437  
Mehdiyev Əqil – 417–435 
Mehdiyev Həsən – 417–435 
Mehdiyev Nəriman –417–435 
MenagariĢvili Ġraklii – 309–318 
Mered Maykl – 216–221 
Meri Lennart – 337 
Məhəmməd VI – 409 
Məhəmmədov Məhəmmədəli – 56–58,59,60,61 
Məmmədov Sakit –177 
Mərd Azər – 162 
Mikayıl Mirzə  – 435 
Miller Ceyms – 255–274 
Mollazadə Asim – 128 
219 
 
Mütəllibov Ayaz – 391 
Narayanan  K.R. – 142 
Niftəliyev Hüseyn – 417–435 
Niyazov Saparmurad – 319 
Nizami – 330 
Okonnor Cudi – 111–120 
Olbrayt Madlen – 377,379 
Patten Kristofer – 348–361 
Perrən Jan – 162 
Polad Bülbüloğlu – 96–102 
Putin Vladimir – 19,22,23,24,27,35–95,108,138,  
 139,140,141,148,198,199,269,270,317,383 
RadiĢiç Jıvko – 408 
Rasizadə Artur – 417–435 
Robertson Corc – 103–108 
Rolinqs Cerri – 411 
Rühe Folker – 20–24 
Sadovniçi Viktor – 254 
Sergeyev Ġqor – 45 
Seyidov Səməd – 128 
Sezər Əhməd Necdət – 135,136,242,244,250,299,301 
Sədi – 330 
Solana Havyer – 348–361 
Stoyanov Peter – 251,410 
ġafrannik – 52 
ġahtaxtinskaya Nairə – 128 
ġaron Ariel – 275 
ġevardnadze Eduard –310,311,312,313,315,317,323 
ġəhriyar – 331 
ġirak Jak – 123,147,148,150,151,152,153–  
 161,164,204–208,210,211,213,240, 
 242,246,247,260,262,263,413 
ġtudman Jerar – 25–34 
ġvimmer Valter – 168,177–180 
Tağıyev Hacı Zeynalabdin – 345 
Talay Ġstemihan – 96– 102 
Talıbov Vasif – 417–435 
Ter-Petrosyan Levon – 212,246,264,374 
Tezcan Qədri – 298–308 
Totski Konstantin – 338– 343 
Uekman-Lin Jon – 216–221 
Uilson Ross – 400–407 
Vagenmakers Hendrik – 5–19 
Vaqif Səmədoğlu – 128 
Vik Yasper – 22 
Vildbaxer Luçius – 182–187 
Vimmer – 22 
Vudvord Devid – 279 
Vulfonson Ceym – 120 
220 
 
Yaspai Bihari – 143 
Yeltsin Boris – 215,234 
Zülfüqarov Tofiq – 372 
221 
 
 
 
 
Coğrafi  adlar göstəricisi 
 
Abxaziya – 312 
Afina – 190 
Afrika – 415  
Almaniya – 20–24,305 
Amerika BirləĢmiĢ ġtatları – 22,24,33,52,77,146,149,153,159, 
 162,191,200,205,211,212,239,245, 
 246,259,261,269,306,307,352,356, 
373,377,391,392,395,400–407,439, 448 
Ankara – 306,316 
Asiya – 166,227,303,323,349 
Atlantik okeanı – 104 
Avropa – 5,20,21,71,98,106,107,108,111, 
112,154,156,166,167,171,173,174, 
178,204,227,243,299,305,322,327, 
345,346,,348,349,355,356,357 
Avstraliya – 144,145 
Babək (Naxçıvan M R-da rayon) – 417–435 
Bakı – 9,22,23,86,87,99,100,101,105,  
110,142,143,144,145,146,149,186, 
 222,223,250,251,252,253,254,319, 
 320,335,336,337,345,351,408,409, 
 410,411 
BaĢqırdıstan – 271 
Bolqarıstan – 251,322,410 
Bosniya və Hersoqovina – 408 
Böyük Britaniya –255–274 
Bruney – 335 
 
Brüssel – 325 
Cənubi-ġərqi Avropa – 326 
Cənubi Qafqaz – 36,37,47,67,68,69,71,103,106, 
 107,108,139,175,266,267,275,276, 
277,278,279,294,297,307,317,344, 
347,350,353,393,399,443 
Cənubi Osetiya – 69 
Çeçenistan – 59 
Çin – 199  
Dağıstan – 42,43,51,56–58,59,60 
Dağlıq Qarabağ –23,27,32,36,47,50,66,69,77,87,  
92,105,123,124,148,150,155,158,  
159,160,161,168,174,189,191,192, 
194,195,196,197,199,200,201,203, 
204,205,208,248,260,264,314,351, 
352,362–297,402,404,406,426,445,   
222 
 
450 
Dərbənd – 60 
Estoniya – 337 
Ərdəbil – 281 
Finlandiya – 5,25,245,261,262,372,373 
Fransa – 22,24,33,77,123,147–214,239, 
 240,241,243,244,245,246,247,248, 
 261,262,303,304,305,352,391,395, 
 401,412–416,448 
Gilan – 281 
Gürcüstan – 38,49,54,71,92,104,292,307,309– 
 318,350,382,386 
HəĢtərxan – 55 
Hindistan – 142,143 
Hollandiya – 16,52 
 
Xəzər dənizi – 37,40,41,48,52,64,72,91,104,105, 
 141,156,256,268,269,291,292,293, 
 294,315,316,349 
Xocalı – 398–399 
Ġran – 269,277,278,280–284,300,329–334,426,427 
Ġspaniya – 15 
Ġsrail – 275 
Ġsveçrə – 261 
Ġtaliya – 10,29,371,372 
Ġstanbul – 99,300,323,326 
Kaliforniya (ABŞ-da ştat) – 392 
Kuba – 51 
Küveyt – 336 
Qafqaz –36,38,40,46,47,49,50,57,59,  
 60,67,68,69,70,77,78,89,91,92, 
 93,105,139,205,266,267,307, 
 311,364 
Qambiya – 297 
Qana – 411 
Qazaxıstan – 72,98,266,268,316 
Qərbi Azərbaycan – 281 
Qırğızıstan – 98 
Laçın – 391 
Latviya – 17,184–186 
Leninqrad – 84 
Lissabon – 199 
London – 103,257,316 
MərakeĢ – 409,415 
Mərkəzi Asiya – 96,147,379 
Moskva –38,51,53,82,83,92,103,234,  
 307,343,370 
Murmansk – 271 
Naxçıvan – 343 
223 
 
Naxçıvan MR – 417–435 
Nehrəm – 417-435 
Neftçala – 293 
Norveç – 379 
Novorossiysk – 44 
Nyu-York – 247 
Orta Asiya – 96,347 
Orta ġərq –167 
Özbəkistan – 98,192 
Paris –114,147,151–165,189,210,  
 396,406,450 
Rumıniya – 395,438–451 
Rusiya – 19,22,23,24,27,32,33,35–95, 
 107,138–141,148,153,159,191, 
 192,198,199,200,205,211,212, 
 215,234,245,247,261,262,268, 
 269,270,300,317,322,325,333, 
 352,364,371,372,373,374,379, 
 383,391,395,401,448 
Sakit okean – 323 
Strasburq –121–133,147,154,166–202,  
 210,230,242,243,304,305,315 
Sumqayıt – 22,196 
ġərqi Almaniya – 22 
ġərqi Azərbaycan – 281 
ġimali Koreya – 199 
ġimali Qafqaz – 60 
ġotlandiya – 52 
ġri-Lanka – 222 
ġuĢa – 391 
Tbilisi – 271,311,312 
Tehran – 332,333 
Təbriz – 281,333 
Tümen – 271 
Türkmənistan – 48,49,98,266,268,269,319 
Türkiyə – 96–102,124,134–137,149,164– 
 165,189,194,202,210,213,239,  
 240,241,242,243,244,245,246, 
247,248,250,251,253,266,298– 
308,323,379,380,426 
Ukrayna – 276,322 
Urmiya – 281 
VaĢinqton – 219,377 
Vyana – 373 
Yaxın ġərq – 167 
Yaponiya – 355 
Yeni Zelandiya – 223 
Yerevan – 292 
Yuqovlaviya – 104,106 
224 
 
Yunanıstan – 190,191,324 
Zəncan –281 
 
225 
 
 
   
 
 
 
 
 
 
 
 
 
 
 
 
 
 
 
 
 
 
Kitabı çapa hazırlayan   Tofiq Babayev 
 
Rəssamı      Fuad Fərəcov 
Texniki redaktoru  Zoya Nəcəfova 
Yığım üzrə operator   İlhamə Kərimova 
Kompüter tərtibatı     Məhəbbət Orucov 
 
 
 
______________________ 
 
 
 
 
      Cildin hazırlanmasında AzərTAc-ın materiallarından istifadə olunmuşdur. 
         
     «Tayms» qarnitur. Formatı 60x90 1/16. Ofset kağızı 1.  Şərti  çap  vərəqi 32.  
      Uçot vərəqi  32,5. Tirajı 5000. Müqavilə qiyməti ilə. 
          
  Azərbaycan  Respublikası Mədəniyyət və  Turizm Nazirliyi 
  Azərbaycan Dövlət Nəşriyyatı. Bakı – Mehdi Hüseyn küç. 61. dalan 2, ev 3. 
      “Qismət” Nəşriyyat, Poliqrafiya və Ticarət LTD tərəfindən çap olunmuşdur.  
 
 
