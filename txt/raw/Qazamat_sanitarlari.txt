1 
 
 
      Rövşən Yerfi   
 
 
 
 
 
 
 
QAZAMAT  
“SANİTAR”LARI 
 
 
 
 
 
 
 
 
ZERO 
 
Bakı -2015 
 
 
2 
 
 
 
 
 
 
 
 
 
           Kitabda cəza yerlərinin müasir həqiqətləri təsvir edilir. 
“Qazamat “sanitar”ları”nda hadisələr əsasən həbsxanadakı ən 
yüksək və ən aşağı təbəqələrdən bəhs edir. Oxucu əhvalatlarla 
tanış olduqca bir-biri ilə sərt təzadları olan  təbəqələr arasında 
həm də yaxınlıq tapacaq, fiziki və mənəvi üzdəniraqlığı 
şərtləndirən əlamətləri aydınlaşdıracaqdır. 
           Oxucuların marağını nəzərə alıb kitaba “Residivist” 
povesti də əlavə olunmuşdur. 
           Yazıçı Rövşən Yerfi bu kitabdan əlavə məhbəs nəsrinə 
aid olan “Üzdəniraq ada”, “Qadın düşərgəsi” və “Penitensiar 
lövhələr” adlı kitabların da müəllifidir. 
3 
 
  Azərbaycan məhbəs nəsri 
 
 
                       QAZAMAT  “SANİTAR”LARI 
  
                        Həbsxana – cəmiyyətin daha çox 
tör-töküntüləri fövqündə inikası, kiçik modelidir... 
                                                            Tanınmayan “Dahi”  
          
         Payız fəsli təzə başlamışdı. Bütün gecə əsən 
sərin meh hava işıqlaşandan dincini alırmış tək sa-
kitləşmişdi. Müvəqqəti olsa da, tozsuz təmiz hava 
hər kəsin ürəyincə idi.  
         Gülbaxt cəzaçəkmə müəssisəsində məhkumla-
rın səhər yoxlaması tam yekunlaşmamışdı. Yaşayış 
sahəsinin həyətindəki meydanın aşağı başında sıraya 
düzülmüş hələ onlarla məhkum adlarının oxunma-
sını gözləyirdi. Ad və soyadını eşidən məhkum sıra-
dan irəli çıxıb ucadan atasının adını söyləyir (bu-
nunla kimliyini tamamlayıb təsdiqləyir), əgər baş ge-
yimi varsa nəzarətçiyə yaxınlaşanda bir anlığa onu 
başından çıxarır və yenidən əvvəlki vəziyyətinə qay-
tarırdılar. Təzimə bənzəyən bu ritualın mənası məh-
kumun başında xəsarət izi olarsa gizlədə bilməməsi 
məqsədi ilə izah olunurdu. Şübhəsiz, bu qayda rəis, 
ədliyyə polkovniki Məhyəddin Kərimlinin uzun illər 
gərgin səyi nəticəsində yaranmışdı.  
4 
 
          Məhkumlar yoxlanıldıqdan sonra yataqxanaya 
tərəf buraxılmırdılar. Həyətdəki səkkiz metr hün-
dürlüyündə on tonluq iri su çəninin sağ tərəfindən 
keçib, sol tərəfində nizamsız şəkildə yoxlamanın so-
nunu gözləyirdilər. Onlara dağılışmağa yalnız yox-
lama qurtarandan sonra icazə verilirdi. 
          Böyük, düzbucaqlı meydandakı yoxlamada nə-
zarətçilərlə yanaşı dəstə rəisləri, rəisin növbətçi kö-
məkçisi də iştirak edirdi. Onlardan bir az aralıda, su 
çəninin aşağısındakı hasarın beton artırmasında ət-
rafı müşahidə edərək söhbətləşən rejim və əməliyyat 
şöbələrinin rəisləri dayanmışdılar. Bu arada yataq-
xanalar tərəfdən qaçaraq yaxınlaşan məhkum nəza-
rətçilərdən birinin qulağına həyəcanla nəsə pıçılda-
dı. O da məhkumun dediyini tələsik şöbə rəislərinə 
çatdırdı. Əməliyyat rəisi ədliyyə kapitanı Bəkir rejim 
rəisi ədliyyə mayoru Şamilin nə deyəcəyini gözlə-
mədən əsəbiliklə göstəriş verdi:  
          –Tez elə, uşaqlardan götür, o petuxu qoyma-
yın boğub özünü öldürsün. Cəld olun... 
          Rejim rəisi Şamil də xəbərdən bərk dilxor olub 
söyləndi: 
          –Ə, binamusa bax e... Sənin əcdadını mən... 
        Sıralarda dayanan məhkumların diqqəti adları 
çəkən nəzarətçiyə kəsilsə də, iki məhkumla üç nəza-
rətçinin yataqxanaya tərəf qaçması çoxlarının nəzə-
rindən yayınmadı. Bir neçə nəfər kütlədən həmin tə-
5 
 
rəfə adlamaq istədi. ”Rejim Şamil” onlara tərəf çığır-
dı: 
         –Hara?.. Hara gedirsiz? Kim sizə dağılışın de-
di? Qayıdın yerinizə... 
          Az keçmədi ki, nəzarətçilər halı olmayan bir 
məhkumu qucaqlarına götürmüş digər iki məhkum-
la yataqxanadan çıxdılar və cəld addımlarla üzü san-
çasta – tibb məntəqəsinə tələsdilər. Nəzarətçilərdən 
biri məruzə üçün yanaşı dayanmış şöbə rəislərinə ya-
xınlaşdı. 
          –Necə oldu? –  soruşdu. – Ölüb, yoxsa sağdı? 
          –Sağdı, cənab mayor, geciksəydik öləcəkdi. 
Özündən gedib, göndərdim sançasta. 
          –Şükür, dayanan yerdə bir petuxa görə poxa 
düşəcəkdik. Ölməli vicdansızdı... Sançastda özünə 
gələr, heç nə olmaz... 
          –Ölən zibil deyil, – Şamil də deyindi, – arada 
heç nədən bizim başımız ağrıyacaq... 
          Yoxlama başa çatmışdı. Adlar oxunub kartoç-
kalar yoxlanılmışdı. Kabinetində oturub tül pərdəli 
pəncərədən qarşısındakı meydana göz qoyan əmə-
liyyat-rejim üzrə rəis müavini Niyaza müəssisə rəi-
sinin növbətçi köməkçisi (MRNK) ədliyyə baş leyte-
nantı Bayram baş verən hadisə ilə bağlı bütün təfər-
rüatları qısa vaxt ərzində məruzə edib meydana qa-
yıtmışdı. Onu bu gün əvəz edəcək növbətçi köməkçi 
Faiq söhbətləşən şöbə rəislərinə yaxınlaşıb soruşdu: 
6 
 
          –Camaat dağılışsın, yoxsa gözləsin? 
          –Dağılışsınlar. 
          Bəkirin əl hərəkətindən icazə verildiyini anla-
yan kütlə Faiq ağzını açmamış dağılışmağa başladı. 
Klub və çayxanada özünə yaxşı yer tutmaq istəyən-
lər kross yarışına çıxmışlar kimi hamıdan irəli qaçı-
şırdılar. 
          Nəzarətçilərdən biri Bayramı xəbərdar etdi: 
          –Rəis gəlir, qapıda, enbeemdədi (NBM-nəzarət 
buraxılış məntəqəsi)...  
          Rəis adətən müəssisəyə bu vaxtlarda gəlirdi. 
Bayram, ardınca Bəkirlə Şamil müəssisənin girəcəyi-
nə – qapıya yaxınlaşdılar. Bayaqdan meydanda söh-
bət edən nəzarətçi və zabitlər də rəisin gəldiyini eşi-
dincə aralarındakı müzakirəni dayandırıb hərə öz işi 
ilə məşğul olmaq üçün yavaş-yavaş dağılışdılar. 
          Bayram müəssisənin önünə təzəcə çatmışdı, iri 
dəmir qapıdan içəri daxil olan rəisi görüb farağat və-
ziyyəti alaraq məruzəyə başladı: 
          –Cənab polkovnik, məruzə edərək bildirirəm 
ki,.. 
          –Gərək yoxdu, azad, – rəis onu dayandırdı, – 
sanitarın vəziyyəti necədir? 
          Uca boylu, sərt baxışlı ədliyyə polkovniki Məh-
yəddin bir dəfə də olsun bəziləri sayaq üzdəniraq 
məhkumları petux adlandırmazdı, həmişə onlara sa-
7 
 
nitar deyərdi. Görünürdü ki, rəis olan hadisədən hər-
tərəfli xəbərdar idi. 
          –Cənab polkovnik, həkim yardım eləsə də, hələ 
özünə gəlməyib... 
          Bir qədər aralıda duran, məruzənin bitdiyini 
güman edən Bəkirlə Şamil yaxınlaşıb rəislə görüş-
dülər. 
          –Hadisə neçə baş verdi? – Rəis cib telefonu ilə 
müavini Niyazdan və bir neçə xəbər ötürənindən çox 
şeyi bilsə də, onların da fikirlərini eşitmək istəyirdi.  
           –Rəis, – Bəkir dedi, – üzr istəyirəm, bu it uşağı 
məhkumlar meydana çıxanda yataqxananın içərisin-
dəki ayaqyolunda gizlənibmiş. Kimsənin görməmə-
si üçün hamının başı yoxlamaya qarışan vaxtı özünü 
ikinci mərtəbədəki pilləkənin sürahisinin – qırağın-
dan asmaq istəyib. Yaxşı ki, vaxtında görüblər. Yadı-
nızdadı də, keçən ay da özünü yandırmağa cəhd et-
mişdi. 
          –Adı  nəydi onun? Nazim?.. 
          –Xeyr, Nizamdı... 
          –Nəzarətçilər bir az da gec xəbər tutsaydılar ca-
nını tapşıracaqdı, – Şamil əlavə etməklə söhbətə qa-
rışdı. 
          Qanıqara rəis onun əlavəsindən əsəbiləşdi:  
          –Günah nəzarətçilərdədi, niyə sanitarın giz-
ləndiyini vaxtında görməyiblər, hara baxıblar? – Şa-
mil dillənməsinə peşman oldu. – Ötən növbədə kim 
8 
 
olub hamısını yığın kabinetimə. Hamısı izahat yaz-
sın... 
          Əsəbiləşmiş rəis cavabı gözləmədən dönüb 
müəssisənin idarə binasına, öz kabinetinə doğru get-
di.  
                                             *  *  *   
        Tibb məntəqəsində Nizama iynə vurulsa da, gə-
lib-gedən nəfəsindən savayı onda həyat əlaməti hiss 
olunmurdu. Koma vəziyyətinə düşmüş kimi dərin 
yuxuya getmişdi. 
          –Nə edək bu özünə gəlsin, – tibb məntəqəsin-
dəki həkimlərdən biri o birindən soruşdu, – vurdu-
ğumuz iynənin təsiri olmadı. Bəlkə, yaxşısı təcili 
etapla mərkəzi xəstəxanaya göndərək? Öləcəksə, get-
sin orada ölsün... 
         –Tələsmə. Bir-iki saat keçsin, özünə gələcək. 
Əgər özünə gəlməsə, onda o barədə düşünərik. 
          Nizamı üzdəniraqlar üçün nəzərdə tutulmuş 
otaqda sınıq çarpayının üzərindəki kirli döşəyə uzat-
mışdılar. Tibb məntəqəsində ən köhnə, salxaq çar-
payılar, dolablar, rəngi getmiş kətillər, paralanmış 
yataq dəstləri axırncı palata sayılan otağa yığılmışdı. 
Yazılmamış qanuna görə belə də olmalıydı: üzdəni-
raqlar hər şeyin ən pisinə layiq idilər. 
          Nizam ikinci dəfə idi ki, intihara cəhd edirdi. 
Bir ay əvvəl zonun anbarından başqasının adı ilə ba-
laca qabda əldə etdiyi salyarkanı üstünə töküb özü-
9 
 
nü yandırmağa çalışmışdı. Amma sanitar yoldaşları 
vaxtında duyuq düşmüş, onu yanmağa qoymamış-
dılar. Əynindəki qalın qış paltarından od bədəninə 
keçməmişdi. Təkcə yalın ayaqları bir az yanmışdı. 
          Əməliyyat rəisi Bəkir buna görə Nizamı du-
binka ilə döyüb beş günlük karsa salmışdı. Sonra da 
ona bir də belə “poxu yeməməyi” bərk-bərk tapşır-
mışdı. Əlbəttə, Bəkir Nizamdan niyə özünü yandır-
dığını soruşmuşdu. O da ağlayıb, daha yaşamaq is-
təmədiyini bildirmişdi...  
          Altı ildən çox həbsdə olan Nizam özünü öldür-
mək fikrinə son üç ayda düşmüşdü. Gülbaxta gələn-
dən sonra buradakı məhkumlar arasında həmkənd-
lisi ilə rastlaşandan bəri onda bu fikir yaranmışdı: 
“Artıq çox keçməyəcək, onu tanıyan bütün doğma-
ları, qohumları da türmədə üzdənirağa çevrildiyini 
biləcəkdilər. Özü də elə-belə, adi üzdəniraq yox, pas-
siv homoseksual olduğunu öyrənəcəkdilər. Axı niyə 
vaxtında qətiyyəti olmadı, özü-özünə yiyə dura bil-
mədi?..” 
          O, şəhərə pul qazanmaq üçün gəlmişdi. İlk ay-
lar məcburiyyət üzündən ağır işlərdə çalışdı. Gəl ki, 
bina tikintisi, tunel qazıntısı sayaq zəhməti çox olan 
işlərdə işləmək heç ürəyincə deyildi. Günlərin birin-
də rastlaşdığı iki həmyerlisi ona pullu, rahat bir iş 
təklif etdi: sadəcə gözətçilik. Gecələr “dostları” əv-
vəlcədən gözaltıladıqları mənzillərdə oğurluğa çı-
10 
 
xanda, o, kənardan gözətçilik edirdi. İşləri pis get-
mirdi. Aldığı pulların hesabına az müddətdə əyin-
başını təzələdi. Haqqı artdıqca içkinin, nəşənin da-
dına baxdı, dostlarına qoşulub fahişə ovuna çıxdı. 
Ehtiraslanmağı çox xoşlayırdı. Etiraf etməyə çəkinsə 
də, bəzən ürəyindən qız kimi əzizlənmək keçirdi. 
Onun üçün fərqi yox idi, qız ya oğlan – sevilmək is-
təyirdi...  
          Lakin başa düşürdü ki, bu oğurluq qazancla 
uzağa gedə bilməz. Yeni vərdişlərinə elə aludə ol-
muşdu ki, geriyə də yol tapa bilmirdi. Qurşandığı 
oyunun sonunu gözləyirdi. 
          Son gəldi. Növbəti oğurluğa yollanan zaman 
Allah ağıllarını neçə aldısa, əvvəlcə əyləşdikləri tak-
sini soymaq istədilər. Yol qırağındakı ağaclıqda ma-
şını saxladıb özləri ilə götürdükləri kapron ipi sürü-
cünün boğazına doladılar. Arxada əyləşdiyinə görə 
iplərin ucunu sıxmağı ona tapşırdılar. Tapşırılan işin 
öhdəsindən layiqli gəlməsi üçün sürücü çapaladıqca 
düşünmədən ipi var gücü ilə sıxdı. Birdən yanındakı 
dostu üstünə qışqırdı: 
         –Boğub öldürdün bədbəxt oğlunu, bəsdi sıx-
dın... 
          Sürücü keçinmişdi. Dörd dostun maşını ora-
daca ataraq qaçıb gizlənməkdən başqa yolları qal-
mamışdı. Bir həftə sonra onların ikisini tutdular. O 
biri iki nəfərin törətdikləri cinayətləri də üzərlərinə 
11 
 
götürdülər. Hər birinə on il iş kəsdilər. Cinayət orta-
ğını bilmədiyi hansısa səbəbdən ondan ayrı saxladı-
lar. Hökmə əsasən birinci üç ilini qapalı həbsxanada 
çəkməli oldu. Burada salındığı dördnəfərlik kame-
rada Şirxan deyilən “zeklərdən“ – peşəkar məhkum-
lardan birisinin əzəl gündən ona fərqli nəzərlə ya-
naşdığını hiss etmişdi. Qırx beş yaşının yarıdan ço-
xunu həbsdə keçirən Şirxan “krıtıya” cəzaçəkmə mü-
əssisəsindən cəzalandırılıb göndərilmişdi. İçində şey-
tan gizlənən bu adam uzun illər ərzində xüsusi du-
yum qabiliyyəti qazanmışdı. Kamerada yaşadıqları 
bir neçə ay ərzində onun ehtiraslılığını, içində gizlət-
diyi biseksuallığını hiss etmişdi. Heç demə, “sən mə-
nim kiçik qardaşımsan” deyə Nizamı hər dəfə əziz-
ləyib tumarlayanda öz çirkin niyyətinə hazırlaşırmış. 
Nəhayət, günlərin birində kamera yoldaşları ilə 
birgə hamamda çimərkən Şirxan yarıxoş, yarızor onu 
arxadan qucaqlayıb istəyinə çatdı. O an içində nəsə 
qırılan kimi oldu, nə edəcəyini bilmədi. Etiraz elə-
mək, çapalamaq, qışqırmaq istəsə də səsi çıxmadı. 
Çıxsa da yanındakılardan kimsə ona kömək etməyə-
cəkdi. Qorxdu Şirxandan, ətrafındakıların ona diki-
lən canavar baxışlarından. Anladı ki, bu tək Şirxanın 
yox, o birilərinin də istəyi imiş. Sadəcə işin başlanğıcı 
Şirxanın boynunda imiş. Xeyri olmayacaqdı atılıb 
düşməyinin. Daha bundan sonra hamı onu üzdəni-
raq, petux sayacaqdı... 
12 
 
          Sonralar Şirxan əclafın “adətkarlığını”, ondan 
əvvəl iki cavan oğlanı da bu cür bədbəxt elədiyini bi-
ləcəkdi. 
 İki aydan sonra Nizamı başqa kameraya kö-
çürdülər. Daha bütün həbsxana onun üzdəniraq ol-
duğundan xəbər tutmuşdu. Müxtəlif kameralardan 
onun üçün edilən “sifarişlərdən” paqon da faydala-
nıb öz xeyrini güdürdü. Qapalı həbsxanadakı cəza-
sının sonunadək beləcə dörd kamera dəyişdi. 
          Gülbaxt cəzaçəkmə müəssisəsinə göndəriləndə 
qət etmişdi ki, necə var cinsi passivlikdən əl çəksin, 
“passiv” olmasını gizlətsin. Ancaq gizlətmək müm-
kün olmadı. Hər bir məhkumun kim olması barədə 
xəbər zona az qala özündən qabaq gəlib çatırdı. Həm 
də daha gec idi, çər dəymiş bədəni alışmışdı. “Pas-
siv”liyi artmış, vərdiş olaraq onun üçün xroniki xəs-
təliyə çevrilmişdi: özü ilə heç cür bacarmırdı...  
 O, mavi kimi nə birinci deyildi, nə də axırıncı. 
Dünyada onun sayaq insanlar minlərlə, onminlərlə 
idi. Onların içərisində nə qədər tanınmışları, böyük 
vəzifəliləri də vardı. Amma məşhur və pullu olduq-
ları üçün çox zaman belələrinin maviliyinə göz yu-
mulurdu. 
 Eşitmişdi ki, müəssisədəki burjuylardan biri, 
mujiklərdənsə bir neçəsi əslində sanitarlara qatılma-
lıdı, ancaq həm avtoritetlər, həm də əməliyyatçılar 
13 
 
üstün vurmayıb onlardan öz məqsədləri üçün yarar-
lanırdılar. 
Əgər onun da pulu və ya pullu arxası olsaydı 
Bəkir də, Niyaz da ona xüsusi hörmət edərdilər. Hət-
ta qayğı göstərilməsi üçün Məhyəddinə çöldən 
“zənglər” də edilərdi. Nə etsin ki, kasıbın, acından 
ölənin birisi olduğuna görə heç kim onu adam say-
mırdı.   
          Həmkəndlisi ilə zonda rastlaşanda isə səksən-
di, üzdəniraqlığına görə yer ayrılsaydı yerə girməyə 
hazır idi... 
          Ürəyinə daman başına gəldi. Kəndlisinin cəzası 
çox deyildi. Cəzadan azad olan kəndlisi az keçməmiş 
onun üzdəniraq olmasını tanıdığı hər kəsə, hətta va-
lideynlərinə də çatdırmışdı. Eşitdiklərinə inanmaq is-
təməyən valideynləri xəbəri dəqiqləşdirmək üçün cə-
za yerinə, onunla görüşə gəldilər. Həqiqət olduğunu 
biləndə: “bizim sənin adında oğlumuz yoxdur”, – 
deyib ondan imtina etdilər. Əvvəllər altı aydan bir 
yanına gəlirdilərsə, indi bu söhbətdən iki il keçməsi-
nə baxmayaraq, çöldən kimsə onu axtarmırdı.  
          Belə yaşamaq nə qədər olardı?! Ona görə də ya-
şamamağı, özünü öldürməyi qərara almışdı... 
                                              *   *   *     
          Bütün zabit və nəzarətçi heyətinə elan olundu 
ki, növbə təhvil-təslimindən sonra hamı rəisin kabi-
netinə gəlsin, iclas olacaq. Adətən rəis iclası hər həf-
14 
 
tənin başlanğıcında edərdi. İclasın növbədənkənar  
olması aydın məsələ idi ki, səhər yoxlaması zamanı 
baş verən özünə qəsd hadisəsi ilə bağlıydı.  
          Deyilən vaxtda hamı müəssisəyə girişlə üzbə-
üzdə yerləşən idarənin qarşısına yığıldı. Əməliyyat 
üzrə müavin ədliyyə polkovnik-leytenantı Kamalza-
də Niyaz  rəisin kabineti ilə üzbəüz otaqdan çıxıb so-
ruşdu: 
          –Gecikən yoxdur? 
          –Xeyr, hamı burdadır. 
          –Rəis deyir gəlsinlər, – rəisin böyük çilçıraqlı, 
geniş kabinetinə daxil olub, çöldəkiləri də içəri dəvət 
etdi, – gəlin arxamca... 
         –Bir az cəld olun, işimiz çoxdu, – rəis işçiləri tə-
ləsdirdi. 
          Müavin rəisin stolunun sağında, digər əmək-
daşlar isə divarboyu düzülmüş stullara əyləşdilər. 
Rəis stolunun sol tərəfindəki boş oturacağa tərəf ba-
xıb dedi:  
          –Bəs Səfər hardadı, işə gəlib çıxmayıb? 
          –Məhkəməyə gedəndi, hələ gəlməyib. 
          Ədliyyə mayoru Səfər Nəzərli rəisin tərbiyə iş-
ləri üzrə müavini idi. Məhkumların vaxtından əvvəl 
şərti azadlığa buraxılması məsələsində məhkəmə ilə 
münasibətləri, daha doğrusu “sövdələşmələri” yo-
luna qoymaq işini rəis ona tapşırmışdı.  
          –Çöldə kimsə qalmadı? 
15 
 
        –Xeyr, rəis, – növbətçi məruzə etdi. 
        – Növbədənkənar iclası ona görə etdim ki, hər 
biriniz biləsiniz ki, işinizdə məsuliyyətinizi artırma-
lısınız, – rəis nitqinə başladı. – Məsələ məhkumun 
ölüb-ölməməyində deyil, sizin xidmətə münasibəti-
nizdədir. Bu cür hadisələrin qarşısı əvvəlcədən alın-
malıdır. Niyə alınmır, əməliyyat hara baxır? Nəza-
rətçilər yoxlamadan əvvəl niyə hər tərəfi dəqiq yox-
lamırlar? Belə məsuliyyətsizlikmi olar? Kalonun qar-
şısındakı çöldəki itləri görmüsüz, oradakı ərazini ne-
cə diqqətdə saxlayırlar, yad adam görəndə necə re-
aksiya verirlər. Onlar qədər sayıqlığınız da yoxdur. 
İşə elə bil biyara gəlirsiz. Xidmətlə yaşamırsız. Əsl iş-
çi xidmətlə nəfəs almalıdır. Niyaz, köhnə növbədə 
olanların hamısından hadisə ilə bağlı izahat alarsan, 
sonra evə buraxarsan. Nəzarətçilərə tapşırırsan, bun-
dan sonra səhər və axşam yoxlamaları zamanı hər 
yer ciddi yoxlanılsın, yataqxanalar qıfılla bağlanılsın. 
Qapılar hamı yoxlanıldıqdan, yoxlama bitəndən son-
ra açılsın. Aydındırmı? Dustağı qanunsuz yox, yalnız 
qanuni yollarla sıxmaq lazımdır ki, qudurub məh-
kumluğunu unutmasın. Sizin bir nömrəli vəzifəniz 
məhkumları həmişə nəzarətdə saxlamaq və nə iləsə 
başlarını qatmaqdır. Onlar boş, baxımsız qaldılarmı, 
mütləq beyinlərinə axmaq fikirlər gələcək, pis hadi-
sələr törədəcəklər, rejim şəraitinin stabilliyini poza-
caqlar. Bizə isə müəssisədə ən vacib olanı daimi gər-
16 
 
ginliksiz sabitliyi qorumaqdır. İslah İdarəsindən tap-
şırılan bəzi mühüm işlər var, mən məcburam yu-
banmadan onlarla məşğul olam. Niyaz, sənə gərək 
olacaq işçiləri yığ otağına, iclasın ardını orada da-
vam elə. Fikrimcə əlavə müzakirəyə gərək yoxdur. 
Gedə bilərsiniz. 
          Rəisin itləri nümunə göstərməyindən narazı 
qalan əməkdaşlar dinmədən yerlərindən durub bir-
bir Niyazın qarşıdakı otağına sarı yollandılar. Niyaz 
kabinetinin qapısını açıb elan etdi: 
         –Əməliyyat-rejim işçiləri, bir də köhnə növbə ilə 
təzə növbə gəlsinlər. Qalanlar öz işlərinə getsinlər. 
          Niyazın otağı rəisin kabinetinin dörddə biri 
boyda idi. İş stolunun sağında və solundakı iki stul-
dan əlavə otağa altı ədəd stul sığışırdı. Çox vaxt ota-
ğa daxil olan əməkdaşların əksəriyyəti ayaqüstə da-
yanmalı olurdu. Rəisdən fərqli olaraq müavin uzun-
uzadı danışar, əməkdaşların ayaqüstə dinmədən qu-
laq asmalarından, onlara fiziki və mənəvi əzab ver-
məyindən həzz alardı. Arabir cümləsinin ortasında 
gözlənilmədən bir anlığa susar, qulaq asanların diq-
qətini yoxlayaraq hamıya nəzər yetirər, hamını hip-
nozda saxlamasıından aldığı məmnunluqla cümləsi-
ni davam etdirərdi. 
          Bir yerdə çalışmalarına baxmayaraq hamı bi-
lirdi ki, Məhyəddinlə Niyazın bəzi xüsusiyyətləri 
tərs mütənasibdi. Rəis kabinetdə çox oturmağı sev-
17 
 
məzdi, bütün günü zonu başdan-ayağa gəzər, işçi-
lərdən də durmadan “obxod” etməyi tələb edirdi. 
Yaşı əllini ötsə də uzun boyu və qıvraq görkəmi ilə 
idmançı təsiri bağışlayırdı.  
          Həmyaşıd olmasına baxmayaraq kök, bəstə-
boylu müavin rəisindən daha yaşlı görsənirdi. Gün-
boyu ota-ğında oturub  məhkumları qəbul edər, öz 
məlumat gətirənləri vasitəsilə yerindən tərpənmədən 
zonda yaşanan hər şeydən xəbərdar olardı. Hansısa 
əməkdaşın məhkumla anlaşılmazlığı yarananda da 
belə deyərdi: “hökumət sizə otağı niyə ayırıb? Apar 
otağına, başa sal”. 
          Rəis məhkumu karserdə, müavinsə o balaca 
otağında dubinka ilə döyərdi. Məhyəddin kefinin 
xoş vaxtlarında zarafat edərdi, Niyaz isə, həmişə qa-
radinməz idi. Biri daz, digəri gur saçlıydı. Əksliklə 
dolu belə misalları çox çəkmək olardı. Bənzərlikləri 
də var idi: hər ikisi pulu nəhayətsiz sevirdilər. Rəis 
büdcədən ayrılan pulu çəkinmədən yeyirdi, amma 
müavin ehtiyatla, bilinmədən yeməyin tərəfdarı idi. 
          Məhyəddin üzdə özünü müavinləri ilə mehri-
ban aparsa da, ürəyində onların heç birinə əhəmiy-
yət vermirdi. Müəssisədə onun icazəsi və ya xəbəri 
olmadan müavinləri tərəfindən heç bir iş görülə bil-
məzdi. Əslində, o, özünü kiçik dövlətin avtoritar baş-
çısı kimi aparırdı.  
18 
 
          Niyaz rəisin çıxışından çox da fərqlənməyən 
uzun nitqindən sonra köhnə növbədə olmuş bütün 
əməkdaşlardan səhər yoxlaması zamanı baş verən 
özünəqəsd hadisəsi barədə geniş izahat yazmalarını 
tələb etdi. 
          İzahatların yazılması və müavin tərəfindən qə-
bul edilməsi günorta saat birin yarısınadək çəkdi. 
Növbədən çıxan yorğun əməkdaşları həmişə bəhanə 
tapıb evə getməklərini saatlarla ləngitmək Niyazın 
sevimli vərdişlərindən idi. Bu gün isə bəhanəyə eh-
tiyac qalmamışdı. İclas və izahatla işçiləri üç saat ar-
tıq işdə saxlamışdı. Köhnə işçilər onun dözülməz xa-
siyyətinə bələd olduqları üçün dinmirdilər. Bu mü-
əssisənin xüsusiyyətlərinə alışmayan başqa müəssi-
sədən bura işləməyə təzə göndərilən dəstə rəisi Şərif 
yenə dözə bilməyib müavinə şikayətləndi: 
         –Cənab polkovnik-leytenant, biz ötən gecəni 
burda növbədə qalmışıq, sabah tezdən yenə işə gə-
ləcəyik. Saat bir tamama az qalıb. Evə çatanadək ax-
şam düşəcək. Bizi burax bir az tez çıxıb dincələk, 
evin-ailənin qayğıları ilə də məşğul olaq... 
           –Cənab kapitan, nəzərə alın ki, siz xidmətdə-
siniz, – müavinin əsəbiləşməsi boynunun qızarma-
sından hiss olunurdu, – zəruri hallarda sizə istirahət 
verilməyə də bilər. Müəssisə kimin evinin yanında-
dır ki? Yolun uzaqlığı hamımız üçündür. Qaldı ki, 
evinizdəki qayğılara, bunun üçün sizə həftədə bir 
19 
 
gün istirahət günü verilir. Çalışın həmin gün bütün 
işlərinizi görün. O biri günlər ev, ailə işlərinizi qar-
daşlarınıza, bacınıza, əmioğluna, xalaoğluna həvalə 
edin. Rəisin sözünə mən də şərikəm, xidmətlə yaşa-
maq lazımdır. Yaddan çıxarmayın ki, siz paqon da-
şıyırsınız. Paqonu isə çiyninizə fors üçün yox, qulluq 
etməyə taxıblar...   
                                            *   *   * 
          Gülbaxt cəzaçəkmə müəssisəsi ətrafdakı yaşa-
yış məntəqələrindən xeyli uzaqda, böyük daş karxa-
nalarının əhatəsində yerləşirdi. Kənar aləmlə buranı 
səmadan savayı müəssisənin arxa tərəfindən hərdən 
mişar daşı daşıyan yük maşınları keçən dar bir yol 
birləşdirirdi. Bu yarımsəhralıqda boyu iki qarışdan 
çox olan kol tapa bilməzdin. Onlar da yayın əvvəlin-
dəcə susuzluqdan yanıb quruyurdular. Nəzarət bu-
raxılış məntəqəsinin və onun yaxınlığında yerləşən 
müəssisə idarəsinin ətrafında bitən barmaqla sayıla-
caq qədər ağaclar kənardan daşınan suyun hesabına 
mövcudluqlarını qorumuşdular. Ağaclar səhra tor-
pağının qüvvəsizliyindən cılız qamətləri ilə uzun il-
lər əkilsə də, cavan ağaclara bənzəyirdilər. Zərif me-
hin ətrafdakı karxanalardan oğurlayıb gətirdiyi narın 
toz bu ağacların günboyu qonağı olurdu. 
          Müəssisədə təmiz havanı əsasən yağmurlu ha-
vada udurdular. Yer azacıq quruyan kimi gözə gö-
20 
 
rünməyən toz, xırda qum dənələri yenidən əsən meh 
ilə öz varlığını hamının yadına salırdı.   
          –Mən bilmirəm burada qazamatı hansı ağıllı 
tikdirib? – Uzun illər başqa müəssisədə işləyib keçən 
qış işinin ixtisara düşməsi səbəbindən bura göndəri-
lən dəstə rəisi ədliyyə mayoru Zəfər hər dəfə xidməti 
geyim şapkası – furajkasının tozunu çırpanda əsəbi-
ləşib deyinirdi. – Karxanaların arasında, səhranın or-
tasında  türmə tikərlər? Elə bil məhkumlar üçün yox, 
qullar üçün tikiblər. Məhkumu qul hesab ediblər, iş-
lədib xeyir qazanıblar. İndi karxanalar olub şəxsi, bu-
rada yaşayan və işləyənlərə isə gecə-gündüz qumla 
nəfəs almaq qalıb... 
           Zəfər haqlı idi. Keçmişdə dövlətin karxanasın-
da işləyən məhkumlar indi işsiz qalmışdılar. Çünki, 
sahibkarlara məhkuma pul ayırmaqdansa, qeydiy-
yata salınmayan, əyalətlərdən gələn ucuz işçi qüv-
vəsi sərfəli idi. Nəticədə isə cəzaçəkmə müəssisəsinin 
karxanalar arasında yerləşməsinin heç bir əhəmiy-
yəti qalmamışdı. 
          –Ada baxginən, sən, – Zəfər davam edirdi, – 
Gülbaxt!.. Gül baxt yox, baxtı kül olanların yeridir 
bura. Mənim kimi çarəsizlərin... 
          Neçə aylar ötməsinə baxmayaraq Zəfərin bu 
müəssisəyə işləməyə göndərilməsinə peşmanlığı bit-
məmişdi. Şəhərin o biri qurtaracağının ən uc nöqtə-
sində yaşayan Zəfərin həftədə altı gün səhərlər və 
21 
 
axşamlar yüz kilometrdən çox yol gəlib getməsi hər 
dəfə yadına düşəndə necə əsəbiləşirdisə, bəzən özü-
nü saxlaya bilməyib işçilər arasında İslah İdarəsinin 
kadrlar şöbəsinin rəis əvəzi işləyən yerlisini söyürdü: 
          –Ay kişi, adamı bir işə göndərəndə çağırıb özü-
nə deyərlər, insan hesab edib yaşadığı yeri də nəzərə 
alarlar. Yoxsa ki, gözünü yumub, sərfəsizlik edib iş-
çini hara gəldi göndərərlər?.. 
          –Günah onda deyil, – həmkarı, onun sayaq baş-
qa müəssisədən bura “sürgün edilmiş” digər dəstə 
rəisi Şərif də Zəfərin sözünə laqeyd qalmırdı, – gü-
nah əmrinə qol çəkəndədir. Qol çəkən maraqlanma-
lıdır ki, nəyə qol çəkir, niyə qol çəkir? Kadra nə var, 
o, göstəriş yerinə yetirəndir. 
          –Bəs vicdan? Şöbənin rəis əvəzi məni yaxşı ta-
nıyır, harada yaşadığımı bilir. Heyf ki, yerlimdir, tor-
pağın adını batırandır...  
          –Olmayan şeydən danışmazlar. İstəyəndə qa-
nuna da türürürlər. Orada əsasən özlərinə sərf edən 
sənədə baxırlar, – sağ əlinin baş barmağını digər qat-
lanmış barmağına sürtdü, – başa düşdün? Yerliliyin 
məsələyə dəxli yoxdu. O misra yadındadı: keçmə na-
mərd körpüsündən, qoy aparsın sel səni... Görəsən 
Gülbaxta heç öz istəyi ilə işləməyə gələn olub? Bura-
ya ya təzə işləməyə başlayan gələr, ya da digər mü-
əssisədə işindən çıxarılanlar – Gülbaxtın yay ayları-
nın qum tufanlarından xəbəri olmayanlar... 
22 
 
          –Eh, yay nədi, – Zəfər əlavə etdi, – mən heç qış-
da da burda təmiz ağ qar görmədim, həmişə sarım-
tıl gördüm... Bu tozun ancaq Məhyəddinə xeyri var, 
çox olduqca camaşırxana ilə hamamın da müştərisi 
artır.  
          Şərifin bəhs etdiyi qum dumanları burada ilin 
hər fəslində, ən çox isə yay aylarında baş verirdi. On 
gün yağıntı olmaması kifayət edirdi ki, qum duma-
nının əmələ gəlməsinə şərait yaransın.  
          –Təbiəti bir yana, işçi kollektivinə nə deyəsən? 
Elə bil xidmətdə nə qədər pula həris adam var, yığıb 
bura toplayıblar. Bütün günü çalışdıqları ancaq nə 
yollasa pul əldə etməkdir. Gördün özünü asmaq is-
təyən sanitarı? Guya, o, özünü üzdəniraqlığına görə 
öldürmək istəyib? Yox, məsələ onda deyil. İllərdir bu 
insan çöldən heç nə almadığına görə içəridə də di-
lənməkdən canı boğazına yığılıb, əzab çəkməkdən 
beztb. Səhər tezdən gecəyədək zonun hər işini gö-
rürlər. Adlarına təsərrüfat işçisi kimi maaş yazılır. 
Ancaq, maaşlarının əvəzinə üç-beş manatlıq çay-
qənd, siqaret verib başlarını aldadırlar. Səsini çıxara-
nın isə başından basırlar... 
          –Onlar üçün əsas puldu. O pulun üzdənirağın, 
ya kimin olmasının nə fərqi? Sabitliyin olmasını ən 
çox bilirsənmi, niyə istəyirlər? Gərginlik olanda gə-
lirləri dayanır, əksinə ziyana düşürlər. Bir məşhur 
məsəl var, balıq başdan iylənər. Rəisinin adı “kartof-
23 
 
satan Məhyəddin” olandan sonra işçilərinə nə deyə-
sən? Dustaqların ərzağını satan adam başqa cür ola 
da bilməz...  
          –“Menyu” genişlənib, kartofun yanına toyuq 
əti də əlavə olunub, – Şərif yaxınlarda olmuş hadisə-
yə işarə vurdu. 
          Rəis Məhyəddin məhkumlar üçün nəzərdə tu-
tulan  bir çox ərzaqları müəssisəyə gətirmədən sat-
dırmağı az imiş, bəzən müəssisədən də gizlicə satış 
üçün ərzağı çölə çıxardırmış. Bunu bilən qapıya və 
müəssisənin mühafizəsinə nəzarət edən əsgər bölü-
yünün komandiri də rəisdən etdiyi qanunsuzluğa 
göz yummaq üçün haqq istəyir. Məhyəddin rəis iş-
lədiyi illər ərzində belə komandirlərdən çox gordü-
yünə görə onun sözünü saya salmır. Gözünə dön-
düyüm komandir də bir gün yenə Məhyəddin mü-
əssisədən ərzaq çıxardanda yüz metr getdikdən son-
ra maşını əli silahlı əsgərləri vasitəsilə saxlatdırır. 
Yük yerinin xaricdən gətirilən toyuq əti ilə dolu ol-
duğunu görən komandir dərhal mərkəzi İdarəyə 
zəng vurub yüklə bağlı məruzə edir. İdarədən qol-
tuğu papkalılar tökülüşüb gəlirlər  saxlanılan maşına 
baxmağa. Götürəcəyi xeyirdən çox ziyana düşən 
Məhyəddin BÖYÜKLƏRƏ söz verir ki, bir də belə 
qələt etməyəcək. 
– Fikir vermisən, hər gün yeməkxanaya məh-
kumların ən azı dörddə biri, bəlkə də biraz da çoxu 
24 
 
gəlmir, çöldən gətirilən ərzaqla dolanır. Amma sə-
nəddə isə istehlakı yüz faiz qeyd edib özləri yeyirlər.  
         – Müdiriyyətdənmi danışırsan? Məsələ ərzaqla 
bitmir. Məhkumun istifadə etməli paltarı, sabunu, 
dərmanı, daha nələri...   
–Üstəlik görüş otağı, “toçkalar”, şərti azadlıq 
pulu... Gözləri doyan deyil.  
–Deyirsən rəisə bu qazandıqları bəs etmir, ac-
gözlükdən sanitarların da pulunu yeyir?.. Ola bil-
məz... 
           –Hə, elədir, özü də Niyaz və mühasiblə bir 
yerdə. O günü idarənin ayaqyolusunu təmizləyən sa-
nitar Ayaz var ha, ondan eşitdim. Bilirsən də, o, bir 
az diribaş, ağlı olan sanitardı. Deyir yuxarılara şika-
yət edəcəyəm, mənə yazılan maaşın yarısını vermə-
sələr, mən bilirəm nə edəcəyimi... 
           –Sanitar olanda nə olar, adam haqqını tələb 
edir də. Elədirsə çox pis, mən söz tapmıram. Məh-
kumun çörəyini hələ axıradək yeyən olmayıb... Ye-
sələr belə tam həzm edə bilməyəcəklər, ən azından 
ilahinin qanunları ilə olsa da, günlərin birində şəkk-
şübhəsiz gözlərindən gələcək... 
                                              *  *  *   
          Gülbaxt cəzaçəkmə müəssisəsi digərləri ilə mü-
qayisədə elə də böyük cəza evlərindən hesab edil-
mirdi. Burada təqribən altı yüzdən artıq məhkum cə-
za çəkirdi. Aralarında iyirmi yaşdan yetmiş yaşadək 
25 
 
hər yaşdan olan məhkumların əksəriyyəti narkotik 
maddələrin daşınması, satılması, istifadəçisi kimi ci-
nayətlərə görə cəza alanlar idi. Şəhərdən xeyli uzaq-
da, ucqarda olması səbəbindən buraya əsasən ən ka-
sıb məhkumlar və həmçinin bölüşdürülmə zamanı 
öz adamları vasitəsilə mərkəzdəki məsul əməkdaşa 
“hörmət” çatdırmayan orta imkanlılar yerləşdirilirdi. 
          Müəssisədəki vəziyyətə paqonlular nəzarət et-
dikləri üçün qanunda oğrular arasında “Gülbaxt tür-
məsini” qırmızı zon adlandırırdılar. Uzun illər ər-
zində buranın qırmızı zon qalması Məhyəddinin 
özünəməxsus idarəetmə metodlarının və yorulmaz 
əməyinin nəticəsi idi. Belə ki, məhkum müəssisəyə 
daxil olandan gərgin anlar yaşayırdı. Ciddi sorğu-su-
ala tutulur, gərək olarsa döyülür, psixoloji təsir gös-
tərilməklə gözünün odu alınır, daxilən sındırılmağa 
çalışılırdı. Karantin dövründə onlara lazımi müəssisə 
daxili qaydaları anlatmaqla, mütləq əllərinə bel, dır-
mıx, şana verib zonun sərhədi sayılan şumlanmış 
ərazini – nəzarət iz zolağını və ona yaxın əraziləri 
belləmək, hamarlamaq adı ilə işlədirdilər. Yəni əlinə 
bel alıb torpağı yumşaldan məhkumun artıq nə vaxt-
sa oğru dünyasına qoşulmağa, lovğalanmağa üzü 
qalmırdı. Sınmaq istəməyənlərə həftələrlə, sınanadək 
karsda əziyyətlər verir, məqsədinə çatmayanda isə 
Məhyəddin belələrini başqa yerə – digər müəssisəyə 
özü demişkən “rədd eləyirdi”. Beləliklə kiminsə li-
26 
 
derliyinə imkan verməyib daim özü lider olmaqla, 
xüsusi ciddi-cəhdlə müəssisədəki sabitliyi qoruyub 
saxlayırdı. 
Müəssisədə rejim işlərini həyata keçirməkdə 
bəzən paqonlulardan çox məhkumlara üstünlük ve-
rirdi. Buna görə məhkumlardan ibarət guya öz-özlə-
rini idarə edən müəssisə kollektiv şurası (MKŞ) de-
yilən qurum təşkil edib, oraya əsasən oğru aləmində 
işverən, “qreşnik” (günahlı) adlandırılanları toplayır-
dı. Sonra da “mekeşe” üzvü kimi onlardan öz məq-
sədləri üçün istifadə edirdi.    
          O, zalımlıq etməklə yanaşı özünü sevdirməyi 
də bacarırdı. Hər gün yeməkxanaya baş çəkib məh-
kumların yeməkləri, onların keyfiyyəti  ilə maraqla-
nırdı. Tibb məntəqəsinə gedib həkimdən həqiqi xəs-
tələrə diqqət tələb edirdi. Tərbiyə işləri üzrə müavi-
ninə, dəstə rəislərinə məhkumların başını qatmaq 
üçün klubda, idman meydançasında mütəmadi təd-
birlərin keçirilməsinə tapşırıqlar verir və bilavasitə 
özü də yaxından iştirak edirdi. Həqiqətdə yox, məh-
kumların gözündə özünü ədalətli, haqqısevər insan 
kimi göstərməyə çalışırdı. İmkanı olduqca zona ay-
rılan ərzağı, büdcənin pulunu yeməsinə baxmaya-
raq, dəfələrlə həyətdəki meydanda yoxlamalar za-
manı kütlə qarşısında and-aman etmişdi ki, o, məh-
kumları çox sevir. Hətta bir dəfə, o, işə gətirdiyi kiçik 
oğlunu məhkumların qarşısına çıxarıb oğlunun ca-
27 
 
nına and da içmişdi ki, onları da öz oğlu kimi istə-
yir. Qısası, Şərifin sözü ilə desək, Məhyəddin kimi 
rəis işləmək hər oğulun bacarığı deyildi.   
          İşçı heyəti ilə birlikdə yeddi yüzədək insanın 
ömrü keçdiyi müəssisənin səliqə-sahmanı cəmisi on 
dörd nəfər olan üzdənirağın boynunda idi. Başqa 
yerlərdə adları ilə çağırılan bu binəvaları Məhyəddin  
guya onların heysiyyətinə toxunmamaqdan ötrü sa-
nitar adlandırılmalarına göstəriş vermişdi. Sanitarlar 
cinayət aləminin ən aşağı təbəqəsi – kastası hesab 
edildiyindən qalan ümumi məhkumlardan hər mə-
sələdə, hər yerdə fərqləndirilir, təcrid olunurdular. 
Onların yatacaq və yemək yerləri ayrı olurdu. Ha-
mamda, tibb məntəqəsində, klubda, kars deyilən cə-
rimə təcridxanasında da onlar üçün yer ayrılırdı. Sa-
nitarlar səhər tezdən hava qaralanadək bölüşdürül-
müş qaydada müəssisənin həyətini, yataqxanaların, 
kabinetlərin, ictimai yerlərin sahələrini, döşəmələri-
ni, ayaqyolularını süpürür, silir, təmizləyir, zibilini 
yığıb toplayırdılar. Lazım gələndə bu işlərdən əlavə 
aparılan təmir, abadlıq işlərində də onlardan istifadə 
olunurdu. 
          Kənardan onlar cinsi azlıq kimi qəbul edilsə də, 
heç də hamısı homoseksual deyildi. Yarıya qədəri 
passiv, bir qədəri aktiv, bir cütlük biseksual idi. İçə-
rilərindəki üç nəfər isə heç birindən, sadəcə hansısa 
“günahına” görə cinayət aləminin cəzalandırdığı – 
28 
 
“yandırdığı” bədbəxtlər idi. Onların hər birinin özü-
nəməxsus cinayət tarixçələri olsa da, nəticə etibari ilə 
əksərinin sonları bir-birinə oxşayırdı. Başçıları, briqa-
dir sayılan İkram “yandırılmış” üç nəfərdən biriydi. 
O, necə oldu ki, üzdənirağa, sanitara çevrildi, indi də 
düşünəndə ağlına sığışdıra bilmirdi. Bu hala düşmə-
sinin baiskarı ilk növbədə rəis Məhyəddin idi. 
          Bəxtinin təkərinin dönməsi əvvəlki cəzaçəkmə 
müəssisəsindən bura yatabla göndərilən gün baş ver-
di. Həmin gün məhkum yoldaşları yatab qabağı onu 
da təşkil elədikləri tiryək “qonaqlığına” qatmışdılar. 
Bu “qonaqlıq” nəyə görə, nədən ötrü idi anlamamış-
dı. Göstərilən səxavətdən istifadə edib, o da hallan-
mışdı. Sonra komvoy maşınına mindirilib Gülbaxta 
gətirilmişdi. Zona daxil olanda ağlı özündə olma-
mışdı. Bir də səhəri gün lomkadan ayılanda özünü 
üzdəniraqların içində görmüşdü. Nə səbəbə? Günahı 
nə idi? Məlum olmuşdu ki, onu bura Məhyəddin at-
dırıb. Şübhəsiz, rəis kimi hər bir məhkumun yerini o 
müəyyən edirdi. Qızğınlıqla hay-küy salıb Məhyəd-
dinin qəbuluna gəldi: 
          –Ay rəis, mən üzdəniraq deyiləm, niyə məni 
onların barakına göndərmisən. Belə olmaz axı, nə gü-
nah sahibiyəm?  
          Məhyəddin tövrünü pozmadı: 
          –Bilirsən nə var, sən haqlısan. Sənin heç bir 
günahın yoxdur. Amma, olanda olur, biz də səhv 
29 
 
edə bilərik. Səni başqası ilə səhv salmışıq. Heç demə, 
həmin adam sən deyilmişsən. 
        İkram sevindi, lakin sevinci uzun çəkmədi. 
         –Gəl ki, artıq gecdir. İş elə gətirib ki, səhvən də 
olsa sən bir gecə sanitarların barakında yatmısan. 
Özün neçə illərin dustağısan. Yəqin ki, qayda qa-
nunlardan xəbərin var. İndi hansı məhkum – mujik 
razı olar ki, sən gedib onlarla yanaşı çarpayıda yata-
san?.. 
          Düzü İkram heç bu yerini düşünməmişdi. Düş-
düyü acınacaqlı vəziyyətdən ürəyi göynədi, nə de-
yəcəyini bilmədi. 
          –Gəl belə edək, – Məhyəddin sözünə davam 
etdi, – olan olub, keçən keçib. Sən yenə orda, sanitar-
ların barakında qalmaq məcburiyyətindəsən. Sənə 
ancaq bir köməyim, yaxşılığım keçər ki, onların baş-
çılığını, ixtiyarını sənə verim. Necə lazımdır sanitar-
ları idarə edərsən, işlədərsən, sözünə baxmayanı da 
döyərsən. Olarsan əsl briqadir. İndi özün fikirləş, elə-
belə sanitar qalmağın yaxşıdır, yoxsa briqadir olma-
ğın? 
          Nitqi qurumuş İkramın razılaşmaqdan başqa 
yolu qalmamışdı. Nə etsin? Məhyəddinə təşəkkür et-
sin, yoxsa üzünə tüpürsün?.. 
          Sonralar qulağına dəyən söhbətlərdən Məh-
yəddinin yalan danışmasına şübhələri artmışdı. Çox 
güman ki, onu əvvəlcə narkotika ilə hallandırıb, son-
30 
 
ra da Məhyəddinin əli ilə üzdəniraq edilməsi yerli-
lərindən olan düşmənlərinin sifarişiydi. Təki Məh-
yəddinin “hörmətini” et, belə məsələlər onun üçün 
heç nə idi... Çöldən ona sifariş verilərkən yeni gələn 
məhkumla sanitar vasitəsilə məzələnmək sevimli 
məşğuliyyətindən biri sayılırdı. Daha çox Andrey ça-
ğırılan sanitarı öyrədib toplantı zamanı həmin məh-
kumla əllə görüşdürər, ya da qucaqladıb öpdürərdi. 
Sonra: “Sən də oldun sanitar”, – deyib şaqqanaq çə-
kib gülərdi...  
          O, bir axşam bir sanitarı onu tanımayan yeni 
məhkumla bir kameraya saldırar. Səhəri günü öyrə-
dilmiş sanitar ağzından söz yayar ki, guya gecəni bir 
yerdə yatıblar. Sanitarlara qatıldığını anlayan yeni 
məhkum danışılan sözün yalan olduğunu sübut et-
mək üçün and-aman edər, yalvarar ki, onu üzdən-
iraqlara aid etməsinlər. Səylərinin faydasız olduğunu 
görüncə istehsalat yerindəki sexlərdən birinin damı-
na çıxıb, əgər ona inanmasalar özünü yerə atacağını 
bildirər. Yenə də sözünə əhəmiyyət verilmədiyini 
görəndə dediyi kimi özünü damdan yerə atar və hər 
iki qıçı sınar. Bu səhnədən təsirlənən sanitar daha 
dözməyib yalan danışdığını boynuna alar. Üzdən-
iraq olmaması, təmizliyi təsdiqlənən məhkum isə 
qıçları sınsa da sevincindən ağlayar... 
                                            *  *  *        
31 
 
          Sanitar Nizam ona vurulan bir neçə iynədən 
sonra bir az özünə gəlsə də, vəziyyəti qənaətbəxş de-
yildi. Odur ki, tibb məntəqəsinin həkimləri rəislə 
məsləhətləşib  onu təcili yatabla məhkumların mər-
kəzi xəstəxanasına göndərilməyini daha münasib 
saydılar. 
         Axşama yaxın Nizamı xərəkdə məhkumlar 
üçün nəzərdə tutulan təcili yardım komvoyunda 
mərkəzi xəstəxanaya göndərdilər. Nizam göndəri-
ləndən iki saat sonra onu sevən sanitarlardan birinin 
– dələduzluq maddəsi ilə cəza çəkən Roma deyilən 
Rəhmanın ayrılığa “dözməyib” özünə qəsd etmək is-
təməsi, lezva ilə qolunu kəsməsi xəbəri yayıldı. Ro-
ma venasını kəsməyə ürək eləməsə də lezva qırığı ilə 
qolunda böyük şram aça bilmişdi. Qolu sarınıb axan 
qanının qarşısı alındıqdan sonra rəisin göstərişi ilə 
onu üç sutkalıq cərimə təcridxanasına saldılar.   
          Zonda Romanın hərəkətinə münasibət bir mə-
nalı deyildi. Çoxları bunu sevgi səbəbindən baş ver-
məsinə inanıb gülürdülərsə, bəziləri özünəqəsdi sa-
nitarlara edilən haqsızlıqlara görə rəhbərliyə yönələn 
etiraz kimi qiymətləndirirdilər. Sanitar dostları isə öz 
aralarında ona həsəd apararaq: “yarası sağalanadək, 
ən azından bir həftə işləməkdən canı qurtardı”, – de-
yirdilər. 
Daha bir gün keçdi, Nizamın xəstəxanada ke-
çinməsi xəbəri gəldi. Onun xəstəxanada ölməsi mü-
32 
 
əssisə rəhbərliyini, xüsusilə tibb məntəqəsinin hə-
kimlərini xeyli xoş hal etdi. “Yaxşı ki, vaxtında gön-
dərdik, yoxsa əzabı üstümüzə qalacaqdı,” – şükür 
edirdilər. “Elə adamın yaşamaqdansa yaşamamağı 
daha münasibdir,” – əksəriyyət belə hesab edirdi.  
Bütün sanitarlar yeddi gün qollarına, boğazla-
rına qara bağlayıb Nizam üçün matəm saxladılar. 
Sanitarların vəziyyəti həqiqətən məşəqqətli idi. 
Briqadirindən savayı qalanlarının əllərindən əski, 
“şvabra” deyilən döşəmə silən, süpürgə bütün gün-
boyu əskik olmurdu. Təmir, abadlıq işlərində vaxtını 
öldürmək üçün briqadir də onlara qoşulub işləyirdi. 
Boş vaxtları demək olar ki, yalnız gecələr olurdu. Rə-
is onları müəssisənin təsərrüfat işçiləri kimi adlarını 
işə yazıb əmək stajı yazdığını minnət edərək maaş 
əvəzinə hər həftə çay, qənd, siqaret aldırırdı. Və gu-
ya xərclədiklərindən əlavə maaşlarından artıq qalan 
məbləğ də adlarına açılmış hesablarda toplanırdı. 
Amma sanitarlardan birinin nə vaxtsa mühasibatdan 
pul aldıqlarını hələ kimsə nə görmüşdü, nə də eşit-
məmişdi. Mujiklər belə azad olanda evə getmək 
üçün qanuni yol pulunu almağa mühasibi yerində 
tapmırdılar.  
          Sanitarların halını ağırlaşdıran pis cəhət o idi 
ki, onlar ən aşağı təbəqə – kasta olduqları üşün məh-
kum yoldaşları tərəfindən də yeri gəldikcə əzilir və 
təhqir edilirdilər. Həm paqon və həm də məhkum-
33 
 
lardan həmişə alçaldılma görmək sanitarların çoxu-
sunda mənəvi dəyərlərin, yüksək şəxsi keyfiyyətlərin 
itməsinə, ətrafındakı insanlardan küskünləşməsinə 
gətirib çıxarmışdı. Daim pislik gözləyirmiş kimi incik 
nəzərlərlə baxır, canüzücü vəziyyətlərinin qurtara-
cağı günün həsrəti ilə yaşayırdılar.  
          “Yandırılanlardan” digəri – Ayaz da bu zona 
ayrı yerdən, hətta xaricdən, qonşu ölkənin cəzaçək-
mə müəssisəsindən gətirilmişdi. Ayaz yad ölkədə 
çəkdiyi cəzasının yarısını mujik kimi yaşamışdı. Xa-
siyyətcə ötkəm, bir az da əsəbi idi. Həbsə düşən gün-
dən cinayət aləmi ilə arası yox idi. Onun nəzərində 
bu insanlar olduqca qorxulu, etibarsız, təhlükəliydi-
lər. O, hansısa bir qrupun asılılığındansa, sərbəst ol-
mağı xoşlayırdı və imkanı çatdıqca müstəqil yaşa-
mağa can atırdı. Pulun hesabına oğru dərəcələri 
alanları qəti görməyə gözü yox idi. 
          Günlərin birində pul gücünə “obşaklık” edən 
birisi ilə sözü tən gəlmədi, mübahisəsi düşdü. Xırda 
bir məsələdən yaranan narazılıq günü-gündən bö-
yüməyə başladı. Qarşı tərəf üstünə gəldikcə, o da qa-
bağından yemirdi. Bu minvalla aralarında baş verə-
cək dava qaçılmaz idi. Əsəblər gərilib son həddə ça-
tanda Ayaz daha səbr edə bilmədi, özü hücuma keç-
di. Növbəti sözləşmə zamanı digər məhkumların 
əhatəsində özünü “obşak” sayanın sifətinə gözlənil-
34 
 
mədən kəllə atdı. Bu zərbədən “obşakın” çənəsi qana 
boyandı; bir neçə dişi sındı, dodağı partladı... 
          Ayazın kəllə atması ona baha başa gəldi. Oğru 
dünyası cəzalandırılmaq əmrini verdi. Çox keçmədi, 
gecələrin birində “ləkələndirilib” üzdəniraq elan 
edildi. Sərt “cəzadan” sonra onun üzdəniraqların sı-
rasına qatılmaqdan ayrı yolu qalmadı. 
          Ayaz Gülbaxta gələn gündən özünü fərqləndir-
məyi bacardı. O, cinayət aləminə olan acığından yal-
nız paqonluların ayağı dəyən yerlərin təmizliyini, 
ayaqyolusunu öhdəsinə götürdü. Qalan işlərdə işlə-
mədi. Öz sahəsinə məsuliyyətlə yanaşdığından digər 
yerdə sanitar işləməyə ona heç kim məcbur da edə 
bilməzdi. Müəssisənin idarəsində işləmək həm də 
ona görə xoş idi ki, rəislərlə yaxın münasibətdə olur-
du. Zabit və nəzarətçilərin hamısı onu tanıyır, hör-
mət edirdilər. Rəhbərliyin fəaliyyəti ilə bağlı çoxları-
nın bilmədiyi məlumatları məhkumlar arasında ha-
mıdan əvvəl, o, xəbər tuturdu. Nəinki müavinlər, rə-
is Məhyəddin də yeri gələndə Ayazı coxbilmişliyinə 
görə incitməyə çəkinirdilər.  
          Ötən günlərdə mujiklərdən birinin başına gələn 
gözlənilməz hadisəni eşidən zamanı da, Ayaz oğru 
aləminə bəslədiyi nifrətinin düzgünlüyünə bir daha 
əmin oldu. Özlərini “vor” – oğru adlandıran bu kəs-
lər yetərincə qorxulu və etibarsız idilər. İllərlə həbs-
xanalarda qazandığın mövqeyini bir günün içində 
35 
 
heçə döndərə bilərdilər. Necə ki böyük şəhərlərin bi-
rindən olan, məhkumların “əhl” başçısı sayılan İm-
ran bir telefon zəngi ilə “yandırılıb” üzdənirağa bə-
rabər tutuldu... 
          İmran dustaqxana mühitində təzə adam deyil-
di. Bundan əvvəl, o, bir dəfə məhkum olunmuş, iki il 
cəza çəkdikdən sonra vaxtından tez azadlığa bura-
xılmışdı. Azadlıqda çox qərar tuta bilməyən İmran 
səkkiz ay keçməmiş yenidən cinayət törədib həbsxa-
naya qayıtmışdı. Bu dəfə ona məhkəmə köhnə işin-
dən iki dəfə çox cəza müddəti təyin etmişdi. Birinci 
məhkumluğundan çox şeylər öyrəndiyindən bu də-
fəki gəlişində ölçülüb biçilmiş hərəkətləri ilə az vaxt 
ərzində yerliləri arasında hörmət qazanmışdı. Elə 
ona görə də yerliləri keçmiş “əhl” başçıları cəza 
müddəti qurtarıb azadlığa gedəndə onun yerinə İm-
ranı seçdilər. 
          Həqiqət bu idi ki, rəis Məhyəddin “qara” zonu 
basqı altında “qırmızıya” cevirsə də oğru dünyasının 
iradəsini zonda tam qıra bilməmişdi. Baxmayaraq ki, 
o, eyni yerdən olan məhkumların birliyinin olmama-
sı üçün onları ayrı-ayrı dəstələrə, yataqxanalara pay-
lamışdı. Qruplaşmanın qarşısını almaqdan ötrü asu-
də vaxtlarda üç nəfərdən artıq toplanmağı qadağan 
etmişdisə də, məhkumlar öz niyyətlərindən əl çək-
məmişdilər. Ani fürsət düşən kimi gizlin fəaliyyətlə-
rini davam etdirir, qruplaşır, digər zonlardakı oğru 
36 
 
və avtoritetlərlə müxtəlif vasitələrdən istifadə et-
məklə əlaqələr yaradırdılar. Lazım gələndə isə işçi-
lərin rüşvət damarını tutmaqda bacarıqlı idilər. 
        Hələ çox illər bundan əvvəl Məhyəddin rəis işlə-
məyə başlarkən mərkəzdəki əməliyyat şöbəsindən 
təklif etmişdilər ki, əgər istəyərsə zonda idarəetməni 
asanlaşdırmağa hazır kadr – “obşak” verə bilərlər. 
Lakin Məhyəddin onların bu köməyindən imtina et-
mişdi. Çünki, birincisi, o, müəssisədə özünü hakim, 
şəriksiz lider hiss etmək istəyirdi. İkincisi də, nə 
vaxtsa yuxarıların özləri təşkil etdikləri obşakla ba-
şını ağrıdacağlarından ehtiyatlanmışdı. Bu səbəbdən: 
“mənim ehtiyacım yoxdur”, – demişdi. Bununla belə 
məhkumların “köpünü almaq üçün” əməliyyatçı Bə-
kirə müəyyən məsələlərdə onlarla razılığa gəlməyə, 
sabitlik naminə güzəştə getməyə icazə vermişdi. 
          Bəkir də elə bu icazəyə bənd imiş. Dərhal məh-
kumların içərisindəki avtoritetlərlə gizli söhbətlər 
aparıb göz yumacağı hallara görə müəyyən etdiyi 
“haqqı” tələb etmişdi. Bir çox məsələlərdə qarşılıqlı 
razılaşma baş tutmuş, “alver” alınmışdı. Bəkir çay- 
xanada on nəfərlik stollarda hər bir “əhl”in qrup ha-
lında əyləşib istirahət etməsinə izn vermiş, hər stolun 
da haqqını ayın sonunadək çatdırılmasını şərt qoy-
muşdu. Qanun yol verməsə də, avtoritetlərə bir ədəd 
mobil telefondan gününə on manat ödəməklə gizlin 
istifadəsinə də göz yummuşdu (Heyf ki, bu yarım-
37 
 
səhralıqda internet qaydasında deyildi. Puluna min-
nət, avtoritetlərə “internet də satardı”..). İmranın 
bədbəxtliyinə şərait yaradan da həmin cib telefonu 
olmuşdu. 
          Həbsdən qabaq yaşadığı şəhərin qonşu mikro-
rayonundan olan İqbal zona gələn gündən İmranın 
“əhl” başçılığını həzm edə bilmirdi. İqbal da onun 
sayaq əvvəllər məhkum olunmuşdu. Bir-birilərini 
yaxından tanımasalar da, keçmişləri haqqında məlu-
matlı idilər. O, karantindən baraka köçən kimi həm 
yerliləri, həm də avtoritetlər arasında İmranın “əhl” 
başçısı sayılmasının oğru dünyasının qaydalarına 
zidd olduğunu bildirdi. İmran bu etirazı sakit qarşı-
ladı: “Əgər “əhl” başçılığını öz boynuna götürmək 
istəyirsənsə, mən etiraz etmirəm, uşaqlar razılaşsın, 
sən ol başçı”, – dedi. İqbal isə: “Mən başçılıq istəmi-
rəm, layiqli oğlanın başçılığını istəyirəm”, – cavabını 
vermişdi. 
          Avtoritetlər İmrana göstərdiyi münasibətə görə 
onu qınayanda, İqbal səbəbini onların növbəti top-
lantısında açıqlayacağını bildirmişdi. O, oğru dün-
yasının qaydalarını yaxşı bilirdi. Bilirdi ki, kimisə gü-
nahlandıranda gərək sübutun olsun. Sübutun olma-
yacağı təqdirdə özün cəzalanacaqsan. 
          İmranın da iştirak etdiyi avtoritetlərin növbəti 
gizlin toplantısında İqbal, nəhayət onunla bağlı ira-
dını açıqladı: 
38 
 
            –Mən sözü açıq deyən adamam. Bu adamın 
anası, bacısı yaşadığı məhlədə pis ad çıxarıb, soraq-
ları Dubaydan, Anadoludan gəlir. Onu “əhl“ başçısı 
seçməyiniz düzgün hərəkət deyil. 
          Bu sözlərdən İmranın halı dəyişdi: 
          –Vicdanın olsun, mənə, ailəmə böhtan atma... 
          –Böhtan atmıram. Ya illərdir türmədəsən, xə-
bərin yoxdur, ya da özünü bilməmiş kimi aparırsan. 
          Ətrafdakılar əsəbiləşmiş İmranı sakitləşdirdi-
lər: 
          –Yaxşı, sakit olun, – avtoritetlərin böyüyü dil-
ləndi, – əgər dediyin kimidirsə, özün bilirsən də sü-
but eləməlisən. Sübut edə bilməsən ağır cəzalana-
caqsan.  
          –Bilirəm. Sübut edəcəyəm. Belə edək, gəlin hə-
min məhəllədə və yaxud məhəlləyə yaxın ərazidəki 
dostlarımızın bir neçəsinə zəng edək, bir şərtlə ki, te-
lefonun səsini hamının hündürdən eşitməsi üçün 
mikrofona qoyaq. Soruşaq ki, belə bir söhbət var, 
doğrudur, yoxsa yalandır? Desələr ki, yalandır, mən 
sabahdan gedib girirəm sanitarların barakına, yox 
doğrudur desələr İmranı cəzalandırırsız. Zəng edə-
cəyiniz adamları da özünüz seçin... 
          Razılaşdılar. Avtoritetlər İmranın evi yerləşən 
ərazidəki dostlarından ikisinə zəng vurub hal-əhval-
dan sonra soruşdular: 
39 
 
          –Sizin tərəfdə evi olan İmran adlı bir dustaq 
yoldaşımız var. Yəqin tanıyarsan. Hə, deyirlər anası, 
bacısı son illər yollarını azıblar, özləri azmış başqa 
qadınları da pis yola çəkirlər. Həqiqətdir deyilənlər, 
ya yalan, böhtandır?..    
          –Atam balası, neynirsüz bunu?.. 
          –Lazımdı ki, soruşuruq da, lazım olmasa so-
ruşmazıq ki... 
          –Nə deyim, vallah, od olmayan yerdən tüstü 
çıxmaz. Gözümlə görməsəm də, mən də eştmişəm, 
var elə bir şey... 
          İkinci zəng olunan da birinci deyənləri təkrar-
ladı. İqbalın iradı telefon danışıqları ilə təsdiq olu-
nanda İmranın rəngi ağarıb meyidə döndü. Başını 
yerə dikib susdu. Doğrudur onu sanitarların barakı-
na göndərməsələr də yataq yerini qapıya yaxın yerə 
dəyişdilər. Onunla salam-kəlamı kəsib, bir daha din-
dirmədilər. Bax, cinayət aləminin belə üzüdönüklü-
yünə görə Ayazın onlara nifrəti hədsiz idi... 
                                             * * * 
          Rəis Məhyəddinin işində maaşdankənar qa-
zandığı pullar nə qədər çox olsa da axır vaxtlar bə-
rəkəti olmurdu. Yoxlamalar, iki gündən bir “hüquq 
müdafiəçisi” adı ilə müəssisəyə gələn qonaqlar, mər-
kəzin tələb etdiyi müxtəlif  ödəmələr, oğlunun, qızı-
nın xərcləri, üstəlik aylardır yataq xəstəsi olan arva-
dının müalicəsi...        
40 
 
           Əvvəllər hərdənbir kefinin yaxşı vaxtlarında 
kabinetində hamıdan gizlin narkotikadan istifadə 
edirdisə, arvadı xəstələnəndən sonra dərdini unut-
maq üçün azqala hər gün yararlanmağa başlamışdı. 
Arvadının sağalmaz xəstəliyə düçar olması dünyanı 
gözündən salmış, bütün rahatlığını əlindən almışdı, 
bilmirdi nə etsin... Hər dəfə bu barədə düşünəndə is-
tehza ilə Bəkirə həsəd aparırdı: “Vallah, səndən ağıl-
lısı yoxdu. İkisini alıb boşamısan, hərəsinin də iki 
uşağı. Yəqin ki, çaşıb qalmısan nə edəsən – qazancını 
bazdığa xərcləyəsən, yoxsa arvadlarının tələblərini 
ödəyəsən...” 
          Həyat yoldaşı xəstələnən gündən fövqəladə 
hal, gücləndirilmiş rejim olmazsa axşama yaxın mü-
əssisəni müavini Niyazın öhdəsinə buraxıb evə get-
məyə məcbur olmuşdu. Hər dəfə məhkumlar qarşı-
sında özünəməxsus çıxışlar edən Məhyəddin yoxla-
madan sonra getməyini onlara belə izah etmişdi: 
“Yoldaşım həmişə məni qınayırdı ki, dustaqları mən-
dən çox istəyirsən, evdə tapılmırsan. Qısqanclıqdan 
indi özün vurub xəstəliyə, göstəriş verib ki, evə tez 
gəl. Getsəm də, narahat qalıram, ürəyimi burda qo-
yub gedirəm...” 
          Unudulmayan hərarətli niqtlərdən birini isə 
ötən bayramların birində etmişdi. Rəis çıxışına təb-
riklə başlamışdı. Üzünü məhkum kütləsinə tutaraq 
ucadan: “Sizin ananızı, bacınızı”, – deyərək ani fasilə 
41 
 
vermişdi. Bu an ərzində hamının əsəbləri gərilmiş, 
ətrafdakı zabit və nəzarətçilərin ürəkləri döyünmüş-
dü: “nə danışır, ə, bu?”  
          Məhyəddin ani fasilədən sonra davam etmiş: 
”...Qadınlar bayramı münasibəti ilə təbrik edirəm!” 
Bütün meydandakılar dərindən nəfəslərini dərmiş, 
rəisin təbrikini alqışlarla qarşılamışdılar.   
          Niyaz gündə cəmisi on saat evində olurdu: ge-
cə saat onbirdən səhər doqquzadək. Qalan on dörd 
saata yaxın zamanı müəssisədə keçirərdi. Öz təbi-
rincə desək qəlbən xidmətlə yaşayardı. İstirahət və 
bayram günləri də işləyərdi. Özünü nümunə göstə-
rib  ixtiyarındakı zabitlərdən də “xidmətlə yaşama-
ğı” tələb edərdi.  
          –Zalım oğlu, – Zəfər Şəriflə fasilə vaxtlarında 
dərdləşəndə deyinərdi, – sənin qədər mən də qazan-
saydım gecələr də burda yatardım. Hər şeyin haqqı-
nı özü alır, qalan işçilərə dolanmağa imkan vermir, 
hələ bir xidmətlə də yaşamağımızı istəyir... 
          –Bir adam ki Allahın suyunu dədəsinin malı 
kimi sata, ondan nə gözləyəsən, – Şərif onun deyin-
məyinə qoşularaq Niyazın hər il yayın bürküsündə 
su qablarını baraklardan yığdırmaqla yanaşı gün-
düzlər gələn suyu kəsdirib məhkumların çayxana-
sında stəkanı on qəpiyə sərin su satdırdığını xatırlat-
dı. Çayxananın gəliri Niyaza aid olduğundan suyun 
pulu da, ona çatırdı. – Yeziddən betərdi. Bu insan ra-
42 
 
hatlığını evində yox, burada tapır. Özü bədbəxtdir 
deyə, istəyir ki, biz də onun tayı olaq... 
          Şərifin sözlərində həqiqət vardı. Niyaz neçə il-
lər idi evində özünü yad, tənha sayırdı. Onu uşaqla-
rı, heç xanımı da əvvəlki tək sevmirdi. Müavin işlə-
yəndən bəri evə yalnız yatmağa gəlirdi. Tamamilə 
özgələşmişdi, evdəkilər üçün gecə qonağına dön-
müşdü. Onların necə günlərini keçirməsindən, ad 
günlərindən də xəbəri olmazdı. Diqqətsizlikdən, say-
ğısızlıqdan uşaqları da, yoldaşı da incimişdilər on-
dan. Qarşılıqlı olaraq onlar da çox vaxt Niyaza əhə-
miyyət verməyib öz bildikləri kimi yaşayırdılar. Heç 
kimə gediş-gəliş etmədiyindən dost-tanış, qohumlar 
da soyumuşdu Niyazdan. Müəssisədə özünü güclü, 
sözü ötən, vacib bir adam saysa da, evə gələndə zə-
ifləşir, kiçilirdi, söz yiyəsi olmamasını, evdə sadəcə 
pul götürülən bankomat olduğunu anlayırdı. “Qəri-
bə insanlardı, – ürəyində ailəsini qınayırdı, – çoxlu 
pul da istəyirlər, üstəlik diqqət də... Sizin gündəlik 
qayğılarınızla məşğul olsam, bəs pulu kim qazana-
caq? Səkkiz saat işləməklə qazanacağım pul sizi qane 
etməyəcək, axı...” 
          Son günlər  arvadının oğlu haqqında etdiyi xə-
bərdarlıq qanını lap qaraltmışdı. Özəl ali məktəbin 
üçüncü kursunda oxuyan oğlunun marixuanaya alış-
ması bir yana, internetdən tanış olduğu yaşlı bir qa-
dınla görüşəndən sonra bəzən gecələr də “dostum-
43 
 
gildəyəm” bəhanəsi ilə evdə qalmamağa da başla-
mışdı. Əsli-nəsli, kimliyi bilinməyən bu qadının tez-
liklə oğlunu cənginə keçirib, imtiyazlar istəməyəcə-
yinə, ata-anası ilə düşmən etməyəcəyinə kim zəma-
nət verə bilərdi? Oğlu axı, niyə, nə səbəbə onun ar-
zularını doğrultmadı, tüfeyli, zay çıxdı?!. 
          İndi başa düşmüşdü ki, üç ay əvvəl gecələrin 
birində yatmağa hazırlaşarkən oğlu ona niyə belə su-
al vermişdi: 
          –Ata, nə üçün marixuananın satışına xaricdə 
icazə verirlər, bizdə yox... 
          –Çünki, biz hər şeyin köpünə girənik. Onu ica-
zə versələr, qalanlarına da iştəhamız artacaq. 
          “Hə, elədir. Bu camaata azca şərait yaratdın, 
boş buraxdın nəzarətdən çıxırlar. Öz oğlum kimi”.., – 
Niyaz təəssüflə düşünürdü. Ciddi məsələ olduğun-
dan müəssisədə narkotika məsələsinə xüsusi nəzarəti 
əməliyyatçı Bəkirə həvalə etmişdi. Zonda yüzlərlə 
narkotika istifadəçisi cəza çəkirdi. Onların min cür 
ağılagəlməz yola, fırıldağa əl atıb narkotika əldə et-
məməsi üçün Bəkirə onlara olduqca məxfi, “azarla-
rını öldürmək” qədərində narkotika satmağa icazə 
vermişdi. Rəisin və özünün razılığı olan bu “bazara” 
başqa heç bir kəsin girişməməsi, sərt cəzalarla təcili 
qarşısı alınması Bəkirə tapşırılmışdı.  
          Kənardan narkotik maddələrin zona gətirilmə-
məsi üçün məhkumlarla görüşə gələnlərin əynindəki 
44 
 
paltarları, (şübhə yaranarsa kənar otaqda kişiləri kişi, 
qadınları qadın nəzarətçilər paltarını da soyundu-
rurdular) gətirdikləri əşyalar, ərzaqlar bircə-bircə 
hərtərəfli yoxlanılırdı. Nədəsə, kimdəsə mindəbir 
qram narkotika tapılsaydı, dərhal sənədləşdirilib 
mərkəzə məlumat çatdırılırdı... 
          Görüş və sovqatdan qeyri zona uyuşdurucu 
dərmanları və narkotik maddələri bir də işçilər gətirə 
bilərdi. Əsasən də daim olmasa da, hərdənbir nəşə-
lənməyi xoşlayan paqonlulardan şübhələnərdilər. 
Lakin Bəkir “oğru qaydaları” ilə sübut əldə etməmiş 
səsini çıxarmazdı. Nəzarətçidən və ya zabitdən nar-
kotika alan məhkumu dəqiqləşdirən kimi həmin iş-
çinin “torbasını” hazırlayıb özü qarışıq şəhərə yola 
salardı. 
          Günlərin bir günü Bəkirə “işləyən” məhkum-
lardan biri məlumat çatdırır ki, dəstə rəisi Orxan zo-
na narkotika daşıyır. İşini ehtiyatlı gördüyündən hər 
gün yox, kefinə düşəndən düşənə gətirir.  
          Bəkir Orxanın xasiyyətini bilirdi. Bilirdi ki, üs-
tündə tutmasa, onun boynuna heç nə qoymaq müm-
kün deyil. Səbrlə növbəti dəfə “mal” gətirəcəyini 
gözləmək, məlumat alan kimi yaxalamaq lazım idi. 
Bir neçə gün keçdi, xəbər gəldi ki, Orxan sabaha 
“mal” gətirməyə söz verib. Səhəri gün Bəkir işçiləri-
nə Orxanı nəzarətə götürməyi, izləməyi tapşırdı. 
Otağının yanında güdükçü saxlanıldı. Amma, nə-
45 
 
dənsə Orxan təxmin edilən “obyektə” yaxınlaşmırdı. 
Nahar fasiləsində onun çölə çıxıb maşınının qapısını 
açmasını eşitdi. Bəkir düşündü ki, çox güman, o, ma-
şınından narkotikanı götürməyə gedib. İşçilərinə tez 
əmr verdi: “Orxan qayıdıb müəssisənin qapısından 
içəri girən kimi harasa getməyə imkan vermədən, 
Niyazın otağına gətirərsiniz”. Naharını saxlayıb, ağ-
zındakı tikəsini çeynəyə-çeynəyə özü də Niyazın ota-
ğına tələsdi.  
          –Nə baş verib, Bəkir? – Niyaz onun qəfil gəli-
şindən təəccübləndi. 
          –İndi görəcəksiniz. Demişdim axı, sizə Orxan 
barədə. İndi gətirəcəklər, sizin yanınızda “şmon” 
edəcəyəm. 
          Niyaz nəsə demək istəyirdi, qapı döyüldü: 
          –Buyurun...  
          Orxanla birgə əməliyyatçı Tofiq kabinetə daxil 
oldular. 
          –Niyaz müəllim, siz çağırmısız məni? – Orxan 
həyəcanla soruşdu. 
          –Mən dəvət etmişəm. Tofiq, sən çıx çöldə göz-
lə. 
          Tofiq çölə çıxıb qapını örtdü. 
          –Eşidirəm cənab mayor, nə qulluğunuz? 
          –Bax, elə Niyaz müəllim də bilsin. Ədliyyə ka-
pitanı Mahmudlu Orxan, deyin görüm, çölə çıxıb 
46 
 
maşınınızdan nə götürdünüz? – Bəkir gözlərini onun 
gözlərinə dikdi.  
          –Heç nə götürmədim. Qapının şüşəsi yadım-
dan çıxıb aralı qalmışdı. Çıxdım ki, şüşəni kip bağla-
yım. Havada meh var, işdən çıxanadək maşının içə-
risinə qumlu toz dolmasın. 
          –Demək, heç nə götürməmisiz. Zəhmət olma-
sa, ciblərinizdə nə var, çıxarıın qoyun stolun üstü-
nə... 
          Orxan heyrətləndi: 
          –Başa düşmədim, nəyə görə? 
          Bəkir təmkinini pozmadı: 
          –Çıxarın, deyəcəyəm... 
          –Yaxşı, – o, ciblərindəki vəsiqəni, otağın, avto-
mobilinin açarlarını, qəpikləri və bir xeyli pulu sto-
lun üstünə tökdü. – Pulu qohumumdan borc götür-
müşəm, axşam evə gedəndə maşının statorunu dü-
zəltdirəcəyəm. Birdən fikirləşərsiz ki, burda qazan-
mışam, dəstə rəisi kimdir çox pul da qazana.... 
          –Başlama ağlamağa, – Niyaz dilləndi. 
          –Bir xasiyyətnamə yazmağımız var, ona da 
dustağın gətirtdiyi pulun bir faizini verirsiniz. O biri 
kalonlardan üç dəfə az...  
          –Bizi pul maraqlandırmır. Başqa nəyin var? – 
Bəkir gözlədiyini görməyib darıxdı. – Ayaqqabıları-
nı, naskilərini də çıxar. 
47 
 
          Orxan axtarışın səbəbini indi tam anladı. Əsə-
bindən üzünün rəngi qızardı, acıqla ayaqqabılarını, 
corablarını çıxardı: 
          –Siz məndə nəşə axtarırsız, eləmi? İstəyirsiz alt 
paltarlarımı da çıxarıb lütlənim? 
          Onun inamla kəmərini boşaldıb, düymələrini 
açıb şalvarını əynindən çıxarmaq istəyini görəndə 
Niyazda axtarışın mənasız olması qənaəti yarandı: 
          –Gərək deyil, çıxarmayın, qalsın... 
          Bəkiri axtardığını tapmaması pərt etmişdi.  
          –Bəkir müəllim, bu nə deməkdir, məni başa sa-
lın, – Orxan hücuma keçdi, – siz məni təhqir edirsiz. 
Mən bunu belə qoymayacayam. BÖYÜKLƏRƏ siz-
dən şikayət edəcəyəm. Məgər mən axtarışa layi-
qəm? Birdən-ikidən  nə vaxtsa zona nəşə gətirmişəm 
ki, belə edirsiz?.. 
          –Dayan, saxla, zilə çıxma, – Bəkir onun “çıxışı-
nı” kəsdi, – Orxan, sən bu zona bir yox, bir neçə də-
fə nəşə daşımısan. İstəyirsən, kimə satmısan çağırım 
üzünə dursun? Ancaq ki, üzünə durulandan sonra, 
səninlə sağollaşmalı olacayıq. Razısan? – Orxan din-
mədi. – Düzdü, indi üstündə çıxmadı, amma, al boy-
nuna ki, gətirmisən. Sənə Niyaz müəllimin yanında 
birinci və axırıncı xəbərdarlığımı edirəm. Bir də eşit-
səm ki, nə isə gətirmisən, səni mütləq Fuadın günü-
nə salacayıq... 
48 
 
          Ötən payız nəzarətçi Fuadı da Bəkir hədələ-
mişdi. Özü də narkotika istifadəçisi olan nəzarətçi 
onun hədəsinə əhəmiyyət verməyib yerlilərinə nəşə 
ötürməkdə davam etmişdi. Saymazlığı görəndə mə-
sələni birdəfəlik həll etmək məqsədi ilə nəzarətçinin 
narkotikaya meyilliliyini mərkəzə məruzə edilərək, 
üzərində tibbi müayinə aparılması xahiş olunur. Fu-
adı çağırıb müayinədən keçirirlər, qan analizində 
narkotikanın varlığı təsdiqlənir. Və xidmətdən azad 
edilir... 
          Orxan Fuad qədər istifadə etməsə də, ayda iki-
üç dəfə nəşənin dadına baxırdı. Fuadın adını çək-
məklə Bəkir bundan xəbəri olduğuna işarə vururdu. 
Əgər onu da yoxlayarlarsa, qanı naxələflik edərdimi 
görəsən?! Orxanı qorxudan təkcə müayinə söhbəti 
idi, yoxsa üzünə duran dustaq və ya kim olur olsun, 
ona heç nə sübut edə bilməzdilər. 
          Mütəəssirlənmiş Orxan kürəyi yerə toxunsa da 
məğlubiyyəti ilə barışmaq istəməyən güləşçilər sa-
yaq manevr etmək üçün söz axtarırdı: 
          –Bəkir müəllim, bir dəqiqə, yox e, elə deyil. 
Mən bayıra maşının pəncərəsini örtmək üçün çıxmış-
dım... 
         Niyaz yekunlaşdırdı: 
         –Yaxşı, get, xəbərdarlıqdan nəticə çıxar. 
          Orxan kabineti tərk etdikdən sonra Niyaz Bə-
kirə dedi: 
49 
 
         –Olur, bəzən belə də olur, məlumat düz çıxmır. 
Buna görə əsəbiləşməyinə dəyməz. 
          Bəkir dinməyib təəccübünü bildirən baxışlarla 
otaqdan çıxdı. Axı, bu xəbəri çatdıran məhkum ona 
heç vaxt qeyri-dəqiq məlumat verməmişdi. Bəlkə, 
Orxan Niyazın kabinetinə gələnədək işçisi əməliy-
yatçı Tofiqin qılığına girib götürdüyünü ona ötürüb! 
Ola da bilər, – Bəkir düşünmüşdü, – çünki, Tofiqin 
onun “alverindən” xəbəri olmaya bilməzdi və çox-
dandı aldığı “əlavənin” artırılmasını umurdu... 
                                             *   *   * 
          Növbəti iclas günü idarənin girişi qarşısında 
yığışan zabitlər və nəzarətçilər rəisin tərbiyə işləri 
üzrə müavini ədliyyə mayoru Səfər Nəzərlinin aşıb-
daşan qəzəbinə tuş gəlmişdilər: 
         –Hansısa mədəniyyətsiz, evlərində tualet gör-
məyən, kol dibində oturmağa vərdiş olanın birisi 
müəssisə idarəsinin ayaqyoluna gedib, arxasınca su 
tökməyib. Beləsinə dərs olmaq üçün mən ayaqyolu-
nu bağladaram, qoy canları çıxsın, getsinlər məh-
kumların tualetinə, ya da müəssisənin çölündəki kol-
luqlara... 
          Bu hal birinci dəfə olmadığından məsələ aydın 
idi: yenə kimsə ardınca su tökməyi sanitarın borcu 
hesab etdiyindən oturduğu yerin təmizliyinin qey-
dinə qalmayıb. Çox güman ki, sanitar Ayaz da bilə-
rəkdən Səfərin yolu düşənədək (o, kimin günün han-
50 
 
sı vaxtlarında çölə çıxmasını təqribi bilirdi) təmizlə-
məmiş, natəmizliyin səbəbkarını ona açıqlamışdı. Sə-
fər də bir nəfərin adını çəkməyib acığını hay-harayla 
kollektivdən çıxmaq istəyirdi. 
          Rəis vacib iş dalınca şəhərə getdiyinə görə iclas 
üçün Niyazın kabinetinə yığışdılar. Dar, balaca kabi-
netdə səkkiz stulda – əsasən şöbə rəisləri oturduqdan 
sonra qalan əməkdaşlar yer olmadığından yenə 
ayaqüstə dayanıb Niyazın uzun-uzadı, özündən razı 
moizəsini dinlədilər. Hirsi boşalmayan Səfər çıxış 
üçün söz aldı:  
         –Niyaz müəllim, mən rəisə də deyəcəyəm, ica-
zə verin idarənin ayaqyolusunun qapısına qıfıl bağ-
layaq. Ayaqyolunda oturuşunu bilməyənlər qoy zəh-
mət çəkib özlərinə münasib yerə getsinlər... 
         –Yox, Səfər müəllim, qıfıl asmaqla iş aşmaz. Ba-
şa salmaq, qandırmaq lazımdır. Siz təkcə məhkum-
ların yox, əməkdaşların şəxsi heyət üzvlərinin də tər-
biyəsinin təşkili işinə cavabdehsiniz. İnsan var, gö-
rürsən əlli yaşı var, amma tərbiyəsində çatışmamaz-
lıqlar var. İşçilərə siz intizam, məsuliyyət hisslərini 
aşılamalısız. Elə birinci dəstə rəislərindən başlamaq 
lazımdır. Zəifdilər, fəal deyillər, vəzifələrini layi-
qincə yerinə yetirmirlər. Mən görmədim ki, nə vaxtsa 
məhkumlar barədə bir operativ məlumat çatdırsın-
lar, əməliyyatın işinə yarasınlar. 
51 
 
          Səfər başqa vaxt olsaydı Niyazın onun sahəsinə 
aid işçiləri pisləməsinə imkan verməzdi. Ancaq, indi 
çox əsəbiləşdiyindən Niyaza qoşulub dəstə rəisləri-
nin qarasına deyindi: 
           –Düz buyurursunuz, Niyaz müəllim, yeddi 
dəstə rəisidir, bu insanların heç birində bir təşəbbüs-
karlıq, işə can yandırma yoxdur. Təzə ay on gündü 
başlayıb, hələ aylıq planların hamısı yazılmayıb. Pro-
tokollar, şəxsi dəftərlər, mühazirələr, divar qəzetləri, 
hansını deyim, heç biri sonadək hazır deyil. Gərək 
mən bircə-bircə deyəm, məcbur edəm bunlar da ye-
rinə yetirə. Görmədim kimsə gələ deyə ki, filan mə-
dəni-kütləvi tədbiri keçirirəm. Hələ gözləyirlər ki, 
mən bunların əvəzinə edəm... 
           –Edəndə  də gərək neçə adamdan icazə ala-
san, – Orxan ayaqüstə dayananların içindən söz atdı.   
           –Əlbəttə, bəs necə, – Səfər onun danışmasına 
imkan vermədi, – icazə alınmasa, hərə istədiyini etsə 
özbaşınalıq olar ki... 
           –Niyaz müəllim, icazə verirsinizsə, yeri gəl-
mişkən dəstə rəisləri ilə bağlı mən də bir iradımı bil-
dirmək istəyirəm, – Bəkir də dilləndi. 
            –Buyurun, deyin. 
            –Dəfələrlə deyilib ki, müəssisənin içinə mobil 
telefon gətirmək olmaz. Qanunla qadağandır. Belə 
hal cinayət məsuliyyəti yaradır. Cib telefonlarınızı 
qapıda, nəzarət buraxılış məntəqəsindəki kiçik qu-
52 
 
tulara qoymalısız. İstəsəniz bir balaca qıfıl da alın, 
qoyun qutuya bağlayın ağzını, sonra keçin içəri. Da-
ha üstünüzdə içəri daşımayın. Ötən ay iki dəfə dəstə 
rəislərindən yaşayış sahəsinə telefon gətirən görmü-
şəm. Guya qapıdan keçəndə qutuya qoymağı unu-
dublar. Qapıdakı əsgərlərə də tapşırmışam nəzarəti 
artırsınlar. Xəbərdarlıq edirəm, üçüncü dəfə bu hal 
baş verərsə bağışlamayacağam. Kimliyindən asılı ol-
mayaraq həmin işçi sərt cəzalanacaq...  
          –Haqlısınız, – Səfər Bəkirin dediklərini dəstək-
lədi, – o iki dəfəni Bəkir müəllim mənə görə bağışla-
dı, – aşağılayıcı nəzərlərlə dəstə rəislərini süzdü. 
          “İnsan var, görürsən əlli yaşı var, amma tərbi-
yəsində çatışmamazlıqlar var”, – Niyaz bu sözləri 
deyərkən ürəyində başqasını yox, Səfəri nəzərdə tu-
turdu. Çünki onun nəzərində Səfər tərbiyə işinin təş-
kilinə rəhbərlik vəzifəsində işləsə də ən böyük tərbi-
yəsizin biri idi. Bu adama istər öz işçiləri, istərsə də 
məhkumlar tərəfindən qətiyyən rəğbət duyulmurdu. 
Gün ərzində dəfələrlə məhkumların üstünə qışqırar, 
işçilərə səsini ucaldar, saysız-hesabsız yalanlar danı-
şar, söyüş söyməkdən yorulmazdı. Onun tərbiyə iş-
çisi kimi digər sahə əməkdaşlarından fərqləndirici 
müsbət bir xüsusiyyəti yox idi. O, daha çox rejim iş-
çisi olmağa layiq idi.  
          Niyaz səlahiyyət və gəlir baxımından üstün ol-
duğu üçün Səfərin ona paxıllıq etdiyini bilirdi. Dəfə-
53 
 
lərlə Səfərin kabinetinin qarşısından xəbərsiz keçər-
kən aralı qalmış qapıdan arxasınca danışdığını, sö-
yüşünü eşitmişdi. Lakin Səfərin onu görən kimi sifə-
tinə gülüş yayılması, mehribanlaşması eşitdiklərini 
əhəmiyyətsizləşdirmişdi. Bununla belə, ürəyində Sə-
fərdən zəhləsi gedirdi...  
          Son vaxtlar müəssisəyə gəlib-gedən yoxlama-
ların, qonaqların, mərkəzdən əsassız bəhanələrlə si-
fariş edilən ödəmələrin çoxalması, həm də iqtisadi 
infilyasiya nəticəsində bütün əmtəə qiymətlərinin 
yüksəlməsi Məhyəddinin nəfəsini daraltmışdı: “Niyə 
biz öz haqlarımızın qiymətini artırmayaq, – Niyaza 
sual etmişdi, – biz də qiymətlərə əl gəzdirməliyik...” 
          Niyaz bu tapşırıqdan sonra Səfəri, Bəkiri, Şa-
mili çağırıb söhbət etmiş, məhkumlardan alınan haq-
ların – görüşdən başlamış dərzi, çəkməçi, bərbər, 
cayxana, telefon otağı, camaşırxana, hamamadək bü-
tün “toçkaların” yeni qiymətlərini Məhyəddinin 
adından nəzərlərinə çatdırmışdı. Ən çox söhbəti isə 
Bəkirlə oldu: 
          –Avtoritetlərin böyüyünü, o saqqallısı var ha, 
onu çağır yanına, vəziyyəti izah elə. Deynə yuxarı-
dan “taksı” artırıblar. Mən istəmirəm onlarla aranı 
açam, pərdəni götürəm. Amma mənim adımdan eşit-
dir ki, onlar üçün istədikləri şəraiti yaratmışıq, bəzi 
işlərinə də göz yummuşuq. Necə olur ki, ayda filan 
qədər pulu “qara pul” adı ilə cinayətkar dostlarına 
54 
 
göndərə bilirlər, bizə çatanda pulları qalmır. Çağır 
danış, əgər belə yaşamaqda davam etmək istəyirlər-
sə, hər ay o puldan üç dəfə çox bizə də versinlər. 
Yox, əgər razılaşmasalar, onda biz də nə edəcəyimizi 
göstərərik... 
          “Qara pul” avtoritetlərin ayda bir dəfə “vor za-
kon”lara göndərdikləri toplanmış pullar idi. Bu pul-
lar qapıdan çölə birbaşa Bəkirin köməkliyi ilə çıxarı-
lırdı.  
          Söhbətin səhəri günü Bəkir məruzə etdi ki, baş 
avtoritetlə görüşdüm, dediklərinizi ona çatdırdım. 
Dəqiq cavab vermədi. Dedi, özbaşına qərar çıxara 
bilmərəm, gərək “məşvərətə” gedəm, orada məslə-
hətləşəm, sonra sizə cavab verərəm.  
          Oğru aləminin “məşvərət”, həm də “sxodka” 
deyilən kiçik toplantıları bir qayda olaraq daha çox 
məhkumların mərkəzi xəstəxanasında olurdu. Müx-
təlif müəssisələrdən müalicə adı ilə gələn məhkum-
ların yalnız burada bir-biriləri ilə görüşmək, dərd-
ləşmək imkanları yaranırdı. 
            –Onda, gör nə vaxt istəyir, sənədlərini hazır-
layıb göndərin xəstəxanaya. Getsin-qayıtsın, biz də 
nə edəcəyimizi müəyyənləşdirək, – Niyaz Bəkirə tap-
şırdı.  
          Növbəti həftə Bəkirin gizli göstərişi ilə xəstəlik 
sənədləri hazırlanan baş avtoritet məhkumların mər-
kəzi xəstəxanasına yatab olundu. Daha bir həftə keç-
55 
 
di. Göndərilmiş məhkum “müalicə”, daha doğrusu 
məsləhət alıb geri qayıtdı. Oğru aləminin ağılverən-
ləri paqona verilən əlavə haqqın üç dəfəyədək artı-
rılmasına qəti etiraz etmişdilər: “Ora əsasən kasıbla-
rın cəza çəkdiyi yerdi. Ona görə də pulun deyilən qə-
dər artırılması qəbul edilməsin, öz həddində qalsın”, 
– cavabını vermişdilər. 
          Bəkirin məruzə etdiyi bu cavab Niyazı özün-
dən çıxardı: 
          –Elədirsə eybi yox, tezliklə onları başlayarıq 
sıxmağa, ağılları başlarına gələr... 
                                             *   *   * 
          İkram sanitarlar arasında yeganə şəxs idi ki, ev-
li idi. Həbs olunmamışdan altı ay qabaq evlənmişdi. 
Şəhər kənarında kirayə ev tutub yaşayırdılar. Tür-
məyə düşəndən bir neçə ay sonra qızı da olmuşdu. 
Bundan əvvəlki zonda yoldaşı iki dəfə görüşünə gəl-
mişdi. Bilirdi ki, ailəsi əziyyətlər içində yaşayır, tez-
tez görüşə gəlmək imkanı yoxdur. Həm kasıbçılıq-
dan, həm də bu zona gələndən Məhyəddinin günahı 
üzündən sanitarların briqadiri olduğuna görə uta-
nırdı, istəmirdi yoldaşının gəlməyini. Nəzarətçilər-
dən birinin – Məmmədin onların yaşadığı ünvana 
yaxın ərazidə yaşadığını öyrənəndə sevindi. Onun 
üçün də Məmməddən yoldaşı ilə tanış olmağı, lazım 
gələndə ismarıclarını ona çatdırmağı xahiş etdi. 
Məmməd etiraz etməmişdi. Xeyli vaxt idi, o, Məm-
56 
 
məd vasitəsilə ailəsindən xəbər tutur, pul olmasa da, 
zonda düzəldilən suvenirlərdən ona hədiyyələr gön-
dərirdi. 
          Həftənin birinci günü idi. Günortadan keçmiş, 
yanına görüşə gələnin olmasını xəbər verdilər. Hey-
rətləndi, görən kimdi onu xatırlayan? “Arvadındı”, – 
sözünü eşitcək narahat olmaqla yanaşı ürəyində yol-
daşına acıqlandı: ”Axı, ona xəbər göndərmişdim, 
məktub da yazmışdım ki, hələlik görüşə gəlməsin. 
Nə baş verib ki, gəlib?”  
          Adətən birinci günlər görüşməyə gələnlər az 
olurdu. Görüş kağızının rəis tərəfindən imzalanma-
sına çox vaxt getmədi, görüşə baxan iri cüssəli nəza-
rətçi onu otağa çağırdı. Həyəcanlanmışdı, ildən artıq 
idi yoldaşını görmürdü. 
          Yoldaşı görüşə uşaqsız gəlmişdi. Xeyli dəyiş-
miş, baxışları soyuqlaşmış, yadlaşmışdı. Ümumi, ge-
niş dəhlizdə onlar üçün ayrılan stolun arxasında üz-
bəüz əyləşdilər: 
          –Salam. Sənə xəbər göndərmişdim axı, hələ gəl-
mə. Niyə gəlmisən? Nə olub, xeyirdimi? Yoxsa uşağa 
nəsə olub? Uşaq yaxşıdımı? 
          –Uşaqdı da... Yaxşıdı... 
          Yoldaşının candərdi, könülsüz cavabları heç 
xoşuna gəlmədi. Sözlü adama oxşayırdı: 
57 
 
          –Bilrsən, niyə gəlmişəm, heç bilmirəm sözümü 
necə başlayım, sözün qısası, mən ayrılmaq, boşan-
maq istəyirəm səndən... 
          –Məndən? Niyə? 
          Eşitdiyi sözlərdən İkramın halı dəyişdi. Olma-
ya Məmməd  ona sanitarların briqadiri olmasını xə-
bər verib? Bu səbəbdənmi  daha onun arvadı olmaq 
istəmir? 
          –Sənə rast gəldiyim gündən bir xoş gün gör-
mədim. Həmişə əzab-əziyyət içində oldum. Atan-
anan məni qəbul etmədi. Ümidlərimi puç etdin. Tə-
zəcə ailə qurmuşduq tutuldun, qaldım tək-tənha. İn-
di də Allah bilir, sən nə vaxt qayıdacaqsan, mənə kö-
mək olacaqsan. Çətindir tək yaşamaq, üstəlik körpə 
saxlamaq... Heç yerdən köməyim yoxdur. Nə özü-
münkülərdən, nə də sizinkilərdən mənə bir insan kö-
mək əlini uzatmır... 
          Düz deyirdi yoldaşı. Ucqar əyalətdən şəhərə 
özünə gün qazanmağa gəlmiş kimsəsiz bu qızı vax-
tilə, o, xoşbəxt etmək istəmişdi. Təsadüfən telefonda 
tanış olmuşdu. Ata-anası bu təsadüfi qızla ailə qur-
masına qarşı çıxmış, xeyir-dua verməmişdilər. İnad 
edəndə isə, taleyin ümidinə buraxıb: “get necə istə-
yirsən özün yaşa, bizlik deyilsən”, – demişdilər. Bəl-
kə də haqlı imişlər... 
           –Fikrin qətidir? 
58 
 
          “Xanımı” susub başını təsdiq mənasında silkə-
lədi. 
           –Hə, məhkəməyə boşanmaq üçün ərizə yaz-
mışam. 
          –Adam tapmısan özünə? 
          Yenə başını tərpətdi. 
          –Soruşmaq ayıb olmasın, kimdir? Mən tanıyı-
ram? Əgər məndən yaxşıdırsa, etirazım yoxdur. 
          Yoldaşı onun belə asan təslim olacağını gözlə-
mirdi. Məmnunluğundan çox düşünməyib pıçıltılı 
səslə cavab verdi: 
          –Məmməd...   
          –Hansı Məmməd? 
          –Sənin üstümə göndərdiyin “nadzor”... 
          İkram eşitdiyi cümlədən şoka düşdü. Qulaqla-
rına inanmadı. Oturduğu yerdə bir xeyli donub key-
key baxdı: 
           –Sevirsən onu? 
           Zalımın qızı arsız-arsız, bir daha başını tərpət-
di. 
           –Daha onda nə gözləyirik? Gedim çağırım 
onu. Elə burada kəbininizi kəsdirək, qurtarıb getsin, 
– dəli kimi ayağa durdu, danışmasına imkan vermə-
di, – gözlə, beş-on dəqiqəyə onu tapıb birgə qayıdı-
ram. 
          İkram yaydan çıxan oxa dönüb hövlnak özünü 
görüş yerindən müəssisənin içinə atdı. “Namussuz 
59 
 
gədə”, – beynində yalnız bu iki söz vardı. Əsəbindən 
ürəyinin döyüntüsünü qulaqlarında eşidirdi: “Necə 
var bu oğraşı öldürməliyəm”. Yadına istehsalat sex-
lərinin birində gizlin düzəltdirdiyi, xəlvət yerdə sax-
ladığı cib bıçağı düşdü. Sanki, havalanmışdı: “Bina-
mus, gör necə mənim etibarımdan sui-istifadə 
edib...” 
          Axtarıb bıçağı tapıb cibində gizlətdi. Sonra da 
nəzarətçilərin otağına yaxınlaşıb Məmmədi soraqla-
dı. Aldığı cavabdan heyfsiləndi: Məmməd səhər növ-
bədən çıxıb evinə getmişdi. Bir də sutka ötəndən 
sonra işə gələcəkdi.  
          Görüş yerinə, yoldaşının yanına peşman qayıt-
dı: 
           –Tapmadım Məmmədi, “smen”dən çıxıb. Yox-
sa elə məsələni birdəfəlik həll edərdik.  
          Arvadı onun səsinin və rənginin dəyişməsin-
dən narahat olaraq yerində qurcalandı: 
           –Qoymadın sözümü deyəm. Mən bilirəm 
Məmməd işdə deyil. Onun olub, ya olmamasının bir 
əhəmiyyəti yoxdur. Sən kimliyi ilə maraqlandın, 
mən də ona görə adını çəkdim. Gəlməkdə əsas məq-
sədim odu ki biləsən, məhkəmədən sənə göndərilə-
cək boşanma ərizəmin surətini görəndə təəccüblən-
məyəsən... 
          İkramın sağ cibində əlinin içində saxladığı cib 
bıçağı yaratdığı təlaşla ürəyini yerindən çıxarıb “nə-
60 
 
fəsini kəsirdi”. O, bu bıçağı götürmüşdüsə, mütləq 
işlətməli idi. Ən azından özünə vuracaqdı. 
          “Xanım” ayağa durub getmək üçün hazırlaşdı: 
          –Hə, bir də onu deyim ki,  bax, Məmmədə heç 
bir kəlmə də pis söz deməyəsən. Onun heç nədə gü-
nahı yoxdur. Hər şey mənlikdir. 
          İkram onun bu “himayədarlığına” daha dözə 
bilmədi. Ona tərəf addım atıb, əsəbindən əsərək göz-
lənilmədən əlindəki bıçağı arvadının sinəsinə çəkdi: 
          –Məmmədin də, sənin də nəslini, var-yoxunu, 
qancıq... 
          Bıçağın ağrısından arvadı qışqırdı: 
          –Qoymayın, öldürdü məni, kömək edin... 
          Yaxınlıqdakı zabit və nəzarətçilər tez İkramı 
ondan araladılar. Son anda əli titrədiyindən cib bıça-
ğı arvadının sinəsini deyil, döşünü yaralamışdı.  
          Qadın üçün təcili tibbi yardım çağırdılar. İkra-
mı isə qandallayıb karsa atdılar.  
          Hadisədən xəbər tutan Məhyəddin dərhal 
Məmmədə xəbər yolladı ki, bir daha bu müəssisəyə 
gəlməyi ağlına gətirməsin, ərizəsini yazıb şəhərdəki 
İdarəyə getsin.  
          İkram az keçmədi, yeni cinayət törətməkdə təq-
sirləndirildiyinə görə istintaq təcridxanasına göndə-
rildi. Sanitarlara briqadirlik etmə “səlahiyyəti” hələ-
lik Ayaza verildi.  
                                             *  *  * 
61 
 
          Niyaz nəzərdə tutduğu “sıxma” tədbirlərinə 
başlamaq üçün ilk növbədə münasib səbəb tapmalı 
idi. Buna görə avtoritetlər arasındakı ixtilaflardan, 
nüfuz mübarizəsindən istifadə etməyi qərarlaşdır-
mışdı. Yaşayış məskənləri üzrə yerliçilik prinsipləri 
ilə qruplaşmış ayrı-ayrı “əhl”lər, xüsusilə şəhərlilər-
lə əyalətlilər arasında gedən çəkişmələr isə daim var 
idi. İçərilərindəki vəzifələrin və toplanmış gəlirlərin 
bölüşdürülməsində hər bir qrup öz üstünlüyünü əl-
də etmək rəqabəti aparırdı. 
          Niyazın bu qrupların hər birində əməliyyat işi-
nə cəlb olunmuş gizli adamları vardı. Həmin adam-
lardan bir neçəsi ilə həftəyə yaxın apardığı məxfi 
söhbətlərlə nəhayət ki, istəyinə nail oldu. Axşamların 
birində məhkumların yeməkxanası ilə yanaşı yerlə-
şən çayxanada gözlənilməyən hadisə – insident baş 
verdi. Bir “əhl”dən olan məhkum, digər “əhl”dən 
olan məhkumun ədalı, kobud danışığına dözməyib 
stəkanındakı isti çayı onun üzünə atdı. Qarşısındakı 
da cavab olaraq stolun üstündəki dəm çaynikini üzü-
nə çay tullayanın başına çırpmışdı. Dalaşmaq üçün 
həyətə çıxan iki məhkumun ixtilafına ətrafındakı 
yerliləri də qoşulmuşdu. Bir anın içində məsələ bö-
yümüş, bütün zon “silkələnmişdi”. 
          Yaranmış münaqişəni həmin axşam məsul növ-
bədə olan zabit və nəzarətçilər çətinliklə sakitləşdir-
miş, davanın kütləviləşməsinin qarşısını almışdılar. 
62 
 
Təcili hər iki qrupun hərəsindən üç nəfər cərimə təc-
ridxanasına salındı. Hadisənin şahidləri dindirilib 
izahatlar alındı. Məhyəddinlə Niyaz olanları rəhbər-
liyə bildirib-bildirməməsini götür-qoy edincə, İslah 
İdarəsindən zəng vurub hadisə ilə maraqlandılar. 
Məlum oldu ki, müəssisənin dörd bir tərəfində gö-
zətçi qüllələrində keşik çəkən əsgərlər məhkumların 
həyətdə qaynaşmasından narahat olub müəssisə rəh-
bərliyinin başı üzərindən vəziyyət barədə mərkəzə 
məlumat veriblərmiş. Bu hal ondan xəbər verirdi ki, 
Məhyəddinlə əsgərlərin komandiri arasındakı so-
yuqluq hələ də davam edirdi. 
          Baş vermiş hadisədən yararlanmaq zamanı gəl-
mişdi. Məhyəddinin göstərişi ilə Niyaz rejimi sərtləş-
dirmiş, yaşayış sahəsində əlavə nəzarət postları ya-
ratmışdı. Bütün zabitlərə “obxod”un sayını artırmaq 
tapşırılmışdı. Çayxananın fəaliyyəti qeyri-müəyyən 
müddətə dayandırıldı. Yenə həyətdə, nəzarətdən kə-
nar yerlərdə üç nəfərdən artıq sərbəst toplaşmaq qa-
dağan edildi. Məscid deyilən ibadət otağı xüsusi nə-
zarətə götürüldü: ibadətlə məşğul olmaq istəyən şəxs 
çöldən azadlıqda məscidə getməsini təsdiqləyən ara-
yış gətirtməli idi. Arayış olmayanadək heç kəsi o ota-
ğa namaz qılmağa buraxmadılar. Klubdakı televizor-
da verilişlərin, teleserialların baxışına da nəzarət qo-
yuldu. Məhkumların bütün yerlərdə düzülüşü, o 
cümlədən yataqxanalarda çarpayıların yerləşdiril-
63 
 
məsi yalnız dəstə bölümü ilə tənzimləndi. Əvvəllər 
göz yumulan bəzi “əhl”lərin toparlanması ləğv edil-
di. Qruplardan çoxluq təşkil edilənlər dəstələrə bö-
lüşdürülüb paylandılar.  
          Rejimin stabilliyinin qorunması adı altında gö-
rülən tədbirlər kəskin bildirməsələr də məhkumların 
qəlbini incidirdi. İki ağılsızın davasını bəhanə edib 
qalanlarını da bu qədər narahat etmək düzgün idi-
mi? Məgər belə davalardan azmı olmuşdu? İndi nə 
oldu ki, müəssisənin rəhbərliyi həyəcanlanıb əl-aya-
ğa düşdü? Yoxsa Niyaz davanın onun “obyektində” 
baş verməsindən hirslənib? 
          Avtoritetlər hadisə zamanı münaqişədə iştirak 
edən “əhl”lər arasında düşmənçilik yaranmaması 
üçün həmin axşamın səhəri günü onları barışdıra bil-
mişdilər. Məsələnin tam məğzini bilmək üçün cərimə 
təcridxanasına salınanların cəzalarının qurtaracağı 
günü gözləyirdilər. 
          Niyazın rejim tədbirləri isə bitmək bilmirdi. 
Çoxdan keçirilməyən yataqxana “şmon”ları – axta-
rışlar başlanmışdı. Axtarışlarda hər çarpayının ya-
nında qoyulan dolablardan, balışların, döşəklərin 
içərisindən istifadəsinə icazə verilməyən dərmanlar, 
jurnal və qəzetlər, kəsici və deşıci alətlər sırasına qa-
tılan kiçik cib bıçağı, dırnaq tutan, ölçüsündən asılı 
olmayaraq şüşə qablar, alabəzək paltarlar və sairlər 
tapıldıqda aktlaşdırılıb sahiblərindən alınırdı. Hadi-
64 
 
sədən qabaq özünü görməməzliyə vurduğu çox şey-
lərə, o, indi məhkumların sözü ilə desək “barmaq” 
edirdi.  
          Xidmət fəaliyyətinin gücləndirilməsindən  bir 
çox zabitlər də təəccüblənmiş və narahatlıq hissi ke-
çirmişdilər: görəsən nə olub, hansı təhlükə gözlənilir 
ki, rəhbərlik belə təlaşa düşüb? Zonun idarə edilmə-
sində axır aylarda Məhyəddinin özünü geri tutub, 
Niyazı irəli verməyi isə heç ürəklərindən deyildi. Söz 
yayılmışdı ki, Məhyəddin yoldaşının xəstəliyi üzün-
dən şəhər yaxınlığında yerləşən müəssisələrin birinə 
yerini dəyişib, rəis getmək fikrindədir. Rəisin kabi-
netini tutmağa hazırlaşan Niyaz bu səbəbdən indi-
dən özünü müəssisənin sahibi olduğunu göstərmək 
istəyirdi. 
         –Qardaş, Niyaz xoruzun altında yumurta axta-
ranın biridir – Şərif  Zəfərə deyirdi, – o rəis işləsə, 
kollektiv acından barmağını soracaq. Mükafatı, mad-
di yardımı kim yarısını versə, ona yazacaq. Bir də gö-
rəcəksən əməkdaşları özü alacağı əskik manata görə 
sorğu-sualla divara dirəyib. Fikir vermisən, Niyaz bi-
zimlə başqaları ilə danışan tonda danışmır. Bilirsən 
niyə? Həm savadımıza görə, həm də, o, bilir ki, biz 
heç kəsi incidib zorla pul istəmirik. Eşitmisən, deyir-
lər hər ay bir bəhanə ilə rejimdə işləyənlərə çatası 
əlavə pulu kəsir, zabitlər də narazılıq edir. Nə olacaq 
bu işlərin sonu? Yenə sən bilərsən... 
65 
 
          Zəfər isə təəssüflə onun qayğısına şərik olaraq 
cavab verirdi: 
         –Nə deyim, zalımoğlu əməkdaşlara da məh-
kum kimi yanaşır. Yəqin öz aləmində bizi paqonlu 
məhkum hesab edir. Mən bir şey bilirəm ki, bu mü-
əssisədə nə baş verir hamısı pula görədir. İstəyir mü-
kafatlandırma, istəyir cəzalandırma olsun, fərqi yox-
dur. Axtarsan bütün çəkişmələrin, tədbirlərin, mü-
nasibətlərin axırında görəcəksən ki, yalnız pul daya-
nır, sonu gedib pula bağlanır. Çölün havası içəriyə 
də sirayət edib, gecə-gündüz dərdləri, fikirləri pul tə-
ləsi qurmaq, qanunun arxasında gizlənərək pul qo-
partmağın yollarını axtarıb tapmaqdır... 
–Mükafat dedim, müavinət də yadıma düşdü. 
Sən heç müalicə müavinəti almısan? 
–Hə, bir dəfə yarısını almışam, yarısını da pul 
çatışmır bəhanəsi ilə kəsdilər. 
–Bəsindi. İslah idarəsinin işçisisən bəyəm, hər 
il alasan? Hamıya qaydasınca verilsə, bəs özlərinə nə 
qalar? Adi işçiyə ildə qanuni müavinət verilməsi və 
ya mənzil növbəsi, torpaq sahəsi ayrılması münasib 
deyil, çaşar... Qazamat işçisi hərləyən var idarədə? 
Get “yerini tanı”, vaxtlı-vaxtında maaşını al, zindan-
da Allahına şükür elə...  
            –Bəlkə də “böyüklər” kimi bu sayaq saymaz-
yana düşünəndə özünü haqlı bilirsən, düzü bəzən 
66 
 
baş verənləri ətraflı dərk etməyə çalışanda nəticə tap-
mayıb yoruluram. Yaxşı bir istirahət yeri tapmışam. 
           –Haranı deyirsən? 
            –Kitabxananı. İyirmiyə qədər məhkum var ki, 
daim orda olurlar. Heç kimə, heç bir işə qarışmırlar. 
Təsəvvür edirsən, sakitcə cəzalarının sonunu gözlə-
yib başlarını mütaliə ilə qarışdırırlar. Gedirəm ora, 
hansısa kitabı öz aramızda müzakirə edirik, fikir 
paylaşırıq. Az da olsa ətrafdakı hərki-hərkilikdən 
aralanıb dincəlirəm. Gəl gedək sən də mənimlə. 
           –Gedək. Kitabxanada işləyən məhkum mənim 
dəstəmdə olur. Nümunəvi məhkumdur. Onun şərti 
azadlıq vaxtı çatmışdı, ərizəsi təmin edilmədi. 
           –Bəhanə nə oldu? 
           –“Hörmət” qabiliyyəti çatmadı. İslah olunma-
nın əsas əlaməti savad, ağıl, düşüncə deyil. Azadlığa 
layiqliyini ilk növbədə “hörmət” qabiliyyətinlə sübut 
etməlisən...    
                                           *    *    *   
          Sanitarlar arasında cinsəllik baxımından həm 
aktiv, həm də passiv olan, sevgili cütlük öz intellekt-
ləri, dünya görüşləri ilə digərlərindən xüsusilə fərq-
lənirdilər. Vüsalə (əsl adı Vüsal idi) zona gətirilən-
dən daim açıq havada olduğuna görə rəngi qaralmış, 
üzü codlaşmış, əvvəlki “incəliyindən” əsər-əlamət 
qalmamışdı. Həbs olunmamışdan qabaq isə Vüsaləni 
zənən sayağı üz cizgiləri, qaşları, kiprikləri, makiyajı 
67 
 
ilə qadından fərqləndirmək olmurdu. Nəinki gecələr, 
gündüzlər də çoxları onu qadın hesab edirdi. Gözəl 
görünüşü ilə ürəyində qürurlansa da, bu gözəlliyi 
həmişə başına bəlalar gətirirdi. Qadın kimi qəbul 
edən kişilərin əksəriyyəti sonradan yanıldığını gö-
rəndə söyüb incidir, təhqir eləyirdilər. Başına gələn 
bədbəxtlik də elə bu səbəbdən oldu. 
          O, internetdə, sosial şəbəkələrin birində Elman 
adlı bir cavan kişi ilə tanış olmuşdu. Onun savadı, 
dünyaya baxışı Elmanı cəlb etmiş, uzun müddət bir-
birləri ilə virtual aləmdə münasibət qurmuşlar. El-
man tezliklə elektron poçtuna şəklini göndərib, qar-
şılıqlı olaraq onun da fotolarını görmək istəmişdi. 
Vüsalə də xahişə əməl edərək, üç yeni şəkli ilə virtu-
al dostunu sevindirmişdi. Şəkillərdən sonra ona vu-
rulduğunu bildirən Elmanın mesajları birə-on art-
mışdı: “Vüsalə, sən nə gözəlmişsən, heyran oldum. 
Səni günü-gündən sevməyə başlayıram. Baxmaya-
raq ki, mən evliyəm, səninlə hər an görüşməyə hazı-
ram. Gəl yaxın günlərdə görüşək, yaxından tanış 
olaq. Mütləq!” 
          Münasibətlərinin, oynadığı oyunun bu səviy-
yəyə gələcəyini gözləməyən Vüsalə nə edəcəyini bil-
mirdi. Bu biznesmen, “papa uşağına” yalanını, əsl 
qadın olmamasını desinmi? Yoxsa, özünə də ləzzət 
eləyən, ömründə eşitmədiyi sevgi etiraflarını qəbul 
etməkdə davam etsin? İki-üç həftə şəbəkədə yazış-
68 
 
maqdan çəkindi, telefonuna gələn mesajlara, zənglə-
rə cavab vermədi. Lakin, Elman əl çəkmək bilmirdi, 
inad edirdi. 
          O anlarda Vüsalə özünə də, Allahına da nifrət 
etmişdi. Allah onu niyə belə yaratmışdı? Nə qadın 
kimi qadın idi, nə də kişi kimi kişi. Əgər Allah onu 
əsl qadın yaratsaydı dünya dağılardımı? Çıxış yolu 
tapmaq üçün dərdini özü sayaq rəfiqələrinə, “bacı-
larına” danışdı. “Bacıları” Elmanın onsuz da gec-tez 
həqiqəti biləcəyini, qorxmamağa, görüşə getməyə 
ürəkləndirirdilər: “Bəlkə ona elə sənin kimisi gərək-
dir, xoşuna gələcəksən...” Nəhayət, bir axşam barla-
rın birində Elmanla görüşməyə razılıq verdi. 
          Elman qələbəsinə, onu ram etməsinə sevinirdi. 
Odur ki, barda çox oturmayıb, “ovunu” evə apar-
mağa tələsirdi. Vüsalə ehtiyatlandı: 
           –Bura bax, məni hansı evinə aparırsan? 
           – Evdən çox ev var, istəyirsən bağa aparım? – 
Elman soruşdu. 
           –Hara rahatdı, ora apar. 
           –Onda getdik bağa. 
          Şəhərin yaxınlığında olan bağ evi çox da uzaq 
deyildi. Yaraşıqlı otaqları, gözəl şəraiti olan bu bağ 
evində  Elmanın bardakı qədər hər cür içkiləri vardı. 
Yemək-içməkdən sonra tanışlığın yataq mərhələsi 
yaxınlaşanda həqiqət anı çatdı... 
69 
 
          Elman onun qadın olmadığını biləndə elə bil 
başına qaynar qazandan su töküldü: 
          –Başa düşmədim, necə yəni sən qadın deyil-
sən? Bəs nəsən?.. Deməli, petuxsan. Bəs, ay biqeyrət, 
neçə aydı bunu məndən niyə gizlədirdin? Dolamış-
dın məni?.. 
           –Yox, qorxurdum deməyə... Çünki, aramızda-
kı sevgini itirmək istəmirdim. 
           –Tüpürüm o sevgiyə də, sənə də... 
        Elman onu döyməyə başladı. Əlindən çıxıb qa-
pıya tərəf qaçmaq istədi. Elmanın qəzəbinin daşması 
bir qədər də içkili olmasından idi: 
           –Yox, qaça bilməzsən, öldürəcəyəm səni, pe-
tux... 
          Stolun üstündəki mətbəx bıçağını qapıb onun 
üstünə şığıdı. “Ay Allah, bu nə bəladı başıma gəti-
rirsən,” – Vüsalə keçirdiyi ölüm qorxusundan ağladı. 
Bacardıqca əl-qol  atıb özünü müdafiə etdi, ağlına 
gələcək çarəsi yox idi, ölmək istəmirdi. Tutaşdılar, 
birdən əvvəlcə Elman, o da üstündə döşəməyə uzan-
dılar...  
          Əlinə isti maye dəydi: Qan idi... Əlinin kəsildi-
yini zənn etdi. Amma bıçağın yerdə uzanan Elmanın 
qarnına saplandığını görəndə əlinin onun qanına 
batdığını anladı. Dərhal əlinin qanını təmizləyib ca-
nını qurtarmaq üçün yerdə inildəyən Elmana əhə-
70 
 
miyyət vermədən evdən çıxaraq özünü qaranlıq kü-
çəyə atdı... 
          Elman ordaca qan itkisindən keçinmişdi. Ölü-
mündən bir həftə sonra mərhumun kompyuterində-
ki və telefonundakı mesajları və zəngləri araşdırıb 
onu da həbs etdilər. Məhkəmə zamanı nə qədər israr 
etsə də ki, Elmanı qəsdən öldürməyib, özünü müda-
fiə edib, xeyri olmadı. Doqquz il ona cəza kəsdilər. 
          Vüsalənin həbsə düşəndən bəri sevgilisi olan 
İqrarın “həyat hekayəti” tamam fərqli idi. Passivliklə 
yanaşı aktivliyi də olan İqrar dələduzluqda təqsir-
ləndirilib altı il müddətinə cəza almışdı. Azadlıqda 
özəl şirkətlərin birində işləyirdi. Şirkətdə işlədiyi Na-
zimlə hamı onu yaxın dost bilirdi. Həmişə bir yerdə 
oturub-dururdular, aralarındakı ilginc münasibəti 
kimsə bilmirdi. Nazim evli idi. Hədsiz qısqanc xanı-
mı ərinin sədaqətindən, gününü yalnız dostu, iş yol-
daşı ilə keçirməsindən məmnun idi. Bilmirdi ki, Na-
zim əlinə fürsət düşən anda onun vasitəsilə arvadı-
na xəyanət edirdi. İqrarsa Nazimin xanımı ilə hər də-
fə qarşılaşarkən xəyanətdəki iştirakına görə ürəyin-
də vicdan əzabı çəkərdi. Bu səbəbdən neçə vaxtdı on-
dan aralanmağa, ayrılmağa bəhanə axtarırdı. Bəha-
nəyə ehtiyac qalmadı: çox keçmədi bank əməliyyat-
larında birgə törətdikləri cinayətlərin üstü açıldı. İq-
rar təhqiqat zamanı əməliyyatları təkbaşına gördü-
yünü ifadə verdi. O, Nazimə görə yox, yoldaşının 
71 
 
gözü yaşlı qalmaması üçün bütün məsuliyyəti öz 
boynuna götürmüş, bununla ürəyini ağrıdan güna-
hına  təskinlik tapmışdı... 
          Hələ ilk aylarda Nazim görüşünə gəlsə də, o, 
görüşmək istəməmiş, bir daha gəlməməsini xahiş et-
mişdi. Buna baxmayaraq özü gəlməsə də, “dostu” 
hər bayramda onun üçün bağlama göndərirdi.   
                                              *  *  * 
          Çayxanada dava edənlər cərimə təcridxanasın-
dan azad olunan günün axşamı avtoritetlər tərəfin-
dən sorğu-suala tutuldular. Hərə özünü haqlı hesab 
edən bu ixtilafı araşdırdıqca ortaya xeyli müəmmalar 
çıxdı. Elə bil kimsə bilərəkdən aranı qarışdırmışdı.  
          Avtoritetlər Bəkirlə münasibətləri normal oldu-
ğundan vəziyyətin gərginləşməsində daha çox Ni-
yazdan şübhələnib əsas günahkar onu saydılar. Öz 
aralarından birini Niyazın qəbuluna göndərib sabit-
liyi özləri qoruyacaqlarını, əvəzində qayda-qanun 
adı altında göstərilən təzyiqin yumşaldılmasını, əv-
vəlki vəziyyətə qayıdılmasını xahiş etdilər. Niyaz on-
ların xahişinə əhəmiyyət vermədi: 
          –Biz sizsiz də keçinərik. Rejimi boş buraxsaq, 
yumşaltsaq özbaşınalıq artar, mümkün deyil siz de-
yənlə razılaşmaq. 
          Ürəyində isə düşündü ki, “bunlar mənim nə is-
tədiyimi ya başa düşmürlər, ya da başa düşmək istə-
mirlər”.  
72 
 
          Niyazın yola gəlməməzliyinə cavab olaraq av-
toritetlər ayın sonunda həmişə müəssisə rəhbərliyinə 
çatdırdıqları əlavə haqqı verməkdən imtina etdilər. 
İmtanadan hirslənən Niyaz da Bəkiri otağına çağırıb 
“qara pul”un göndərilməsinin qarşısını almağı əmr 
etdi: 
           –Qoy başa düşsünlər ki, bizə verməyəcəklərsə 
oğru aləmi də bu zondan bir qəpik pul görməyəcək. 
Yekəbaşlar ağıllanmaq əvəzinə qudururlar...  
          Danışılanlar düz çıxdı. Payızın axırlarında 
Məhyəddinin arvadı aylardan bəri sürən xəstəliyə 
tab gətirməyib dünyasını dəyişdi. O, evdə qalan iki 
azyaşlı uşağına yaxın olmaq üçün şəhər həndəvərin-
dəki kiçik müəssisələrdən birinə rəis göndərildi. Gül-
baxtdakı rəis vəzifəsinin müvəqqəti icrası isə Niyaza 
həvalə edildi. Məhyəddin Niyazı heç də yaxşı olma-
yan pis bir vəziyyətdə tək qoyub getdi. Müəssisədəki 
məhkumlar içərisində yüksələn tərzdə gizli gərgin-
lik, narazılıq yaşanırdı. Əməkdaşların qaydaların öz-
lərinə sərf edənini ciddiyətlə tələb etməsinə, özlərinə 
sərf etmədikdə isə laqeyd yanaşmalarına görə yeri 
gəldikcə qısa çıxışlar edib etirazlarını bildirirdilər. 
          Niyazın rəis hesab edilməsinin üçüncü səhəri 
növbəti “sürprizlə” açıldı. Məhkumlar arasında dəli 
Mahir adlanan birisi (psixi çatışmamazlıqlarına görə 
ona dəli deyilsə də, o, özü dəli sözünü igid kimi an-
layırdı) səhər yoxlamasından əvvəl hamının gözün-
73 
 
dən yayınıb həyətin aşağısındakı səkkiz metr hün-
dürlüyündə, on tonluq su çəninin üzərinə qalxmışdı. 
Dəli Mahirin çənin üstünə çıxmaqda məqsədi etira-
zını göstərmək, oradaca “mətbuat konfransı” keçir-
mək idi. O, reytinqli televiziya kanalından çəkiliş 
gəlməsini, jurnalistlərin çağırılmasını tələb edirdi. 
Onlara azadlıqda şərlənməsindən, cinayət işinə düz-
gün baxılmamasından, günahsız cəza çəkməsindən 
danışacaqdı. Burada hüquqlarının tapdanmasından, 
yeməyin azlığından, isti paltarının olmamasından şi-
kayətlənəcəkdi.  
          Nəzarətçilərin ona yerə enmək göstərişlərini 
hədə ilə cavablayırdı: 
           –Günortaya qədər haqq səsimi yuxarılara çat-
dırmaq üçün tələblərimi yerinə yetirməsəz və güclə 
məni aşağı düşürmək istəsəz, burdan yerə atılıb  
özümü öldürəcəyəm... 
          Həyətə, su çəni yerləşən kiçik meydana məh-
kumlar doluşub maraqla tamaşa edir, dəli Mahirin 
çənin üstündə dayanmaqdan nə qazanacağını gözlə-
yirdilər. Dəqiqələr keçdikcə bu hal yüzlərlə məhku-
mun iş-gücünü buraxıb ona diqqət kəsilməsinə səbəb 
olurdu.  
           –Onu necə var, yerə düşürmək lazımdı, Am-
ma ehtiyatla, çünki, özünü atmağı bir yana, ehtiyat-
sızlıqdan ayağı sürüşüb ordan yıxılsa ölə bilər, – Bə-
74 
 
kirlə Şamil məsləhətləşərək təcili tədbir  üçün baş 
sındırırdılar.  
          Mahir odlu-alovlu nitqi ilə özbaşına, xoşluqla 
yerə düşənə oxşamırdı. O orda durduqca da müəssi-
sənin rejim şəraitində gözlənilməz hallar yaşanar və 
bütün məhkum heyəti nəzarətdən çıxa bilərdi. Bu 
təhlükəni başa düşən zabit və nəzarətçilər tez fikir-
ləşib plan qurdular. Nəzarətçilərdən ikisi yaxınlaşıb 
onu söhbətə tutaraq bir xeyli başını qatdılar. Şamilin 
müavini Şahin isə digər bir nəzarətçi ilə arxa tərəf-
dən uzun nərdivan qoyub səssizcə çənin üstünə 
qalxmağa başladılar. Onları görən  bütün məhkum-
lara əllə işarə etdilər ki, dinib Mahiri duyuq salma-
sınlar.  
          Şahin ilə nəzarətçi çənin üstündə Mahirə ya-
xınlaşanda, Mahir ona yerdən dikilən baxışlardan 
nəsə anlayıb arxaya çöndü: 
           –Gəlməyin yaxına... Eşidirsiz, gəlməyin, gəl-
səz özümü atacağam aşağıya, – o, bir addımlığında 
durmuş Şahini görüb çığırdı.  
           –Dayan, qulaq as, – Şahin onun təlaşını azalt-
mağa çalışdı. – Sən özünü yerə atmaqla heç nə əldə 
edə bilməyəcəksən. Bizə uzağı bir töhmət verəcəklər, 
amma sən öləcəksən, ya da ömürlük şıkəst qalacaq-
san. Gəl, əlini uzat mənə, düşək yerə. Sənin konkret 
nə istədiyini aydınlaşdıraq. Mən sənə söz verirəm ki, 
75 
 
tələblərini rəhbərliyə çatdırıb, yerinə yetirilməsi 
üçün nə lazımdısa əlimdən gələni əsirgəməycəyəm. 
          Mahir tərəddüd içində qalmışdı. Aşağıdan ha-
mı onlara baxırdı. Nə etsin? Razılaşsın, ya razılaş-
masın? Deməsinə baxmayaraq yerə atılıb özünü öl-
dürməsini heç istəmirdi. Can şirin şey idi... 
          –Sən dediklərini kişi kimi edəcəksən? – Mahir 
hamı eşidəcəyi səslə sual verdi. – Söz ver ki, məni al-
datmayacaqsan... 
          –Söz verirəm ki, səni aldatmayacayam, – Şakir 
ciddiyətlə cavab verdi. 
          –Camaat, siz də şahid olun, eşitdiz? 
          Yerdəki məhkumların bir neçəsi “hə, eşitdik” 
qışqırsalar da, əksəriyyəti çarəsizlikdən dediyi bu 
sözlərdən sonra onu istehzalı baxışlarla süzdülər: 
“Aldatsa, guya nə baş verəcək?”  
          –Ver əlini, ehtiyatlı ol, sürüşərsən, – Şahin sağ 
əlini ona sarı uzatdı. 
          Mahir Şahinə tərəf addım atmaq istəyəndə az 
qala ayağı büdrəyəcəkdi, özünü birtəhər saxladı. Ba-
xanların hamısı həyəcanlandı. Çənin üstünə çıxan-
dan bəri Mahirin canına belə qorxu yayılmamışdı. 
Dərhal əlini uzadıb Şahinin əlindən tutdu. Ürəyində 
sevindi, nə yaxşı ki, Şahin bura onun ardınca çıx-
mışdı, tək başına yerə necə düşərdi?.. 
          Şahin nəzarətçi ilə köməkləşib məhkumu aşağı 
düşürəndən sonra Bəkirlə Şamil dərindən “ah” çəkib 
76 
 
yüngülləşdilər. Dəli Mahiri əvvəlcə Bəkirin otağına 
aparıb izahat aldılar, dalısıyca da on sutka müddəti-
nə cərimə təcridxanasına saldılar.  
          Niyazı narahat edən məsələ baş verən olayın 
arxasında kiminsə olub, olmaması idi. Dəli Mahir su 
çəninin üstünə öz ağlı iləmi qalxmışdı, yoxsa bu ha-
disəni təşkil etmişdilər?.. 
          Yaranmış narahatlıq barəsində yenə əsgərlər, 
mühafizə bölüyü mərkəzə yubanmadan xəbər et-
mişdi. Günorta üstü qoltuğu papkalı inspektorlar 
müəssisəyə daraşdılar, hamıdan izahat alındı. Hə-
yatlarını təhlükə altında qoyaraq səkkiz metrlik hün-
dürlükdə çənin üsünə çıxıb hadisənin qarşısını al-
dıqlarına görə təşəkkür gözləyənlərin də başqaları ilə 
yanaşı cəzalandırılacağı bildirildi: “Vəziyyətin belə 
alınması səhlənkarlıqdan başqa bir şey deyil. Təşək-
kür yox, sizə töhmət düşür”. Niyaza isə nəticə çıxa-
rılası irad tutuldu: məlumatlar ləng, mərkəz özü xə-
bər tutandan sonra məruzə olunmamalıdır !  
          Dəli Mahiri cərimə təcridxanasında tək adam-
lıq kameraya saldılar. Birinci gün əl dəymədilər. Sə-
hərisi iki zabit və iki nəzarətçi kameraya daxil olub 
onu “ağıllandırmaq”, bir daha gələcəkdə yenə harasa 
çıxmaq fikrinə düşməməsi üçün dövrəyə alıb huşu-
nu itirənədək döydülər. “Pres” deyilən bu tərbiyəvi 
cəza üsulu təcridxanaya salınan məhkumların əksə-
riyyətinə tətbiq edilirdi. Sürəkli “pres”dən sonra ya-
77 
 
rım qaranlıq, soyuq, nəm, beton divarlar arasında tək 
özü-özü ilə qalan insan, həyat həqiqətlərini başa dü-
şüb müdrükləşməyə bilmirdi...  
          On sutkalıq cəzası qurtarıb yaşayış zonasına 
qayıdan Mahirin ilk axtardığı adam Şahin oldu: 
          –Bu idi kişi kimi söz verməyin?.. 
          –Mən söz verdim ki, əlimdən gələni əsirgə-
məyəcəyəm. – Şahin vədini izah etdi. – Sənə əlavə 
buşlat, isti paltar verəcəyəm, yeməkxanaya da xahiş 
etmişəm hər gün sənə əlavə çörək versinlər. Qalanı 
mənlik deyil, Niyaz müəllimlikdir, problemlərini 
ona de.   
          Niyaz avtoritetlərlə münasibətinin soyuqlaş-
masına, dilinə gətirməsə də ürəyində peşman ol-
muşdu. O, Məhyəddinin iş yerinin belə tez dəyişilə-
cəyini gözləmirdi. Müvəqqəti adı ilə rəis olmasına 
sevinsə də, məsuliyyətinin birə-beş artmasına, həmi-
şə arxayın olduğu qüvvənin – Məhyəddinin daha ya-
nında olmamasına heyifsilənirdi. Rəis təsdiq oluna-
cağı halda müavin yerinə həvəsiyən Bəkirə nədənsə 
ürək qızdıra bilmirdi. Ona ar gəldiyindən avtoritet-
lərlə əvvəlki münasibətlərə heç nə əldə etmədən qa-
yıtmağı da özünə sığışdırmırdı.  
          “Sürprüzlər” isə davam edirdi. Növbəti həftə-
nin ortalarında müəssisənin həyətindəki meydanda  
onlarla məhkumun gözü qarşısında məhkumlardan 
biri onu təhqir edən əməliyyatçı zabitə əl qaldırmış, 
78 
 
az qala əlbəyaxa olmuşdular. Yaxınlıqdakı nəzarət-
çilər dərhal araya girib onları ayırmış, tutaşmanın 
davaya çevrilməsinin qarşısını almışlar. Zərbənin tə-
sirindən zabitin burnu qanamış, sifətində kiçik şiş 
əmələ gəlmişdi.  
          Niyaz əgər sorağı yayılarsa böyük biabırçılıq 
sayılacaq bu hadisəni necə var ört-basdır etməyə ça-
lışdı. Məhkuma on beş günlük cərimə təcridxanası 
cəzası verdi. Zabitə hava qaralanadək öz otağında 
oturub kimsənin gözünə görünməməyi, sonra da 
üzünün şişinin çəkilənədək işə gəlməməyi, evdə otu-
rub heç yana çıxmamağı tapşırdı. O, günahı öz işçi-
sində görürdü:  
          –Axı, mən dəfələrlə demişəm adam arasında 
danışığınıza fikir verin. Söyüşlə, təhqirlə danışma-
yın. Nə vaxtsa məni görmüsüz məhkum işərisində 
kimisə təhqir edəm? Kabinetin var, çağır otağına tək-
likdə təhqir elə. Qəti olmaz. Kütlə olan yerdə təhqirə 
biri dözər, ikisi dözər, günün birində bir başqası döz-
məz qayıdar səni təhqir edər. Gərəkdirmi bu?.. 
          Lakin, Niyazın səylərinin nəticəsi olmadı. Za-
bitlə məhkum arasında baş vermiş əlbəyaxa haqqın-
dakı xəbər  üç gün keçməmiş İslah İdarəsinə yetişdi. 
Yəqin ki, məlumat bu dəfə mühafizə bölüyündəki əs-
gərlər tərəfindən ötürülməmişdi, çünki hadisə ani ol-
duğundan ətraflı xəbərləri yox idi. “Bəs görən kim 
çatdırmışdı?” – Niyaz İdarə ilə münasibəti olan 
79 
 
əməkdaşları bir-bir ürəyində çıxdaş etmişdi. Kimi isə 
günahkar çıxarmaq üçün tam qərara gələ bilməmiş-
di. 
          Birdən nəyisə xatırlayıb Bəkiri yanına çağırdı:  
          –Sən avtoritetlərə bir mobil telefon vermişdin. 
Həmin telefon onlardadır, yoxsa almısan? 
          Bəkir Niyazın əsəbiləşəcəyini bilib özünü itirdi: 
          –Yox, almamışam, onlardadı... 
          –Sənin ağlın var? Bəlkə elə İdarəyə xəbəri ötür-
ötür onlar  çatdırıblar? Zibilə dönsün verdikləri pul. 
Təcili telefonu geri al. Eşitdin? 
          –Baş üstə, – deyib Bəkir susdu.  
          Axır günlərdə Niyazın qulağına məxfi məlu-
mat deyilmişdi ki, avtoritetlər zonda qiyam hazırla-
maq istəyirlər. Kim bilir, ola bilsin baş verənlər oğru 
aləmi tərəfindən həmin o telefonla idarə edilir? Mü-
nasibətlərin gərginləşdiyi vaxtda onlara mobil rabitə 
əlaqəsi şəraiti yaratmaq tam ağılsızlıq idi. “Görünür, 
həmişəki kimi Bəkirin nəfsi ağlını başından alıb”, – 
Niyaz düşünürdü.    
          Son hadisəyə görə İdarəyə çağırılıb danlanılan 
Niyaza axırıncı xəbərdarlıq edildi: “Bir də belə hal-
lar baş verərsə və müəssisədəki hadisələri yenə giz-
lətməyə cəhd edərsənsə təkcə işindən yox, xidmət-
dən azad olunacaqsan!” 
80 
 
          ...Sonradan olayın iştirakçıları: “naruşitel” 
məhkumu cəzasının ardını çəkmək üçün ayrı müəs-
sisəyə, zabiti də işləməyə başqa yerə göndərdilər.  
                                   *   *   * 
          Bir həftə keçmişdi, yenə aləm bir-birinə dəydi: 
tanınmış müxalifət qəzetlərindən birində məhkumlar 
adından dərc edilmiş şikayət məktubu səhər tezdən 
İslah İdarəsini qəzəbləndirmişdi. Təcili olaraq mək-
tubda adları çəkilən məhkumlardan izahat alınması 
və onun qəzetə hansı yolla, kimin vasitəsilə çatdırıl-
masının araşdırılması tapşırılmışdı.  
          Məktubda müəssisədə rəhbərlik tərəfindən 
narkotikanın satılmasından şikayət olunur, görüşdə, 
tibb hissəsində, telefon xidməti, saç qırxımı, azadlıq 
üçün məhkəməyə təqdim olunma və sair işlərdə alı-
nan rüşvətlərin dəqiq siyahısı və qiymətləri sadala-
nırdı. Dəftər-kitabda qeydə alınmayan məlum həqi-
qətlər təsadüfən qəzet səhifəsində işıqlandırılmışdı. 
          Niyaz kabinetinə girən kimi məktubda adları 
çəkilən üç məhkumu çağırıb sorğu-sual etmişdi: 
          –Qəzetə məktubu nə vaxt yazmısız? 
          –Nə məktub, nə qəzet? – Məhkumlar təəccüb-
ləndilər. 
          –Özünüzü tülkülüyə qoymayın. Baxın bu qə-
zetə, – Niyaz əlində tutduğu qəzeti üstlərinə tulladı, 
– baxın qəhrəmanlığınıza... Qəzetə şikayət etməklə 
81 
 
nəyi dəyişəcəyinizə ümid edirsiniz? Gününüzü qara 
edərəm bundan sonra, bilərsiz şikayət etmək nədir... 
        –Rəis, – aralarındakı yaşlısı dilləndi, – vallah bu 
məktubdan xəbərimiz yoxdu. Düzdür, bu işlərə dair 
narazılığımız var və öz aramızda söhbətlərdə şika-
yətlənmişik. Amma durub əlimizə qələm alıb yaz-
maq, qəzetə göndərmək bizlik deyil. 
        –Bu qədər zabitin, nəzarətçinin gözündən yayı-
nıb belə gizlin iş görməkmi olar, – digər məhkum 
əlavə etdi, – bəlkə elə bu zabitlərdən birinin işidir? 
         –Hərgah uzağı iki-üç günə biz biləcəyik, kim 
yazıb, kim qəzetə çatdırıb. Heç nə gizlin qalan deyil. 
Əli olan hər kəs də öz cəzasını alacaq, bunu bilin. 
Əgər həqiqətən sizlik deyilsə, dediyinizi təsdiq edin. 
Yubanmadan tez gedin Bəkirin otağına. Üçünüzün 
adından məktub yazırsız ki, qəzetdə yazılanlar ha-
mısı yalandır və heç bir şikayətimiz yoxdur... 
          Çox keçmədi, əməliyyatçıların hazırladığı tək-
zib məktubu məhkumlara qol çəkdirilib faksla İslah 
İdarəsinə göndərildi. İdarənin mətbuat katibi təkzib 
məktubuna əlavə şərh verərək dərc olunan yazını cə-
fəngiyyat adlandırıb qəzeti məsuliyyətsiz məlumat-
ların dərcinə görə qınadı.  
          Nəticə gözlənilən idi. Başqa cür ola da bilməz-
di. Çünki, haqqında danışılan pullardan idarənin xə-
bəri vardı. Çoxdan buna göz yumduqlarına görə 
82 
 
faktların ictimailəşməsi onlara sərf etmirdi. Bu nöq-
teyi nəzərdən inkar etməkdən savayı yolları yox idi. 
          Qəzetdəki yazıdan xəbər tutandan bəri xidmət 
əməkdaşlarını narahat edən məsələ müəssisədəki 
pulyığma yox, məktubun hansı yolla, kim tərəfindən 
qəzetə ötürülməsi idi. Şikayət məqaləsindəki pul yığ-
mada adları hallanan işçilər, imza edən məhkumlar, 
verilən pulyığma siyahısı – hər şey, əslində həqiqət 
idi. 
          Edilən cəhdlərə baxmayaraq qəzet məktubun 
surətindən qeyri, əlavə məlumat verməkdən imtina 
etdi. Məktubun sonunda çəkilən qollar eynən olmasa 
da, məhkumların imzalarına oxşayırdı. Məhkumlar 
isə bu işin onların yox, paqonlular tərəfindən təşkil 
edildiyinin iddiasındaydılar.  
          “Məhkumların sözündə həqiqət var, – Niyaz fi-
kirləşirdi, – hər kimdisə işin içində olan adamdır”. O, 
şübhələndiyi bütün işçiləri gözünün qabağına gətirib 
çıxdaş elədi. İndi kimin boynuna qoymaq olardı ki, 
bunu sən etmisən, – düşündü... 
          Niyaz Bəkirlə qəzetdəki yazı barədə ölçüb-biç-
diklərini müzakirə elədikdən sonra belə güman et-
dilər ki, bu olsa-olsa bir ay əvvəl işdən azad olunub 
əmək pensiyasına çıxan gizir Familin işi ola bilərdi. 
Ona illərdir can atdığı baş gizir rütbəsini ala bilmə-
sinə imkan verilmədiyindən işdən narazı çıxmışdı. 
83 
 
Onun yaxın qohumu isə jurnalist idi, digər müxalifət 
qəzetində işləyirdi. 
          Yazıda adları keçən məhkumlar heç vəchlə ya-
xalarını ələ vermək istəməsələr də, cəzasız qalmadı-
lar. Şəxsi işlərinə töhmət yazılmaqla bir müddət son-
ra hər üçü ayrı-ayrı cəza evlərinə yatab edildilər. 
                                                * *  * 
          Rəis əvəzi olandan sonra Niyaz özünü necə 
aparırdısa, rejim rəisi ədliyyə mayoru Şamil də ona 
tabe nəzarətçilərlə münasibətini həmin qaydada qu-
rurdu. Üstəlik əsəbiləşəndə onlara ağzına gələni de-
yir, söyür, bəzən də sillələyirdi. Nəzarətçilərin çoxu-
su işinin xatirinə onun söyüşlərinə fikir verməsələr 
də, aralarında dözməyənlər də tapılırdı. Dözməyən-
lərdən biri – Elxan adlı nəzarətçi Şamilin növbəti sö-
yüşünə cavab qaytarmışdı. Hikkəsindən partlayan 
Şamil vurduğu sillə ilə nəzarətçinin qulağını qanat-
mışdı. 
          Nəzarətçi o gün işləməkdən imtina edərək Ni-
yazın qəbuluna gedib Şamildən şikayətlənmişdi: 
         –Rəis (əvəz işləyəndən hamı Niyaza belə müra-
ciət edirdi), özünüz baxın, qiymət verin. Siz özbaşı-
nalığın qarşısının alınması üçün tədbir görməsəniz 
şəhərdəki İdarəyə gedəcəyəm. 
         –Mən onu tənbeh edəcəyəm. Ancaq sən də düz 
etmirsən, lazımdır ki, onu başa düşəsən. Bütün günü 
narahatlıq, əsəb ağlını xarab edib. Sənin rəisindi, gü-
84 
 
zəştə get, səbrli ol, əhəmiyyət vermə söyməyinə. Gə-
rək səni vurmayaydı. İndi vurub, nə olsun, dünya 
dağılmalıdı? Bundan ötrü İdarəyə getməzlər. Hesab 
elə ki, böyük qardaşın vurub.  
         –Rəis, mənim böyük qardaşım elə qabiliyyətsiz 
deyil, özü günahkar ola-ola məni vura... 
          Niyaz onu sakitləşdirməyə çalışsa da, nəzarətçi 
Elxan inadından dönmədi.O, Şamilə qarşı heç bir 
tənbeh görülmədiyindən işdən sonra İslah İdarəsinə 
şikayətə gedir. İdarədən isə Niyaza rejim rəisinə xə-
bərdarlıq edilməsi göstərişi verilir.  
          Buna bənzər hadisə yaxınlıqdakı cəzaçəkmə 
müəssisəsində baş vermişdi. Müəssisənin rəisi giriş 
qapısının çöl tərəfində, görüşə gələn vətəndaşların 
gözü qarşısında məsul növbədən çıxıb evinə gedən 
dəstə rəisini təhqir edir. Dəstə rəisi də onun təhqirinə 
təhqirlə cavab verir. Üz-üzə gəlib əlbəyaxa olurlar. 
Vəziyyətin gərginləşdiyini görən rəisin ətrafdakı qul-
beçələri davaya qarışıb dəstə rəisini yerə yıxaraq dö-
yürlər. Dəstə rəisi qulbeçələrin zərbələrindən “qır-
mayın bir-birinizi”, – deyən vətəndaşların köməyi ilə 
canını birtəhər qurtarır.  
Qəzəblənmiş rəis dəstə rəisinə cinayət işi açıl-
ması üçün təcili sənədlər hazırladır. Ağlına gəlmir ki, 
dəstə rəisini təpikləyib döymələri çöl qapısının üs-
tündəki videokameranın yaddaşına köçüb. Hadisə 
yerindən birbaşa mərkəzə şikayətə gedən dəstə rəisi 
85 
 
daha fəhmli olduğundan həqiqəti görmək üçün ka-
meranın çəkdiyi təsvirlərə baxılmasını rəhbərlikdən 
xahiş edir. Video görüntülər mərkəzə aparılıb baxılır, 
hadisənin bütün iştirakçılarına töhmət verilir, əsas 
günahkarların: müəssisə və dəstə rəislərinin isə iş 
yerləri dəyişdirilir...  
          Elxanın şikayət etdiyi günün səhəri Niyaz dəs-
tə rəisi Zəfəri otağına çağırdı: 
         –Mənə çatan məlumata görə dünən axşam nə-
zarətçi Elxanı İdarəyə sən aparmısan. 
         –Bəli. Daha doğrusu mənim maşınımda gedib. 
Nə olsun ki... 
         –Sənin nə marağın vardı ki, onu aparasan? 
         –Mən evimə gedirdim. Soruşdu, olar mən də 
oturum maşına? Nə deyim? Deyim olmaz, sən nəza-
rətçisən... İş yoldaşıdır, axı. Dedim, otur. Sabah tə-
qaüdə çıxanda hamımız eyni olacayıq: zabit, qeyri-
zabit fərqimiz olmayacaq, insanlığımız qalacaq. De-
di, İdarənin qarşısından sürərsən? Etiraz etmədim... 
         –Sən onu ən azından fikrindən daşındıra bilər-
din. 
         –Rəis, nə üçün onun iradəsinə əks çıxmalıy-
dım, qoymamalıydım? O, düz edib şikayətə gedirdi. 
Məgər bizə qarşı elə hərəkət etsələr, biz bağışlaya-
rıqmı? Mən bağışlamaram... 
          Niyaz deyilən suala dinmədi. Zəfər onun sus-
masından yararlanıb davam etdi: 
86 
 
         –Rəis, bir misal çəkim. Biz hər gün həyətdə gə-
zərkən natəmizliyə görə sanitarları qınayırıq. Amma 
zibilin olmamasının tək bir asan yolu var: zibili yerə 
tökməmək... 
          Niyaz Zəfərin kifayət qədər savadlı olduğunu 
və nəyə işarə etdiyini bilirdi. Telefonuna gələn qəfil 
zəng onu dəstə rəisinin məntiqi qarşısında aciz qal-
mağa imkan vermədi. Zəng edənin nömrəsini görə-
cək Niyaz təlaşlandı. Zəfərin otaqdan tez çıxması 
üçün: “Yaxşı, sən get”, – dedi. Deyəsən zəng edən 
“yuxarıdan” idi. Rəis əvəzi sayılandan Niyaz telefo-
nuna zəng gələndə otağında heç kəsi saxlamırdı. 
                                               *  *  * 
          Niyazın tənəli göstərişindən sonra Bəkirin av-
toritetlərdən cib telefonunu geri alması onların rəh-
bərliyə münasibətini bir qədər də acılaşdırdı: 
         –Bəlkə telefonun pulunu artıraq? – Bəkirdən so-
ruşdular. 
         –Artıran idiz, vaxtında sizdən istənilən əlavəni 
artırardınız da... 
         – Olduqca çox istədiniz, həm də bizə icazə ve-
rilmədi paqonlularla hansısa razılığa gələk. 
         –İndi mənə də icazə vermirlər telefon sizdə qal-
sın. 
         –Bəkir müəllim, düz eləmirsiz, sıxırsız bizi. Bir 
gün bu sıxılmaya dözməyəcəyik, başınız ağrıyacaq, – 
gileylənən avtoritetlər səbrlərinin daraldığını bildir-
87 
 
dilər, – onu da başa düşürük ki, bunu sizə Niyaz 
məcbur edir. Yəqin özünü dövlət içində kiçik “döv-
lətin” padşahı hesab edir. Eybi yox, qulluğunda qal-
sın... 
          Çox keçmədi, günlərin birində nahara yaxın 
Bəkir özünü Niyazın kabinetinə saldı: 
         –Niyaz müəllim, bayaqdan yüzədək məhkum 
yığışıb meydana, xoşluqla da dağıda bilmirik. Otu-
rublar yerə durmurlar, guya etirazlarını bildirmək 
üçün aksiya keçirirlər. 
         –Məqsədləri nədir? Nə istəyirlər? 
         –Sizin işdən çıxmanızı, istefanızı... 
         –Mənim istefamı? – Niyaz heyrətləndi? Bir ne-
çə saniyə donub düşündü. – Elə təkcə mənimmi iste-
famı istəyirlər? 
         –Bəli, – Bəkir səsini qısıb susdu. 
          Niyaz əsəbindən balaca otağında (rəis əvəzi ol-
sa da hələ otağını dəyişməmişdi) o baş-bu başa var-
gəl etdi. Sonra nə düşündüsə dayanıb diqqətlə Bə-
kirə baxdı: 
         –Düzünü de, işdən çıxmamı səndəmi istəyir-
sən?  
          Gözlənilməz sualdan Bəkirin üzünə qızartı ya-
yıldı. Döğrudur Niyazın acgözlüyü heç ürəyindən 
deyildi, amma, işdən çıxarılsa görən onun yerinə gə-
lən necə olacaqdı, müavin işləməsinə imkan verəcək-
dimi, Allah bilirdi?.. 
88 
 
         –Nə danışırsız, Niyaz müəllim, siz fikirləşirsiz 
ki, mən də onlarla həmrəyəm? Siz olmasanız onlar 
mənə əhəmiyyət verməzlər. Sizdən çəkindikləri üçün 
mənimlə hesablaşırlar. Ancaq, siz də gərək narazılığı 
dərinləşdirib  bu yerədək gətirməyəydiniz... 
         –Mən də Məhyəddinə güvəndim. Daha keçib, 
geriyə yol yoxdur. Məcburam ki, onların dərsini ve-
rim. Bu dəqiqə İdarəyə zəng vurub kömək istəyəcə-
yəm. Qoy xüsusi təyinatlıları göndərsinlər. 
          Niyaz dediyi qaydada etdi, mərkəzə məruzə 
edib kömək istədi. Sonra avtoritetlərdən üçünü ota-
ğına çağırdı. Məhkumlar içəri girərkən ayaq saxlayıb 
Niyazın reaksiyasını gözlədilər: onlara da ayaqqabı-
sını çıxartmaq əmri veriləcəkdimi? Belə olarsa gö-
rüşməkdən imtina edəcəkdilər. “Keçin içəri”, – eşi-
dəndə etirazdan daşındılar. Niyaz onlara hətta əy-
ləşməyə yer də göstərdi: 
          –Buyurun, əyləşin... 
          Müəssisədə qəbuluna gələnlərin bəzilərindən 
ayaqqabısını çıxarmağı ilk dəfə tərbiyə işləri üzrə 
müavin Səfər tələb etmişdi. Həmin məhkum otaqdan 
çıxarkən isə təzim edirmiş kimi arxasını çevirmədən 
qapının o üzündəki ayaqqabısınadək geri addım at-
malı idi. Səfərin tərbiyə “metodu” Niyazın da xoşu-
na gəlmiş, daxilən iyrəndiyi məhkumlara ayaqqabı-
sını qapısının ağzında çıxartdırar, dönmədən arxaya 
addımladar, oturmağa da icazə verməzdi. Tanın-
89 
 
mışlara və hörmət etdiklərinə isə bu qaydanı şamil 
etməzdi. 
          Rəis əvəzi xeyli mülayimləşmişdi:   
          – Məhkum yoldaşlarınızı başa salın ki, düzgün 
yol seçməyiblər. Narazılıqlarını qanuni yolla mənə 
və məndən yuxarı rəhbərliyə yazılı və şifahi şəkildə 
bildirə bilərlər. Aksiya keçirməklə, tabesizlik göstər-
məklə isə heç nə əldə edə bilməyəcəklər. Məni bura 
hökumət təyin edib, bu kreslonu heç də özbaşına 
tutmamışam. Onlar məni işdən çıxara bilməz, lazım 
biləndə də hökumət məni işdən azad edəcək. Gəmi-
yə minib gəmiçi ilə dalaşmasınlar. Deyin, sakitcə öz 
yerlərinə dağılışsınlar. Əgər dağılışmasalar, bu halda 
qanunun aliliyini qorumağa kömək üçün əsgərlər, 
xüsusi təyinatlılar müəssisəyə girərlərsə ziyan çəkə-
cəklər. Döyüləcəklər, söyüləcəklər, cəzalandırala-
caqlar. Özləri günahkar olacaqlar, daha baş verənlər 
mənlik olmayacaq. İçərilərində cəza müddəti artırı-
lan, uzaq müəssisələrə göndərilənlər də olacaq. Bax-
sınlar, düşünsünlər hansı xoşdur, dağılışıb sivil yolla  
etirazını çatdırmaq, yoxsa qanuna zidd hərəkətlər?.. 
          Avtoritetlər heç nə vəd etmədən meydandakı 
məhkumların yanına qayıdıb Niyazın sözlərini çat-
dırdılar. Meydandakılar etirazlarından əl çəkmək is-
təmirdilər: 
         –Xeyr, heç dağılışdı yoxdu. Bizi ən başlıcası rüş-
vətə görə sıxırlar, məhkum hüquqlarımızı tapdala-
90 
 
yırlar. Gecə-gündüz təkcə pul üçün çalışırlar. Qoy 
haqq səsimiz, etirazımız yuxarılaradək getsin... İşi 
çətinləşəndə qanunun aliliyindən danışır. Onun 
məqsədi bizi qorxutmaqdır... 
Yataqxanalardakı məhkumlar da nəzarətçilər 
vasitəsi ilə etirazlarını bildirmişdilər: zabitlərdən yal-
nız dəstə rəislərinə güzəşt edə bilərlər, qalanları ba-
raklarda görmək belə istəmirlər. 
          Yarım saat da keçdi, başı dəbilqəli əsgərlərlə 
dolu maşınlar müəssisənin qarşısında dayandı. On-
lar həyətə daxil olmamış, Niyazın sözünün ciddiliyi-
ni anlayan bir çox məhkumlar kirimişcə meydanı 
tərk etdilər. Meydandakılar yarıbayarı azaldı, təqri-
bən əlli nəfərədək adam qaldı. 
          Əllərində iri, qalın şüşə qalxanlı və qara, yoğun 
dubinkalı əsgərlər həyətə girib bir anın içində mey-
danı dövrəyə aldılar. Onların içərisində əzələli, hün-
dürboyluları, şübhəsiz təlim görmüş xüsusi təyinat-
lılar idi. 
          Meydandakı məhkumlar üzə vurmasalar da 
gördükləri mənzərədən daxilən sarsılmışdılar. Onlar 
sonuncu xəbərdarlığı gözləyirdilər ki, tələblərini bil-
dirib dağılışsınlar. Lakin, bu dəfə sonuncu xəbərdar-
lıq olmadı. Əsgərlərə başlamaq komandası verildi. 
Dubinkalı əsgərlər hərə bir tərəfdən çaşqınlıq içində 
olan məhkumları qolları açılan qədər çırpıb döyməyə 
başladılar. Sonra da çoxusunu qandallayıb, bir qədə-
91 
 
rini cərimə təcridxanasına, bir qədərini də çöldəki 
komvoy maşınına doldurdular. 
          Sonda mərkəzə məruzə edildi: əməliyyat uğur-
la başa çatdı, müəssisədə sabitlikdir. Hər şey Niyazın 
əvvəlcədən dediyi kimi oldu: meydanda döyülən 
məhkumlardan bəzilərinin cəzası artırılıb qapalı 
həbsxanaya göndərildi. Qalanları da təcridxanaya sa-
lınıb oradan da əyalətlərdəki cəzaçəkmə müəssisələ-
rinə yatab olundular. O cümlədən, avtoritetlərdən də 
bir neçəsi müəssisədən kənarlaşdırıldı. 
                                           *   *   * 
          Haqq söz imiş: kin özü ilə kin gətirər. Müəssi-
sədə aparılan “təmizləmə” əməliyyatından sonra sa-
kitlik bərpa olunsa da, məhkumların əhval-ruhiyyə-
sində gərginlik qalmaqda davam edirdi. Onlarda 
əməkdaşlara, xüsusilə Niyaza qarşı gizli, dərin bir 
nifrət hissi yaranmışdı. Niyaz gözlərdəki nifrəti duy-
sa da, işinin xatirinə özünü təmkinli, mehriban apa-
rır, yeri gələndə güzəştə getdiyini də göstərirdi. Am-
ma onun sifətinin dəyişməsinin, yumşalmasının xey-
ri yox idi. Artıq sözünin çəkisi olan bütün məhkum-
lar Niyaz və Bəkirlə əvvəlki münasibətlərini hər tə-
rəfli kəsmişdilər. Sözləri olanda Səfərə, Şamilə, digər 
zabitlərə müraciət edirdilər. Ərzaqdan savayı hər şe-
yin alveri dayanmışdı. İşçilərdən heç kəsə pul ver-
mir və heç nə də istəmirdilər. Niyazın gəlir “toçkala-
rı” olan telefon otağının, çayxananın, bərbərin, dər-
92 
 
zinin, çəkməçinin qapısını kimsə döymürdü. Müəs-
sisədə tam mənada böhran hökm sürürdü. 
          Böhranın acı nəticələrini hamıdan tez, birinci 
hiss edənlər isə sanitarlar oldu. Niyazın gəlirlərinin 
kəskin şəkildə azalmasından sonra nəinki sanitarla-
rın çay, siqaret pulusu, hətta dəftərxanaya paket, 
marka almaq da onun üçün problemə çevrilmişdi. 
Müxtəlif təşkilatlara yazılan məktublar günlərlə qa-
laqlanıb poçta atılmasını gözləyirdi. Sanitarlarsa su-
sub dözmək, günlərlə gözləmək istəmirdilər. Onlar 
düşünürdülər ki, üç hektardan çox ərazinin, yeddi 
yüzə yaxın adamın sutka boyu tozunu, çirkini-çirka-
bını təmizlə, ancaq insan kimi çay içmə, siqaret çək-
mə, adi ərzağa pul xərcləmə... “Belə insafsızlıqmı 
olar?” – Ayaz sanitarların adından Niyaza şikayət-
lənmişdi. 
          Niyaz çatışmamazlığın düzələcəyini vəd etmiş, 
onların gündəlik təminatlarını pulla ödəməyi kabine-
tindəki telefonla kiməsə də tapşırmışdı. Həqiqətən 
vəziyyətləri iki gün yaxşılaşmış, sonrakı günlər yenə 
baxımsız qalmışdılar. Məsələnin düzəlmədiyini gö-
rəndə sanitarlar rəisin təsərrüfat işləri üzrə müavini 
ilə, mühasiblə qarşılaşarkən heç olmasa maaşlarının 
yarısın özlərinə verilməsini tələb etdilər.  
          Üç gün də keçdi, tələblərinə əhəmiyyət veril-
mədiyini görən sanitarlar müəyyən yer və sahələrdə 
təmizlik aparmaqdan imtina etməyə başladılar. Mü-
93 
 
əssisənin ərazisində böyük zibil topaları yarandı. Da-
lısıyca kanalizasiyalarda tutulma, dolub daşma ha-
disələri baş verdi. Həyətdəki meydanın ortasından 
keçən kürəbəndin daşması ilə üfunətli, çirkli su mey-
dana yayıldı. 
          Ayaz etiraz əlaməti olaraq briqadirlik səlahiy-
yətindən “istefa vermiş”, rəhbərliyi boynundan at-
mışdı. Sanitarları yalnız döyülmək və karserə salın-
maq qorxusu altında işlədirdilər. Müəssisədə antisa-
nitariyanın artması əksər əməkdaşları, o cümlədən 
Zəfəri də hövsələdən çıxarmışdı: 
          –Düz iş görmürlər. On dörd nəfərin təminatını 
ödəmək nə çətin işdir, axı? Vallahi, sanitarlar sözü 
bir yerə qoyub, çox yox bir gün işləməsələr müəssi-
sə zibil içində üzər. Bunu fikrləşən varmı?   
          Elə bil Zəfərin bu sözü kimlərinsə ağlına batdı. 
Məhkumlar öz aralarında müzakirə edərək dəstə rəi-
sinin haqlı söz dediyini qeyd etdilər. Avtoritetlərin 
Ayazın yanına gizlin göndərdikləri müxtəlif adam-
lar birlik yaratmağı, çətinliklərdən yalnız bu yolla çı-
xa biləcəklərini ona anlatmağa çalışdılar: “Güc bir-
likdədir”. Lazım gələrsə, dəstək verəcəklərini də ar-
xayın etdilər.   
          Altı gün sonra bütün sanitarlar sözü bir yerə 
qoyub səhərin alatoranında istehsalat sahəsindəki 
ikimərtəbəli sexlərin birinin damına toplaşdılar. Şü-
94 
 
arları da belə idi: “Biz haqqımızı, maaşımızı istəyi-
rik.” 
          Sübh tezdən növbətçi köməkçinin vurduğu 
zənglə yuxusuna haram qatılan Niyaz səhər yemə-
yini yemədən başılovlu maşınına oturub işə yola 
düşdü. Onsuz evdə də rahatlığı qalmamışdı. (İşdə 
olanda evə dair dərdlərini gecə düşənədək unudur-
du.) Oğlunun narkotikaya alışması azmış, üç həftə 
idi ki, internetdə tanış olduğu qadının evinə köç-
müşdü. Onunla özbaşına ailə qurması isə oğlu ilə 
bağlı illərdir bəslədiyi arzularını puç etmişdi. Həyası 
olmayan müasir “gəlin” qaynanasını tezliklə nəvəsi 
olacağı ilə də muştuluqlamışdı. “Həqiqətən utanıl-
malıdır, yeddi yüz adama rəhbərlik edən şəxs bir oğ-
luna yiyəlik edə bilmir,” – Niyaz hər dəfə özünü mə-
zəmmət edəndə sinəsində göynərti hiss edirdi.     
Müəssisəyə yaxınlaşanda uzaqdan dama çıxmış 
sanitarları görəndə ürəyi  bir az da sıxıldı: “Yox, bu 
sanitarların işi ola bilməz, onlara yol göstərənlər 
olub, – düşündü, – bəlkə də qiyamın planını təkcə 
müəssisə avtoritetləri yox, aranın qarışmasını, bula-
nıq suda balıq tutmaq istəyən oğru aləmindəki ha-
vadarları da cızıblar... Elədir ki, var, məndən acıqla-
rını çıxmaq üçün bunlardan istifadə ediblər.”  
İşçilərinin də məsələnin şişməsində maraqlı ol-
malarını neçə vaxtdı duyurdu. İdarədən başlamış (zi-
ra, onlar sudan duru, aynadan təmiz idilər – arala-
95 
 
rında barmaqla sayılacaq qədər ləyaqətlisi vardı, – 
Niyaz təxmin edirdi) nəzarətçilərədək onu xoşlama-
yanlar çox idi. Ən inandığı Bəkir də yeri gələndə eti-
bar ediləsi yoldaş deyildi. Necə deyərlər, balta ağac 
kəsməzdi, sapı ağac olmasaydı... 
          Ömür boyu inanmazdı, ağlına gəlməzdi ki, be-
lə hadisə baş versin. Otuz illik xidməti zamanı gör-
məmişdi və eşitməmişdi haradasa üzdəniraqlar – sa-
nitarlar hamılıqla qiyam edib dama çıxsınlar. 
          O, müəssisəyə girib birbaşa sanitarların damına 
çıxdıqları tikilinin yanına getdi. Binanın ətrafında 
onlarla məhkum, nəzarətçilər və zabitlər dayanıb ta-
maşa edir, sanitarların nə edəcəyini gözləyirdilər. Ni-
yaz yaxınlaşan kimi şirin dilini işə salmaq istədi: 
          –Ay uşaqlar, düz etmirsiz, siz nə vaxt mənə 
dərdinizi dediniz, mən də baxmadım? Dama çıxmaq 
nəyə lazım imiş? Ayaz, eşıdirsən, ağlınızı başınıza yı-
ğın düşün aşağı. 
          –Yox, Niyaz məllim, – Ayaz damda dayanan-
ların arasından cavab verdi, – biz sizə dəfələrlə de-
mişik, qulaq asmadız. Hər dəfə bizi aldadıb başınız-
dan etdiz. Maaşımızı istəyəndə döydürdüz, karserlə 
qorxuzduz. Uşaqlar daha sənə inanmırlar. Biz lap 
böyük rəislərin gəlməsini istəyirik. Qoy gəlsinlər, sö-
zümüzü onlara deyək, sonra düşək... 
          Niyaz aldığı cavabdan kor-peşman kabinetinə 
getdi. O, Bəkiri, Şamili, Səfəri çağırıb nə yolla olur ol-
96 
 
sun sanitarların damdan düşürülməsi üçün tədbir 
görmələrini əmr etdi: 
          –Bilmirəm, fikirləşin bir vasitə tapın onları ora-
dan aşağı salın. 
          –Niyaz müəllim, necə edək? – Bəkir çiyinlərini 
çəkib, sual etdi. – Siz deyin, biz də eləyək. Səhərdən 
söz ilə hər üsuldan istifadə etmişik. Xəbərdarlıq elə-
dik, hədələdik, olmadı şirin dilə keçib vədlər verdik. 
Faydası yoxdur. Kor tutduğundan buraxmadığı kimi 
yapışıblar ki, yuxarıdan adam gəlsin, sonra düşərik... 
          –Bəs zorla necə? Nəzarətçilər ora çıxa bilməz? 
          –Birincisi, təhlükəlidir. Damın dəmir örtüyü 
hamardı, hər an adam sürüşüb yıxıla bilər. İkincisi 
də, dəli Mahirin çənin üstünə çıxması yadınızdadır? 
Onu düşürənlərə töhmət veriləndən sonra kim yeni-
dən töhmətə görə həyatını riskə qoyar?  
          –Onda bəs nə edək? Bəlkə, başqa müəssisədən 
işçilər çağıraq, deyək ki, guya idarədəndilər, başları-
nı aldadaq? 
          –Yaxşı fikirdir. Gəl ki, alınmayacaq. Biz kimisə 
tapıb gətirənədək, uzağı yarım saata onsuz da “yu-
xarıdakılar” tökülüb gələcəklər. 
         –Artıq xəbər vermisən? – “Ola bilər, özünü “bö-
yüklər” qarşısında sığortalamaq üçün gizlin məlu-
mat verib, – Niyaz düşündü, – ölür vəzifəsinin artı-
rılmasından ötrü...”  
97 
 
         –Mən? – Bəkir qızardı, – Mən niyə, əvvəllər xə-
bəri kim verirdi? Yəqin ki, həmişəki kimi onlar edib, 
– o, pəncərədən görünən qüllədəki əsgərə eyham 
vurdu. 
          Niyaz nəsə xatırlayaraq tez telefonunu götürüb 
məruzə etmək üçün mərkəzə zəng vurdu. Səhərdən 
bəri boş yerə itirdiyi vaxta heyfsiləndi. Yenə qabaq-
lasalar, daha onu bu dəfə bağışlamayacaqdılar. Qorx-
duğu başına gəldi: sanitarların qiyamından məlu-
matlı idilər. Artıq xəbər yaxınlıqdakı müəssisələrə də 
yayılmışdı... 
          Bəkirlə Şamilin, müəssisənin baş tərbiyəçisi 
(Niyaz xahiş etdi ki, heç olmasa indi söyüş söymə-
sin) Səfərin sanitarları ələ almaq üçün etdiyi cəhdlər 
xeyir vermədi. Daş qayaya, bıçaq sümüyə dirənmiş-
di. .. 
          Bəkirin dediyi düz çıxdı. Yarım saat keçmişdi, 
“yuxarıdan gələnlər” müəssisəyə daxil oldular. On-
lar hadisə yerinin yaxınına gələndən sonra Ayaz o 
birilərə hələ damda gözləməyi tapşırıb özü aşağı 
düşdü. Gələn üç nəfərin böyüyü Ayazı ayrı otaqda 
tək qəbul etdi. Ayaz öz həyatından başlamış dama 
çıxmaqlarının səbəblərinədək hər şeyi, Niyaz başda 
olmaqla əməkdaşlar haqqında bütün bildiklərini ona 
danışdı. Söhbət bir saatdan çox çəkdi. Rütbəsi ədliy-
yə kapitanı, İdarədə təmiz karyeraya, nüfuza malik 
98 
 
şəxslərdən biri olan həmin şəxs söhbətin sonunda 
Niyazı otağa dəvət edib dedi: 
          –Sanitarlar indi damdan enib hərə öz işləri ilə 
məşğul olacaqlar. Birinə də toxunmayasınız. Eşidir-
siz, işçilərinizə də deyin, bunu mən sizə İdarənin 
adından deyirəm. Gedib rəhbərliyə hadisə ilə bağlı 
məruzə edəcəyəm, nə qərara gəlsələr sizə də elan 
ediləcək. 
          –Oldu. Siz bilən məsləhətdir, – Niyaz yazıq-ya-
zıq cavab verdi. 
          Müfəttişlərin böyüyünün sərt danışması, heç 
kimlə sağollaşmadan müəssisədən getməsi Niyazın 
qanını lap qaraltdı. Bəkir isə narahatlıqdan, fikirdən 
başını itirmişdi. Niyazdan xoşu gəlməsə də işdən çı-
xarılarsa, onun da başını sığallamayacaqlarını bilirdi. 
Hirsindən kabinetinə aparmağa səbri çatmayıb Aya-
zı həyətdəcə sillələyib söydü: 
          –Oğraş! Bəs sən deyirdin oğru aləminə nifrət 
edirsən? Axırı onların buyruğunu yerinə yetirdin. 
Petuxlarda etibar olmur, düz deyiblər... 
          –Günahkar özünüzsünüz. Bizə insan kimi bax-
saydınız, biz də belə etməzdik, – Ayaz burnundan 
açılan qanını silə-silə cavab verdi. 
         –Sənin var-yoxunu... şərəfsiz alçaq, – Bəkir ye-
nidən ona əl qaldırmaq istəyəndə onları kənardan, 
pəncərədən görən Niyaz otağından qışqırıb qoyma-
dı: 
99 
 
          –Bəkir, dəymə! Tapşırdılar axı, dəyməyin. Bir 
də ki, mənası nədir...  
          Sanitarların qiyamına avtoritetlər başda ol-
maqla  qalan məhkumların da rəğbəti açıq-aşkar hiss 
olunurdu. Nahar vaxtı avtoritetlərdən onlara qrev 
olaraq larekdən alınmış xeyli siqaret qutusu göndə-
rildi.  
          Axşamüstü isə Niyazın rəislikdən azad olun-
ması, onun yerinə təzə rəis təyin edilməsi xəbəri gəl-
di. Əksər məhkumlar sevinclərini gizlədə bilmədilər: 
“Tez ya gec bütün rüşvətsevərlərin sonu belə qurta-
racaq. Halal olsun, sanitarlara! Onlar çoxlarının ba-
carmadığı işi gördülər, müəssisənin ən böyük “zibi-
lini” süpürüb atdılar...” 
                                             *  *  *  
Təzə rəis özü ilə əməliyyat-rejim üzrə müavin 
də gətirmişdi. İki həftənin ərzində Səfərin, Bəkirin də 
başqa müəssisələrə dəyişdirilməsinə nail olub kabi-
netlərinə öz adamlarını yerləşdirmişdi. Səfər əyalət-
dəki məntəqə tipli cəzaçəkmə müəssisələrindən biri-
nə müavin göndərilmişdi. Bəkirin vəzifədə ucalmaq 
arzusu isə gözündə qalmışdı. Əksinə olaraq göndə-
rildiyi müəssisədə aşağı vəzifəyə – baş əməliyyatçı 
təyin olunmuşdu. Həmin ərəfədə özündən kiçik qar-
daşı yol qəzasında həlak olduğundan öz uşaqları (iki 
boşandığı arvaddan – dörd uşaq) ilə birgə onun da 
100 
 
uşaqlarının ehtiyaclarını ödəmək məcburiyyətində 
qalmışdı. 
Gülbaxtdan getməsindən yarım il keçməmiş 
Məhyəddinin işindən azad olunması xəbəri eşidən 
hər kəsi heyrətləndirirdi. Heç demə müəssisənin mü-
avini rəisinin narkotika istifadəçisi olduğunu bilən 
kimi məxfi qaydada mərkəzə məruzə eləyib. Məlu-
matın düzgünlüyünü yoxlamaq məqsədi ilə Məh-
yəddini qəfildən mərkəzə çağırıb, maşına əyləşdirib 
həkim yoxlamasına aparıblar. Alınan qan analazi ve-
rilən məlumatı – onun narkotika aludəçiliyini təsdiq-
ləyib. Ailə vəziyyətinə görə rəhm edib, faktı açıb 
ağartmadan ərizəsini alaraq xidmətdən azad edib-
lər... Sərəncama çıxarılan Niyaz isə aşağı vəzifədə iş-
ləmək istəmədiyindən yaşı əlli beşə çatmasa da pen-
siyaya göndərilməsi üçün raport yazmışdı. 
Təzə rəis köhnə şöbə rəislərindən təkcə Şamili 
saxlamışdı. Sanitarlardan da yarısını saxlayıb, başda 
Ayaz olmaqla qalanlarını ətraf müəssisələrə yatab et-
mişdi. Saylarının bir qaydada saxlamaq üçün digər 
yerlərdən də göndərdiyi qədər təzə sanitarları mü-
əssisəyə qəbul etmişdi.  
Bu rəisin əvvəlkilərdən fərqi cavan və enerjili 
olması idi. Bənzəyişi daha çox idi. Marionet padşaha 
oxşayırdı. Gəlirlərlə bağlı bütün işləri yalnız özü həll 
edirdi. Şərik, tərəfdaş, başqasına həvalə etməyi sev-
mirdi. Onun Bəkir kimisinə də ehtiyacı yox idi. Avto-
101 
 
ritetlərlə də özü ünsiyyət qururdu. Görüşə nəzarət 
edənlərə çöldən gətirilən pula məhdudiyyət qoyul-
mamasına, larekin böyüdülməsinə, hamamda bir 
adamlıqların sayının artırılmasına, çayxanada çayla 
yanaşı pulla xörək yeyilməsinə, illərlə bağlı qalan 
kompyuter otağında asudə vaxtın səmərəli keçməsi 
məqsədi ilə pulla istifadəsinə də icazə verdi. Əlbəttə 
ki, yeni qiymətlərlə!.. Bütün işçilərinə də çəkinmə-
dən bildirdi ki, qeyri-müəyyən müddətə gəlirlərlə 
bağlı ondan umub heç nə istəməsinlər. 
          –Yadındadı, sən deyirdin Niyaz rəis olsa kol-
lektiv barmağını soracaq, – Zəfər Şərifə xatırlatdı, – 
təzə rəis deyəsən, Niyazın atasına rəhmət oxudacaq. 
–Neynəsin, – Şərif gülümsədi, – verdiyi xərcini 
çıxarmalıdır da. Bilirsən ki, vəzifəyə təyin olunanda 
birinci “qabiliyyət” nəzərə alınır. Belə olmasaydı gö-
rülən işlərə heç göz yumulardımı? Mayasını tutma-
yınca kiminsə maddi yardım, mükafat almasına im-
kan verməyəcək. Böyüklərin yolu ilə gedir... 
          –Aydın məsələdir ki, BÖYÜKLƏRİN hər şey-
dən xəbərləri var, baxır nə və nə zaman onlara sərf 
etmir. Hə.., heç bir rəhbərlik, idarəetmə daimi, əbədi 
deyil, hərənin öz vaxtı, öz dövranı var... Amma ki, 
necə deyərlər nə qədər tas dəyişsə də, hamam köhnə 
hamamdır, yenisi də yox. Görərsən, bu təzə rəisin də 
acgözlüyünün sonu yaxşı qurtarmayacaq, pul gözü-
nü tutacaq, günün birində tamahı başına bəla gətirə-
102 
 
cək. Əvvəllər olanlara dair həmişə sən sual verirdin, 
bu dəfə mən sənin rəyini soruşum: sanitarların dama 
çıxmalarının xeyri nə oldu? Son olaylardan sonra ge-
dənlərlə gələnlərin arasında səncə fərq varmı? 
          Şərif mənalı-mənalı gülümsəməyində davam 
etdi: 
          –Diqqət etsən bura da, güclü dövlətlərdən asılı 
olan padşahlıq kimidir. Adətən üçüncü dünya ölkə-
lərində baş verən etirazları, üsyanları, heç xatırlayır-
sanmı? O üsyanlarda yoxsul, qara camaat nə qaza-
nırdısa, burada da sanitarların nəsibi elə oldu. Xey-
rini daha çox kabinetlərdə əyləşənlər – hər yerdəyiş-
mədən “xeyir” əldə edənlər gördü. Bir də ki, topla-
nanlar dəyişsə də cəm dəyişmir. Düzünə qalsa, məh-
kum ya əməkdaş fərqi yoxdur. Bir neçə faizi istisna 
olaraq, demək olar ki, qalanı qazamat “sanitar”ları-
dır. Fərq yalnız kimisinin adında, kimisinin də əmə-
lindədir. Yəni, birinin adı üzdəniraqdır, birinin isə 
əməli... Əməli üzdəniraqlarınsa son ucu, – əlini boş 
havaya qaldırdı, – lap başa gedib çatır.., ta şeytana-
dək... 
                                             *  *  * 
          Gülbaxt cəzaçəkmə müəssisəsində həyat da-
vam edirdi. Günlər, fəsillər, insanlar dəyişir, dəyiş-
məyən isə, yalnız “yuxarıdan” gələn göstərişlər və 
daim əsən narın tozlu küləklər idi... 
                                                                      Noyabr, 2013 
103 
 
 
 
                                   RESİDİVİST  
Naharın başlanmasına xeyli qalmış Ağarəhim 
birinci olmaq üçün hamıdan əvvəl yeməkxananın 
bağlı qapılarına kürəyini söykəyərək, daş pilləkənin 
üstündə çöməlib oturmuşdu. Qoltuğundakı alümi-
nium boşqab və qaşıq əynindəki paltarını qabartmış, 
skeletəbənzər bədənini gizlətmişdi. Vaxt var idi bu 
paltarı ona geydirəndə əyninə dar gəlirdi. Son vaxt-
lar bədəninin əti də, sümükləri də, hətta boyu da get-
dikcə kiçilirdi. Təkcə sinəsində qövr edən, içərisini 
qurd kimi gəmirən vərəmdən savayı. Ağarəhim başa 
düşürdü kiçildiyini. Tək özü yox, islah-əmək düşər-
gəsində onu tanıyan bütün məhkumlar duyur və gö-
rürdülər. Ağrılısı o idi ki, bu adamların nəzərində 
yalnız cismən deyil, şəxsiyyətcə də kiçildiyini hiss 
edirdi. 
          –Indidən nə kəsdiribsən yeməkxananın ağzını, 
hələ xeyli var, – yeməkxanada işləyən Gülbala yanın-
dan keçərkən ona tərəf çımxırdı. 
          Gülbalanın çımxırığı xətrinə dəysə də dinmədi. 
Gülbala əvvəllər belə deyildi, dəyişmişdi. Ötən ba-
harda evdən yanına gəlmişdilər, rəisi görmüşdülər. 
Az keçmədi Gülbala yeməkxanada işə düzəldi. Ba-
104 
 
batlaşdı. “Prima” papirosun atdı, filtrli siqaretə keç-
di. Deyilənə görə, altdan-altdan mətbəxdən məh-
kumlar üçün bişirilməli məhsulları burjuylara – pul-
lu dustaqlara satırdı, rəhbərliyi də razı salırdı. Əv-
vəlki məhkumluq dövrlərində müəyyən vaxtlar olub 
Ağarəhim də təssərüfat işlərində işləyib, ancaq heç 
vaxt özündən çıxmayıb, dus-taqlığını unutmayıb, öz 
hörmətini, “çəkisini” saxlayıb. Amma, indi elə bil çə-
kisini günü-gündən itirir, cılızlaşırdı. Bəzən ona elə 
gəlirdi ki, özü ilə yanaşı bütün ətraf, dünya da nəzə-
rində cılızlaşıb gözdən düşürdü. 
          Son vaxtlar Ağarəhimdə tez-tez halsızlıq yara-
nırdı. Oturduğu yerdən heç qımıldanmağa da heyi 
qalmırdı. Əvvəllər fikir etməyi sevməzdi. Allahına 
şükr edib olandan yeyər-içər, yatar, gününü keçir-
dərdi. Xəstəliyi şiddətlənəndən fikir ondan əl çək-
mirdi. Keçmişdə qalan evi, uşaqları, doğmaları, ya-
xınları fırlanıb-hərlənib xatirindən ayrılmırdılar. Bəl-
kə də bu, hələ inidiyədək çox hiss etmədiyi tənhalı-
ğından idi. Barakda neçə vaxt idi uzun-uzadı öskü-
rəyi ilə hamını bezikdirmişdi. Ən çox gecələr öskü-
rək ona aman vermirdi. Ağzını balışa dayayıb birtə-
hər səsini boğurdu. 
          Nahar vaxtı yaxınlaşdıqca məhkumlar topa-to-
pa yeməkxananın qarşısına yığışıb, qapıların açıl-
masını gözləyirdilər. Düz saat bir tamam, ikiyə bir 
dəqiqə işləmiş Gülbala qapıları açdı. Məhkumlar içə-
105 
 
ri doluşdular. 
          –Bir-bir, itələşməyin, yavaş-yavaş, – Gülbala 
səsini ucaltdı, – acından ölürsüz? Sıra ilə! 
          Yemək verilən arakəsmənin qarşısında uzun 
bir növbə yarandı. 
          Məhkumların ardınca növbətçi zabitlər və nə-
zarətçilər də yeməkxanaya daxil oldular. Onlar xö-
rəkpaylayandan başlamış qapıya qədər iki-iki daya-
nıb, məhkumların hərəkətlərinə göz qoyurdular. 
          Ağarəhim balandanı boşqabın ağzınacan tök-
dürdü. Uzağa getməyib, yaxınlıqdakı sıra ilə düzül-
müş uzun oturacaqların birinə əyləşdi. Içərisində 
beş-altı kələm qırığı olan, azacıq yağlı, tomatlı sudan 
ibarət balandanı iki-üç dəqiqəyə hortuldadıb qurtar-
dı. Çörək payını da yedi. Təzədən növbəyə durdu. 
Ikincisini də, üçüncüsünü də alıb içdi. Yenə yemək 
istəyirdi. Elə bil bayaqdan bəri yediyi, içdiyi balanda 
mədəsinə yox, dibsiz bir quyuya tökülürdü. Burnuna 
iy dəyən mədəsi şikayətlənib quruldayır, onu bərk 
dilxor edirdi. Altıncı dəfə o, xörəkpaylayana yaxın-
laşıb boşqabını uzadanda aşpazın yanında dayanan 
Gülbala dilləndi: 
          –A kişi, sən neçəncisini yeyirsən, bəs döyül? 
          –Doymuram, doysam istəmərəm ki... Bir də nə 
var ki, yeyim?.. Sudu da, içirəm çıxıb gedir, – Ağarə-
him çəkinə-çəkinə cavab verdi. 
          –Çətin doyarsan, yediyin az döyül, utanmırsan 
106 
 
demoqoqluq da edirsən. Nə verilir, Allahına şükr elə, 
– Gülbala xoruzlandı. 
          Ağarəhim yenə dinmədi. Dinməyin xeyri olma-
yacaqdı. Kənardan söhbəti dinləyən, işləməyə təzə 
başlayan cavan zabit Gülbalaya: 
          –Işin olmasın, tökün, qoy yesin nə qədər istə-
yir, – söylədi. 
          Yeddinci boşqabdan sonra o, qarnında nəsə ol-
duğunu hiss etdisə də mədəsi həmişəki kimi narazı 
idi. 
         O, yeməkxanadan çıxıb həyətin ortasındakı ho-
vuzun kənarına düzülmüş beton daşlardan birinin 
üstünə oturdu. Könlündən keçirdi ki, bir papiros 
çəksin. Daim papiros kötüyü ilə dolu olan həyət tər-
təmiz idi. Bütöv gilizi də heç kəs ona verən deyildi. 
Üzünü göyə çevirdi. Illər boyu gördüyü ətrafdakı 
lövhələri, gündə yüz dəfə rastlaşdığı, iyrəndiyi sifət-
ləri görüb bezəndə o, belə edərdi. Göylərin dərinli-
yinə, maviliyinə tamaşa edərdi, bacarsaydı bir neçə 
anlığa dustaqlığını unutmağa çalışardı. Burada onun 
üzünə səmadan başqa hər tərəf keçilməz, hündür, ti-
kanlı məftillərlə bürünmüş hasarlarla bağlı idi. Və 
həmişə belə anlarda Allaha yalvarardı ki, onu quşa 
döndərsin, o, da uçub səmanın dərinliklərində göz-
dən itsin, insan olmaqdan, beton divarlar arasında 
yaşamaqdan canı qurtarsın. Hələ ötən il bu arzusu-
nu hörməti olduğu bir zabitə danışmışdı. Zabit gü-
107 
 
lüb demişdi: 
          –Kim, sən ha... Xeyri yoxdur, hara uçsan yenə 
bura qayıdacaqsan,öyrəncəli cansan... 
          Yox, daha nə olur-olsun o, bir də bura qayıtma-
yacaq. Azadlıqda onu necə döysələr də, söysələr də 
hər əzaba dözəcək, türməyə dönməyəcəkdi. Çünki 
axır beş ildə gördüyünü görmüşdü. Beş ildən çox idi 
onun yanına çöldən heç kəs gəlmirdi. O, atılmışdı, 
unudulmuşdu gərəksiz əşya kimi. Sadəcə, öz sözü ilə 
desək “insan zibilxanasında” gün keçirdirdi... 
                                             * * * 
          ...Ağarəhim üçüncü dəfəydi islah-əmək düşər-
gəsinə düşmüşdü. Üst-üstə on dörd il idi yatırdı... 
On dörd il!.. Bu illəri o, çöldə olsaydı nələr etməz-
di?... Bəlkə də indi milyoner idi, beş kişidən biriydi. 
Lap milyoner olmasın, adi adamlardan ki, əskik ol-
mayacaqdı... 
          Orta məktəbdə oxuyarkən təzə-təzə xırım-xırda 
alverə qurşanmışdı. Körpəlikdən atasını itirmişdi, 
anası konserv kombinatında fəhlə işləyirdi. Böyük 
qardaşı şəhərdə oxuyurdu, bacısı da böyümüşdü, 
məktəbi qurtarmağa bir ili qalmışdı. Ailənin dolanı-
şığı ağır keçirdi. Fəhləçiliklə baş girələmək çətin idi. 
Ona görə də orta məktəbi qurtarıb, yolunu saldı ba-
zara. Bazarda yer aldı, başladı əlinə keçəndən sat-
mağa. 
108 
 
          Ağarəhim insaflı alverçi idi. Başqalarına nisbə-
tən ucuz satırdı, çəkidə çox aldatmırdı. Bu da onun 
ətrafında olan o biri alverçiləri özündən çıxardıb 
qeyzləndirirdi. Xüsusilə, aralarında ən yaşlısı, özünü 
hamıdan ağıllı, bazarın qeyri-rəsmi şefi sayan, sol qı-
çını çəkdiyinə görə “Topal” çağırılan Bəyəhmədin ilk 
gündən Ağarəhimin alıcıları özünə cəlb etməyi xo-
şuna gəlməmişdi. Bir-iki dəfə xəbərdarlıq məqsədiy-
lə ona söz də atmışdı: 
          –Bacıoğlu, belə yaramaz a... Göz görə-görə al-
verimizi öldürürsən. Yoxsa özünü ağıllı, bizi soğan-
başı sayırsan? 
          –Yox ay kişi, elə deyil. Mənimki düzlükdü. Baş-
qa heç kimlə işim yoxdur. Neynim, sizin kimi bacar-
mıram, əlimdən gəlmir. 
          –Bacarmalısan, bacıoğlu, bacarmalısan, yoxsa 
sənin düzgünlüyün bizi əyəcək... 
          Ağarəhim Topala, onun adamlarına əhəmiyyət 
vermir, öz bildiyi qaydada alverini edirdi. Topalın si-
fəti isə hər dəfə onu görəndə günü-gündən daha da 
“əyilirdi”. 
          Bir axşam hava qaranlıqlaşanda alverini qurta-
rıb, bazardan çıxan yerdə hərəsi bir tərəfdən iki polis 
nəfəri onu qoltuqladılar: 
          –Əl-qol atma, bizimlə şöbəyə gedəcəksən. 
          –Nəyə görə, nə məsələdir, deyin bilim də güna-
hımı. Bəlkə elə buradaca söhbətimizi eləyək? 
109 
 
          –Yox, söhbətimizi şöbədə eləyəcəyik. Vəssa-
lam, uzatma, elə etmə ki, səninlə başqa cür rəftar 
edək. 
          Onu polis maşınına oturdub şöbəyə apardılar. 
Şöbədə bər-bəzəkli kabinetə saldılar. Həmin cabinet-
də başda oturmuş mayordan savayı iki leytenant da 
var idi. Mayor sifətini bozardıb acıqla dilləndi: 
          –Hamının gözü qabağında ciblərində nə var, çı-
xar tök stolun üstünə. Tez ol! 
          Ağarəhimin ürəyi döyünməyə başladı: axı 
onun ciblərində qorxulu nə ola bilərdi? Bugünkü al-
verindən qalan pulları çıxardıb stolun üstünə tökdü: 
          –Götürün, hamısı qurbandı sizə, – dedi. 
          Mayor istehza ilə gülümsədi: 
          –Xeyr, bizə pul gərək deyil, bizə lazım olan sə-
nin cibində qalıb, çıxar onu da. 
          –Allah haqqı, daha başqa şey yoxdur. 
          –Yaxşı bax, bəlkə qoltuq cibinə qoymusan?!  
          Əllərini cibinə salıb bir də ələk-vələk elədi. Yan 
cibindən ona tanış olmayan bükülü yumru kağız çıx-
dı. Bükülünü bayaq onu qoltuqlayan serjant görən 
kimi Ağarəhimin əlindən aldı, tələm-tələsik açıb ma-
yorun qarşısına qoydu: 
          –Özüdür ki, var. Anaşadır. Axır ki, ələ keçdin... 
          Ağarəhimin canına üşütmə düşdü: 
          –Nəçənnik, vallah-billah, mənim o kağızdan 
xəbərim yoxdur. O bükülü mənim deyil, hardan dü-
110 
 
şüb cibimə, kim atıb, bilmirəm. 
          Yanında duran serjant ona möhkəm bir şapalaq 
çəkdi, az qaldı yıxılsın: 
          –Əclaf, bəlkə demək istəyirsən biz atmışıq sə-
nin cibinə, həri? 
          –Yox, elə demədim. Amma, mənim xəbərim 
yoxdur, mənim deyil... 
          –Xeyri yoxdur, atdanıb düşməyinin, – mayor 
dilləndi, – biz çoxdan məlumat almışdıq sənin nar-
kotika alveri ilə gizli məşğul olmağını. Nəhayət, izi-
nə düşüb səni yaxalaya bildik. Bu da sübut, – kağıza 
bükülünü göstərdi. 
          Sonra yanındakı leytenanta göstəriş verdi: 
          –Təcili protokol tərtib edin, qərar çıxardıb, özü-
nü də həbs edin. 
          Ağarəhim çox yalvar-yaxar, and-aman elədi, 
xeyri olmadı. Səhəri günü onu istintaq təcridxanası-
na göndərdilər. Istintaq bir aya yaxın çəkdi və məh-
kəmə ona üç il iş kəsdi. Hökm oxunandan sonra isə 
konvoy maşınında islah-əmək düşərgəsinə gətirdilər. 
          Düşərgəyə gətirən kimi başını qırxdırıb əməliy-
yatçıların otağına apardılar. Əməliyyatçı zabitlər onu 
sorğu-sual etdikdən sonra üst-başını axtardılar. Ana-
sının təcridxanada yanına gətirdiyi paltarlarını so-
yundurub, məhkum paltarını qarşısına atdılar: 
          –Geyin, cəld ol! 
          Anasının əllərinin istisini, ətrini duyduğu yun-
111 
 
dan toxunma köynəyini, paltarlarının əynindən çı-
xardıb, ona yad bir paltarın geydirilməsi Ağarəhimi 
haldan çıxarmışdı. Kövrəlib hönkürtü çəkmək istə-
yirdi. Elə bil ona ölü paltarı geydirirdilər. Bu andan 
dönüb olurdu “canlı meyit”. 
          Ləng tərpənməsinə dözməyən zabitlər ilk 
“dərs” kimi Ağarəhimin bədənini “yumşaltmağa” gi-
rişdilər. Ona dəyən şillə-təpikdən elə fəallaşdı ki, bir 
anın içində geyinib canını qurtararaq özünü otaqdan 
çölə atdı. 
          Bir ay karantində saxlayıb, istehsalat zonasın-
dakı sexlərdə ağır işlərə göndərdilər. Bütün günü 
Günəşin yandırıcı istisi altında işlədiyindən zənci sa-
yağı qapqara qaralıb, arıqlayıb çöpə dönmüşdü. Ka-
rantindən sonra yaşayış zonasında yaşayacağı ba-
rakda da onu çətin günlər gözləyirdi. Ancaq, qulağı-
na çatmışdı ki, “obşak”ın yaxın adamlarından biri 
həmyerlisidir, xeyli sevinmişdi. 
          Bir ayın tamamında Ağarəhimi karantindən 
azad edib briqadaya təyin etdilər, dəstə rəisinə isə 
onun tərbiyə edilməsiylə məşğul olmağı tapşırdılar. 
Dəstə rəisi onu qabağına qatıb qalacağı baraka apar-
dı. Barakda yerliləri hay-küylə qarşıladılar. Bir neçə 
saat keçmiş xəbər gəldi ki, anası görüşə gəlib. Sevin-
cindən az qaldı ağlasın. Çətin günlərinin birində ana-
sı özünü ona yetirmişdi. 
          Ürəyi çırpına-çırpına görüş otağına gəldi. Ana-
112 
 
bala kövrəldilər, hal-əhval tutduqdan sonra anası 
xeyli yemək, bir az pul verib, sağollaşıb getdi. Anası 
gedən kimi görüş otağındakı zabit və nəzarətçilər gə-
tirilən ərzağı yoxlama adı ilə “şmon” elədilər. Hərə 
dişinə keçəndən özünə götürdü. Puldan isə əməliy-
yatçı “payını” götürüb qalanını qaytardı.  
           Görüşdən qayıdan Ağarəhimi barakda səhər-
kindən də xeyli artıq hörmətlə qarşıladılar. Obşakın 
– məhkumların öz aralarında seçdikləri başçının ya-
xın adamı olan yerlisi onu aparıb “şefinə” təqdim 
edib, “öz uşağımız” kimi xeyli təriflədi. Sonra, həmin 
yerlisi briqadada nə iş görəcəyini, hansı çarpayıda 
yatacağını da müəyyən etdi. Doğrudur, bütün bunlar 
elə-belə əmələ gəlmədi, anasının verdiyi pulların he-
sabına oldu. “Pul əl çirkidir, təki can sağ olsun”, – 
Ağarəhim düşünürdü. Əgər anası bu gün özünü ye-
tirməsəydi, kim bilir onu nə cür əzablar gözləyirdi?.. 
Anasının gətirdiyi yeməklərin ömrü üç gün çəkdi. 
Ancaq, bu üç gündə yanındakı yoldaşlarına, yerlilə-
rinə qarşı etdiyi səxavəti, ürəyiaçıqlığına görə xeyli 
hörmət qazandı. Həmin hörmətin əsasında qalan cə-
za dövrü də demək olar ki, pis keçmədi. Anası, qar-
daşı bayramdan-bayrama da olsa gəlib dəyirdilər. 
          Günlərin birində can çürüdən saatlar qurtardı. 
Anasının tapşırığı ilə rəisin hörmətini edib üç ay tez - 
iki il doqquz aydan sonra azad olunub evə buraxıldı. 
          Evə qayıtdığı gün anasının sevinci yerə-göyə 
113 
 
sığmırdı. Tanış-bilişə Allah eşqinə şirni paylayırdı, 
oğlunu evdə görmək arzusuna çatdığı üçün hər sö-
zündə Allaha şükr edirdi. Ağarəhim işləyib son üç il-
də anasının çəkdiyi əziyyətləri qismən də olsa ödə-
mək, onun qayğısını azaltmaq istədi. Çox götür-qoy 
etdikdən sonra yenə əvvəlki peşəsi – alverlə məşğul 
olmağı qərarlaşdırdı. Bu dəfə bazarda deyil, yol qı-
rağında köşk düzəldib alver etməyə başladı. 
          Bir neçə ay keçmədi, yenə alıcıların diqqətini 
özünə cəlb etdi. Işi pis getmirdi. Dörd-beş aya və-
ziyyətini düzəltdi. Oğlunun işinin yaxşı getdiyini gö-
rən ana tezliklə onun ailə qurmağını istəyirdi. Hər 
süfrəyə oturanda gələcək gəlinindən söhbət açır, oğ-
lunu tələsdirirdi. 
          Ağarəhim həbsdə olan zaman böyük qardaşı 
toy etmək imkansızlığından qız götürüb qaçmış, son-
ra da yüngül yığıncaqla evlənməyi qeyd olunmuşdu. 
Əsl toy etmək arzusu anasının ürəyində qalmışdı. 
Odur ki, istəyirdi Ağarəhim çalışıb pul yığıb özünə 
əsl toy etsin, o da doyunca oynayıb ürəyindəki həs-
rəti çıxartsın. Anasının söhbətlərindən sonra tanış-bi-
lişdəki, qonum-qonşudakı qızlara göz qoymağa baş-
ladı. Nədənsə, bəlkə qismətdən idi, qızların içində 
qonşu məhəllədəki Gülbəniz daha çox xoşuna gəlir-
di. 
          Gülbənizin də atası yox idi, rəhmətə getmişdi. 
Anası Narınc yaman çərənçi idi, deyirdilər ərini də 
114 
 
çərənçiliyi ilə bezdirib öldürmüşdü. Kasıblığa qatla-
şıb yaşayırdılar. Gülbənizin iki böyük qardaşı neçə 
illər idi baş alıb Rusiyaya getmiş, qayıtmamışdılar. 
Kiçik qardaşı da məktəbi qurtaran kimi qardaşlarının 
yanına getmək istəyirdi. Gülbəniz evin tək, zəhmət-
keş qızı idi. Evlərinin bütün səliqə-səhmanına o ba-
xırdı. Sadə idi, anası çərənçi olsa da, qızın üstün cə-
hətləri az deyildi. “Anasını neynirəm, mənə qızı la-
zımdı”, – Ağarəhim ürəyində özünə təskinlik verirdi. 
          Bir gün imkan tapıb ürəyini Gülbənizə açdı. 
“Hə” cavabı üçün üç ay arxasınca düşüb iztirab çək-
məli oldu. Qızın razılığını alandan sonra, çoxdan 
eşitmək istədiyi sözü anasına çatdırdı. Anası sevin-
mədisə də, oğluna görə Gülbənizi evində gəlin gör-
məyə etiraz etmədi. Həmin ilin payızında Ağarəhim 
qohum-qardaşla köməkləşib özünə toy çaldırdı, Gül-
bənizlə evləndi. Anası şadlığından toyda istədiyi qə-
dər oynadı, Allahdan ona belə günləri çox görmə-
məyi yalvardı. 
          Daha üç ay keçdi. Ömrünün ən xoşbəxt günlə-
rini yaşayırdı. Getdikcə imkanlaşırdı. Istəyirdi köşkü 
satıb bazara qayıtsın, orada dükan açıb daha çox qa-
zanc əldə etsin. Amma,bilirdi ki, qayıdarsa Topal ye-
nə ona istədiyi kimi dolanmağa imkan verməyəcək-
di. Eşitmişdi ki, Topal indi bazarda əsl şeflik edir. 
Böyük vəzifəli adamlarla qohum olmuışdu, əli “lap 
yuxarılara” çatırdı... 
115 
 
          Həbsdən qayıdandan bazara ayaq basmamışdı. 
İllərdən bəri qəlbində Topala qarşı böyük kin yaran-
mışdı. Hələ o vaxt, polis şöbəsində cibində narkotik 
maddə aşkarlanarkən ürəyinə dammışdı ki, bu olsa-
olsa Topalın sifarişiylə polislər tərəfindən qurulmuş-
du. Başqa heç kimin Ağarəhimə pisliyi dəyməzdi. 
Zonda azadlıq üçün ürəyi darıxdığı günlərdə ona 
edilən pisliyin əvəzini çıxmağa and içmişdi. Cəzasını 
çəkib gələndən sonra da əvvəlki fikrində qalırdı və 
gümanının doğruluğuna şübhəsi yox idi. Odur ki, 
bazara qayıtmamışdan əvvəl hər hansı bir yolla To-
pala zərər yetirməyi, onu bazarda hörmətdən sal-
mağı qarşısına məqsəd qoymuşdu. 
          Bir səhər yolunu bazardan saldı. Ötən dörd il-
də Topalın dükanı tanınmaz dərəcədə dəyişmiş, xey-
li genişlənmiş, böyümüşdü. Dükanına bitişik bufet, 
çayxana da açmışdı. Dükanın arxasında Topala və 
onun adamlarına məxsus bir neçə müxtəlif markalı 
xarici maşınlar dayanmışdı. 
          Ağarəhim dükana girdi. Alıcı gözüylə satış 
üçün vitrində düzülmüş mallara tamaşa etməyə baş-
ladı. Topal dükanın o başında özü üçün xudmani ra-
hatlıq düzəldib, çay içə-içə qarşısındakı balaca tele-
vizora baxırdı, arabir də alıcılara, alver edən üç ya-
raşıqlı satıcı qıza göz qoyurdu. Topalın əynindəki 
işıldayan parçadan tikilmiş kostyumundan, hərəkət-
lərindən, özünü aparmasından ağırlıq yağırdı. Başın-
116 
 
dakı əmmamədən, saqqalından, əlindəki təsbehin-
dən Hacı olması duyulurdu. Birdən Topalın gözü 
Ağarəhimə sataşdı. 
          –Ba.., Ağarəhim, xoş gördük, – təsbehini yan ci-
binə, stəkanı isə nəlbəkiyə qoyub piştaxtaya tərəf gə-
lərək əlini uzatdı, – ayə, haradasan, necəsən, görük-
mürsən, eşitdim tutulmusan?.. Çoxdan çıxmısan? 
          –Bir il olar, – Ağarəhim könülsüz əlini uzadıb 
görüşdü. 
          –Bəs bir ildə nöş gəlib mənə dəymirsən, görüş-
mürsən? Bəlkə bir çətinliyin var, kömək eləyək, ya 
da olar mənim bir dərdim var, sənə ehtiyacım var?.. 
Deyəsən, heç dəyişməmisən, soyuq adamsan. Hə, 
eşidəndə səni tutublar, inanmağım gəlmədi. Mən bi-
lirəm axı, sən o yolun yolçusu deyilsən. Sən hara, 
narkotika hara?.. Getdim naçalnikdən də xahiş etdim 
ki, o elə oğlan deyil, keç günahından, hörmətiniz mə-
nim boynuma. Dedi gecdi, xeyri yoxdu, iş-işdən 
keçib. Allah mərdimazara lənət eləsin. 
          Yadındadı, müstəntiq bir dəfə Topalın adını 
çəkmiş, xahişə gəldiyini söyləmişdi. O andan ürəyinə 
şübhələr dolmuşdu. 
          –Hə elədir, Bəyəhməd, hansısa əclafın sifarişi 
ilə qurulmuşdu o iş, – Topalın düz gözlərinin içinə 
baxdı, – Allah ona lənət eləsin, canından çəksin, gün 
görməsin. Düz demirəmmi?  
          Topalın sifətindəki bayaqkı gülüş çəkildi, rəngi 
117 
 
qaralantəhər oldu. Çarəsiz: 
          –Düz deyirsən, haqlısan, – təsdiqlədi. 
          –Elə isə “Amin!”, – söhbətin ətrafdakı satıcı 
qızların, alıcıların diqqətini cəlb etdiyini, həm də aza-
cıq qızışdığını hiss etdi. – Bəyəhməd, söhbət yaralı 
yerimə dəydi, ardı qalsın başqa vaxta. Görüləsi işim 
var, mən getdim, – dilucu Topalla sağollaşdı. 
          Topal Ağarəhimin qəzəbinin, kinini soyumadı-
ğını bilsəydi, söhbətini başqa cür qurardı. Üzə vur-
masa da Ağarəhimin sözləri onu tutmuşdu: 
          –Hə, get. Nə qulluğun olsa, mən burdayam. 
          Topal əvvəlki Topal deyildi. Xeyli güclənmişdi. 
Ona tək batmaq müşkül məsələ idi, mütləq kiminləsə 
birləşmək, köməkləşmək lazım idi. 
          O gün bazarda keçmiş alver dostları Əmirxan 
və Xəlillə rastlaşdı. Onlar bazarın aşağı küncündə 
yerləşən köşklərinin rənglərini dəyişmişdilərsə də, 
ölçülərini dəyişməmişdilər, elə əvvəlki boyda qal-
mışdı. Dostlar onu şadyanalıqla qarşıladıqdan sonra 
əl çəkmədilər, köşklərini bağlayıb Ağarəhimi yaxın-
lıqdakı yeməkxanada oturub çörək kəsməyə dəvət 
etdilər. Son dörd ili necə keçirdiyini sorğu-sual etdi-
lər. Evləndiyini bilincə onları toya dəvət etmədikləri 
üçün gileyləndilər. Bir az zəmanədən şikayətləndilər, 
sonra da bir-birlərinin sağlığına içib, Allahın Verdi-
yinə şükür etdilər. 
          Ağarəhim söhbətarası hiss etdi ki, onlar keç-
118 
 
mişdə olduğu kimi yenə də Topaldan narazıdılar. 
Topal onlara istədikləri qaydada dolanmağa imkan 
vermir, ancaq, onun güclülüyündən qorxub, səslərini 
çıxartmadan başlarını saxlayırlar. Həmin söhbətdən 
sonra, Ağarəhim tez-tez onlarla görüşməyə başladı. 
Görüşlərin birində o, Topalla bağlı ürəyindəki niy-
yətini açdı və bu işi tək bacarmayacagını bildirib 
dostlardan kömək umduğunu gizlətmədi. Əmirxanla 
Xəlil bu niyyətə qəlbən şərik olsalar da icrasında iş-
tirakçı olmağa ilk anda çəkindilər, razılıq verməyə 
tələsməyərək bir müddət düşünmək, götür-qoy et-
mək istədilər. 
          –Bu, elə-belə xırda məsələ deyil, – Əmirxan 
qeyd elədi. – Bunun üçün xeyli fikirləşmək lazımdır. 
Hər şey ölçülüb biçilməlidir. 
          Topalın özü, maşını, mağazası, evi polis və xü-
susi cangüdənlərin ciddi nəzarəti altında idi. Ailə 
üzvlərini bu məsələyə qatmağı Ağarəhim özünə sı-
ğışdırmırdı. Işi yalnız Topal və onun əmlakı ilə ol-
malı idi. 
          Əmirxanla Xəlil uzun götür-qoydan sonra, 
onun niyyətinin düşər-düşməzliyindən qorxaraq öz 
köməkliklərini yalnız belə bir plan qurmaqla kifa-
yətləndilər: Partlayıcı maddə əldə edib öz köşklərin-
də gizlətsinlər, Ağarəhim isə axşamtərəfi, adamsız, 
sakit vaxtda partlayıcı maddəni köşkdən götürüb 
çayxananın mağaza ilə yanaşı otaqlarının birində qu-
119 
 
rur, qurğu gecə partlayır, Topala külli miqdarda zi-
yan dəyir, günahkarlar da naməlum qalır. Bu ağla-
batan fikir  hamının xoşuna gəldiyi üçün, işi deyilən 
tərzdə qurmağa razılığa gəldilər. 
          On gün sonra Əmirxanla Xəlil haradansa part-
layıcı maddə əldə etdilər. Təqribi gün, vaxt müəyyən 
olundu, necə istifadə etməyi Ağarəhimə başa salan-
dan sonra, partlayıcı maddə Əmirxanın köşkündə 
gizlədildi. 
          Nəhayət, təyin olunan gün gəlib çatdı. Ağarə-
him axşam alatoranında Əmirxanın köşkünə gəldi. 
Partlayıcı maddəni alıb əynindəki paltarının içərisin-
də gizlətdi. Topalın çayxanasına daxil oldu Çayxa-
nada sakitlik idi, küncdə qoyulmuş stolda iki müştə-
ri çay içirdi. Çaypaylayana bir balaca çaynik sifariş 
edib, qabaqcadan pulunu ödədi. Müştərilər az oldu-
ğundan o biri satıcılar da harasa bazarın içərilərinə 
getmişdilər. Çaypaylayandan və mətbəxdəki bir neçə 
nəfərdən savayı kimsə gözə dəymirdi. Çaypaylayan 
oğlan da çayniki gətirib, Ağarəhimin stolunun üstü-
nə qoydu, işini bitmiş hesab edərək, harasa yox oldu. 
O, çaydan süzüb bir stəkan içdi. Çox keçmədi künc-
dəki  iki müştəri də çaylarını içib, çaypulunu piştax-
tanın üzərinə atıb çayxanadan çıxdılar. 
          Siqaretin tüstüsünü sinəsinə çəkib, özünü sakit-
ləşdirməyə çalışsa da həyəcandan ürəyi döyünürdü. 
Vaxt idi, əgər gecikərsə, satıcılar gəlib çıxarlarsa, iş-
120 
 
ləri korlaya bilərdi. Əllərini yumaq bəhanəsiylə ye-
rindən qalxıb mətbəxin yanındakı əlüzyuyana daxil 
oldu. Özünə gəlmək üçün üzünü, alnını soyuq su ilə 
yudu. Sonra da tələsə-tələsə qoltuğundakı partlayı-
cını əsas kürəbənd borusunun arxa tərəfinə bənd elə-
di. Onu heç kimin görmədiyinə əmin olduqda çay-
xananın dəhlizinə qayıtdı, çayının ardını içmədən çö-
lə çıxdı. 
          Çöldəki sərin hava üzünə dəydikcə yavaş-ya-
vaş özünə gəlir, sakitləşirdi. Havanın qaralmasına 
baxmayaraq, dükanlardan işıqların al-əlvanlığından 
bazarın həyəti aydınlıq idi. Dükanlar bir-bir bağlanır, 
adamlar getdikcə seyrəlirdi. 
          Ağarəhim bazardan çıxdı. Bir neçə yüz metr 
gedib dayandı. Daldalanmağa yer tapıb, cibindəki 
partlayıcı maddənin idarəedici qurğusunu çıxardı. 
Daha sinəsində bayaqkı həyəcanından əsər-əlamət 
qalmamışdı. Topalın başından basırmış kimi soyuq-
qanlıqla tapşırılan düyməni basdı. Uzaqdan, bazar 
tərəfdən boğuq partlayış səsi eşidildi. 
          O, səhəri günü işə çıxmadı. Gülbəniz bazarlıq-
dan qayıdanda xəbər gətirdi ki, Bəyəhmədin çayxa-
nasını partladıblar. Ölən yoxdur, üç nəfəri ağır yaralı 
halında xəstəxanaya aparıblar. Ölüm olmaması Ağa-
rəhimi sevindirdi. Istəmirdi Allah qarşısında günah-
kar qalsın, kiminsə həyatına bais olsun. Bazara – ha-
disə yerinə getməyə çəkindi. Gedərsə,ehtiyatsızlıq 
121 
 
edəcəyindən, ondan duyuq düşəcəklərindən əndişə-
lənirdi. Bütün günü həyətdə özünə iş tapıb qurda-
landı, ürəyindəsə “görəsən Topala əməlli başlı ziyan 
dəyə bilibmi?” düşündü. Sabahısı dözməyib hər şeyi 
öz gözləriylə görmək üçün bazara gəldi. Kənardan 
yanıb qaralan, uçulan divarları gözaltı seyr elədi: 
əsasən bufetin mətbəxi dağılmışdı. Yanğının qarşısı-
nı tez almışdılar. Dükanın içəri divarı uçmuş, daxili 
demək olar ki, salamat qalmışdı. Dükanın salamat 
qalması onu açmadı. Əmirxan partlayıcının gücünü 
şişirdərək, onu dükanın da dağıdacağına əmin et-
mişdi. Görünür, partlayıcı elə də güclü olmayıb. 
          Topalın alveri dayanmışdı. Yanına heç kimi bu-
raxmırdılar. Deyilənə görə, iki gün idi içəridə polis 
tədqiqat aparırdı. Partlayışın kənardan idarə olunan 
qurğu ilə partladılması aşkar edilmişdi. Bazar Topa-
lın adamları ilə dolu idi, bütün köşklərin qarşısında 
iki-bir dayanıb, gəlib gedənlərə göz qoyur, danışı-
lanlara qulaq asırdılar. Diqqəti cəlb etməmək üçün 
Əmirxanla, Xəlillə görüşmədən, bazarda çox dayan-
mayıb, öz köşkünə qayıtdı. 
          Partlayışın şəxsi ədavət nəticəsində baş vermə-
si gün kimi hamıya aydın idi. Üzə vurmasa da To-
palın ürəyinə təlaş düşmüşdü. Dükanın bufetin və 
çayxananın bərpa olunub, əvvəlki görkəminə qayta-
rılmasına azı yarım illik gəlirini sərf eləməliydi. 
          Hadisədən dörd gün keçmişdi. Polislər Ağarə-
122 
 
himi köşkündən gəlib apardılar. Tədqiqat zamanı əl-
üzyuyanın sağ qalmış hissələrindən birində onun əl 
izi tapılmışdı. Bundan əlavə, partlayış zamanı mət-
bəxdə zədə almış qadınlardan biri Ağarəhimi əlüz-
yuyana keçərkən gördüyünü, oradan çıxandan sonra 
əlüzyuyana tərəf heç kimin getmədiyini, iyirmi-iyir-
mi beş dəqiqə sonra da partlayışın baş verdiyini is-
tintaqa xəbər veribmiş. 
          Həmin gün Ağarəhimi həbs edib, istintaq təc-
ridxanasına göndərdilər. Əmirxanla Xəlil bərk qor-
xuya düşmüşdülər. Lakin, Ağarəhim istintaq zamanı 
onların adını çəkmədi. 
          Həyat yoldaşının tutulması ilə Gülbəniz ürə-
yində heç cür barışa bilmirdi. Təzə-təzə ürəyi istədiyi 
xoş günlər görürdü, o da belə qurtardı. Yanılmadığı, 
əri həbsdən buraxılarsa da birlikdə yaşadıqları bəx-
təvər günlərinin qurtarması ürəyinə dammışdı. Ona 
qarşı təzəcə yaranmış, bərkiməmiş məhəbbətində ar-
tıq çat yaranmışdı. Onun fikrincə, düşüncəli adam 
bu cür ucuz, gərəksiz cinayət etməməli idi. Hər şey-
dən əvvəl qoca anasını, cavan ailəsini xatırlamalı idi. 
          Anası təcradxanada görüş zamanı ayrılarkən, 
özünü saxlaya bilməyib, hıçqıra-hıçqıra söymüşdü: 
          –Ay oğraş, nöş tələsirdin, məni basdıraydın, 
sonra gələrdin də bura, gərək elə məni zülmə qo-
yaydın?.. 
          Istintaq bir aya qədər çəkdi. Məhkəmənin hök-
123 
 
mü ilə Ağarəhim səkkiz il azadlıqdan məhrum olun-
du. Bir il üç aydan sonra yenidən məhkum həyatına 
qayıtdı. 
          Bu dəfə onu ciddi rejimli islah-əmək müəssisə-
sinə göndərdilər. Başının qırxılması, yoxlanış zamanı 
darbalağını soyunub beş dəfə çömbəlib-durması, za-
bitlərin və nəzarətçilərin söyüş dolu qışqırıqları, qə-
fildən dəyən şillə-təpiklər – artıq hamısı adiləşmişdi, 
ona tanış gəlirdi. 
          Ümumən götürdükdə o vaxtlar günü pis keç-
mirdi. Tez-tez yanına gəlirdilər, cibindən pul əskik 
olmurdu. Məhkumlar içində xeyli dostları var idi. 
Yerliləri də yığışmışdılar başına, darıxmağa qoymur-
dular, illah da yanına pay gələndə. Işləmirdi. Briqa-
dirə aylıq verib, yeyib-içir, yatırdı, sanki, istirahətə 
gəlmişdi. Istintaq zamanı adlarını gizlətdiyi çöldəki 
dostları – Əmirxanla Xəlil dörd-beş dəfə pay-para ilə 
yanına gəldilər. Sonralar nədənsə görünmədilər. 
          Məhkumluğunun yarım ilində oğlu oldu. Ağa-
rəhimin sevincindən uçmağa qanadı çatmırdı. Şadlı-
ğından dəlilik edirdi. “Qurban olum Allaha, bir yan-
dan kəsəndə o biri yandan verirmiş” deyirdi. “Evi ki-
şisiz qoymadı. Özüm bir kişi olmadımsa da heç ol-
masa əvəzimə oğlum olar” düşünürdü. Bu hadisəni 
məhkumlar arasında zonaya məxsus təntənə ilə qeyd 
etdilər. Hamı onu təbrik edirdi. 
          Bir ilin tamamında Gülbəniz altıaylıq oğlunu 
124 
 
da götürüb görüşə gəlmişdi. Üçgünlük ailəvi görüşə 
icazə verdilər. Ağarəhim körpəni öpməkdən doymaq 
bilmirdi. O heç Gülbənizdən də doymamışdı. Onun 
gəlin üzünü, isti nəfəsini qoyub, özünü barakın buz 
kimi soyuq, ağır havalı, üfunətli qucağına atmışdı. 
Nə qədər böyük səhv elədiyini indn başa düşürdü, 
ancaq artıq gec idi. Nəmlənmiş gözlərinin yaşını bo-
ğub ürəyinə axıdırdı. Görüş günü nə qədər sevincli 
idisə də, ayrılıq anı çatanda kövrəlməyə bilmədi. 
Əzizlərindən ayrılıb lənətə gəlmiş baraka qayıtmaq 
ona cəhənnəm əzabı qədər ağır idi. 
          Gülbəniz altı aydan bir ailəvi görüşə gəlirdi. 
Qaynanasının yanında konserv kombinatında işə dü-
zəlmişdi. Çörəkqazanan olmuşdu, bir az diribaşlaş-
mışdı. Özünün danışığına görə, ailənin korluq çək-
məməsi üçün arabir Əmirxan da onlara pul yardımı 
edirmiş. Gülbənizin Əmirxanı tərifləməsi onu heç aç-
mırdı, kefini pozdugundan tez “nə böyük işdir?” de-
yərək söhbətin yönünü dəyişdirirdi. Gülbənizin 
üçüncü gəlişində ayrılarkən həmişəki kimi dolux-
sunmuşdu: 
          –Gülbəniz, qurbanın olum, mən yenə səni altı 
aydan sonra görəcəyəm, nə olar bir-iki ay tez gələ-
sən... 
          –Imkan olmur, Ağarəhim, – Gülbəniz cavab 
verdi. – Gəlib-getməyin xərcini altı aya ancaq düzəl-
dirəm. 
125 
 
          –Eybi yox, pay-paranı bir qədər az gətirərsən. 
Təki səni, balamı görüm. 
          –Məni görmək elə bilirsən havayıdır, – gülüm-
sədi. – Bu iki gündən ötrü iki aylıq maaşımdan keç-
məli oluram, yoxsa bilmirdin? 
          Eşitdiklərindən heyrətə gəldi, bu vaxtadək gü-
man edirdi ki, qapıda dayananlar kim nə hörmət elə-
sə, kifayətlənirlər. 
          –Deməli, bu əclaflar öz namusumuzu özümüzə 
satırlar, gecəmizə qiymət qoyurlar? – Ağarəhim 
qeyzləndi. 
          Gülbəniz tez əlini onun ağzına dayadı: 
          –Başın bədəninə ağırlıq edir yoxsa? Eşidərlər, 
gördüyün günlərə də həsrət qalarsan. 
          O gündən görüşə nəzarət edən zabit və nəza-
rətçilərə ürəyində nifrət edirdi, Gülbənizə “gəl” de-
məyə isə utanırdı. Növbəti görüş vaxtı xəbər gəldi ki, 
qız atası olub, qız balası dünyaya gəlib. Qız olmağı 
Ağarəhimi sevindirməsə də xeyli düşündürdü. 
          Cəzasının yarısını çəkmişdi. Görüşə gedən yer-
lilərindən eşitdi ki, anası rəhmətə gedib. Anasının 
ölüm xəbəri ona bərk təsir etdi. Dünyada ən əziz 
adamı olan anasının dəfnində iştirak etmək imkanı 
olmadığından ilk dəfə o zaman zonaya düşməyinə 
nifrət etdi. Həmin günlərin birində məhkum yoldaş-
ları arasında kişiliyə dair söhbət gedərkən dözə bil-
126 
 
məyib partlamışdı: 
          –Nə kişi, kimdi kişi? Biz heç birimiz kişi deyi-
lik, eşidirsiz? Anamızı, bacımızı, arvadımızı çöldə 
qoyub, gəlib burda bıçaq soxmağı kişilik sayırsız? Ki-
şi o kəsdir ki, evində oturub, arvadı da yanında – gö-
zünün qabagında, uşaqlarını saxlayır... 
          Ətrafındakılar onun hüznlü, dərdli olduğunu 
bilib, qəlblərinə dəysə belə sözlərinə əhəmiyyət ver-
məmişdilər. 
          Qırx gün yas saxladı. Rəisdən icazə alıb üzünü 
qırxdırmadı. Qırxıncı gün “Yasin” surəsini əzbərdən 
bilən məhkum yoldaşlarından birini – barakın mol-
lasını kupesinə dəvət edib, anası üçün “Yasin” oxut-
durdu. Sonra da məsləhət bildiyi dost-tanışını çağı-
rıb, ehsan çay verdi. Hamı anasına rəhmət dua edib, 
Ağarəhimə səbr dilədi. 
          Anasının qırxı ötəndən sonra da Ağarəhimin 
rəngi açılmırdı. Gününü dünyadan küskün, qanıqara 
keçirirdi. Qonşu çarpayılarda yatan məhkum yol-
daşları zabit və nəzarətçilərin gözündən yayınıb, im-
kan tapan kimi vaxtlarını öldürmək bəhanəsiylə 
kartla qumar oynamağa girişirdilər. Əvvəllər dəfə-
lərlə onu da dəvət etmişdilər, yaxın durmamışdı. 
Axır vaxtlar qumarın əsas aparıcılarından biri olan 
kupe yoldaşı Iltifat onu yaman şirnikdirirdi: 
          –Avam olma, gəl qoşul bizə, həm “srok”un ge-
dəcək, həm də bala-bala qazanacaqsan, cibin pulnan 
127 
 
dolacaq. Məbadə uduzmaqdan qorxasan, ə, biz öl-
məmüşük ki, səni pis “polojeniya”da qoyax. Sən bir 
dənə “prob” elə... 
          Nəhayət,şeytan qəlbinə yol tapdı, gecənin bi-
rində yuxusuna haram qatıb,zəif gecə lampasının işı-
ğında qumar azarına tutulanlara qarışdı. 
          Ilk günlər nə iş idisə, əli yaxşı gətirirdi. Hər ge-
cədə əlinə xeyli pul gəlirdi. Pul gəldikcə ləzzət elə-
yirdi oynamaq. Hər gün intizarla gecənin düşməsini 
gözləyirdi. Əvvəlki kimi darıxmırdı. Qəmdən, kədər-
dən boğulan günlərində ona dünyanı unutduran 
dərmanlar təklif etmişdilər. Pulu az olduğundan im-
tina etmişdi. Indi xeyli pulu olduğundan nəzarətçi-
lərin vasitəsilə çöldən gətirilib, əl altından satılan 
narkotik dərmanlardan əyləncə məqsədi ilə alıb isti-
fadə etməyə başladı. 
           Yarım ayın içində az qala xasiyyətini dəyiş-
mişdi, tanınası deyildi, qumarın və bihuşedici iynə-
dərmanın azarkeşi olmuşdu. Sonralar, Ağarəhim ye-
nə nə iş idisə az-az, hərdən bir udurdu. Ona nə ol-
muşdu, başa düşə bilmirdi?.. Niyə bu gecə qazandı-
ğını səhərisi gecə uduzub qaytarmalıydı. Nə vaxt Il-
tifat: “Qaqaş, qəm eləmə, yaxşı olajax” deyirdisə, əli-
nə pul gəlirdi. Iltifatın səsi gəlmədi, uduzurdu. Dö-
şənirdi Iltifatın ayaqlarına: 
          –Qurban olum sənə, ağzın dualıdı, gəl sən hər 
gecə deynən “yaxşı olajax”. Sən elə deyəndə əlim gə-
128 
 
tirir. 
          –Yox, qağa, Allah allahlığı ilə insanın hər gü-
nünü xoş etmir, birini ağ edəndə ikisini qara edir. 
Əmbə sən qorxma, pulsuz qalan deyilsən... 
          Başa düşürdü ki, barakda gedən qumarı Iltifat 
idarə edir və hətta bu işdən xəbəri olan əməliyyatçı 
zabitə də vaxtlı-vaxtında “haqq” çatdırır. Bir dəfə Il-
tifat həmin zabitə otaqların birində haqq çatdıran an-
da təsadüfən içəri daxil olmuş, qapını döyməməsinə 
görə üzr istəyərək çölə çıxmışdı. O, səhvə yol ver-
mişdi, içəri daxil olmamışdan əvvəl qapını döyməli 
idi. Onu cəza gözləyirdi, elə də oldu. 
          Bir gün, növbəti axtarış zamanı balışının içəri-
sindən adi, köhnə şpris tapıldığı üçün on beş günlü-
yə cərimə təcridxanasına – qaranlıq, rütubətli kame-
raya salındı. Kameranın hündürlüyü bir qarış, eni iki 
qarış olan qalın dəmir barmaqlıqlı  pəncərəsindən 
içəriyə günəş işığı düşmürdü. Divarlar yarıya qədər 
nəm idi. Beton döşəmənin üzəriylə arabir siçanlar 
qaçışırdı. Ayaq üstə dayanmaqdan bezirdin, otur-
mağa yer yox idi. Divara bərkidilmiş dəmir döşəməli 
çarpayılar yatmaq vaxtı açılır, səhər saat altı olmamış 
nəzarətçinin əmri ilə dəhlizdəki sancaqla divara bağ-
lanıb bərkidilirdi. Gün ərzində üç dəfə bir qab su, ba-
landa, bir parça çörək qapıdakı qol girəcək deşikdən 
söyüşqarışıq ona bəxş edilirdi. 
           Ayaqyolu içəridə – kameranın qapıya yaxın 
129 
 
küncündə yerləşirdi. Bəzən krana su gəlməyəndə 
ayaqyolunun üfunətindən içəridə baş çatlayırdı. 
Ağarəhim ilk dəfə idi cərimə təcridxanasına düşür-
dü. Haqqında çox eşitmişdi, amma, buranın cəhən-
nəm əzabından belə be-tər olması heç vaxt təsəvvü-
rünə gəlməmişdi. Bəxti gətirdiyindən qarşıdan gə-
lən bayrama görə onu deyilən vaxtdan üç gün tez 
buraxdılar. Halsız, xəstə vəziyyətində baraka qayıt-
dı. Rəngi saralmışdı, arıqlıqdan sifətinin almacıqları 
irəli çıxmışdı. Öz görkəminə düşməsi üçün bir aya 
qədər vaxt keçməli oldu. 
          Cərimə təcridxanasından qayıdandan sonra, 
qumarda əli uğurlu olmurdu. Qazanmaqdansa çox 
zaman itirirdi. Günlərin birində isə, ilk dəfə böyük 
məbləğdə uduzmuşdu. 
          Əli-ayağı yerdən üzülmüşdü. Vaxt vermişdilər, 
vaxt tamam olana qədər “tavan altından” çıxmalı idi. 
Yoxsa onu böyük biabırçılıq gözləyirdi... Iki yolu 
vardı: ya hansı yolla olur-olsun, hardansa borc-xərc 
pul tapıb ödəməli, ya da qumarbaşının çıxaracağı qə-
rarın insafına uyğun onun adamlığına şərəfsizlik gə-
tirən ağlagəlməz gülünc bir hərəkətdən başlamış 
“petux” siyahısına düşməsinədək cəzalana bilər. Bu 
adla tanınanlar zonda murdar əski günündə idilər. 
Onlarla özlərinə tay hesab olunanlardan savayı heç 
kəs görüşmür, yoldaşlıq etmir, hətta yanaşı belə da-
yanmırdılar. Görən kimi kənara qovurdular. Gecələr 
130 
 
barakın qapısı tərəfdə yatardılar, gündüzlər isə iş-
gücləri yalnız silib-süpürmək idi. Tavan – qumar 
borcu ucbatından belə günə düşənlər arabir də olsa 
olurdu. Ötən illərdə birisi deyilənə görə, “petuxluq” 
cəzasından canını qurtarmaq üçün özünü maykası 
ilə çarpayının başına bağlayıb boğmuşdu. 
          O, bilmirdi nə etsin,dərdin kimə desin, kimdən 
pul istəsin, tavandan necə çıxsın?.. Təkcə onu qərar-
laşdırmışdı ki, əgər heç yerdən pul əldə edə bilməsə, 
biabırçılığı gözləməyəcək, özünü öldürəcəkdi. Elə iy-
rənc gündə yaşamaqdansa ölüm daha şərəfli idi. Ya-
dına qardaşı düşdü, bu dar gündə kimsə onun kö-
məyinə çatmayacaqdı. Nəzarətçilərdən birinə and-
aman, yalvar-yaxar edib qardaşının ünvanına mək-
tub göndərdi: “Təcili özünü çatdırmasan, yaxın gün-
lərdə həyatla vidalaşmalı olacağam.” 
          Qardaşı təlaşla gəldi. Qardaşı ondan çox yox, 
iki yaş böyük idi, amma, ailəyə həmişə o kömək edir-
di. Ağarəhim zonda yatdığı müddətdə anasını dəfn 
etmişdi, bacısına toy edib gəlin köçürmüşdü, bacar-
dığından Gülbənizə, onun uşaqlarına kömək edirdi. 
Özünün üç azyaşlı uşağı vardı. 
          Görüş otagında onu görəndə, elə bil dünyaya 
təzədən gəldi. Günahını etiraf etdi, bir də belə qələt 
etməyəcəyini söylədi. Qardaşı da keçdi günahından. 
Ancaq, bir şərt qoydu: 
          –De ki, sən öl, bir də qumar oynamayacağam!.. 
131 
 
          O, çarəsiz qalıb ürəyində and içmədisə də dili 
ilə and içdi. Qardaşından pul götürüb, tavanı ödəyib, 
canını gözlənilən ağır “cəzadan” qurtardı. 
          On gün oynamadı. Qardaşının yanında and iç-
diyinə görə qəlbinə zor göstərib, özünü güclə oyna-
maqdan saxlayırdı. Lakin, qumar dostları onu rahat 
buraxmırdılar, elə hey ürəkli olmağa həvəsləndirib 
dingildədirdilər. On birinci gün çoxdan qoluna vura 
bilmədiyi iynənin dəmi gəlmişdi canına. Pulu da 
azalmışdı. Özünü saxlaya bilməyib andını pozdu, 
yenidən qumara başladı. 
          Altı ay keçməmiş ikinci dəfə böyük məbləğdə 
uduzdu. Bu dəfə qardaşına ağır xəstə olduğunu, 
müalicə üçün pul lazım olması xəbərini göndərdi. Az 
keçmədi,qardaşı yenə gəldi. Görüş zamanı onun xəs-
tə olmadığını,yalan danışdığını, andı pozub təzədən 
qumara qurşandığını başa düşdü. Pulları verib dedi: 
          –Ağarəhim, anamın ruhu xatirinə sənə bu dəfə 
də kömək edirəm. Amma, sən ki, mənim canıma and 
içdin, əməl etmədin, mənim bundan sonra, sən adda 
qardaşım yoxdur. Bir də mənə xəbər göndərmə, – 
acıqlı, sağollaşmadan görüşdən çıxdı. 
          Elə o gedən oldu, bir daha gəlmədi. Ağarəhi-
min o gündən sanki, qol-qanadı qırılıb çiyinlərindən 
asılı qaldı. 
          Çox istəyirdi ki, özünə qayıtsın, düşdüyü və-
ziyyətdən çıxsın. Bacarmırdı. Ətrafındakı əcaib mü-
132 
 
hit, alışdığı kefləndirici dərmanlar şeytan kimi hər 
tərəfdən qarşısını kəsib yol vermirdilər. 
          Xoşbəxtlikdən üçüncü dəfə əvvəlkilərdən az 
məbləğdə uduzmuşdu. Bu cəzasının altıncı ilində baş 
vermişdi. Anası rəhmətə gedəndən Gülbəniz yanına 
gəlmirdi. İl-ildən yanına gedib-gələnlərin sayı aza-
lırdı. Köhnəlmişdi, daha heç kim ona pul, pay-para 
gətirmirdi, keçmiş hörmətinin hesabına yaşayırdı. 
Gülbəniz yazdığı məktublarında gəlməməyini belə 
izah edirdi ki, “uşaqlar böyüyürlər, dolanışığı öhd 
eləyib, imkan tapmıram”. Ancaq, yerlilərinə gəlib də-
yən tanış-bilişdən qulağına xəbərlər gəlirdi ki, qay-
nanası Narınc çoxdan-dır məsələ qaldırıb ki, boşan 
bu avaradan, o gedəcək türmədə yatacaq, sən də ca-
van canını çürüdəcəksən?.. “Kim bilir, bəlkə anası 
Gülbənizi yoldan çıxarıb, o da başqasını sevir, ya 
da... kiminləsə gəzir...” 
          Hər dəfə bu haqda düşünəndə elə bil onu ilan 
çalırdı. Əzəl gündən qaynanası onunla düz gəlmirdi. 
Qızını boşanmağa təhrik etdiyindən onda Narınca 
qarşı nifrət yaranmışdı. Məhkum yoldaşları arasında 
ailəsi dağılanlar az deyildi. Bəzən fikirləşirdi ki, əgər 
əmin olsa ki, Gülbəniz kiminləsə gəzir, azadlığa çı-
xan günü Gülbənizi də, onunla gəzən əclafı da öldü-
rəcək, təzədən türməyə qayıdacaq. Bəzən də fikrini 
dəyişirdi, özünü qınayır, günahkar sayırdı: “Neynə-
sin bədbəxt Gülbəniz, axı o da insandı, mənə görə o 
133 
 
da cəza çəkməlidirmi, arvad istəyən it oğlu cinayət 
eləyər?” 
          Dərdinə çarə tapmamasına görə, gündüzlər o 
qədər fikir edirdi ki, gecələr yuxusunda da sayıqla-
yırdı. Xeyli götür-qoy edəndən sonra heç yerdən 
ümidi olmadığından tavanı ödəmək üçün bacısına 
bir qədər pul yollaması üçün xahiş dolu xəbər gön-
dərdi. Bilirdi ki, bacısı onu uşaqlıqdan çox istəyir, 
hardan olsa pul tapıb göndərəcək. Iki gün keçmədi, 
onu görüş otağına çağırdılar. Boylu-buxunlu cavan 
oğlanı görüncə yeznə olduğunu başa düşdü. Bacısı 
xəstəhal olduğundan özü gələ bilməmiş, ona pul ilə 
yanaşı məktub da göndərmişdi. Ayrılandan sonra 
zonanın xəlvət guşəsinə çəkilib, məktubu oxumağa 
başladı. Oxuduqca anası gəldi gözlərinin önünə. 
Kövrəldi, görməsinlər deyə, göz yaşlarını boğub ürə-
yinə axıtdı. Bu yaşınadək evə, ailəyə, bacısına bir də-
yərli xeyri olmadığını xatırladıqca özündən zəhləsi 
getdi. Tavanı ödədi, iki-üç gün üzü tutqun gəzdi, 
yoldaşlarına qaynayıb-qarışmadı. Axşamların birin-
də daim ona dərman satan məhkum yoldaşının məs-
ləhətiylə “hal dərmanı”nı qəbul edib həmişəki və-
ziyyətinə qayıtdı, olanları unutdu. 
           Həmin il xoşbəxtlikdən aministiya verildi. Iki-
üç ay irəlicədən aminist olacağı barədə şayiəyə bən-
zər söhbət gəzirdi. Axşamların birində xəbər yayıldı 
ki, televiziyada aministiyaya dair fərman oxunub. 
134 
 
Sevincdən hamı bir-birini təbrik edir, gözaydınlığı 
verirdi. Qumarbaşı Iltifat isə sevinənlərə gülürdü: 
          –Ay bədbəxtlər, hələ bilirsüz hamıvızı buraxa-
caqlar? Orda şərtlər var, kim o şərtlərə düşsə, bura-
xacaqlar. Hamıvızı buraxsalar, bəs türmələrdə işlə-
yənlər neyniyəcəklər? 
          Ağərəhim bilmirdi aministiyaya düşür, yoxsa 
düşmür?.. “Nə olar getmərəm, gedənlərin sevincinə 
qoşulmaq da günah deyil”, fikirləşirdi. 
          Dörd-beş gün keçmişdi, onu rəisin siyasi işlər 
üzrə müavinin otağına çağırdılar. Mayor gülümsə-
yərək dedi: 
          –Ağarəhim, aministə düşürsən. Canın qurtardı 
qalan iki ildən. Beş-on günə evdəsən, gör neynərsən, 
hazırlaş. 
          Səhəri buraxılacaq gecəni Ağarəhim dirigözlü 
yola saldı. Şadlığından yata bilmədi. Neçə illər idi 
evi üçün, balaları üçün burnunun ucu göynəyirdi. 
Yaman darıxmışdı azad insan kimi yaşamaq üçün. 
Həmişə görüşə gələndə həsrətlə baxdığı üç zəhmli, 
qalın dəmir qapıdan keçib axırıncı dəfə yoxlanıldı. 
Işə gələn müəssisənin rəisi polkovnik qapıda rastla-
şarkən barmağı ilə onu hədələyib dedi: 
          –Bax ha, bir də qayıtsan, səni... Yadından çıx-
masın. 
          –Allah eləməsin qayıdım, – Ağarəhim mızıl-
dandı. 
135 
 
          Nəhayət, bu da çöl. Son qapıdan çıxdı. Üç-dörd 
addım atmışdı, az qaldı müvazinətini itirib yerə yı-
xılsın. Inana bilmirdi ki, çöldədi. Ona elə gəlirdi ki, o, 
kosmosdadır, çəkisizlik şəraitindədir, havası da baş-
qadır. Hava təmiz hava idi, azadlıq havası, qoxusuz-
iysiz. Ayaq saxlayıb bir xeyli sinədolusu nəfəs aldı. 
Ciyərləri çoxdan qəribsəmişdi belə havadan ötrü. 
Özünü quşdan yüngül hiss edirdi. Daim onu əzən 
daşdan ağır cəza yükündən azad olmuşdu. 
          Şəhərdə yaşayan bacı-qardaşıgilə getməyə üzü 
gəlmədi. “Qalsın, imkanlaşanda gəlib xəcalətlərin-
dən çıxaram”, deyə rayona yola düşdü. Evinə tələ-
sirdi – balalarını, Gülbənizi görməyə... 
          Onun gəlişi gözlənilməz idi. Uzaqdan evin gör-
kəmi, darvazaları necə qoyub getmişdi, elə də qal-
mışdılar. Heç dəyişilməmişdilər, əksinə elə bil bir az 
da köhnəlib “qocalmışdılar”. Yadına ötən günləri 
gəldi, anasını xatırladı. Həyətə girəndə həyətdə oy-
nayan uşaqları onu tanımadılar. Bağça tərəfdə ağacın 
altında nə isə əkən Gülbəniz başını qaldırıb salam-
kəlamsız həyətə girən “qonağa” baxdı, təəccübləndi, 
əlindəki beli atıb ona tərəf gəldi: 
          –Xoş gəlmisən. Heç inana bilmirəm. Necə oldu 
ki, səni vaxtından əvvəl buraxdılar?               
          –Amnistə düşdüm... 
Yaşlaşmışdı Gülbəniz. Dörd ilə yaxın idi onu 
görmürdü, nəfəsinə həsrət idi. Amma, daha gəlinlik-
136 
 
dən bir əlamət qalmamışdı. Gülbənizin ona tərəf 
uzanan əllərindən tutdu, istədi bağrına basıb öpsün, 
kənardan ona yad baxışlarla baxan uşaqlarından 
utandı. Gülbənizin gözləri sevincdən yaşarmışdı. 
Üzünü çöndərib uşaqları çağırdı: 
          –Yaxın gəlin, qorxmayın, özgə deyil, atanızdı. 
Yazıqlar hardan tanısınlar?.. 
          Oğlunun beş, qızının üç yaşı var idi. Bir neçə 
gün uşaqları duz kimi yaladı, öpüb-oxşadı. Uşaqlar 
ona təzə-təzə isinişməyə başlayırdılar. “Ay Allah, öv-
lad nə qədər şirin olarmış”, – Ağarəhim sevinirdi. 
Yəqin anası da onu belə sevirmiş. O isə anasına fi-
kirdən-dərddən qeyri heç nə vermədi. 
          Elə həmin gün anasının qəbrini ziyarət etdi, 
“Yasin” oxutdurdu. Ötən altı ildə çox şey dəyişmiş-
di. Xeyli hadisələr baş vermiş, çoxları qohumlardan, 
tanışlardan rəhmətə getmişdi, cavanlar böyümüşdü, 
tanımaq olmurdu. 
          Yarım il olardı Topal rəhmətə getmişdi. Oğlu-
nun qəzaya uğrayıb ölməsi xəbərini eşidəndə iflic ol-
muş, aylarla xəstəxanada yatıb yaxınlarını cana yı-
ğaraq, zarıya-zarıya dünyadan köç etmişdi. Xəlil şə-
hərə köçmüşdü. Əmirxan təzə maşın almışdı. Evə 
gələn günün axşamı darvazanın qarşısında çəhrayı 
“Mersedes” dayandı. Maşından düşən Əmirxanın 
qollarını açıb ona tərəf gəldiyini görcək mat qaldı. 
137 
 
Əmirxana kim xəbər vermişdi, hardan bildi onun 
gəlməyini..? 
          Uşaqlar Əmirxanı, maşını görcək doğma ada-
mını görürmüşlər sayaq sevindilər. Gülbəniz hələ 
zonda görüşə gələndə danışmışdı Əmirxanın səxavə-
tindən, onlara tez-tez yardım etməsindən... 
          Əmirxan onu bərk-bərk qucaqladı: 
          –Xoş gəlmisən, həmişə ev-eşiyində. 
          –Heç dəyişməsisən, elə həmin Əmirxansan, bir 
az bazburutlaşmısan, – Ağarəhim gülə-gülə əlini 
onun kürəyinə döyəclədi. 
          –Sən də pis qalmamısan. Nahaq demirlər ki, 
türmə adamı cavan saxlayır. 
          –Sifətini, amma, içərisinə oyannıq edir. 
          –Yəqin çoxdan dilinə içki dəyməyib. Gəl otur 
maşına, gedək sənin gəlməyini qeyd edək. 
          –Heç yerə getmirəm. Evə nə gəlib, oturaq evdə, 
nuşi-canlıqla çörəyimizi yeyək. 
          –Sən Allah, xətrimə dəymə, əhd eləmişəm, gə-
rək diləyimə çatam, necə var səninlə yeyib içməli-
yəm. Gülbənizə nahaq zəhmət vermə, evə ayrı vaxt 
gələrik. Gülbəniz, sən narahat olma, iki saata yolda-
şını qaytarıb gətirəcəyəm. 
          Gülbəniz bir söz demədi. Əmirxan onu darta-
darta maşına əyləşdirib, qəsəbənin girəcəyində ya-
şıllıqlar içərisində yerləşən Zibanın yeməkxanasına 
apardı. Ziba yeməkxananın böyüyü – yaşlı, dolu, kök 
138 
 
arvad idi. 
          Iki saatdan çox oturdular. Olanlardan-keçənlər-
dən söhbət saldılar. Topalın goruna söydülər, növbə 
ilə bir-birini təriflədilər. Əmirxana içki təsir etmə-
mişdi, amma, Ağarəhimin neçə illərdi dilinə dəy-
mirdi deyə, bərk tutmuşdu. Evə qayıdan kimi uzanıb 
yatmalı oldu. Gecə bir neçə dəfə yuxusundan ayıldı, 
çölə çıxıb içdiyini qaytarmalı oldu. Ürəyində Əmir-
xanı lənətlədi: evində birinci gecənin sevincini də 
ona çox gördü, kaş onunla bu zəhirmarı içməyəydi... 
          Sabahısı günü Gülbənizin, uşaqların üzünə 
baxmağa utanırdı. Ancaq, Əmirxan dünən onu apa-
randa nədənsə Gülbəniz dinmədi, yalandan da olsa 
etiraz edib bir söz demədi, susub kənara çəkildi. Gül-
bənizin təkcə görkəmi deyil, xasiyyəti də dəyişmişdi. 
Hiss edirdi ki, daha onu əvvəlki tək sevmir, lakin, 
uşaqların xatirinə ailəni də dağıtmaq istəmir. 
          Keçən altı il ərzində çox şey dəyişmişdisə də 
qaynanası Narınc elə əvvəlki kimi kobud, çərənçi 
qalmışdı. Adəti üzrə yenə onunla köntöy danışır, is-
təyirdi Ağarəhimi hər sözarası acılasın. Evlərinə gə-
ləndə: 
          –Qəhrəman ərin görəsən bu dəfə haranı partla-
dacaq? – Gülbənizə sual vermişdi. 
          Ağarəhim eşidib hirsindən “bu dəfə səni part-
ladacağam” demək istəmişdi, səsini boğub dinmə-
mişdi. Qaynanasının yerli-yersiz özünü belə apar-
139 
 
ması onu özündən asılı olmadan öcəşdirir, get-gedə 
təbdən çıxarırdı. Bu da evdə Gülbənizlə münasibə-
tində gün-gündən söz-söhbətə, qanıqaraçılığa, dava-
dalaşa gətirib çıxarırdı. Zondakı vərdişi üzrə hər qa-
nı qaralandan sonra, dərdini unutdurmaq üçün çarə 
axtarırdı. Üz tuturdu Zibanın yeməkxanasına – araq 
vurmağa. 
          Əmirxanın köməkliyi ilə əvvəlki yerində balaca 
bir köşk açmışdı. Gündüzlər başı işlə qarışır, axşam-
lar evə qayıdıb Gülbənizin boz sifətini görəndə onu 
fikir aparırdı. Başa düşürdü ki, yenə qaynanası qızı-
na “dərs” keçib. Bilmirdi nə etsin?.. Nəyə görə Na-
rınc ona imkan vermirdi ki, öz ailəsi ilə yola getsin, 
balaları ilə birgə xoşbəxt yaşasın? Məgər buna haqqı 
çatmır? Altı il barakın ağır havasını udub, Allahdan 
öz evində, çarpayısında yatmağı, uşaqlarının mışıltı-
larını dinləməyi diləmişdi. Allah onu arzusuna çat-
dırmışdı, amma, bəndə – Narınc koramal kimi, araya 
girib könül bulandırırdı. Nə etməli? Harasa köçməyə 
hələ gücü çatmazdı. Qaynanasının onlara, Gülbəni-
zin də anasının yanına getməyi qadağan edə bilmir-
di. Söz düşəndə Gülbəniz israrla anasının tərəfini tu-
turdu, Ağarəhimə isə keçmişdəki rəgbəti azalmışdı. 
          O, özü də Gülbənizi heç cürə ata bilməzdi, ba-
laca balalarına görə. Fikirləşməkdən başı ağrıyırdı. 
Neynəsin? Bir ürəyinə yaxın adamı da yox idi, dər-
dini söyləsin, kömək istəsin. Qohuma, dost-tanışa 
140 
 
danışmağa eybi gəlirdi. Bacısı, qardaşı şəhərdə öz 
dərdi-sərində. Onların da yanına getməyə üzündə üz 
qoymamışdı. Belə vaxtda anası yadına düşürdü. 
“Hardasan, ay ana, – gözləri dolurdu, – sən ölməsəy-
din, qalsaydın, kömək olardın. Narınc gəlib evində at 
çapmazdı. Eh, doğru deyiblər – anasına bax, qızı al. 
Mən axmaq yenilik yaratmaq istədim”... 
          Gücü yalnız arağa çatırdı. Hər gün işdən evə 
kefli gəlirdi. Zibanın yeməkxanasının daimi müştə-
risinə çevrilmişdi. Ziba özü də hiss edirdi ki, Ağarə-
him kefdən deyil, dərddən içir. Ürəyində ona yazığı 
gəlirdi. Bir dəfə ona az içməyi, ağlını başına yığmağı 
da məsləhət bilmişdi:  
          –Bala, yazıqsan bu qədər içmə! O zəhirmardan 
hələ xeyir tapan olmayıb... 
          Evə gələndə Gülbəniz onu sancmasaydı, uşaq-
ları oxşayar, sonra da səhərədək başına atıb yatardı 
          Evdə ürəkağrıdıcı bir umu-küsü yaranmışdı. 
Təzəlikiə isinişən uşaqlar ona yenə pis nəzərlə baxır, 
özgələşirdilər. Ağarəhim günbəgündən usanırdı, iy-
rənirdi belə yaşamaqdan. Tam yəqin etmişdi ki, belə 
çox çəkə bilməz: ya özünü öldürməli, ya da əlindən 
xəta törədib təzədən türməyə qayıtmalıdır. 
          Günlərin birində axşamtərəfi yenə sərxoş və-
ziyyətdə evə gəldi. Evdə heç kəs yox idi. Bir istədi 
adəti üzrə evə girib öz yerində uzanıb yatsın. “Görə-
sən hara gediblər?” – düşündü. Ürəyinə şeytan girdi, 
141 
 
onu yatmaqdan daşındırdı: “Yəqin uşaqları da götü-
rüb anasıgilə “dərs almağa” gedib”. Anası tək oldu-
ğundan Gülbəniz arabir uşaqları da götürüb ora ge-
dərdi. 
          Darvazanı hirslə çırpıb, qonşu məhəllədə olan 
qaynanasıgilə getdi. Həyətə girib Gülbənizi çağırdı. 
Səsinə Narınc evin astanasına çıxdı: 
          –Nədi, yenə içib şirə dönmüsən, nəriltin götü-
rüb aləmi. Gülbəniz bura gəlməyib. Yoxdu bizdə 
Gülbəniz. Bir səhv idi elədik, onu sənə verdik. 
          Ağarəhim inanmadı: 
          –Yalan deyirsən, burdadırlar, gizlətmisən evin-
də Gülbənizi də, uşaqlarımı da. Bilirəm, çoxdan eşit-
mişəm, ayırmaq istəyirsən məni onlardan. Plan cızır-
san, gündə qızının qulağını doldurub, ağlını alıb 
məndən soyudursan. Ailəmi dağıtmaq istəyirsən? 
          –Kül Gülbənizin başına ki, sənin kimi ailəsi, əri 
var. Itil, cəhənnəm ol xarabana. 
          –Gülbənizi ver, uşaqlarımı ver... 
          –Yoxdur burda, haramdı sənə onlar. 
           Narınc çığıra-çığıra üstünə gəlir, onu həyətdən 
qovmaq istəyirdi. Ağarəhimə üzbəüz iki addım qal-
mış dayandı, var gücüylə bağırdı: 
          –Dedim sənə yoxdur, çıx cəhənnəm ol həyət-
dən...  
           Ağarəhim hirsindən boğulurdu. Narınc onun 
bütün səadətini əlindən alan bədheybət əjdahaya ox-
142 
 
şayırdı nəzərində. O, bu əjdahanı məhv eləmək, səa-
dətini onun əlindən qurtarmaq istəyirdi: 
          –Ver Gülbənizi, uşaqlarımı ver... 
          Birdən gözünə yaxınlıqdakı divarın küncünə 
atılmış balta sataşdı. Qanı qaynadı, göz qırpımında 
baltanı əlinə alıb, Narıncın üstünə şığıdı. Narıncın 
dəhşət dolu səsinin çıxmağı ilə həyətə uzanmağı bir 
an oldu. Baltanın arxası zərblə onun alnına dəyib pa-
ralamışdı. Qan görcək Ağarəhim ayılan kimi oldu. 
Artıq gec idi, olan olmuşdu.  Baltanı öz yerinə tulla-
yıb həyətdən çıxdı. Qapıdan çıxması ilə qonşu ar-
vadlar hay-küylə həyətə doluşdular. 
          Ağarəhim bilmirdi hara getsin?.. Daha bu gecə 
gecələməyə onun heç bir evdə, hətta darvazasını çır-
pıb gəldiyi öz evində belə yeri yox idi. Qisməti polis 
şöbəsində gecələmək imiş. Odur ki, öz ayağı ilə polis 
şöbəsinə gedib, elədiyi cinayəti etiraf etdi. 
          Qonşular Narıncı tələm-tələsik xəstəxanaya 
aparsalar da o, yolda keçinmişdi. Həqiqətən, Gülbə-
niz anasıgildə olmayıbmış, öz rəfiqəsigilə gedibmiş. 
          Etdiyi cinayətə görə on üç il cəza təyin etdilər. 
Birillik azadlıqdan sonra, ona üçüncü dəfə iş kəsildi. 
Yenidən konvoy maşınına mindirib, azadlığa burax-
mış əvvəlki zona – ciddi rejimli düşərgəyə qaytardı-
lar. Elə bil, buradan bir il deyil, dünən çıxmışdı. Ha-
mı onu tanıyırdı. Zabitlər: “Oho, xoş gəlmisən, dözə 
143 
 
bilmədin bayırda? Axır ki, vətənə qayıtdın”, deyərək 
gülümsəyirdilər.  
          Yatabı qəbul edən rəis onu görəndə hirsindən 
daha da coşdu: 
          –Vicdansızın biri, sənə demədim bir də burala-
ra qayıtma... 
          Qulağının dibində sanki, bomba partladı, göz-
lərində qığılcımlar oynadı. Açılan şillənin zərbinə 
dözə bilməyən Ağarəhim səndələyib üzü üstə yerə 
sərildi. 
          –Əclaf, havayı ətin şorbası olmur, eləmi? Hö-
kumətin amnistinin qiymətini hardan qanasan, pul 
verib azadlığa çıxsaydın qədrini bilərdin, qeyrətsiz... 
          Rəis söyüşlərinə ara verəmyib təpiklərini işə 
saldı. Hirsini ən çox sevdiyi üsulla – kürəyinə çıxıb 
tapdalamaqla soyutmaq istəyirdi. Birdən üz-gözünü 
yığaraq fikrindən daşınıb kənara çəkildi: 
          –Bu oğraş havanı korladı, deyəsən, – ətrafdakı 
nəzarətçilərə işarə etdi, – çırpın! 
          Söz rəisiin ağzından çıxmışdı təpik yağışı baş-
ladı. Sifətini təpiklərdən qorumaq üçün başını yerə 
soxurmuş kimi əlləri ilə üzünü örtdü. O, bu an yerə 
girməyə, ölməyə razı idi. Nə vurulan təpiklərdən, nə 
də rəisiin söyüşlərindən incimirdi, öz payını alırdı. 
Hamısı haqqına idi, çöldə yaşamağı bacarmamışdı. 
          Ağarəhimi rəisin otağından xərəkdə çıxartdılar. 
Bir aya özünə gəldi. Barakda ilk günlər köhnə tanış-
144 
 
lar onu hörmətlə qarşılayıb kutoklarına aparsalar da, 
aylar, illər ötdükcə yanına kimsənin gəlmədiyini gö-
rüb ona qarşı olan münasibətlərini yavaş-yavaş də-
yişdirdilər. Əvvəl onu başqa kupeyə köçürüb özlə-
rindən uzaqlaşdırdılar. Günlərin birində isə aşağı 
çarpayıdakı yerini baraka təzə gələn imkanlı məh-
kuma verib onu yüngül ayaq təki yuxarı mərtəbəyə 
qalxmağa məcbur etdilər. Cəza çəkdiyi uzun illər ər-
zində hələ bir dəfə də olsun o, ikinci mərtəbədə yat-
mamışdı. Indi onu acından ölənin birisi hesab etdik-
lərindən artıq nə yaşına, nə də həbsxana “staj”ına 
hörmət qoyan yox idi. Təzə-təzə yuxarı mərtəbəyə 
vərdiş etmədiyindən iki-üç dəfə yuxulu-yuxulu yu-
varlanıb döşəməyə yıxılaraq qol-qabırğasını əzmiş-
di. Sonralar, ikinci mərtəbəyə yıxılmadan qalxıb-düş-
məyə, yatmağa alışdı. Kupedə heç kim onunla çörək 
kəsmədiyi üçün və zəhlətökən öskürəyi ilə hamını 
bezdirdiyinə görə ona zillənən baxışları görməmək 
naminə bütün gününü həyətdə keçirər, baraka an-
caq, yatmaqdan-yatmağa gələrdi. Özünə qalsaydı ba-
raka yatmağa da getməzdi. Bir gecə gözdən yayınıb 
həyətdə diqqətdənkənar skamyaların birində yatmaq 
istəmişdi. Təzəcə gözünü yummaq istəyirdi, başının 
üstünü alan nəzarətçi onu təpikləyərək durğuzub ba-
raka getməyə məcbur etdi. 
          Neçə illər idi ev xörəyinə tamarzı olduğu sayaq 
isti paltara da həsrət qalmışdı. Əynindəki paltarlar 
145 
 
köhnəlib tökülüb-itdiyindən azadlığa çıxanların ba-
ğışladığı paltarları geyinməyə məcbur olurdu. Ötən 
qış ayaqqabıları dəlmədeşik olduğuna görə daim 
palçığın, qar suyunun içində qalan ayaqlarında çoxlu 
çatlar yaranmışdı. Qışı dəstə rəisinin yazığı gəlib ver-
diyi köhnə ayaqqabılarda keçirmişdi. 
          Soyuqlar düşəndən öskürəyi ara vermədi. Hə-
rarəti qalxır, gah da canına üşütmə düşüb halsızla-
şırdı. Bərk soyuqladığını zənn edirdi. Yaz gəlib istilər 
başlayanda sevindi, tezliklə sağalacağını güman etdi. 
Amma, istilərin xeyri olmadı. Yüngül babatlaşsa da, 
canındakı ağrıları azalmadı. Bədəninin daxilində ge-
dən mübarizədə xəstəlik təslim olmaq istəmirdi. Bir 
yaz səhəri sinəsini boğan öskürəkdən yerə düşən qır-
mızımtıl nöqtələrin qan olduğunu görəndə vərəmə 
tutulduğunu başa düşdü. 
          Elə həmin gün təlaşla sançasta – həkimin qə-
buluna gedib vərəmə yoluxmasını bildirdi, sağalması 
üçün kömək istədi. Həkim, onu başdan-ayağa la-
qeydcəsinə süzdü: 
          –Bilirsən zonda sənin kimi neçə yüz xəstə var? 
Mən sənə nə kömək edim? Indi gərək sən güclü qi-
dalanasan və müalicə ediləsən. Gəl günü sabahdan 
müalicəyə başlayaq, de görüm dərmanları kim ala-
caq? 
          –Həkim, yanıma illərlə gələnim olmur. Dərman 
almağa da heç imkanım yoxdur, onda bəs, mən nə 
146 
 
edim? 
          –Bax, əsas məsələ də budur. Məndə də o vacib, 
güclü dərmanlardan yoxdur... 
          –Başına dönüm həkim, dərmanın hansından 
varsa ver, bəlkə, az da olsa xeyri olar. 
          Həkim ona bir neçə adi həb verib başdansovdu 
yola saldı. 
          Demək, o, sağalmayacaqdı. Bu minvalla cəzası-
nı axıradək çəkib qurtara bilməyəcəkdi. Onu vərə-
min əlindən yalnız ölüm qurtaracaqdı. 
          Güclü qidanı hardan əldə etsin, kimdən istəsin? 
Kimin ərzağından oğurluq etsə, gec-tez üstü açılıb 
onu “krısa” kimi lənətləyəcəkdilər. 
          O, nə “paqona”, nə də cinayət aləminə lazım 
idi. Vaxtilə onu bir neçə dəfə kabinetlərinə çağırıb 
söhbət edən əməliyyatçılar öz tərəflərinə çəkmək is-
təmişdilər. Onun üçün müəyyən xoş şərait, gizli im-
tiyazlar vəd olunsa da sadə məlumat daşıyıcısı ol-
maqdan da boyun qaçırmışdı. Çünki, onlara etibar 
etmirdi. Bir gün atılacağından, məlum olarsa, məh-
kumlar arasında xəbər ötürən kimi biabır olunaca-
ğından ehtiyatlanmışdı. O, buqələmun olmağı ba-
carmırdı. Həmişə özünü cinayətkar saymayıb cina-
yət dünyasından da kənar gəzərdi. Etdiklərinin ci-
nayət deyil, tale yazısı hesab edirdi. Yaxşı günlərində 
daim məxfi ziddiyyətli bu qüvvələrin heç birisinə ya-
xınlaşmadığına görə, pis günündə də gərəksizləşib 
147 
 
ortalıqda qalaraq var ikən yoxa dönmüşdü. Yiyəsiz, 
kimsəsiz, çöldən, ya içəridən gəliri, mənfəəti, faydası 
olmayan məhkum heç kimi maraqlandırmırdı. 
          Nə olaydı, hökumət yenə amnist verəydi, – ar-
zulayırdı Ağarəhim. Görən tale üzünə gülüb bir də 
amnist qismət etsəydi, onu azadlığa buraxardılarmı? 
          Ürəyindəki bu son ümid işığını közərtmək 
üçün bir gün o, zampalitin – rəisin siyasi işlər üzrə 
müavininin qəbulunua getdi. Mayor Ağarəhimi din-
ləyib gülümsədi: 
          –Ağarəhim, amnist çıxsa da sənə aid olmaya-
caq. Bilirsən niyə? Sənin özündən xəbərin var? Sən 
axırıncı “qəhrəmanlığından” sonra residivist hesab 
olunursan. Yəni, xüsusi təhlükəli cinayətkar. Otuz il-
dir işləyirəm hələ görməmişəm residivist aministə 
düşə. Sənə aministi təkcə Allah verə bilər. 
          Xəbərsiz olduğu residivist “titulu”ndan özü də 
heyrətlənmişdi. Hələ orta məktəb illərində oxuduğu 
kitablardan, gördüyü filmlərdən qatı cani, qorxulu 
insan hesab etdiyi residivist sözü indi ona aid olu-
nurdu. Dünyanın işinə bax, heç demə ondan da resi-
divist olarmış... 
           Zampalitlə söhbət etdiyi gündən nə vaxtsa 
azadlığı, balalarını görəcəyinə Ağarəhimin ümidi it-
mişdi. Qalan cəza dövrünü sonadək yaşamağa gü-
man ki, vərəm imkan verməyəcəkdi. Vərəmə tutulub 
iki-üç ildən artıq yaşaya bilməyən məhkum yoldaş-
148 
 
larının növbə ilə xəstəxanaya gedib qayıtmaması ona 
belə qəti qənaətə gəlməsinə əsas verirdi. 
          Bəzən gecələr gözünə yuxu getməyib darıxdı-
ğından uşaqları üçün burnunun ucu göynəyəndə sə-
sini içinə alıb öskürəyinin səsini boğduğu balışa göz 
yaşlarını axıdardı. Narıncı öldürdüyünə görə Gülbə-
niz də, uşaqları da onu həmişəlik atmışdılar. Ürəyin-
də Narınca, dönük taleyinə lənətlər yağdırmaqdan 
başqa əlacı qalmamışdı. O, balalarına atalıq edə bil-
mədi, böyüdüb boya-başa çatdırmadı. Vaxt gələcək, 
onlar böyüyüb hərəsi bir ailə olacaqdı, amma, onu 
həmişə nifrətlə xatırlayacaq, adını hətta çəkmək belə 
istəməyəcəkdilər. 
          Atalığı Əmirxan etdi. Narıncı öldürəndən son-
ra Gülbənizin Əmirxanla münasibətləriinn daha da 
“istiləşdiyini” eşitmişdi. Əvvəlcə bir müddət hirslə-
nib özünə yer tapmasa da, “yeməyənin malının ye-
yərlər” məsəlini xatırlayıb sakitləşmişdi. Günah 
onun özündə idi. Vaxtında özü kişi olsaydı, Gülbə-
nizin də başqasına ehtiyacı yaranmazdı. Ailəsinə yi-
yəlik edib, namusunu qoruyardı... 
          –Ey, dur, bəsdi yatdın, – iki nəzarətçi hovuzun 
kənarında daş plitənin üstündə uzanmış Ağarəhimin 
başının üstünü kəsdirmişdi. Onlardan biri əlindəki 
rezin dəyənəyi ilə onu tərpədib ayıltmaq istəyirdi.  
          –Elə bil evində, isti yorğan-döşəkdə yatıb. Ol-
maya hallanıb? Dayan bir bunun üst-başın yoxlayım. 
149 
 
          O biri nəzarətçi istehza ilə güldü: 
          –Sən də adam tapdın ilişməyə. Görmürsən cın-
dırından cin hürkür? Acından ölənin birisidir. Onda 
hal var ki, hallansın da... Vaxtını itirib əllərini bula-
ma, durğuz yoxlamaya gecikməsin.  
          Rezin dəyənəyin qoluna dəyən ağrısından ayı-
lan Ağarəhim nəzarətçilərin onu tələsdirdiyini gör-
dü: 
          –Tərpən, axşam yoxlamasıdır. Yoxlamaya ge-
ciksən yuxuvun qalanını karsda yatacaqsan. 
          Nahardan sonra dincəlmək məqsədi ilə hovu-
zun kənarında əyləşən Ağarəhim halsızlıqdan huşu-
nu itirib yuxuya getmiş, daş plitənin üzərində üzü 
göylərə uzanıb qalmışdı. 
          Çətinliklə dikəldi. Bədəninə sızıltılı ağrı dol-
muşdu. Özünü əzgin, taqətsiz hiss edirdi. Yeriməyə 
gücü tükənmişdi. Ayaqlarını sürüyə-sürüyə yoxlama 
keçirilən meydana tərəf addımladı. Beş-on addım 
getmişdi ki, müvazinətini itirib asfalt yolun üzərinə 
yıxıldı. Ətrafdakı məhkumlar ona kömək etmək, aya-
ğa durğuzmaq istədilər. Lakin, Ağarəhimin ayağa 
durulası halı yox idi. Zərblə yerə dəydiyindən sinə-
sindən açılan qan ağzından yerə yayılıb asfaltı qır-
mızı rəngə boyamışdı. 
          Kənarda dayanıb hər tərəfə göz qoyan, qolun-
da qırmızı sarğı olan növbətçi, şişman mayor Ağarə-
himin başına yığılan məhkumlara tərəf acıqlandı: 
150 
 
          –Qorxmayın, ölən zibil deyil. Xərəyi gətirib 
aparın sançasta, şirin çay içirin özünə gəlsin. 
          Tibb hissəsində ona qüvvə gəlməsi məqsədi ilə 
mayorun dediyi sayaq şirinçay içirib çarpayıya uzat-
dılar. Həkimlərdən biri o birinin qulağına narahat-
lıqla pıçıldadı: 
          –Deyəsən bu “yetişib”. Sabahacan tab gətirsəy-
di xəstəxanaya rədd eləyərdik. 
          –Tab gətirməyib nə edəcək, qırıb qaçmayacaq 
ha... 
          Həkimin verdiyi bir həb və bir neçə stəkan şi-
rinçaydan sonra Ağarəhim iki-üç saat azca özünə 
gəlsə də gecə yaxınlaşdıqca ağrıları şiddətlənirdi. Bü-
tün gecəni canındakı hərarətdən, nəfəsini kəsən san-
cıların ağrısından qıvrıla-qıvrıla, qan tər içində ça-
paladı. 
          Səhərə yaxın yarıyuxulu Ağarəhimə elə gəldi 
ki, kimsə onu boğur. Narınc idi. Gözlərindən qəzəb, 
nifrət yağırdı. Əcinnəyə bənzər bu məxluq onun si-
nəsi üstə çökərək, əllərini boğazına keçirib var gücü 
ilə sıxırdı. Ağarəhimin nəfəsi çatmadığından boğazı 
xırıldayırdı. Ciyərlərindən qayıdan hava ilə yanaşı 
ağzından yatağına qan fışqırırdı. 
          Axşamdan bəri boguq öskürəyinə, əzab çək-
məsinə məhəl qoymayan, öz canlarının ağrılarından 
oyaq olan palata yoldaşları xırıltını eşitcək daha la-
qeyd qala bilmədilər. Son nəfəsə oxşayan xırıltı 
151 
 
ölümlə həyatın mübarizəsindən xəbər verirdi. Gecə-
nin bu vaxtı, aləmin ölgün anlarında ölümün at oy-
natmasına acizanə tamaşa etməkdən savayı nə etmək 
olardı?! 
          Çox çəkmədi çapalayıb sakitləşən Ağarəhimin 
xırıltısı tamam kəsildi. Sanki, o, yatağındakı kiçik 
qan gölməçəsində boğulmuşdu. Göz qapaqlarını ört-
məyə ehtiyac olmadı. Həyatın əzablarından cana 
doyduğundan könüllü gözlərini yummuşdu. 
          Onun keçindiyinə əmin olduqda üstünü köhnə 
mələfə ilə örtdülər. 
          Səhər işçilər gələn kimi lazımi yerlərə məlumat 
verilib Ağarəhimin ölümü barədə sənədlər hazırlan-
dı. Təcili teleqramla rayona – evinə xəbər göndərildi. 
Sonra, yiyələri gələnədək saxlamaq üçün cənazəni 
morqa – meyitxanaya apardılar. 
                                            * * * 
          Rəis daha iki gün də ardıcıl Ağarəhimin evinə 
teleqram vurdu. Amma, üç gün ötməsinə baxmaya-
raq, rayondan kimsə gələn, teleqramlara cavab verən 
olmadı. Bu zaman Gülbəniz qızının ad gününü qeyd 
etməyə hazırlıq görürdü. Heç kimin qanının qaral-
maması üçün aldığı teleqramları hamıdan, hətta ya-
xın “sirdaşı” saydığı gizlin aşnası – Əmirxandan da 
gizlətmişdi. 
          ”Neynim ölüb, qalıb kimə gərək idi, – Gülbəniz 
düşünürdü, – ondan nə vaxt ərlik gördüm ki, ərim 
152 
 
kimi ölüsünə yiyəlik edim də... Yox a, anamın qatili-
nə yas məclisi quracağam. Nə istəyirlər etsinlər, 
mənlik deyil...” 
          Səhəri gün morqun müdiri rəisə zəng edib şi-
kayətləndi: 
          –Belə olmaz axı, gəlin ölünüzə yiyə durun. So-
yuducu xarab olub, daha saxlaya bilmirik. Siçovul-
ları qovmaqdan yorulmuşuq, daraşıblar meyidə... 
          Rəisin göstərişi ilə bir neçə zabit və nəzaərətçi 
özləri ilə bel, çalov götürüb, müəssisənin yük maşı-
nında morqa yola düşdülər. 
          Siçovulların paralayıb pis günə qoyduqları me-
yidi ağ parçaya büküb, morqdan götürdüb dəfn et-
məyə, şəhərdən uzaq qəbiristanlığa gətirdilər. Qəbi-
ristanlığın müdiri ölünün yiyəsiz məhkum olduğunu 
bilincə, torpağa heyfi gəlib korlamamağı, nişan ver-
diyi köhnə qəbirlərdən birinə basdırmağı məqsədə-
uyğun saydı. 
          Ağarəhimi qəbiristanlığın hasara yaxın kənar 
hissəsində, sökülmüş qəbirlərin birində dəfn etdilər. 
Məzarın yerini ayırd etmək üçün haradansa tapdıq-
ları iri çay daşını baş daşı əvəzi qoydular. 
          Dünyada bir residivist azaldı. Atılmış, xeyirsiz, 
zavallı caniyə dünyanın ehtiyacı yox idi... 
                                                                                       
1996 
153 
 
 
     
 
 
         
 
 
İÇİNDƏKİLƏR 
 
 Qazamat “sanitarlar”ı ................................3 
 Residivist ..................................................103 
 
 
 
 
   
      
 
