 
AZƏRBAYCAN RESPUBLİKASI TƏHSİL NAZİRLİYİ 
AZƏRBAYCAN DÖVLƏT MƏDƏNİYYƏT VƏ İNCƏSƏNƏT UNİVERSİTETİ 
 
 
 
 
 
Maral Manafova 
 
 
 
 
 
 
 
AZƏRBAYCANIN  ŞƏRQİ  ASİYA 
ÖLKƏLƏRİ İLƏ  
MƏDƏNİ ƏLAQƏLƏRİ  
 
 
 
DƏRS  VƏSAİTİ 
 
 
 
 
 
 
Azərbaycan  Respublikası  Təhsil Nazirliyinin  
   29.04.2008-ci il tarixli   
511 №-li əmri ilə təsdiq edilmişdir  
 
 
 
 
 
 
 
 
 
 
 
 
 
 
Bakı - 2008 
 
 
2 
 
Rəyçilər:AMEA-nın müxbir üzvü, tarix elmləri  
   doktoru, professor Oqtay Əbdülkərim oğlu  Əfəndiyev 
 
Azərbaycan Dövlət Mədəniyyət  və İncəsənət   
Universitetinin professoru, fəlsəfə elmləri doktoru 
Niyazi  Musa oğlu  Mehdi 
 
 
Azərbaycan Dövlət Neft Akademiyasının  
professoru, fəlsəfə elmləri doktoru 
 Şəhrəddin   Mühiddin  oğlu Məmmədov 
 
 
  
 
 
Elmi redaktor:Azərbaycan Dövlət Mədəniyyət və İncəsənət   
                         Universitetinin dosenti, kulturologiya elmləri doktoru Nigar Əfəndiyeva  
 
 
 Maral Manafova. Azərbaycanın  Şərqi Asiya ölkələri ilə mədəni  əlaqələri. Dərs 
vəsaiti. Bakı, 2008, 36 s.  
 
 
 
 
Dərs vəsatində Azərbaycanın Şərqi Asiya ölkələrilə mədəni münasibətləri  ictimai, sosial və 
mədəni hadisə olan «beynəlxalq mədəni əlaqələr»  kontekstindən, tarixilik və müasirlik  baxımından 
hərtərəfli təhlil olunur.  Professor Maral Manafovanın tərtib etdiyi dərs vəsaiti tələbələrin və 
ümumiyyətlə ölkəmizin xarici mədəniyyət siyasəti sahəsində  zəruri nəzəri biliklərin, informasiya, 
praktiki vərdiş və bacarıqların mənimsənilməsində bir töhfədir. Dərs vəsatindən bakalavr, magist 
tələbələr, aspiarntlar və tədqiqatçılar, ümumiyyətlə xarici mədəniyyət siyasəti problemlərilə 
maraqlananlar faydalana bilərlər. 
 
 
 
 
 
 
©M.C.Manafova 
3 
 
 
MÜNDƏRİCAT 
 
Giriş  
 
I Fəsil. Azərbaycanın Yaxın və Orta Şərq ölkələri  ilə mədəni əlaqələri 
 
1.1. Azərbaycan – İran mədəni əlaqələri 
1.2. Azərbaycan - Pakistan mədəni əlaqələri 
1.3. Azərbaycan -  İsrail mədəni əlaqələri  
 
II Fəsil. Azərbaycanın   digər  Şərq ölkələri ilə mədəni əlaqələri 
 
2.1. Azərbaycan-Hindistan  mədəni əlaqələri  
2.2. Azərbaycan – Çin mədəni  əlaqələri  
2.3. Azərbaycan -Yaponiya mədəni əlaqələri 
 
Ədəbiyyat  siyahısı  
 
4 
 
GİRİŞ  
 
Müasir dövrdə Müstəqil Azərbaycanın  beynəlxalq  nüfuzu və regiondakı liderlik mövqeyi  gündən-
günə artır. Son illərdə Azərbaycan Respublikasının  xarici siyasət fəaliyyəti, xüsusilədə  xarici mədəniyyət 
siyasəti sahəsində fəaliyyəti  nəzərəçarpacak dərəcədə dinamikliyi ilə fərqlənir. 
Azərbaycanın xarici mədəniyyət siyasəti müasir dövrün geosiyasi xüsusiyyətlərini, təhlükə və 
çağırışlarını nəzərə alaraq, ölkənin milli maraqlarına  əsaslanır. Ölkəmizin  beynəlxalq səviyyədə  dövlətlərarası  
münasibətlərdə  mədəni əlaqələri  çox zəngindir. Beynəlxalq mədəni əlaqələr  xalqlar arasında  qarşılıqlı 
anlaşılmanın və  etimadın formalaşmasına xidmət  edir. 
Azərbaycan Respublikası  müstəqilliyini əldə etdiyi  ilk günlərdən  etibarən beynəlxalq miqyasda  
sülhsevərliyini, dostluq münasibətlərinə hazır olduğunu, başqa xalqların, dövlətlərin mədəniyyətinə və 
incəsənətinə, dilinə, dininə hörmət və rəğbətini nümyaiş etdirmişdir. Eyni zamanda da, Azərbaycan 
Respublikasının xarici mədəniyyət siyasəti  milli maraqların təmin edilməsinə, dövlətin davamlı inkişafı və 
vətəndaşların, həmçinin də  xaricdə yaşayan həmvətənlilərimizin  mədəniyyət sahəsində hüquqlarının müdafiəsi 
üçün əlverişli şəraitin  yaradılmasına  yönəlmiş ardıcıl  fəaliyyətini həyata keçirməyə yönəldilmişdir. 
Azərbaycan Respublikasının suverenliyinin, ərazi bütövlüyünün bərpası  və etnik təmizlənməyə məruz  
qalmış məcburi  köçkünlərin öz torpaqlarına qaytarılması, müharibə şəraitində təcavüzə məruz qalmış 
mədəniyyət abidələrimizin bərpa edilməsi ölkə xarici siyasətinin  prioritet məsələsi kimi  gündəmdədir. Müasir 
mərhələdə beynəlxalq ictimaiyyətin  Azərbaycanın ərazi bütövlüyünün, beynəlxalq səviyyədə tanınmış 
sərhədlərinin  toxunulmamazlığını  dəstəkləmək  və ərazilərinin  işğalını və etnik  təmizləməni pisləmək 
mövqeyinin  daha da möhkəmləndirilməsi yönündə səylər göstərilir. 
Müasir dövrdə Azərbaycanın Şərqi Asiya ölkələri ilə mədəni münasibətləri  xarici mədəniyyət siyasəti,  
bu ölkələrin  dünya siyasətində və mədəniyyətində artan  rolu nəzərə alınaraq həyata keçirilir. Bu ölkələrdə 
zəngin  mədəni infrastrukturun mövcudluğu  mədəni əlaqələrin qurulmasında geniş imkan  çalarlarını  açır. Hal-
hazırda Azərbaycan Yaxın və Orta Şərq ölkələri olan İran, Pakistan, İsrail ilə   mədəni əlaqələrin qurulması 
sahəsində əməli addımlar atır.  Sadalanan ölkələr ilə ölkəmizin mədəni əməkdaşlğının tarixi ənənələri 
mövcuddur ki, müasir mərhələdə  onların daha da genişləndirilməsinə böyük səy göstərilir.  
Hazırda Azərbaycan digər Şərq ölkələri – Hindistan, Çin, Yaponiya ilə mədəni əməkdaşlığın  
stabilləşməsinə və genişləndirilməsinə  çalışır. Azərbaycan bu ölkələrlə   mədəniyyət, incəsənət  və təhsil 
sahəsində mübadilələrə geniş yer verir. 
 Azərbaycanın  Şərq ölkələrilə mədəniyyət, elm və təhsil sahəsində  çoxtərəfli əlaqələri üzv olduğu  
UNESKO, İSESKO, İKT və sair kimi beynəlxalq və regional təşkilatlar çərçivəsində də həyata keçirilir. Dünya 
mədəniyyət siyasəti sistemində ölkənin milli maraqlarının gözlənilməsi əsas şərt tutularaq beynəlxalq 
konfranslarda, çoxtərəfili mədəni aksiyalarda iştirak Azərbaycanın mədəniyyət siyasətinin təzahür 
formalarındandır. 
 «Azərbaycanın Şərqi Asiya ölkələri ilə  mədəni  əlaqələri» adlı  dərs vəsaiti Azərbaycan Dövlət 
Mədəniyyət və İncəsənət Universitetində  «Beynəlxalq mədəni əlaqələr» ixtisası  üzrə təhsil alan tələbələr üçün 
olduqca zəruridir. Dərs vəsatində Azərbaycanın Şərqi Asiya ölkələrilə mədəni münasibətləri  ictimai, sosial və 
mədəni hadisə olan «beynəlxalq mədəni əlaqələr»  kontekstindən, tarixilik və müasirlik  baxımından hərtərəfli 
təhlil olunur. Ümidvarıq ki,    təqdim olunan «Azərbaycanın Şərqi Asiya ölkələri ilə  mədəni  əlaqələri» adlı  
dərs vəsaiti tələbələrin və ümumiyyətlə ölkəmizin xarici mədəniyyət siyasəti sahəsində  zəruri nəzəri biliklərin, 
informasiya, praktiki vərdiş və bacarıqların mənimsənilməsində bir töhfədir. Dərs vəsatindən bakalavr, magist 
tələbələr, aspiarntlar və tədqiqatçılar, ümumiyyətlə xarici mədəniyyət siyasəti problemlərilə maraqlananlar 
faydalana bilər.  
 
  
5 
 
 
I Fəsil 
 
AZƏRBAYCAN VƏ YAXIN VƏ ORTA ŞƏRQ ÖLKƏLƏRI  ARASINDA MƏDƏNI 
ƏLAQƏLƏR 
 
1.1. Azərbaycan – İran mədəni əlaqələri 
 
Qərbi Asiyanını aparıcı dövləti olan İran şimaldan Azərbaycanla həmsərhəd olduğuna görə bu ölkə ilə 
mədəni əlaqələrin tarixi keçmişin dərin qatlarına gedib çıxır. Əhalisinin əsas hissəsini farslar təşkil etmiş olsa 
da, tarixin bütün dövrlərində bir-biri ilə qonşu olan Azərbacan sakinləri İranın mədəniyyətinə, incəsənətinə təsir 
göstərmişlər. Özü də bu təsir qarşılıqlı səciyyə kəsb edirdi. Hələ III-VII əsrlərdə Cənubi Azərbaycanın siyasi 
tarixinin İran Sasanilər dövlətinin hökmranlıq dövrü ilə bağlı olduğundan mədəni əlaqələrin vəziyyətini 
təsəvvürə gətirmək çətin deyildir. Bu tarixi dövr ərzində Azərbaycana və Sasani İranına məxsus mədəniyyətlər 
bir-birinə qarışaraq, bir-birindən iqtibas edərək, sintez olunmuş vəziyyətdə bəşər mədəniyyətinə layiqli 
nümunələr bəxş etmişdir. Sasani dövründə Azərbaycanda fars dilinin aparıcılıq statusuna malik olması, 
azərbaycanlı alim və şairlərin bu dildə yazıb-yaratmasına səbəb olmuş, eyni zamanda onlar tərəfindən həmin 
dilə məhəbbət, ehtiramla yanaşma İran mədəniyyətinə hörmətin bir timsalı idi. Sasani mədəniyyətinin hər bir 
element, məqamında Azərbaycan mədəniyyətinin cizgilərini aşkar etmək heç də çətin deyildir. Artıq bu sahədə 
sənətşünasların kifayət qədər elmi dəlil və sübutları vardır. «Azərbaycan tarixi»nin yeddicildliyinin II cildində 
yazılır: «… Sasani dövlətinin mədəniyətinin inkişafında… azərbaycanlıların da bu mədəniyyətin tərəqqisində 
mühüm mövqe tutmaları şübhəsizdir.»1 həmin kitabda mədəni əlaqələr kontekstinə aydınlıq gətirən digər fikir 
aşağıdakı kimi səslənir: «Sasinələr həm imperiyanın iqtisadi cəhətdən daha çox inkişaf etmiş hissəsi olan 
Azərbaycanda, həm də imperiya hüdudlarına daim müdaxilə edən şimal köçəri tayfaları ilə bilavasitə İran 
arasında bufer rolunu oynayan Albaniyada nüfuzlarının möhkəmlənməsinə xüsusi maraq göstərirdilər. Ona görə 
də Cənubi Qafqazın digər vilayətlərinə nisbətən Azərbaycanda Sasani təsiri daha güclü idi. Buna müvafiq 
Sasani mədəniyyəti ünsürləri burada daha parlaq təmsil olunmuşdur.»1  
1966-cı ilin yayında Tehran arxeoloji muzeyinin əməkdaşı Qəmbəxş Fərd Xuav çayı hövzəsini 
(Muğanın mərkəzi hissəsi) tədqiq edərkən, Mişkin şəhrdən cənubda, orta əsr coğrafiyaşünaslarının Varavi 
şəhərinə uyğun gələn yaşayış yerində daş üzərində orta fars kitabəsi aşkar etmişdir. Bu kitabə çiy kərpicdən 
tikilmiş orta əsr qalasının yaxınlığındakı Baği Novruz dərəsində idi. Kitabədə göstərilən tarix II Şapurun 27-ci 
ili Mehr (yəni mart) ayı 335-336-cı ilə uyğun gəlir. Yazının məzmunundan görünür ki, Nərse-Hörmüz adlı birisi 
bu qalanı yeddi ilə tikdirmişdir. Kitabə vasitəsilə qalanın yanından keçənlərə müraciət edən Nəsre-Hörmüz, 
onlardan qala ürəklərincə olsa, onu xoş sözlə yad etmələrini xahiş edir, qalanı bəyənməyənlərə isə, bundan daha 
yaxşısını tikməyi tövsiyyə edir. Cənubi Azərbaycan ərazisində bu günədək aşkar edilmiş ən qədim Sasani 
epiqrafik abidəsi olan Mişkinşəhr kitabəsi tarixi keçmişimizi öyrənmək baxımından qiymətli olduğu kimi, qala 
İranla mədəni əlaqələrin tarixini tədqiq etmək cəhətdən də maraqlıdır. Tanınmış memar-alim Cəfər Qiyasinin 
«Yaxın-uzaq ellərdə» adlı kitabında İran memarlıq mədəniyyətinin inkişafına Azərbaycan sənətkarlarının təsiri, 
məhz mədəni əlaqələrin məhsulu olan mədəni iqtibas kontekstində öyrənilir. Kitabda müəlif mədəni əlaqələrin 
tarixinə qısa ekskurs edərək yazır: «Hələ Əhəmənilər dövründə farslar Midiyalıların şəhərsalma ənənələri, eləcə 
də saray və qaya türbələrinin əsas prinsiplərini mənimsəmişdirlər. Eramızdan qabaq VI-V əsrlərdə I Daranın 
saray tikililərinin dekorativ bəzəklərini Midiya ustaları işləmişdirlər. İslam dövründə də azərbaycanlılar İran 
memarlığının inkişafına hiss olunan təsir göstərmişlər.»2  
Azərbaycan – İran mədəni əlaqələrinin inkişaf tarixində ilkin çağlar və orta əsrlərin müstəsna yeri 
vardır. Bunun da başlıca səbəbi ilk növbədə onunla izah edilir ki, «İran» adı bəzi dövrlərdə içərisində müxtəlif 
xalqları, ölkələri birləşdirən iri dövlət, imperiya mənasında işlədilirdi ki, Azərbaycan da bu dövlətlər sırasında 
idi. Lakin yetkin feodalizm çağında Azərbaycan onun həm siyasi, həm də mədəni mərkəzi olub. Bu gün 
Zərdüştlüyün geneoloji kökləri, onun daha çox İran, yoxsa Azərbaycana məxsusluğu haqqında elmi  
mübahisələrin əsasında da məhz bu amil, yəni Azərbaycanın İran xalqları arasında qaynayıb qarışması məsələsi 
durur. Əlbəttə, hazırda bizi bu elmi mübahisələrin nəticələri deyil, Azərbaycan – İran mədəni əlaqələrinin tarixi 
mövcudluğu məsələsi düşündürür ki, bu haqda da dəlillər kifayət qədərdir. 
Azərbaycan – İran mədəni əlaqələrinin inkişaf dinamikasında XIX-XX əsrin özünəməxsus yeri vardır. 
Artıq orta çağlardan fərqli olaraq hər iki dövlətin – Azərbaycan və İranın siyasi vəziyyətində ciddi stabillik 
yaranmış, bu əsrlərdə mədəni əlaqələr ölkələrarası, dövlətlərarası mahiyyət kəsb edir. Çünki XIX əsrin 
                                                          
1 Azərbaycan tarixi, II cild, B., 1998, səh 125 
1 Azərbaycan tarixi, II cild, B., 1998, səh 128-129 
2 Qiyasi C. Yaxın-Uzaq ellərdə B., 1985, s. 65  
6 
 
əvvəllərində Rusiya çarlığı və İran şahlığı arasında aparılan müharibələrin sonunda 1813-cü ildə məşhur 
Gülüstan sülh müqaviləsi imzalandı. Həmin müqaviləyə görə Azərbaycan ərazisi iki dövlət tərəfindən iki 
hissəyə bölündü. Şimal hissəsi Rusiya dövləti, cənub hissəsi isə İran dövlətinin dördüncü əyaləti (Azərbaycan 
əyaləti) adı ilə İranın tərkibində qaldı. Azərbayan əhalisinin böyük bir hissəsinin İranın tərkibində qalması İranla 
mədəni əlaqələrin daha da inkişafı üçün başlıca səbəb oldu. Lakin bu tarixi hadisənin ilk çağlarında Çar 
hökuməti bu sahədə xüsusi bir siyasət yeritmək marağında olmadığına görə İran azərbaycanlıları, eləcə də İranla 
mədəni ünsiyyəti davam etdirmək dövrün tanınmış və görkəmli ziyalılarının üzərinə düşdü. Fars dilinin 
tədqiqində XIX əsrin görkəmli maarifpərvər xadimi A.Bakıxanovun (1794-1847), Mirzə Kazımbəyin (1802-
1870) xidmətlərini xüsusi vurğulamaq lazımdır. Görkəmli Azərbaycan filosofu, mütəfəkkiri M.F.Axundovun 
(1812-1878) iranlı diplomat və yazıçı Mirzə Mülküm Xan Nizam üd-dövlə (1833-1908) ilə səmərəli ədəbi 
əlaqələrinin məğzində məhz bu məsələ dururdu. 
XX əsrin əvvəllərində Bakıda neft mədənlərinin fəaliyyətə başlaması İrandan (əsas etibarı ilə Cənubi 
Azərbaycandan) buraya işləmək üçün fəhlələrin axınına səbəb oldu ki, bu da mədəni əlaqələrin yeni tarixi 
şəraitə uyğun yaranmasına zəif də olsa təkan verdi. XX əsrin ilk onilliklərində İranda milli hərəkatların 
(Səttarxan hərəkatı) geniş vüsət tapmasında Azərbaycan mədəniyyətinin bir çox istiqamətlərinin təsiri mövcud 
idi. Böyük demokrat, azərbaycanlı Cəlil Məmmədquluzadənin redaktorluğu ilə Azərbaycan dilində Tiflisdə nəşr 
olunan «Molla Nəsrəddin» jurnalının nömrələri Cənubi Azərbaycanda da yayılmağa başlayırdı.  
İranda genişlənməkdə olan demokratik hərəkatlar (1906-1911) Bakıda yaradılmış «Hümmət» (1904), 
«Ədalət» (1917) partiya təşkilatları və İranda yaradılmış mücahid dəstələri xətti ilə İran - Azərbaycan əlaqələri 
genişlənirdi. «Hümmət» təşkilatı Cənubi Azərbaycanda yaradılmış «İctimaiyyun amiuyun» (Mücahid) təşkilatı 
ilə əlaqələr yaratmışdır. Azərbaycan filosofu Ə.Hüseynzadənin «Siyasəti–fürusət» («At oynatmaq siyasəti») 
fəlsəfi əsərində Səttarxan hərəkatı – «çəkiliniz ortadan, mədəniyyət gəlir. Təbriz mücahidlərinin, səttarxanların 
qalibiyyəti ilə gəlir», - deyə alqışlamışdır.  
Həmin illərdə İranla mədəni əlaqələrin yaranmasında «Mola Nəsrəddin» məcmuəsinin bu ölkənin 
Təbriz, Tehran kimi iri şəhərlərinə göndərilməsinin çox böyük mədəni əhəmiyyəti var idi. Azərbaycanın məşhur 
teatr xadimi Sidqi Ruhulla Təbrizdə öz dəstəsi ilə qastrolda olmuş və yerli ziyalıların da iştirakı ilə Ə. 
Haqverdiyevin «Bəxtsiz cavan» əsərinin tamaşasını göstərmişdir. 
1901-1917-ci illərdə aşağıdakı görkəmli ziyalıların həyat və yaradıcılığı İranla bağlı olmuşdur. Hüseyn 
Cavid (1882-1941) 1899-1903-cü illərdə Cənubi Azərbaycanda yaşamış və Təbriz mədrəsəsində təhsilini davam 
etdirmişdir. Şərqşünas alim Məhəmməd ağa Şahtaxtlı (1846-1931) 1911-1913-cü illərdə İranda yaşamışdır. 
Dramaturq Ə.Haqverdiyev (1870-1933) 1907-ci ildə yazdığı «Əhmədin qeyrəti» hekayəsini Cənubi 
Azərbaycanda gedən milli azadlıq mübarizəsinə həsr etmişdir.  
Tanınmış azərbaycanlı demokrat Mirzə Bala Məmədzadə 1927-ci ildə İstanbulda nəşr etdirdiyi 
«Ermənilər və İran» adlı əsərində Cənubi Azərbaycanın İrana, xüsusilə də, buradakı azərbacanlıların mədəni 
inkişafa necə təsir göstərdiyi haqda yazırdı: «XX əsrin əvvəllərində azadlıq hərəkatının İran daxilində mərkəzi – 
Təbriz, İran xaricində isə – Bakı idi… Şimali Azərbaycanın iqtisadi nüfuzu altında olan İran Azərbaycanına da 
bu «iqtisadi inqilab» öz təsirini göstərirdi. Digər tərəfdən isə İranda feodal üsul-idarəsi (Məhəmməd Əli şah 
Qacar istibdadı) hökm sürürdü. Belə bir şəraitdə Qafqaz Azərbaycanı (ilk növbədə Bakı) Cənubi Azərbaycanda 
azadlıq hərəkatına geniş miqyasda mədəni köməklik edirdi. Cənubi Azərbacanda nəşr edilən ilk demokratik 
qəzetlər, ilk teatr və məktəbləri də əsasən şimali azərbaycanlılar təşkil etmişdirlər.»1  
XX əsrin 20-ci illərində Azərbaycanın məşhur incəsənət xadimləri, aktyorlarından olan S.Ruhulla, 
A.M.Şərifzadə, M.R.Vaizzadə və digərləri Cənubi Azərbaycanda Ü.Hacıbəyovun bir neçə səhnə əsərinin 
tamaşasını yaratmışdar. Ü.Hacıbəyovun əsərlərindən başqa Təbrizdə yerli artistlərin iştirakı ilə N.Nərimanovun 
«Nadir şah» pyesi, Z.Hacıbəyovun «Əlli yaşında cavan» əsərləri də səhnələşdirilmişdir.  
Hüseyn Cavidin «Şeyx Sənan», «İblis», «Peyğəmbər» pyesləri, M.F.Axundovun «Müsyö Jordan və 
dərviş Məstəlişah» tamaşaları Təbrizdən başqa, İranın Tehran, Məşhəd, Xoy və digər şəhərlərində də 
səhnələşdirilmişdir. 
İran xalqları ilə Azərbaycan arasında mədəni əlaqələrin qurulması işində 1920-ci ilin sentyabrında 
Bakıda keçirilmiş Şərq xalqlarının I qurultayının da əhəmiyyətli dərəcədə rolu olmuşdur. İranı həmin qurultayda 
204 nəfər təmsil edirdi ki, heyətə Heydər Əli oğlu Tarıverdiyev və İ.Şəbüstəri rəhbərlik edirdi.  
Çox yaxın qonşu və həmsərhəd olmasına baxmayaraq Azərbaycanda sovet hakimiyyəti qurulduqdan 
sonra Azərbaycan – İran mədəni əlaqələri  yalnız Moskvanın razılığı ilə diplomatik səviyyədə aparılırdı. Digər 
tərəfdən İran dövlətinin özü də mədəni əlaqələrin ardıcıl təşkili məsələsində həm fəal, həm də maraqlı deyildi. 
Çünki İran tərəfi Cənubi Azərbaycan məsələsinə görə münasibətlərin, xüsusilə də mədəni ünsiyyətin fəallığına 
çox qısqanclıqla yanaşırdı. Lakin bütün bunlara baxmayaraq Moskvanın çox ciddi və senzuralı siyasəti əsasında 
İranla mədəni əlaqələr məhdud səviyyədə olsa da, aparılırdı. Özü də SSRİ – İran mədəni əlaqələri daha çox 
                                                          
1 Məmmədzadə M.B. Ermənilər və İran. B., 1993, s. 33-34 
7 
 
Azərbaycanla əməkdaşlıq sistemində həyata keçirilirdi. Xüsusilə, ədəbi əlaqələr qənaətbəxş səviyyədə idi. Hər 
iki ölkənin ədibləri istər Azərbaycanda, istərsə də İranda demək olar ki, kütləvi şəkildə mütaliə edilirdi. 
Azərbaycan ədəbiyyatında İran, Cənubi Azərbaycan tematikası mühüm əhəmiyyət və özü də aktuallıq kəsb 
edirdi. C.Cabbarlının «Nəsrəddin şah», «Araz çayı», M.S.Ordubadinin «Dumanlı Təbriz», S.Vurğunun «Təbriz 
gözəli» bu qəbildən olan əsərlərdəndir. 1928-ci ildə M.Kazıminin «Qorxulu Tehran» əsəri farscadan 
Azərbaycan dilinə tərcümə edilərək Bakıda nəşr olundu.  
Təhsil, maarif sistemi sahəsində də əlaqələr mövcud idi. 1922-ci ildə ADU-də təşkil olunmuş 
«Şərqşünaslıq»  fakültəsində İran bölməsi yaradılmış və burada fars dili və ədəbiyyatı, İran tarixi üzrə 
mütəxəsisslər hazırlanmağa başlanılmışdır.  
1934-cü ildə böyük fars şairi Əbülqasim Firdovsinin 1000 illik yubileyinin beynəlxalq səviyyədə 
keçirilməsi Azərbaycan – İran mədəni əlaqələrinin inkişafına da xeyli dərəcədə təsir göstərdi. Belə ki, şairin 
«Şahnamə» əsəri farscadan tərcümə olunaraq «Seçilmiş əsərlər» silsiləsində Bakıda nəşr edildi. Yubiley 
tədbirlərində iştirak üçün Bakıya İranın məşhur alimi Səid Nəfisinin başçılığı ilə nümayəndə heyəti gəlmişdir. 
XX əsrin 30-cu illərində İranda aparılan mədəni islahatlar zamanı digər milli azlıqlar kimi 
azırbaycanlıların hüququna biganəlik, hökumətin farslaşdırma siyasətinin tətbiqi əslində demokratiyaya zidd bir 
hadisə idi. Fars millətçiliyinin təsiri ilə İranda yaşayan digər müsəlman xalqlar kimi azərbaycanlıların da öz 
mədəniyyətindən, kökündən, soyundan təcridi göz qabağında idi. Bunu dərk edən hər iki xalqın qabaqcıl 
ziyalıları xalqlar arasında mədəni əlaqələrin inkişaf etdirilməsi işinə xidmət edirdilər. Bu işdə Seyid Məhəmməd 
Hüseyn Şəhriyar (1906-1995), Məmməd Səid Ordubadinin xidmətlərini (1872- 1950) xüsusi qeyd etmək 
lazımdır. Azərbaycan – İran mədəni əlaqəlrinin davam etdirilməsində bu yazarların rolu çox böyük olmuşdur. 
Onlar hər iki ölkədə sevilir, əsərləri dildən-dilə gəzirdi.  
Azərbaycan – İran mədəni əlaqələri tarixi prosesində XX əsrin 40-cı illərinin özəllikləri mövcud idi. Bu 
ilk növbədə, II Dünya müharibəsinin səbəbkarı olan Almaniyanın İran dövlətindən müəyyən dəstək alması ilə 
izah edilirdi ki, bu da SSRİ ilə əlaqələrin bir qədər soyuq münasibətləri ilə müşayiət edilirdi. Rəsmi sənədlərə 
əsasən İran dövləti Almaniyanın SSRİ-yə qarşı başladığı müharibədə bitərəf mövqeyini elan etdiyinə görə 1941-
ci ilin avqustunda SSRİ öz ordusunu İranın SSRİ ilə həmsərhəd olan şimal ərazisinə (Cənubi Azərbaycan) 
yerləşdirməli oldu. Yerləşdirilmiş bu ordunun tərkibində Azərbaycanın 77-ci, 396-cı, 402-ci milli diviziyaları da 
var idi. Diviziyanın mövcudluğu azərbaycanlı əskərlərlə İran əhalisi arasında səmimi ünsiyyətin yaranmasına 
səbəb oldu. İranın Urmiya, Rəşt şəhərlərində nəşr olunan qəzetlərdə azərbaycan döyüşçüsü tematikası başlıca 
yer tuturdu.  
1943-cü il noyabrın 28-də Tehranda işə başlamış SSRİ, ABŞ və Böyük Britaniya dövlətləri başçılarının 
konfransı Azərbaycan – İran mədəni əlaqələrinin genişlənməsinə bir təkan oldu. 1943-cü ilin payızında SSRİ – 
İran Mədəni Əlaqələri Cəmiyəti yaradıldı. Bu illərdə Cənubi Azərbaycanda mədəni muxtariyyət məsələsində də 
irəliləyişlər əldə olundu ki, bu da İranla mədəni əlaqələrin inkişafının bir istiqaməti idi. 1946-cı ilin martında 
Təbrizdə Azərbaycan dövlət dram teatrı açıldı. Onun yaradılması tanınmış rejissor Hidayət Əfəndiyevin adı ilə 
bağlıdır. Sovet Azərbaycanının incəsənət xadimləri İranda geniş proqramlarla əhali arasında görüşlər keçirməyə 
davam edirdilər. 
1942-ci ilin fevralından aprelin əvvəlinə qədər İranda Rəşid Behbudovun qastrolları, həmin ilin 
martında Sara Qədimovanın başçılığı alıtnda konsert proqramının açılışları, iyun-sentyabr aylarında Xan 
Şuşinski, Hüseynağa Hacıbabayev, Əlövsət Sadıqov, Bəhram Mansurov, Hacı Məmmədov və başqalarının 
Təbriz, Maku, Xoy və digər şəhərlərdə təşkil etdikləri konsertlər böyük maraqla izlənilmişdir.  
1944-cü ilin iyununda Təbrizdə yaradılmış «Sovet mədəniyyəti evi»nin xəttilə İranın 40-dan çox 
şəhərində «Sovet – İran Mədəni Əlaqələr Cəmiyyəti»nin şöbələri fəaliyyət göstərirdi. 
Təbrizin tərəqqipərvər ziyalıları 1945-ci ilin noyabrın 19-da «Sovet Azərbaycanı dostları» cəmiyyətini 
yaratdılar. Diqqətəlayiq hadisələrdən biri elə həmin ilin oktyabrında Bakıda görkəmli şair Səməd Vurğunun 
sədrliyi altında «İranla Mədəni Əlaqələr Üzrə Sovet Cəmiyyəti»nin yaradılması faktı oldu. Bu qurumlar 
Azərbaycan – İran mədəni əlaqələrinin inkişaf dinamikasına əhəmiyyətli şəkildə təsir göstərmişdir. S.Vurğun 
çıxışlarının birində demişdir: «Azərbaycanda yaradılan İranla Mədəni Əlaqələr Cəmiyyətinin məqsədi 
Azərbaycan xalqının mədəniyyət sahəsindəki nailiyyətlərini İranda tanıtdırmaq, habelə İranın elm, ədəbiyyat və 
incəsənət sahəsindəki müvəffəqiyyətlərini Azərbaycanın geniş zəhmətkeş kütlələrin malı etməkdir.» 
1943-cü ilin oktyabrında Tehranda yaradılmış «İranın SSRİ ilə Mədəni Əlaqələr Cəmiyyəti»nin idarə 
heyəti tərkibinə fəxri sədrlər səviyyəsində İranın Baş naziri Bəyat, SSRİ-nin İrandakı səfiri Maksimov da daxil 
idi. Cəmiyyət 1944-cü il avqustun 1-dən etibarən «Yeni xəbər» jurnalını nəşr etdirməyə başladı. Jurnalda SSRİ 
Ali Sovetinin  deputatı Çimnaz Aslanovanın, akademik Heydər Hüseynovun, Şeyxülislam Əlizadənin 
məqalələri çap olunmuşdur. 
Mədəni əlaqələr cəmiyyətinin Təbriz şöbəsi Sovet Azərbaycanına aid 180 mühazirə və 17 konsert 
keçirmişdir.  
8 
 
Keçən əsrin 40-cı illərinin ortaları İranın ictimai-siyasi, sosial həyatında ziddiyyətlər, böhranlarla dolu 
bir dövr idi. Xüsusilə, ölkənin azərbaycanlıar məskunlaşmış Cənubi Azərbaycan hissəsində demokratların qətlə 
yetirilməsi İrandan Sovet Azərbaycanına pənah gətirənlərin sayının artmasına səbəb oldu. Əslində doğma 
vətəninə pənah gətirmiş bu demokratların bir hissəsi sonradan ədəbiyyat, incəsənət üzrə yüksək nailiyyətlər əldə 
etdilər. Belələrinə Balaş Azəroğlu, Tahir Zöhrab, Rübabə Muradova və digərlərini misal göstərmək olar. 
Ötən əsrin 50-ci illərində Azərbaycan – İran mədəni əlaqələrini davam etdirilməsində şair Şəhriyarın adı 
xüsusi olaraq çəkilməlidir. Onun məşhur «Heydər babaya salam»  (əsər ilk dəfə 1951-ci ildə Təbrizdə çap 
olunub) poeması Azərbaycan – İran dostluğunun himninə çevrilmişdir.  
Artıq 1960-cı illərdə İranla mədəni əlaqələr digər istiqamətlər üzrə geniş vüsət tapırdı. 1960-cı ilin 
avqustunda Moskvada keçirilmiş Şərqşünasların XXV Beynəlxalq konfransında yaradılmış İran seksiyasında 
Azərbaycan alimlərindən akademiklər Əbdülkərim Əlizadə, Əlövsət Sumbatzadə fars dilində məruzə etdilər. 
Azərbaycanın digər alimi Rüstəm Əliyev məşhur İran şairi Sədinin əsərlərinin tam külliyatını çapa hazırlamaq 
üçün İrana dəvət edildi və İranda onun özünün 20-yə yaxın əsəri çap olunaraq geniş yayıldı. 
Azərbaycan – İran mədəni əlaqələrinin inkişafında 1963-cü ilin mayın 16-da Moskvada SSRİ- İran 
Mədəni Əlaqələr Cəmiyyətinin təsisi mühüm tarixi hadisəyə çevrildi. Əvvəlki cəmiyyətlərdən fərqli olaraq bu 
qurumun fəaliyyət dairəsi daha geniş və məzmunlu əhəmiyyət kəsb edirdi.  
1962-ci ilin oktyabrında «Sovet Azərbaycanının Xarici Ölkələrlə Mədəni Əlaqələr Cəmiyyəti»nin xətti 
ilə M.F.Axundovun anadan olmasının 150 illik yubileyində iştirak etmək üçün  dəvət alan görkəmli İran alimi, 
professor Səid Nəfisi Tehrana qayıtdıqdan sonra «Pəyami Nəvin» jurnalında yubiley haqqında təəssüratlarını 
səmimi şəkildə bildirmişdir. Həmin məqalədə alim Azərbaycan alimlərinin İran mədəniyyətinə, elminə olan 
maraq və məhəbbətini də etiraf edərək yazırdı: «Azərbaycan Elmlər Akademiyası Tarix İnstitutunun alimlərinin 
çoxu (qadın və kişi) İran tarixi üzərində də ciddi məşğul olub, elmi tədqiqat işləri aparırlar. Bu barədə çoxlu 
maraqlı əsərlər yazılmış və tərcümə edilmişdir. O cümlədən mənim «Babək Xürrəmdin» əsərimi də tərcümə 
etmişlər.»1 Müəllif məqaləsində ADU-nun şərqşünaslıq fakültəsində  fars dilinin tədrisinini yüksək 
səviyyəsindən də ürək dolusu danışaraq iranlılara Azərbaycan ölkəsinin mədəni əlaqələr sahəsindəki 
nailiyyətlərini təbliğ edirdi.  
Sovet – İran Mədəni Əlaqələr Cəmiyyətinin Azərbaycan şöbəsinin dəvətilə  1964-cü ilin payızında 
SSRİ-yə ilk dəfə qastrola gələn İran musiqiçiləri – müğənnilər İlahə xanım (Elahə), Məsudi, skripkaçı 
Həbibulah Bədin, tarzən Fərhəng Şərifin konsertləri M.Maqomayev adına Azərbaycan Dövlət Filarmoniyasında 
böyük anşlaqlarla keçmişdir.  
1964-cü ilin avqustunda Xarici ölkələrlə Sovet Dostluq və Mədəni Əlaqə Cəmiyyətləri İtttifaqının 
dəvətilə İranın Sovet İttifaqı ilə Mədəni Əlaqə Cəmiyyətinin nümayəndə heyəti Bakıya rəsmi görüşə gəlmişdir. 
Cəmiyyətin prezidentinin müavini Həmid Səyyahın başçılığı ilə iranlı qonaqlar Azərbaycanın bir çox tarixi-
mədəni yerlərində olmuş, mədəniyyət , elm, təhsil ocaqlarında görüşlər keçirmişlər. Səfərin başlıca missiyası 
İran – Azərbaycan arasında mədəni yaxınlığın təmini məqsədi ilə birgə fəaliyyətin qurulması məsələsi idi. 
Bakıda iranlı qonaqları İranla Sovetlərin Mədəni Əlaqələr Cəmiyyəti Azərbaycan şöbəsinin sədri, SSRİ xalq 
artisti Rəşid Behbudov çox mehribanlıqla qarşılamışdı. Səfər çox işgüzar və səmərəli xarakter daşımışdı. 
1966-cı ilin aqustunda Tehranda  SSRİ – İran dövlətləri arasında mədəni əlaqələrin genişləndirilməsi 
üzrə bağlanan müqavilə, xüsusilə Azərbaycan – İran mədəni əməkdaşlığına təkanverici təsir göstərdi. İranla 
mədəniyyətin bütün istiqamətləri üzrə əlaqələrin yaradılmasına diqqət gücləndirildi. İranın özündə Azərbaycan 
mədəniyyətinə maraq getdikcə artmaqda idi. İranın SSRİ ilə Mədəni Əlaqələr Cəmiyyətinə məxsus zəngin 
kitabxanada Azərbaycanın görkəmli ədibləri – S.Rüstəm, R.Rza, S.Vurğun, S.Rəhimov, M.İbrahimov və 
digərlərinin ədəbi, publisistik əsərləri iranlıların maraqla mütaliə etdikləri yazı nümunələrindən idi. Bu 
kitabxanada, eləcə də Azərbaycan SSR EA Yaxın və Orta Şərq xalqları İnstitunun elmi əməkdaşlarının çap 
etdirdikləri əsərlərə də maraq aparıcı yer tuturdu. Bu Azərbaycan mədəniyyətinə marağın təzahürü idi. Belə bir 
maraq qarşılıqlı idi. Azərbaycanda da İran incəsənətini sevir, bakılılar İran sənətkarlarının qastrollarını intizarla 
gözləyirdilər. 1968-ci ilin fevralında İranın simli musiqi ustalarından ibarət qrupun Bakı zəhmətkeşləri 
qarşısında çıxışları alqışlarla qarşılanmışdır. On dörd ifaçı ilə Bakıda qastrol zamanı İran sənətkarları eyni 
zamanda bəstəkar Emin Mahmudovla (sonradan Sabit oğlu), rəqqasə Əminə Dilbazi ilə yaradıcılıq mübadiləsi 
edərək bir sıra Azərbaycan musiqi əsərlərini mənimsəmişlər. E.Mahmudovun «Dərələr» mahnısı, Əminə 
Dilbazinin rəhbərliyi ilə «Ceyran» rəqsini sonralar iranlılar öz vətənlərində ifa etmişlər.  
Azərbaycan – İran mədəni əlaqələri çərçivəsində elmi əlaqələrin rolu böyükdür. Əsas məsələ onda idi 
ki, bu əlaqələrin elmi cəhətdən çox böyük qiyməti vardı. İranın görkəmli alimi, Pəhləvi kitabxanasının müdir 
müavini Məcid Yektanın 1967-ci ilin əvvəllərində Bakıya gəlişi elmi ictimaiyyətdə mühüm hadisə oldu. Alim 
Azərbaycan SSR EA-nın bir sıra institutlarının alimləri ilə tanış olmuş, xüsusilə, onun respublikanın məşhur 
arxeoloqları ilə yaradıcılıq görüş və mübadilələrinin nəticələri sonradan Tehranda nəşr olunan «Bərrəsihaye 
                                                          
1 Ədəbiyyat və İncəsənət qəzeti 1963-cü il 18 may 
9 
 
tarixi» (Tarixi tədqiqat) jurnalının 5-ci nömrəsində «Kür və Araz çayları sahillərində qazıntılar» adlı məqalədə 
öz əksini tapmışdı. Məqalədə qeyd olunurdu ki, bu mühüm arxeoloji tapıntılar və Azərbaycan alimləri 
tərəfindən çıxarılan dəyərli nəticələr həm də İran tarixinin öyrənilməsinə imkan yaratdığı üçün diqqətəlayiqdir. 
Tarix elmləri doktoru, professor Püstəxanım Əzizbəyovanın da 1969-cu ildə İrana elmi yaradıcılıq 
səfəri hər iki ölkənin elmi əlaqələrinin inkişaf etdirilməsi işində mühüm tədbirlərdən idi. İranın SSRİ ilə Mədəni 
Əlaqələr Cəmiyətinin 25 illik yubileyində iştirak etmək məqsədilə, həmçinin İranın elmi təşkilatları, mədəniyyət 
ocaqları, qadın təşkilatları ilə yaxından tanış olmaq üçün bir qrup sovet nümayəndəsi ilə İranda olmuş 
P.Əzizbəyova öz təəssüratlarını mətbuat səhifələrində azərbaycanlı oxucularla bölüşmüş, İran mədəniyyəti, 
xalqları haqqında kifayət qədər müfəssəl, ətraflı məlumat vermişdir.*  
Azərbaycan – İran mədəni əlaqələrinin inkişaf dinamikasında keçən əsrin 70-ci illərinin özünəməxsus 
yeri olmuşdur. Çünki 1972-ci ilin oktyabrında SSRİ – İran mədəni əlaqələri üzrə beşillik plan hazırlandı. 1978-
ci ilin iyununda bu plana uyğun olaraq iki ölkə arasında mədəni əməkdaşlıq haqqında protokol imzalandı. 1972-
ci ildə Cənubi Azərbaycanda ilk televiziya verilişlərinə başlanıldı. 
1975-ci ilin iyununda Bakıda SSRİ və İran gənclərinin dostluq həftəsi keçirildi. 1978-ci ilin mayında isə 
Bakıda Sovet – İran elmi-texniki əməkdaşlıq konfransı təşkil olundu. Göründüyü kimi, SSRİ – İran mədəni 
əlaqələrinin təşkili sistemində həm məsafə, həm də mənəvi dəyərlər baxımından bir-bri ilə yaxınlıq amili də 
Azərbaycan – İran mədəni əməkdaşlığını daha da gücləndirirdi. Bu əməkdaşlığın inkişafını təmin edən dəgər 
dəlil vaxtilə bu ölkədən Azərbaycana mühacirət etmişlərin, yaxud da əksinə, İrana köçmüş azərbaycanlıların 
tarixi əlaqələri davam etdirmək missiyası idi. Qulamrza Səbri Təbrizi, Cavad Heyət, Balaş Azəroğlu və 
başqaları nəinki, 70-ci illərdə, hətta indiyədək İranla Azərbaycan arasında mədəni əməkdaşlıq işində canlı körpü 
rolunu oynayan şəxsiyyətlərdir. 
Ümumiyyətlə, qeyd etmək lazımdır ki, 70-80-ci ilər İranın sosial-siyasi həyatında qeyri-stabil bir dövr 
olduğundan, bu vəziyyət mədəni əlaqələr sistemində də öz əks-sədasını təzahür etdirmişdi. Məsələn, 1978-1979-
cu illərdə İranda baş verən milli hərəkat mütləq monarxiyanın devrilməsi və əvəzində dini hakimiyyət əsasları 
üzərində dövlətin yaraması ilə nəticələndi. İlk baxışda bu tarixi hadisə İran azərbaycanlılarının bir çox 
demokratik azadlıqlara nail olmasından xəbər versə də, bu sona qədər özünü doğrultmadı. İnqilabın ilk 
günlərində Cənubi Azərbaycanda ana dilində bir çox jurnallar nəşrə başlasa da, lakin sonrakı illərdə bunlardan 
yalnız bir neçəsi üçün fəaliyyətini davam etdirmək imkanı yaradıldı. Lakin bütün bunlara baxmayaraq 
Azərbaycan – İran mədəni əməkdaşlıq çərçivəsində  İranda yaşayan müxtəlif xalq və millətlərlə yanaşı 
azərbaycanlıların mədəni inkişafı üçün də mövcud imkanlardan bacarıqla istifadə olunurdu.  
1991-ci ilin noyabrında Azərbaycanda müstəqilliyin elan edilməsi Azərbaycanla – İran arasında mədəni 
əlaqələrin tarixində yeni bir səhifənin açılmasına səbəb oldu. 1992-ci ilin əvvəlindən başlayaraq müstəqil 
Azərbaycan Respublikasının Xarici işlər Nazirliyi və Mədəniyyət Nazirliyi İran ilə mədəni əlaqələrin müstəqil 
olaraq təşkil edilməsinə başladılar. 1993-cü ilin dekabrında İran prezidenti Əli Əkbər Haşimi Rəfsəncaninin 
Azərbaycana gəlişi zamanı mədəni əlaqələrin yeni demokratik prinsiplər əsasında yenidən qurulması ilə bağlı 
sənədlər imzalandı. Həmin sənədlərə İran İslam Respublikasının mədəniyyət mərkəzi ilə Azərbaycan Elmlər 
Akademiyası arasında elmi sahədə əməkdaşlıq haqqında saziş, İran İslam Respudikası ilə Azərbaycan 
Respublikası arasında elm, mədəniyyət sahəsində saziş (Naxçıvan Muxtar Respublikasına dair), Azərbaycan 
Respublikası ilə İran İslam Respublikası ararsında mədəniyyət, elm, təhsil sahəsndə əməkdaşlıq haqqında 
qarşılıqlı anlaşma protokolu, Azərbaycanın Təhsil Nazirliyi ilə İran İslam Respublikasının Ali Təhsil və 
Mədəniyyət Nazirliyi arasında elm, təhsil və tədqiqatlar sahəsində əməkdaşlıq haqqında memorandum 
imzalandı. İmzalanan bu sənədlər, hər şeydən əvvəl, Azərbaycan – İran mədəni əlaqələrinin ümidverici 
perspektivlərini müəyyənləşdirən hüquqi-normativ baza rolunu oynadı.  
1994-1996-cı və sonrakı illərdə İranda rəsmi səfərdə olmuş Azərbaycan Respublikasının Prezidenti 
Heydər Əliyev mədəni əlaqələrin inkişafı ilə bağlı sənədlərin imzalanmasına da mühüm önəm vermişdi. 
Prezident H.Əliyevin 1997-ci ilin dekabrında Tehranda keçirilən İslam Konfransı Təşkilatının (İKT) zirvə 
görüşündə iştirakı zamanı İranın Prezidenti S.M.Hatəmi, Ali dini rəhbər Ayətullah Xomeyni və digər yüksək 
səviyyli rəsmilərlə görüşləri ikitərəfli mədəni münasibətlərin inkişafına təkan oldu. 1998-ci ilin payızında 
Bakıda prezident H.Əliyevin himayəsi ilə «Qafqazda islam mədəniyyəti» adı altında təşkil olunan Beynəlxalq 
Konfransda İrandan gəlmiş qonaqlara dərin hörmət və ehtiram göstərilmişdir. 1999-cu ilin avqustunda 
Azərbaycan Respublikası prezidenti H.Əliyevin tanınmış İran müğənnisi Yaqub Zurufçu ilə görüşü də İranla 
mədəni əlaqəlrin inkişafında mühüm hadisədir. 
Azərbaycan – İran mədəni əlaqələri tarixində 2002-ci ilin mayın 20-də bu ölkəyə rəsmi səfərə getmiş 
Azərbaycan Respublikasının Prezidenti H.Əliyevlə İran İslam Respublikasının Prezidenti Məhəmməd Hatəmi 
arasında imzalanan «Azərbaycan Respublikası ilə İran Respublikası arasında dostluq və əməkdaşlıq 
münasibətlərinin prinsipləri haqqında» müqavilənin tarixi, mədəni əhəmiyyətli oldu. Bunun ardından həmin 
                                                          
* Бах  Коммунист гязети 1969-ъу ил 5,6,8,10 феврал 
10 
 
görüş zamanı «Azərbaycan Respublikasının Təhsil Nazirliyi ilə İran İslam Respublikasının Elm, Tədqiqatlar və 
Texnologiya Nazirliyi arasında təhsil və tədqiqat sahəsində əməkdaşlıq haqqında memorandum», «Azərbaycan 
Respublikasının Mədəniyyət Nazirliyi ilə İran İslam Respublikasının Mədəniyyət və İslam İrşad Naziriliyi 
arasında mədəni əməkdaşlıq haqqında memorandum» sənədləri də imzalandı. Azərbaycan – İran mədəni 
əməkdaşlığı üçün yaradılmış hüquqi baza iki ölkə arasında mədəni yaxınlaşmanın yeni-yeni forma və 
üsullarının tapılması, ondan istifadə üçün kifayət qədər imkanlar yaratdı. Bu hüquqi bazaya söykənərək Cənubi 
Azərbaycanda yaşayan azərbaycanlıların mədəni tərəqqisi üçün mövcud imkanların səfərbər olunması, 
Azərbaycan tərəfindən bu işə yaxından köməkliyin göstərilməsi və dəstəyin verilməsinə şəraitin yaradılması bu 
imkanlar sırasına daxildir. Bundan başqa İran azərbaycanlılarının mədəni fəaliyyətindən İran – Azərbaycan 
mədəni əməkdaşlığında fəal qüvvə kimi istifadə edilməsi də yeni tarixi şəraitin tələblərindən biri kimi təzahür 
tapdı. Azərbaycan – İran mədəni əlaqələri tarixində hərəkətverici statusa malik olan bu amilin rolu bu gün daha 
da səmərəli və zəruri əhəmiyyət kəsb edir.  
İki ölkə arasında mədəni əlaqələrin inkişafı tarixində 2007-ci ilin fevralında Azərbaycanda «İsfahan 
mədəniyyəti günləri»nin keçirilməsi keyfiyyətcə yeni bir hadisə oldu. İran İslam inqilabının 28-ci ildönümü ilə 
İsfahan şəhərinin 2006-cı ildə İslam dünyasının mədəni paytaxtı seçilməsi münasibəti ilə Bakıda «İsfahan 
mədəniyyətəi günləri»nin təşkili Azərbaycanın mədəni həyatında mühüm mədəni hadisə idi. Bu mədəniyyət 
günləri çərçivəsində bakılılar İsfahana məxsus olan təsviri sənət sərgisi, musiqi görüşləri, kino həftəsi ilə 
yaxından tanış oldular. Hələ vaxtilə Səfəvilər dövlətinin paytaxtı olmuş İsfahan çox zəngin mədəniyyətə malik 
bir İran şəhəridir. Öz gözəlliyi, qədim və zəngin mədəniyyəti ilə Azərbaycan xalqına tanış olan bu şəhərin 
nailiyyətlərini görmək bakılılara xoş təəssürat bəxş etdi. V.Səmədova adına sərgi salonunda təşkil olunan 
sərgidə azərbaycanlı sənətsevərlər İsfahanın təsviri sənət nümunələri ilə yaxından tanış oludular. 
Yeni mərhələdə Azərbaycan-İran arasında əməkdaşlığın təzahürü kimi 2007-ci il  iyunun 21-də  İran 
İslam Respublikasının  Prezidenti Mahmud Əhmədineyad və İranın İslam Şurası Məclisinin  sədri Qulaməli 
Həddad Adel tərəfindən Tehranda səfərdə olan Azərbaycanın xarici işlər  naziri Elmar Məmmədyarovun 
başçılıq etdiyi nümayəndə  heyətinin  qəbulu oldu. Xəzəryanı ölkələrin  xarici işlər nazirlərinin Tehran 
toplantısında iştirak edən nümayəndə heyətinin rəhbəri Elmar Məmmədyarov  iki gün ərzində İran rəsmiləri ilə  
keçirilmiş  ikitərəfli  görüşlərin   faydalı və səmərəli  olduğunu qeyd etmiş, həmin görüşlərdə ölkələrimiz 
arasında münasibətlərin inkişaf perspektivlərini müzakirə etmişdir. E.Məmmədyarov İranın xarici işlər naziri 
Məniçehr Mottəki ilə görüşdə, nəqliyyat  sahəsində əməkdaşlıq  perspektivləri müzakirə edilərək,  xüsusi ilə  
Orta Asiya .lkələrində  çıxarılan təbii qazın İran vasitəsilə Azərbaycana  nəql olunması, İranın Bakı-Tbilisi-
Ceyxan kəmərinə qoşulma imkanları, Şimal-Cənub nəqliyyat dəhlizi, Naxçıvan-Biləsuvar, Culfa-Culfa və 
Astara-Astara layihələri  haqqında fikir mübadilələri aparılmışdırlar. 
   Azərbaycın və İran  arasında əməkdaşlıq müxtəlif  sahələrdə həyata keçirilir ki, 2007-ci ilin sentyabırn 
12-də  İran-Azərbaycan Dostluq qrupunun sədri Əhəd Qazainin  başçılıq etdiyi nümayəndə heyəti Azərbaycan 
Respublikası Prezidenti İlham Əliyev  tərəfindən qəbul edilmişdir.  Görüşdə qeyd edilmişdir ki, İran 
parlamentində   fəaliyyət göstərən İran-Azərbaycan  Dostluq qrupu  parlamentlərarası   əməkdaşlığın  
genişlənməsinə  öz tövhəsini verməkdədir. 
Azərbaycan – İran mədəni əməkdaşlığının müasir mərhələsində hal-hazırda Bakıda fəaliyyət göstərən 
İran Mədəniyyət Mərkəzinin çox böyük tarixi əhəmiyyəti vardır. Bu mərkəzin başlıca məqsədi Azərbaycan və 
İranda hər iki ölkənin mədəniyyətlərini təbliğ etmək, bu mədəniyyətin müasir nailiyyətlərinin tarixini dərindən 
öyrənmək təşkil edir. Həmin məqsəddən irəli gələrək Mərkəz mədəniyyət və incəsənətin bütün istiqamətləri 
üzrə fəaliyyət göstərir. İran Mədəniyyət Mərkəzi xüsusi bir təşkilat kimi fəaliyyət göstərərək Azərbaycan – İran 
mədəni əməkdaşlığının bütün forma və metodarından məqsədyönlü şəkildə istifadə edir. Mərkəzin fəaliyyətində 
islami dəyərlərə istinad başlıca yer tutur.  
Bebəliklə Azərbaycan – İran mədəni əlaqələrinin tarixi və müasir vəziyyəti haqqında təhlil aparılan bu 
məqalədən belə bir ümumi nəticə əldə etmək olar ki, qonşu və dost ölkələrin bu iki xalqı arasında əməkdaşlıq 
bütün zamanlarda obyektiv zərurət olmuşdur. Tarixən İran ərazinin bir hissəsinin vaxtilə Azərbaycanın 
tərkibində olması, tarixi səhv addımlardan sonra həmin ərazinin müasir Azərbaycanın tərkibindən zorla 
qopardılması, azərbaycanlıların çox hissəsinin burada yaşaması, faktı və bundan başqa müxtəlif vaxtlarda 
Şimali Azərbaycandan İrana çoxlu sayda mühacirlərin getməsi və nəhayət, bu ölkə ilə həmsərhəd olmaq mədəni 
əlaqələr üçün ən zəruri amillərdəndir. Düzdür, bu əlaqələr sistemində bəzən soyuq münasibətlər də mövcud 
olmuş və olmaqdadır (azərbaycanlı əhaliyə soyuq münasibətə görə, azərbaycan dilinin məhdudlaşdırılması və 
s.). Lakin bütün bunlara baxmayaraq Azərbaycan və İran dövlətləri mədəni əməkdaşlıq üçün mövcud 
potensialdan səmərəli istifadə etməkdədir.   
 
11 
 
1.2. Azərbaycan - Pakistan mədəni əlaqələri 
 
Pakistan İslam Respublikası Cənubi Asiyanın, İslam Şərqinin və İslam Konfransı Təşkilatının ən fəal, 
nüfuzlu dövlətlər sırasındadır. Pakistan Azərbaycanın müstəqilliyini tanıyan (12 dekabr 1991-ci il), onunla 
diplomatik əlaqələr yaradan (9 iyun 1992-ci il) və Azərbaycanda səfirliyini açan (12 mart 1993-cü il) ilk 
müsəlman dövlətlərindən biridir. Ümumiyyətlə,  Azərbaycana ən yaxın və dost ölkələrdən biri olan Pakistan 
ölkəmizin mənafeyini bütün beynəlxalq təşkilatlarda ayrıca olaraq müdafiə etməkdədir. Qeyd edək ki,  
Pakistanın Azərbaycanla dost və yaxın münasibətlərinin tarixi ötən əsrlərdə öz təzahürünü tapmışdır. Xüsusilə, 
bu münasibətlər mədəni əlaqələr səviyyəsində daha geniş şəkildə vüsət tapmışdır. Bu Azərbaycanın SSRİ-nin 
tərkibində ikən SSRİ-Pakistan diplomatik münasibətlərin yaranması tarixi faktı ilə daha çox bağlıdır. Belə ki, 
1947-ci ilin avqustunda Müstəqil Pakistan Dominion dövlətinin yaranması ilə SSRİ ilə diplomatik münasibətlər 
(1948-ci il mayın 1-də) yaranır. Beləliklə, öz xarici siyasətində SSRİ - bu ölkə ilə bütün, eləcə də mədəniyət 
sahəsində əməkdaşlığa mühüm yer ayırdı. Şübhəsiz ki, SSRİ müsəlman respublikası kimi Pakistanın 
Azərbaycanla mədəni əməkdaşlığı ön plana çəkdi. Bu məqsədlə hər iki xalqın mədəniyyətlərinin tanınması üçün 
bir çox mədəni formatlardan istifadəyə yer verildi. Yaradıcılıq ezamiyyətləri, elmi-mədəni toplantılarda birgə 
iştirak, qastrol səfərləri mədəni əlaqələrin aparıcı formaları kimi çıxış etdi. Lakin bütün bunlarla yanaşı qeyd 
etmək lazımdır ki, Azərbaycan mədəniyyəti haqqında artıq Pakistanda hələ lap əvvəlki dövrlərdən başlayaraq 
təsəvvürlər var idi. Azərbaycanın klassik ədəbiyyatının simaları – Nizamidən başlamış M.F.Axundova qədər 
demək olar ki, Azərbaycan ədibləri bu ölkədə tanınırdı. 1962-ci ilin oktyabrında M.F.Axundovun anadan 
olmasının 150 illiyi münasibəti ilə keçirilən təntənələrdə iştirak edən görkəmli Pakistan yazıçısı, Beynəlxalq 
Lenin mükafatı laureatı Əhməd Fəna bu barədə demişdir ki, coğrafi cəhətdən Axundov Azərbaycana və onun 
xalqına məxsus olsa da, lakin özünün ideyaları ilə həm də digər şərq ölkələri kimi, mənim Vətənimin-Pakistanın 
da yazıçısıdır.  
Elə həmin il 1962-ci ildə SSRİ-yə səfər çərçivəsində Pakistanın Milli Məclisinin sədri Fəzlulla Kadar 
Çoudrinin rəhbərliyi ilə bir qrup pakistanlı Azərbaycana gəlmiş, buranın həyatı, təsərrüfatı, eləcə də 
mədəniyyəti ilə yaxından tanış olmuşdur. Bu səfərdən çox məmnun qalan nümayəndə heyətinin başçısı   
Azərbaycan xalqı ilə tanış olduqlarına görə özlərini xoşbəxt saydıqlarını söyləmişdir. 
Artıq XX əsrin 60-cı illərində Azərbaycan-Pakistan mədəni əlaqələrində bir canlanma müşahidə 
olunurdu. Mədəniyyət xadimlərinin bir-birilə yaradıcılıq mübadilələrinin yaradılması məqsədilə ezamiyyət, 
səfər və görüşlərin təşkilinə xüsusi diqqət yetirilirdi. 1965-ci ilin aprelində görkəmli Pakistan dramaturqu, 
rejissor və kinooperatoru Henri Çayasenin Bakıya gəlişi Azərbaycanın kino ictimaiyyəti tərəfindən böyük 
hörmət və ehtiramla qarşılanmışdır. Pakistanlı sənətkar Azərbaycan mədəniyyəti ilə yaxından tanış olmuş, 
incəsənət, ədəbiyyat xadimləri ilə sənət mübadilələri aparmışdır. Azərbaycan mədəniyyətinin inkişafından 
məmnun qalan pakistanlı dramaturq-rejissor bu inkişafın Pakistan-Azərbaycan mədəni əlaqələrinin inkişafı üçün  
stimul olacağını əminliklə bildirmişdir.  
Azərbaycan mədəniyyətinin nailiyyətlərindən məmnun qalan və bunların Pakistan mədəniyyətində də 
əxzini görmək istəyən digər pakistanlı nümayəndələrdən biri də görkəmli ictimai xadim Mirzə Abel Həsən 
İspahan idi. SSRİ-yə səfər çərçivəsində Azərbaycana gəlmiş bu görkəmli pakistan nümayəndəsi vətənə 
döndükdən sonra təəssüratlarını bildirdi. «Leninqraddan Səmərqəndədək» adlı kitabında Azərbaycan haqqında 
çox böyük ehtiramla, məhəbbətlə bəhs edir. Bu kitabda Azərbaycan mədəniyyəti inkişaf etmiş bir ölkə kimi 
pakistanlılara təbliğ olunur.  
Artıq Azərbaycan-Pakistan mədəni əlaqələrində gedən intensivləşmə prosesi bu əlaqələrin səmərəli və 
fəal əməkdaşlıq səviyyəsində inkişaf etdirilməsi məqsədi ilə bunu tənzimləyən bir qrupun yaradılmasını 
obyektiv zərurətə çevirdi. Bundan irəli gələrək 1966-cı ilin aprelin 1-də Bakıda Sovet-Pakistan mədəni əlaqə 
cəmiyyətinin şöbəsi təsis edildi. Şöbəyə Azərbaycan SSR Səhiyyə nazirinin müavini R.Cavadov sədr seçildi. 
Şöbənin təsis yığıncağında iştirak edən Pakistan-Sovet Mədəni Əlaqə Cəmiyyəti mərkəzi idarənin üzvü, Ləlpur 
ştatında həmin cəmiyyətin prezidenti Mirabdul Qəyyumun çıxışı Azərbaycan-Pakistan mədəni yaxınlığının 
qədimliyini sübut edən fakt kimi diqqəti cəlb edir. O öz çıxışında demişdir: «40 il bundan əvvəl mən kollecdə 
böyük Nizaminin əsərlərini öyrənmişəm. O vaxtdan bəri daim Azərbaycana gəlmək arzusunda olmuşam. İndi 
mən xoşbəxtəm ki, əzəli arzum həyata keçmişdir.»2 
Yeni təşkil olunmuş bu şöbə Azərbaycan-Pakistan mədəni əlaqələrinin sistem və ardıcıl dinamikasına 
əhəmiyyətli şəkildə təsir göstərdi. Şöbənin məqsədyönlü iş prinsipi əsasında mədəniyyətin bütün sahələri, 
xüsusilə incəsənət, elmi mübadilələrin dinamikası sürətləndirildi. Pakistandan Azərbaycana səfər edən müxtəlif 
səviyyələrdə qonaqlar Azərbaycan mədəniyyəti ilə də yaxından tanış olurdular. 1967-ci ilin avqustunda 
Camiruddin Prodxan başda olmaqla Şərqi Pakistan Qanunvericilik Məclisinin bir qrup nümayəndəsi Bakı və 
Sumqayıtın mədəni müəssisələrinin fəaliyyəti ilə də yaxından tanış olmuşlar. 
                                                          
2 Коммунист гязети 1966-ъы ил 2 апрел 
12 
 
Pakistanla mədəni əlaqələrin inkişaf etdirildməsində Azərbaycandan elm, təhsil və sənət adamlarının bu 
ölkəyə turist səfərlərinin təşkili həyata keçirildi. Aşıq Pənah Pənahovun dost ölkəyə 1968-ci ilin yayında etdiyi 
turist səfərinin təəssüratları el sənətkarlarında məmnunluq doğurmuşdu. Turistlərin Karaçi, Lahor şəhərlərində 
pakistanlılarla, şəhərin ziyalıları və tələbələri ilə görüşləri unudulmaz iz buraxmışdır. Mərhum aşıq 
P.Pənahovun xatirələrində həmin görüşlər zamanı pakistanlıların Azərbaycan mədəniyyət və incəsənətilə 
yaxından tanış olmaları və buna böyük maraq, həvəs göstərmələri faktı xüsusi yer tuturdu. Həmin səfərdə olmuş 
digər Azərbaycan ziyalılarının da təəsüratları zəngin idi. Filologiya elmləri doktoru, professor Fərhad 
Zeynalovun Karaçi Universitetində türk dilini tədris edən gənc professor Məhəmməd Samirlə yaradıcılıq 
mübadiləsini Azərbaycan-Pakistan mədəni əməkdaşlığının töhfəsi kimi də dəyərləndirmək olar. 
Azərbaycan-Pakistan mədəni əlaqələrinin inkişaf dinamikasının xüsusi bir mərhələsini 1991-ci ildə 
Azərbaycanda müstəqilliyin bərpasından sonrakı dövr təşkil edir. Məhz bu tarixi hadisədən sonra Azərbaycan-
Pakistan mədəni əməkdaşlığının hüquqi təminatı yaradıldı. İkitərəfli və çoxtərəfli münasibətlər əsasında 
Azərbaycan-Pakistan mədəni əlaqələri tarixi şəraitə münasib şəkildə yenidən quruldu. Azərbaycan 
Respublikasının prezidenti Heydər Əliyevin 1994-ci ilin dekabrında Kasablankada Pakistanın o vaxtkı baş 
naziri mərhum Bənazir Bhutto ilə görüşlərindən sonra ikitərəfli münasibətlər yüksək səviyyədə inkişaf etməyə 
başladı ki, bu da mədəni əməkdaşlığın inkişaf tempinə əhəmiyyətli şəkildə təsir göstərdi. Bundan sonra 
Azərbaycan və Pakistan dövlət və hökumət başçılarının ardıcıl görüş və bir-birlərinin ölkələrinə rəsmi səfərləri 
çərçivəsində mədəni əlaqələrin inkişafını tənzimləyən sənədlər imzalandı. Belə ki, 1996-cı ilin aprelində 
Azərbaycan Prezidenti Heydər Əliyevin Pakistana səfəri çərçivəsində iki ölkə arasında dostluq və əməkdaşlıq 
haqqında müqavilə imzalandı. Həmin müqavilənin müddəalarında iki ölkə arasında dostluq əlaqələrinin 
inkişafında mədəni əməkdaşlığın gücləndirilməsi prioritet kimi göstərilmişdir. 1995-ci ilin oktyabrında Pakistan 
Prezidenti Faruq Əhməd Xan Leqarinin Azərbaycana rəsmi səfəri çərçivəsində «Elm, mədəniyyət və humanitar 
sahələrdə əməkdaşlıq haqqında Razılaşma» imzalanmışdır. Bir il sonra 1996-cı ilin aprelində Azərbaycan 
Respublikasının Prezidenti Heydər Əliyevin Pakistana rəsmi səfəri zamanı «Turizmin inkişafı üzrə Anlaşma-
Memorandum»u imzalandı. Bu sənədlərdən irəli gələn müddəalar təcrübədə reallığa çevrilir. Pakistan humanitar 
yardım siyasəti üzrə Qarabağ qaçqınlarına humanitar və mənəvi dəstək göstərmişdir. Çünki Azərbaycan və 
Pakistanda turizmin inkişafı üçün geniş potensial vardır və bundan istifadə zamanı tərəflərin bir-birinə 
mübadiləsinə, təcrübəsindən istifadəsinə geniş imkanlar açılır.  
Müəllif A.İsabəyli «Pakistan müasir beynəlxalq münasibətlər sistemində» adlı monoqrafiyasında yazır: 
«… 1990 və 2000-ci illərdə Pakistana gələn xarici turistlərin sayı müvafiq olaraq 424 min və 432 min, 
Azərbaycanda isə buna uyğun olaraq 77 min və 602 min təşkil etmişdir. Bu rəqəmlərdən görünür ki, istər 
turistlərin ümumi sayı, istərsə də 10 il ərzində turistlərinin sayının artımına görə Azərbaycan öndədir. İki ölkə 
arasında turist və bu sahədə mövcud təcrübə mübadiləsi bir tərəfdən hər iki ölkənin müvafiq sahələrinin daha 
yaxşı inkişaf etməsinə, digər tərəfdən xalqlarımız arasında əlaqələrin güclənməsinə, hər iki ölkə ictimaiyyətinin 
bir-birini daha yaxından tanınmasına şərait yaradar.»1 
Elm, təhsil sahəsində əməkdaşlıqda yeni nailiyyətlər əldə olunmuşdur. Belə ki, Pakistan tərəfi hərbi 
təhsil, informasiya texnologiyaları və telekommunikasiya sahəsindəki zəngin təcrübəsindən bəhrələnməyi 
Azərbaycan dövlətinə bəyan etmiş və bu sahədə əməli tədbirlər həyata keçirmişdir. 
Azərbaycan-Pakistan mədəni əlaqələri ənənəvi formalarından əlavə çoxtərəfli münasibətlər sistemində 
bəzi mədəni problemlərin həllinə də istiqamət götürmüşdür. 
Azərbaycan Respublikasının  Prezidenti  İlham Əliyev  Pakistan İslam  Respublikasının  Prezidenti  
Pərviz Müşərrəfin dəvəti ilə 2004-cü ilin  aprel ayının 12-də  bu ölkədə rəsmi  səfərdə olmuşdur. Səfər  hər iki  
dost   ölkə arasında   ikitərəfli  və  çoxtərəfli  əlaqələrin  yüksələn xətt  üzrə  inkişafı üçün  təkan  vermişdir. 
Səfər zamanı hər iki ölkə prezidentlərinin görüşündə  rabitə  və informasiya  texnologiyaları sahəsində 
əməkdaşlığa böyük önəm verildiyi, Pakistanda  bu sahənin  sürətlə  inkişaf  etdiyi vurğulanmışdır.  Bundan 
başqa,  mədəniyyət, maliyyə sektoru, təhsil, nəqliyyat, aviasiya  və  digər sahələrdə  əməkdaşlığın  inkişaf üçün  
böyük potensialın olması vurğulanmışdır. 
Səfər çərçivəsində Azərbaycan və Pakistan Prezidentlərinin  geniş tərkibdə görüşündə ikitərəfli  siyasi 
və iqtisadi əlaqələrin hazırki vəziyyəti və gələcək perspektivləri  müəyyənləşdirildi. Səfərin ikinci günü 
Prezident İlham Əliyev Pakistan Müdafiə Nazirliyi nəzdində Hərbi İxraca Yardım Təşkilatına  getmiş və burada 
təşkilatın sərgisi ilə tanış  olmuşdur.   
Səfər müddətində aparılan danışıqlarda Pakistan-Azərbaycan   münasibətlərinin  daha da inkişaf 
etdirilməsi yolları  barədə müzakirələr aparılmışdır. Aperil 13-də İslamabadda  Azərbaycan Respublikasının 
Prezidenti İlham Əliyev və Pakistan  İslam  Respublikasının  Baş Naziri Şövkət Əzizin iştirakı ilə  iki ölkə  
arasında  əməkdaşlıq  barədə bir  sıra mühüm  sənədlərin  imzalanması  mərasimi keçirilmişdir. Azərbaycan  
Respublikası  höküməti  və Pakistan  İslam Respublikasının  höküməti arasında mədəniyyət sahəsində  
                                                          
1 İsabəyli A.T. Pakistan müasir beynəlxalq münasibətlər sistemində. B., 2005, səh. 132 
13 
 
əməkdaşlıq haqqında  sazişi  Azərbaycanın Baş Nazirinin birinci müavini Yaqub Eyyubov və Pakistanın 
mədəniyyət, idman və gənclər  naziri Məhəmməd  Acmal Xan, Azərbaycan  Respublikası  Nəqliyyat Nazirliyi  
və Pakistan İslam Respublikasının  Kommunikasiya Nazirliyi arasında nəqliyyat sahəsində əməkdaşlıq haqqında 
memorandumu Azərbaycan Respublikasının Baş  nazirinin  birinci  müavini Yaqub Eyyubov və Pakistanın 
kommunikasiya naziri Məhəmməd Şəmmim Siddiqi, Azərbaycan  Respublikası  Təhsil Nazirliyi  və Pakistan 
İslam Respublikası Təhsil Nazirliyi arasında təhsil sahəsində əməkdaşlıq  haqqında  sazişi Azərbaycan 
Respublikasının Baş  nazirinin  birinci  müavini Yaqub Eyyubov və Pakistanın  Sosial təminat və xüsusi təhsil 
naziri xanım Zübeydə Cəlal imzalamışlar. Bundan  başqa hər iki ölkəarası rabitə və informasiya texnologiyaları 
sahəsində əməkdaşlıq haqqında saziş və  aviasiya hakimiyyətləri arasında əməkdaşlıq haqqında protokollarda  
təsdiq edilmişdir. Azərbaycanın dövlət başçısının  Pakistan İslam  Respublikasına  rəsmi səfəri  Bakı-İslamabad 
münasibətlərinin yüksələn  xətt üzrə  inkişafı üçün   əsaslı zəmin yaratmışdır.  
2004-cü ilin iyulun 7-də Azərbaycanda  Pakistan İslam Respublikasının yanacaq və təbii sərvətlər naziri 
Nauriz Şakur Xan rəsmi səfərdə olmuşdur. Nauriz Şakur Xanın Azərbaycan Respublikası Prezidenti İlham 
Əliyevlə  görüşdə  iki ölkənin  beynəlxalq təşkilatlar  çərçivəsində  bir-birini  dəstəkləməsi vurğulanaraq 
iqtisadiyyat,  enerji,  ticarət, mədəniyyət, incəsənət və  digər sahələrdə  dinamik şəkildə  inkişaf edən qarşılıqlı 
faydalı əməkdaşlığın hər iki  ölkənin xalqlarının mənafeələrinə  xidmət edəcəyi qeyd edilmişdir. Enerji 
sahəsində əməkdaşlıq məsələlərinə  toxunan nazir bildirmişdir ki,  quruda karbohidrogen ehtiyatları yataqlarının 
işlənilməsində  Pakistan mütəxəssislərinin  təcrübəsi olsada, dənizdə  neft çıxarılması sahəsində  onlar  
azərbaycanlı  həmkarlarının  təcrübəsindən istifadə  etməkdə maraqlıdırlar.  
2004-cü il noyabr ayında Pakistanın informasiya texnologiyaları və telekommunikasiya naziri  Əvəys 
Əhməd Xan Leqari Bakıda keçirilən «Qlobal  informasiya  kommunikasiya texnologiyaları - 2004» 
konfransında iştirak etmişdir. Nazir  Əvəys Əhməd Xan Leqari Azərbaycan  Respublikası Prezidenti İlham 
Əliyevlə görüşdə konfransın işində məmnun qaldığını bildirərək Azərbaycan və Pakistan rabitə sistemləri 
arasında  əməkdaşlığın genişləndirilməsinin böyük əhəmiyyətini  xüsusilə qeyd edilmişdir.  
2004-cü ildə Azərbaycanda rəsmi səfərdə olan P.Müşərrəfin səsləndirdiyi maraqlı ideyalardan biri də 
maarifçi liberalizm ideyası oldu. Bu ideya hələ Kuala-Lumpurda keçirilmiş İslam Konfransı Təşkilatının 
toplantısında qəbul edilmişdir. Pərviz Müşərrəfin İKT-ə üzv olan müsəlman dövlətlərində maarifçi liberalizm 
cərəyanının geniş təbliğini və bu yolla savadsızlığın aradan qaldırılmasını prioritet məsələ kimi diqqətə 
çatdırmışdır. Bu məsələdə Pakistan prezidenti müsəlman ölkələrinin bir-birinə mədəni yardımına əsas diqqəti 
yönəldir. O, demişdir: «… Mən maarifçi liberalizm dedikdə, iki məsələni nəzərdə tuturam. Birincisi, müsəlman 
dünyası öz-özünə yardım etməlidir… İKT çərçivəsində islahatlar aparılmalı və o, dünyada özünəməxsus bir yer 
tutmalıdır.»3  Bu fikrin Pərviz Müşərrəfdən digər müsəlman dövlətləri kimi Azərbaycanın da bu ideyaya dəstəyi 
olmasını tövsiyyə edərək mədəni əməkdaşlığın yeni istiqamətini təklif edir.  
2004-ci ildə Azərbaycana səfəri zamanı Azərbaycan sənətkarlarının verdiyi konsertdən böyük zövq alan 
P.Müşərrəf skripkaçı Ceyhun İsmayılova və digər ifaçılara dəvət ilə Pakistana qastrol konsertinə gəlməyi təklif 
etdi. 2005-ci ilin fevralında həmin təklifə əsasən Pakistana qastrol səfərinə çıxmış adı çəkilən musiqi ifaçıları 
Pakistan Silahlı Qüvvələri hərbi qərargahının yerləşdiyi Rəvaltindi şəhərində ölkənin dövlət və hökumət 
rəhbərləri üçün konsert vermişlər. Konsertdə ölkənin prezidenti P.Müşərrəflə yanaşı Baş Nazir və digər 
hökümət üzvləri iştirak etmişdilər. «Mariott» mehmanxanasında verilən konsert də Pakistan ictimaiyyətinə 
böyük zövq vermişdir. 
2005-ci il aprelin 5-də Azərbaycan Respublikasının Prezidenti İlham Əliyev Prezident sarayında 
Pakistan İslam Respublikasının   çox  nüfuzlu «Observer» qəzetinin  baş redaktoru Zahid Məlikə  müsahibədə  
Pakistana qarşıdakı səfər, dövlətlərimizin ikitərəfli, beynəlxalq  təşkilatlar çərçivəsində  və digər başqa 
sahələrdə əməkdaşlığının  daha da genişləndirilməsi məsələləri barədə  ətraflı məlumat vermişdir. 
2006-ci ilin  may ayının 5–də Azərbaycan Respublikasının Prezidenti İlham Əliyev   Pakistan İslam 
Respublikasının Baş naziri Şövkət Əzizi  qəbul etmişdir.  Görüşdə Pakistanla Azərbaycan arasında iqtisadi 
əməkdaşlığın genişləndirilməsinin, elm və texnologiyalar sahəsində əməkdaşlığın zəruriliyi qeyd olunmuşdur. 
Görüşdə regional əməkdaşlıq, təhlükəsizlik, iqtisadi əməkdaşlıq, bölgədəki vəziyyət barədə  geniş fikir  
mübadiləsi aparılmış, neft və qaz  sahəsində  Azərbaycanın  təcrübəsini  öyrənmək  və bundan yararlanmağın nə 
dərəcədə Pakistan üçün əhəmiyyətli olduğu bildirilmişdir. 
2006-ci ildə keçirilən digər əlamətdar hadisələrdən biri Pakistan Senatının  İnsan hüquqları  daimi 
Komitəsinin  sədri, senator Seyid Məhəmməd  Zəfərin  rəhbərlik etdiyi nümayəndə heyətinin Azərbaycana 
səfəri idi.  Mayın 6-da Prezident sarayında  senator Seyid Məhəmməd  Zəfər Azərbaycan Respublikasının 
Prezidenti İlham Əliyevə «Ən yaxşı idarəolunan  müsəlman dövləti» mükafatını təqdim edərək qeyd etmişdir ki,  
Pakistanda böyük oxucu auditoriyası olan «Pakistan observer» qəzeti tərəfindən islam dünyasında yaxşı 
idarəçiliyin  inkişaf etdirilməsinə  kömək məqsədilə  2005-ci ildə təsis edilmişdir. Senator bildirmişdir ki,  
                                                          
3 Azərbaycan qəzeti 10 iyul 2004 
14 
 
çoxsaylı mütəxəssislərin, analitiklərin, tədqiqatçıların və Pakistanın bir  sıra  tanınmış  şəxsiyyətlərinin iştirakı 
ilə  keçirilmiş geniş müzakirələr və məsləhətləşmələr nəticəsində «Pakistan observer» qəzetinin  redaksiya 
heyəti  bu mükafatın  dövlət başçısı  İlham Əliyevə  təqdim olunmasını  qərara almışdır. «Pakistan observer» 
qəzeti barədə geniş məlumat verən senator bildirmişdir ki,  bu mükafatı  islam dövlətləri  arasında yaxşı həyat 
üçün ümid  və  arzularının   gərçəklənməsi və dünya  millətləri sırasında  layiqli yer tuta bilmələri  üçün ən 
mühüm  amil  və vasitə olduğundan, onun təsis edilməsi zəruri sayılmışdır. Seyid Məhəmməd Zəfər  bu 
mükafatın Azərbaycana verilməsi haqqında qərarın qəzetin  redaksiya heyəti  tərəfindən  yekdilliklə qəbul 
edildiyini və bunun dövlət  başçısı İlham Əliyevin zəhmətinin  bəhrəsi olduğunu diqqətə çatdırmışdır. Bu 
qərarın  Prezident İlham  Əliyevin idarəçilik   səriştəsi  nümayiş  etdirilərək istər ölkə  daxilində, istərsə də  
beynəlxalq aləmdəki yüksək  səviyyəli  fəaliyyətinə olan böyük  ehtiramın  bariz  nümunəsidir.  Azərbaycanın    
siyasi,   iqtisadi, sosial, mədəni sahələrdə böyük irəliləyişə malik olduğu senator tərəfindən vurğulanmışdır.  O, 
qeyd etmişdir ki,   keçmiş  imperiyadan miras  qalmış  birpartiyalı dövlət idarəetmə  sistemi  müasir 
konstitusiyalı  quruluşa   söykənən  qurum   və  təsisatla  əvəzlənməklə çağdaş siyasi, iqtisadi və sosial  təşkilati  
tələblərə  cavab verən  icraedici qurumlar, xalq tərəfindən seçilən parlament, müstəqil ədliyyə və güclü təhsil  
sistemi vətəndaşların ölkədə gedən demokratik proseslərdə  iştirakını   təmin edən   möhkəm sütunlardır. 
Azərbaycan-Pakistan mədəni əlaqələrinin  uğurla genişləndirilməsinin bariz nümunəsi  kimi turizm 
sahəsində inkişaf etdirilən əməkdaşlıq misal gətirilə bilər. Belə ki, 2006-ci ilin  sentyabrın 11-də Pakistan İslam  
Respublikasının turizm naziri  Nilufər Bəxtiyar Azərbaycanda rəsmi səfərdə olmuşdur. 
2007-ci  ilin  mayın   15-də  Pakistan  paytaxtı İslamabadda  İslam  Konfransı  Təşkilatı (İKT)  Xarici 
İşlər  Nazirləri  Şurasının «Sülh sessiyası: tərəqqi  və harmoniya»  başlığı altında 34-cü sessiyası  işə  
başlamışdır.   Sessiyanın   açılışında  İKT  Xarici İşlər  Nazirləri  Şurasına  sədrlik  Azərbaycandan  Pakistana  
keçmişdir.  Nazir Elmar  Məmmədyarov İKT-nin 34-cü  sessiyasında  Türkiyə, Misir, Pakistan, İran  və 
Qazaxıstan  nümayəndə  heyətlərinin  başçıları ilə görüşmüş, ikitərəfli münasibətləri, İKT çərçivəsində 
islahatları  və qurumun yeni  əsasnamə  layihəsini müzakirə  etmişdir.  Sesiyada  Azərbaycan tərəfi  Müsəlman  
Ölkələri Təşkilatı  (Organization of Muslim Countries) kimi  adlandırılmasını  təklif etmişdir.  Burada  
müsəlman  ölkələrini  narahat  edən   problemlər, o cümlədən  Fələstin məsələsi, Ərəb-İsrail  münaqişəsi, İraq, 
Somali və  Əfqanistandakı  vəziyyət, üzv  ölkələr  arasında iqtisadi, elm və təhsil, informasiya texnologiyaları, 
səhiyyə,  mədəni və humanitar   sahələrdə  əməkdaşlığın  genişləndirilməsi məsələləri  müzakirə  olunmuşdur.  
İKT-nn 34-cü  sessiyasında nazir Elmar Məmmədyarova İKT-nin  Dialoq və Əməkdaşlıq Uğrunda  Gənclər 
Forumunun illik  xüsusi mükafatı təqdim   edilmişdir. O, bu  mükafata  İKT   çərçivəsində   gənclərin   rolunun  
yüksəldilməsi, habelə  İKT-nin  nüfuzunun  artırılması istiqamətindəki   fəaliyyətinə  görə  layiq görülmüşdür.  
2007-ci  ilin may ayının  15-də  Azərbaycanın  Xarici İşlər  Naziri   Elmar Məmmədyarov Pakistanda 
rəsmi  səfərdə olmuşdur. Pakistanın Prezidenti Pərviz Müşərrəf  Azərbaycanlı diplomatı ayrılıqda qəbul 
etmişdir.  Görüşdə Nazir E. Məmmədyarov Pakistan Prezidenti  Pərviz Müşərrəfin  artıq dünyada  çox populyar   
olan, ABŞ-da,  Böyük Britaniyada və bir sıra digər ölkələrdə  ən  çox satılan  kitablar sırasına  düşən «Atəş 
Xəttində»  kitabın «Təhsil» nəşriyyatında  Azərbaycan  dilinə  tərcümə  edilərək  çap edildiyini bildirmiş və  
kitabın  nüsxələrini  təqdim etmişdir. Azərbaycan  xalqının Pakistan Prezidenti, general Pərviz Müşərrəfə olan 
maraq və  rəğbətinin təcəssümü olan  bu kitabın  nəşrinin   iki ölkə arasında  mədəni mübadilənin   təcəssümü  
kimi  qiymətləndirmək   olar.  Həmin kitabın   nüsxələri  Azərbaycanda  kitabxanalara, tədris və   elmi 
müəssisələrə   aid olan  dövlət  və  özəl qurumlara  göndərilmişdir.  
Azərbaycan-Pakistan mədəni əlaqələri sistemində elm, mədəniyyət, turizm, təhsil sahəsində 
hökumətlərarası, nazirliklər səviyyəsində imzaladıqları əməkdaşlıq sənədləri iki ölkə arasında bu sahədə 
tərəqqinin təmimatı rolunu oynayır. Bütün bunlardan irəli gələrək söyləmək olar ki, gələcəkdə Pakistan və 
Azərbaycan mədəniyyətlərinin qarşılıqlı tərəqqisi sahəsində çox işlər görüləcəkdir.  
 
 
15 
 
1.3. Azərbaycan -  İsrail mədəni əlaqələri 
 
 Müasir Azərbaycanın xarici siyasətində Yaxın və Orta Şərq ölkələri sırasında  xüsusi diqqət yetirilən  
ölkələrdən biri də İsraildir. Müasir tarixdə çox böyük nüfuza malik olan bu ölkə ilə Azərbaycanın mədəni 
əlaqələrinin  tarixinə gəldikdə, onu demək olar ki, xüsusilə sovet quruluşu dövründə bu ölkə ilə  SSRİ arasında 
bəzi beynəlxalq problemlərin həlli məsələsində müəyyən kəskin ziddiyyətlər olduğuna görə hətta bu ölkə ilə 
diplomatik münasibətlər belə yox dərəcəsində idi.   Azərbaycan müstəqilliyini bərpa etdikdən  sonra 1992 – ci 
ildə İsraillə diplomatik münasibətləri qurdu. Lakin 1998 – ci ilə qədər iki dövlət arasında münasibətlər yenə də 
zəif xarakter daşıyırdı. Hətta bu gün də İsraillə diplomatik münasibətlərdə Azərbaycan  çox ehtiyatla davranma 
prinsipindən çıxış edir. Tarixdən məlum olduğu kimi, İsraillə müsəlman Şərqi, ələlxüsus, ərəb dünyası  
arasındakı kəskin ziddiyyətlər Azərbaycanın da bu mövqedən çıxış etməsinə səbəb olmuşdur. Azərbaycanın bu 
mövqeyini yaxşı dərk edən İsrail tərəfi, bütün sahələrdə Azərbaycanla ikitərəfli əlaqələrin intensivlşdirilməsinə  
çalışır ki, mədəni  əlaqələr də bu sistemdə xüsusi yer tutur. 
 1998 – ci ildə İsrailin baş naziri Binyamin  Netanuahunun Bakıya səfəri zamanı iki ölkə arasındakı 
əlaqələrin kompleks istiqamətləri müzakirə olunmuş  və bəzi razılaşmalar haqqında qərar qəbul edilmişdir. 
Lakin bir şey həqiqətdir ki, israillilər Azərbaycan mədəniyyətinə həmişə  maraq göstərmişlər. Hələ sovet 
hakimiyyətinin son çağlarında SSRİ-də milli şüurların  oyandığı dövrdə İsraillə də  müəyyən əlaqələr  
fraqmental  səciyyə daşısa da təzahür etməyə başladı. 1989 – cu ilin dekabrında SSRİ Mədəniyyət Nazirliyinin 
xətti ilə Azərbaycana səfər etmiş ilk İsrail nümayəndələrindən biri İsrail Mədəniyyət Nazirliyinin Mədəniyyət 
və Təhsil şöbəsinin müdiri, doktor D.Ronen, folklorun  öyrənilməsi və yayılması üzrə mərkəzin direktoru İosif 
Ben Azərbaycanla mədəni əlaqələrin yaradılmasına, yaradıcı kollektivlərinin mübadiləsinə hazır olduqlarını 
bəyan etmişlər. Onu da qeyd etmək lazımdır ki, artıq bu illərdə  Azərbaycan mədəniyyətinin bir çox 
nümayəndələri İsraildə qastrolda olmuşlar. D.Ronen İsrailə qostrola gəlmiş Azərbaycan sənətkarlarının 
çıxışlarını qiymətləndirərək demişdir: «Biz belə əlaqələri möhkəmləndirmək istərdik. Çünki bu əlaqələr İsrail 
sakinlərinin Azərbaycan xalqının gözəl musiqi və xoreoqrafiya sənəti ilə tanış olmasına imkan verir.» Bu 
görüşdən sonra İsrailin ən böyük mədəniyyət mərkəzlərindən birində Azərbaycan mədəniyyətinə həsr olunmuş 
böyük bir tədbir keçirilmişdir. 
 İsraillə diplomatik əlaqələr qurulduqdan sonra bu ölkə ilə mədəni əlaqələrin istiqamətlərindən birini də 
İsrail dövlətinin  yaranması münasibəti ilə hər il təntənələrin təşkili, rəsmi qəbulların həyata keçirilməsi üzr 
tədbirlərdir. 1998 – ci ilin aprelin 30 – da İsrail dövlətinin yaranmasının 50 illiyi şərəfinə Azərbaycanın İsrail 
səfirliyində keçirilən qəbulda ölkələr arasındakı dostluğun davam etdirilməsi fikirləri səsləndirilmişdir. 
 Burada bir məqamı da qeyd etmək lazımdır ki, Azərbaycanda  çoxlu sayda yəhudi yaşayır. 
Azərbaycanda bu xalqın yaşayıb-yaratması, öz mədəni dəyərlərini qoruyub saxlaması üçün kifayət qədər imkan 
yaradılmışdır. İsrail höküməti yəhudilərlə dinc, əmin-amanlıq şəraitində yaşadıqlarına görə Azərbaycan 
dövlətinə hər zaman minnətdarlığını bildirir. Digər tərəfdən isə İsraildə də  azərbaycanlıların yaşaması, və bu bu 
ölkənin sakinləri ilə səmimi ünsiyyətdə olması Azərbaycan-İsrail münasibətlərinin dostluq şəraitində davam 
etdirilməsinə kömək edən amillərdəndir. 
 2000 – ci il oktyabrın 3– də Azərbaycan  Respublikasının Prezidenti Heydər Əliyevin Yəhudi təqvimilə 
Yeni il Roş-Ha-Şana bayramı münasibətilə Azərbaycanın Yəhudi  icmasına ünvanladığı təbrik teleqramında 
deyilirdi: «Çoxmillətli cəmiyyətimizin tam və bərabərhüquqlu üzvləri olan yəhudilər öz milli adət və ənənələrini 
qoruyub saxlamaqla, tarixən olduğu kimi, bu gün də  Azərbaycanın ictimai-siyasi, elmi-mədəni həyatında  
yaxından iştirak edir, respublikamızın tərəqqisi və inkişafı üçün vətəndaşlıq borclarını yerinə yetirir».  
 Ümumdünya Yəhudi Konqresinin iri qitə şöbəsi sayılan Avro-Asiya Yəhudi Konqresinin 
Azərbaycandakı missiyası da İsrail-Azərbaycan mədəni əlaqələrinin çoxtərəfli əlaqələr çərçivəsində davam 
etdirilməsi deməkdir. 2003 – cü ildə bu konqresin prezidenti, qazaxstanlı iş adamı Aleksandr Maçkeviç 
Azərbaycana səfər etmişdir. Səfər Bakıda aşkenazi - Avropa və gürcü yəhudilərinin yeni sinaqoqunun açılması 
mərasiminə təsadüf etdi. 
 2005-ci ilin  sentyabrın 13-də Prezident sarayında Azərbaycan Respublikasının Prezidenti İlham Əliyev 
İsrailin  Azərbaycanda yeni  təyin edilmiş səfiri  Artur Lenkini qəbul etmişdir. Qəbulda  yəhudi icmasının  çox 
fəal  yaşadığı Azərbaycanda  etnik   və dini tolerantlığın  yüksək olduğu qeyd olunaraq səmərəli diplomatik 
fəaliyyət nəticəsində  iki dövlət arasında  münasibətlərin müxtəlif istiqamətlərdə inkişafına, o cümlədən  siyasi,  
iqtisadi və mədəni əməkdaşlığın daha  da  genişlənməsinə xidmət edəcəyi vurğulandı. 
Dahi Azərbaycan şairi  Nizami Gəncəvinin  «Xəmsə»sindən bir  parça  şer oxuyan səfir  qeyd etmişdir ki, əsərdə  
deyildiyi kimi, «biz də yaxşı əməkdaşlıqdan bəhrələnə bilərik».4    Azərbaycanda  yəhudi icması  çox böyük 
                                                          
4 Dövlət idarəçiliyində varislik, novatorluq və dinamizm. İlham Əliyevin prezidentlik  fəaliyyətinin xronikası: rəsmi qəbul  
və səfərlərinin icmalı (2003-2006). Bakı: «Azərbaycan» nəşriyyatı, 2007, 944 s., s. 500 
16 
 
tarixə, ənənələrə malik olaraq və özününü bənzərsiz özgürlüyünü, mədəniyyətini qoruyub saxlayaraq 
cəmiyyətimizə  çox fəal sürətdə  inteqrasiya etmişlər.  Respublikada  yəhudi  mədəniyyətinin  inkişafına 
göstərilən  diqqətin  bariz nümunəsi kimi,  inşa edilən yeni sinaqoq, yəhudi evi və Bakıda Moskvadan sonra 
tikilən ikinci məktəb misal gətirilə  bilər.  
2006-ci ilin  fevral ayında  Azərbaycan Respublikasının Prezidenti  İlham Əliyev ABŞ-nin  aparıcı 
Yəhudi Təşkilatları Konfransının ölkəmizdə səfərdə olan  nümayəndə heyətini qəbul etmişdir.  Nümayəndə 
heyətinin rəhbəri Harold Tanner Azərbaycanda   tolerantlığın  daim  təmin edildiyini vurğulayaraq  bütün 
millətlərin nümayəndələri, o cümlədən də dini icmalar üçün çox yaxşı  yaşayış şəraitin yaradılmasını 
bildirmişdir. 
2006-ci il  iyunun 6-da İsrailin  milli infrastruktur  naziri  Benyamin Ben-Eliezerin  rəhbərlik  etdiyi 
nümayəndə heyəti Bakıda keçirilən XIII Beynəlxalq  Xəzər neft-qaz sərgi və  konfransında iştirak etmişdir. 
Azərbaycanın sürətli iqtisadi, mədəni inkişafı  İsraildə böyük maraqla izlənildiyindən, bu sərgi və konfransın iki 
dövlət arasında mədəni əməkdaşlığının daha da inkişaf etdirilməsi sahəsində ki əhəmiyyəti xüsusilə 
vurğulanmışdır. 
Ümumiyyətlə, Azərbaycan-İsrail  münasibətləri  ölkələrimizin  milli mənafelərini xidmət  edir. 2006-ci 
il  mayın  16-da  Bakıda  Xarixi İşlər  naziri Elmar Məmmədyarovun   İsrail Parlamentinin üzvü  Yosif Şaqalın  
rəhbərlik etdiyi nümayəndə  heyəti ilə  görüş zamanı  Azərbaycan   ilə İsrail  arasında  siyasi, iqtisadi  və  
mədəni   əlaqələrin   ölkələrimizin   milli   maraqlarına   uyğun olduğu  vurğulanmışdır.  
 2006 – ci ilin noyabrın 19-dan başlayaraq Bakıda keçirilən İsrail filmləri həftəsi də bu ölkə ilə mədəni  
əməkdaşlığın mühüm tədbirlərindən biridir. Həftə ərzində İsrail kinematorqrafçılarının lentə aldıqları 
«Kolumbiya məhəbbəti», «Evlənmək», «Suriyalı gəlin», «Dünyanın sonunda sola dön», «Salam, müsyö Şlomi» 
və d. adlı ekran əsərləri təkcə paytaxtda deyil, Quba, Sumqayıt, Lənkəranda da nümayiş etdirilmişdir. Qeyd 
etmək lazımdır ki, adları çəkilən bu filmlərin hamısı Kann, Toronto, Yerusəlim və d. beynəlxalq kino  
festivallarının mükafatlarına layiq görülüb. İsrail filmləri həftəsinin açılışı bu ölkə ilə mədəni əməkdaşlıq 
sahəsində təcrübəsi olan  Azərbaycan Dövlət Dillər  Universitetində olmuşdur. Çünki hazırda bu Universitetdə 
İsrailin dövlət dili olan  ivrit dili öyrədilir. Bundan başqa Universitetin nəzdində  Yəhudi mədəniyyət mərkəzi də 
fəaliyyət göstərir. 
 2007 – ci ilin iyununda Azərbaycan-İsrail diplomatik əlaqələrinin yaranmasının 15 illiyinin qeydi  
münasibətilə qastrola gələn israilli bəstəkar və zərb ustası Yinen Müallen Azərbaycan musiqisi və muğamına 
böyük maraq göstərənlərdən biridir. Özünün xüsusi fərqli ansamblı olan israilli musiqiçi Azərbaycan müğənnisi 
Alim Qasımovla birgə layihələr də hazırlamışlar. 
 Qeyd etmək lazımdır ki, Azərbaycan – İsrail mədəni əlaqələrinin müasir tarixində 2007 – ci il çox 
uğurlu olmuşdur. İsrailin baş nazirinin müavini Aviçdor Libermanın həmin ilin avqustunda Azərbaycana rəsmi 
səfəri, eləcə də həmin ayda Bakıda İsrail Mədəniyyət Mərkəzinin açılışı bu baxımdan diqqəti cəlb edir. Bu 
mərkəzin təşkilində başlıca cəhət iki ölkə arasında mədəni əlaqələri inkişaf etdirməkdir. Müxtəlif zamanlardan 
üzü bəri bu günədək Azərbaycanda yaşayan yəhudilərin azərbaycanlılarla səmimi  ünsiyyətin qurulması və eləcə 
də İsraillə mədəni əlaqələr yaratmaq baxımından  mərkəz bir çox vəzifələrin yerinə yetirilməsini öhdəsinə 
götürmüşdür. Hazırda İsrail mədəniyyət mərkəzinin nəzdində xor, müxtəlif dərnəklər, ivrit dilini öyrədən 
kurslar da fəaliyyət göstərir. İsraillə mədəni əlaqələrin davam etdirilməsində  Azərbaycan höküməti bu mərkəzin 
fəaliyyətindən səmərəli şəkildə istifadə edir. 
 Azərbaycan – İsrail mədəni əməkdaşlığının inkişaf etdirilməsində yenə də 2007 – ci lin aprelində AZİZ 
- parlamentlərarası, yəni İsrail Knesseti ilə Azərbaycan Milli Məclisinin birgə yaratdıqları bu mədəni təşkilat hər 
iki ölkənin mədəni maraqlarının ödənilməsinə xidmət məqsədilə yaradılmışdır. Azərbaycandan  bu ölkəyə 
getmiş insanları İsraildə bir araya gətinə bu təşkilat azərbaycanlıların mədəni irsinin həmin ölkədə tanıdılması, 
təbliği məqsədilə çoxtərəfli işlər həyata keçirir. Bu məqsədlə təşkilat İsraildə bazar günü məktəbi təşkil 
olunmuşdur. AZİZ – in birinci vitse-prezidenti Rauf Ağalarov, qurumun Azərbaycan mədəni-tarixi irsinin 
qorunması üzrə komitəsinin sədri Yeganə Salmandır. AZİZ – in  özünün azərbaycan, rus, ingilis, hətta ivrit 
dillərində kitabları olan kitabxanası təşkil olunmuşdur. Kitabxana bir çox Azərbaycan yazarlarının əsərlərini 
həm doğma, həm də digər əcnəbi dillərə tərcümə edərək təbliği ilə məşğuldur. 2008 – ci ilin yanvarında İsraildə 
Yeganə Salmanın şəxsi mənzilində Azərbaycan mədəniyyəti güşəsi təşkil olunmuşdur. Güşənin açılışında 
iştirak edən AZİZ – in prezidenti, İsrail Knessetinin deputatı İosif Şaqal bu güşənin iki ölkə arasında mədəni və 
dostluq əlaqələrinin inkişaf etdirilməsinə xidmət edəcəyinə əmin olduğunu bildirmişdir. 
 AZİZ-in Almaniya, Avstriya, Avropada da birlikləri açılıb və fəaliyyət göstərməkdədir. Bu təşkilat 
beynəlxalq,  dövlətlərarası qurum olmaqla yanaşı, Azərbaycan diasporuna da kifayət qədər mədəni əlaqələrin  
inkişaf etdirilməsinə imkan yaradır. Azərbaycan və İsrail  hökümətləri mədəni əməkdaşlıq sahəsində AZİZ-in 
imkanlarından məqsədəuyğun şəkildə faydalanır.  
                                                                                                                                                                                                      
 
17 
 
 İsral  parlamenti – Knessetin  spikerinin  müavinləri Amnon  Kohen  və Qideon  Saarın  rəhbərlik etdiyi   
nümayəndə  heyəti  2007-ci ildə ölkəmizdə işgüzar səfərdə olaraq  Azərbaycanda  yəxudi icmasının  fəaliyyəti  
üçün  yaradılmış  şəraitdən məmnun  olduqlarını   bildirmişlər.  Həmin ildə yaradılmış  Azərbaycan İsral  
Beynəlxalq Assosiasiyasının  ikitərəfli əlaqələrdə   mühüm bir addım  kimi vurğulana bilər. 2007-ci   il iyunun 
11-də  İsrail xarici  işlər  nazirinin  birinci müavini  Yossi Qal Bakıda olaraq  ölkələrimiz  arasında siyasi  
dialoqla  yanaşı, iqtisadi əlaqələrin də inkişaf etdirilməsinin, ticarət  dövriyyəsinin  artırılmasının  zəruriliyini  
bildirmişdir.  
 Beləliklə, faktlardan göründüyü kimi,  Azərbaycan-İsrail  mədəni əlaqələrinin inkişafında dinamik dövr 
hesab edilən son illər bu sahədə bir çox planlı və ardıcıl tədbirlər həyata keçirilməkdədir. Azərbaycan və yəhudi 
xalqı arasında dostluq münasibətlərinin qorunub-saxlanmasında mədəni əməkdaşlığın imkanlarından istifadə 
əhəmiyyət kəsb edir.   
18 
 
II Fəsil 
 
 AZƏRBAYCANIN   DIGƏR  ŞƏRQ ÖLKƏLƏRI ILƏ MƏDƏNI ƏLAQƏLƏRI 
 
2.1. Azərbaycan-Hindistan  mədəni əlaqələri 
 
Azərbaycanla qədim mədəni və mənəvi yaxınlığa malik olan ölkələrdən biri də Hindistan olmuşdur. 
Əhalisinə görə dünyanın ikinci böyük dövləti olan Hindistan, həm də qədim və zəngin sivilizasiyalardandır. Çox 
zəngin və mədəni  rəngarəngliyə malik bu ölkə ilə Azərbaycan arasında mədəni yaxınlaşma və əlaqələrin 
tarixinin qədim kökləri tunc dövründən başlayır. Bu iki ölkə  arasındakı mədəni əlaqələrin tarixi təşəkkülü və 
inkişafı problemlərini öyrənərək tədqiq edən tanınmış alimlər  S.Aşurbəyli, A.Seyidzadə bu əlaqələrin qədim və 
orta əsrlərdə dövründə mövcudluğunun tarixi faktlar əsasında  sübuta yetirmişdir. Hazırkı məqalənin yazılması 
prosesində biz bu tədqiqatçıların məqalə və monoqrafiyalarına  istinad etmişik.5* Azərbaycan rayonlarının bir 
çoxundan Hindistana xas balıqqulaqlarının  aşkar edilməsi bu ölkə ilə Azərbaycan arasında əlaqələrin lap 
qədimdən -  tunc dövründən mövcudluğuna ehtimal yaradır. Azərbaycan Hindistan arasında mədəni əlaqələrin 
tarixi qədimliyini sübut edən dəlillər X əsrə aid edilir. Xüsusilə, məsafəcə bir-birindən çox uzaqda yerləşən bu 
iki ölkə arasında mədəni əlaqələrin təşəkkülündə filosof, ilahiyyatçılar, şair və səyahətçilərin çox böyük 
xidmətləri olmuşdur. Bu sırada görkəmli Azərbaycan şairi Nizami Gəncəvinin adı xüsusi qeyd olunmalıdır. 
N.Gəncəvi Azərbaycan – hind xalqı arasında mənəvi yaxınlığın formalaşmasına güclü təsir göstərmiş 
simalardandır. Belə ki, zəngin fəlsəfi məktəbi olan Hindistanın fəlsəfi təlimlərinə  yiyələnən, onları dərindən və 
diqqətlə öyrənən görkəmli mütəfəkkir özünün «İsgəndərnamə», «Xosrov və Şirin», «Yeddi gözəl» adlı məşhur 
poemalarında Hindistana xüsusi yer vermişdir. Şairin «İsgəndərnamə» əsərinin birinci hissəsi-şərəfnamə 
Hindistanın mədəniyyəti, fəlsəfəsi və əhəmiyyətinə həsr edilmişdir. «Şərəfnamə»də İsgəndərin Hindistana 
səfəri, onun Keyduya məktubu, İsgəndərin Hindistandan Çinə gedişi əks etdirilmişdi. Poemanın ikinci-
«İqbalnamə» hissəsində İsgəndərin hind müdriki ilə söhbət səhnəsində hind fəlsəfəsinin mahiyyətini Nizami 
Gəncəvi bədii dil ilə ifadə edir. 
XII əsrdə Hind fəlsəfəsinin Azərbaycanda tanınması və yayılmasında Nizami Gəncəvidən sonra xidməti 
olmuş görkəmli şairlərdən biri də Xaqani Şirvani olmuşdur. Yunan fəlsəfəsindən imtina edərək hind fəlsəfəsinə, 
fəlsəfi məntiqinə yüksək qiymət verən Xaqani özünün «Mirətüs-Səfa» əsərində bunu bədii-obrazlı tərzdə əks 
etdirmişdir. Bu əsəri şair özü Xorasandan Hindistana göndərmişdir. Bununla yanaşı o, özünün digər əsərlərində 
«Pançatantra», hind rəqs, melodiyaları və d. mədəni nailiyyətlər barədə xüsusi hörmətlə bəhs edir.  
Azərbaycan-Hindistan mədəni əlaqələrinin yaranma tarixi təkcə elmi-fəlsəfi görüşlərin qarşılıqlı təsiri ilə 
deyil, eləcə də ədəbi, poeziya əlaqələrinin inkişafı ilə bağlıdır. Bu sahədə Nizami Gəncəvinin yaradıcılıq yolu 
xüsusilə seçilir. 
XI əsrdən  XIII əsrin birinci rübünədək Azərbaycanda poeziyanın çiçəklənmə dövrü dünyanın bir çox 
ölkələrinin ədəbi mühitinə  əhəmiyyətli şəkildə təsir etdiyi kimi, bu təsir Hind ədəbiyyatından da yan 
keçməmişdi. Şirvanşah I Axsitanın sifarişilə Nizami Gəncəvinin ərəb mövzusunda yazdığı dünyaşöhrətli «Leyli 
və Məcnun» poeması eləcə də fars dilində yazıb-yaradan görkəmli hind şairi Əmir Xosrov Dəhləvinin (1253-
1325) böyük marağına səbəb olmuş  və eyni mövzuda bu şair də  poema yazmışdı. Ümumiyyətlə, təkcə «Leyli 
və Məcnun» əsəri deyil, Dəhləvi N. Gəncəvini özünün müəllimi hesab edərək «Xəmsə»ni iqtibas edərək «Pənc 
hənc» («Beş xəzinə») adlı əsərini yazır. 
Dəhləvinin «Pənc hənc» əsərlər toplusuna «Mətlə əl-ənvar», «Xosrov və Şirin», «Məcnun Leylinin 
yanında», «Həşt-behişt»i və «İsgəndərnamə» poemaları daxildir ki, bunların hər biri Nizami Gəncəvinin adı ilə 
başlayır və beləcə də tamamlanır. Dəhləvinin beşliyinə daxil olan «Mətlə əl-ənvar» («Nurun doğuluşu») 
poeması N. Gəncəvinin «Sirlər xəzinəsi»nə həsr edilən ən qədim nəzirələrdəndir. Onun həcmi üç min altı yüz 
on beytdən ibarətdir. 
Əvvəldə qeyd etdiyimiz kimi, Nizami Gəncəvi qədim hind ədəbi abidələrinə yaxından bələd idi. O 
özünün ikinci əsəri olan «Xosrov və Şirin» poeması üzərində çalışarkən qədim hind ədəbi abidəsi olan 
«Pançatantra»nın  («Beş kitab») motivlərindən əxz edərək istifadə etmişdir. 
Hind mədəniyyətinə olan dərin ehtiram hissi  Nizami Gəncəvinin «Yeddi gözəl» adlı poemanın zərif 
novellalarında da öz bədii ifadəsini tapmışdı. Bu məşhur poemada şair Hindistan şahzadəsi Furakın gözəlliyini 
vəsf edərək ay işığının hind qızının gözəlliyi qarşısında  qaranlığa büründüyünü göstərmişdi. 
Azərbaycan-Hindistan ədəbi əlaqələrin inkişafı prosesində məşhur hind yazılı abidəsi olan «Kəlilə və 
Dimnə»  dastanının da özünəməxsus rolu olmuşdu. Bu dastan Azərbaycan dilinə (türk) 1809-cu ildə Əvəz-Əli 
                                                          
5 Ашурбейли С. «Экономические культурные связи Азербайджана с Индией в середине века». Б.Элм, 1990 
  
19 
 
Səfiqulu oğlu tərəfindən çevrilmiş, tərcüməçi tərəfindən hətta çoxlu sayda miniatürlərlə  
illüstrasiyalaşdırılmışdı. Tərcüməçi dastan haqqında əlavə etdiyi müqəddimədə kitabın yaradılması tarixi, digər 
dillərə tərcümələrin icmalı və hind ədəbiyyatının bu görkəmli abidəsinin dəyəri haqqında bəhs edir. 
Tarixi faktlardan göründüyü kimi birbaşa ünsiyyət üçün nəqliyyat, texniki imkanların olmadığı istər 
qədim, istərsə də tarixin orta çağlarında Azərbaycan-Hindistan mədəni əlaqələrin təməli, daha çox ədəbi 
münasibətlər, əlaqələr müstəvisində qoyulmuş və bu proses inkişafa doğru istiqamət götürmüşdü. Məsafə 
baxımından bir-birindən uzaq olan bu xalqların bir-birinə mədəni təsirinin başlıca səbəbi mənəvi yaxınlıq idi. 
Şərq dünyasının üzvləri olan hər iki xalqın düşünmə tərzi, yaradıcılıq meyarları oxşar olduğuna görə, 
mədəniyyətlərin bir-birinə inteqrasiyası üçün əlverişli mühit mövcud olmuşdu. Faktlar söyləməyə imkan verir 
ki, bu mədəni inteqrasiya öz-özünə, yəni yalnız mədəniyyət nümayəndələrinin təşəbbüsü, maraq və istəyi 
sayəsində həyata keçirilirdi. Ədəbiyyat, poeziya sahəsində şairlərin bir-birilərinin gözəl, dahiyanə əsərlərinə 
nəzirələr yazması mədəni əxz, iqtibasın bir forması kimi təzahür tapırdı. Ədəbi əlaqələrdə bu proses  hələ bir 
çox əsrlər davam edir. Mədəni əxz, iqtibasın çıxış nöqtəsi ədəbiyyatların bir-birini tanıması və maraqlanması 
prosesindən ibarətdir. 
Azərbaycanın görkəmli lirik şairi Məhəmməd Füzuli(XVI əsr) özünün Nizami Gəncəvinin şagirdi 
adlandıran Əmir Xosrov Dəhləvini dünyanın ən gözəl şairlərindən bir sayırdı. Füzuli özü də, hind mədəniyyəti-
fəlsəfə, ədəbiyyatı ilə dərindən maraqlanan bir ədib idi. Onun «Ənisül-qəlb» adlı poemasında şairin hind 
fəlsəfəsinə yaxından bələd olduğunu hiss etmək olur. Məhəmməd Füzuli hind fəlsəfəsini yunan fəlsəfəsinə 
qədər dəyərləndirirdi. 
Füzuli yaradıcılığı hind müsəlman ziyalılarına çox yaxşı tanış idi və onlar Azərbaycanın bu görkəmli 
şairini yüksək qiymətləndirirdilər. 
XVI əsrdə Hindistanda Böyük Moğol imperiyasının yaranması Hindistanda yeni mədəniyyətin 
çiçəklənməsində bir təkan oldu. Xüsusilə, Baburlar nəslinin nümayəndəsi Əkbər şah və onun varisləri dövründə 
(XVI əsrin axırı-XVII əsrin əvvəlləri) Azərbaycan-Hindistan mədəni əlaqələrində də canlanma hiss olunur. Bu, 
xüsusilə, XVI əsrin sonuncu rübündə Azərbaycanda baş vermiş səfəvi-türk müharibəsi zamanı bir çox 
azərbaycanlı ziyalılarının-alim, şairlərin məhz Hindistana mühacir etməsi fakı ilə bağlı idi. Bu hadisə həmin 
ölkə ilə mədəni əlaqələrin inkişafı dinamikasına əhəmiyyətli dərəcədə təsir göstərdi. Hələ qədim dövrlərdən 
digər dinlərə və müxtəlif əqidələrə ehtiramla yanaşan hindlilər azərbaycanlı alim, şair, rəsam, ədəbiyyatçılarla 
hörmətlə davranır, mehriban ünsiyyət şəraitində mədəni təmas qururdular. Hindistanın dövlət hakimləri uzaq 
ölkədən pənah gətirmiş bu elm, mədəniyyət adamlarının öz yaradıcılıqlarını davam etdirmək üçün lütfkarlıq 
göstərir, hər cür şərait yaradırdılar. Yazıb-yaratmaq üçün, məhz elə Hindistana üz tutmuş azərbaycanlı 
ziyalılarının mühacirətinin başlıca səbəbi bu idi. Qəzəli bunu öz şerində daha aydın və qabarıq şəkildə tərənnüm 
etmişdi: «Mən Hindistana tərəf gedirəm, çünki orada istedadlı adamlara yaxşı qiymət verirlər». 
Uzun müddət Hindistanda yaşamış Azərbaycanın məşhur şairlərindən Məsihi, Saib Təbrizi, İbrahim 
Ordubadi, Məhəmməd Sadıx Təbrizi və başqalarının adlarını çəkmək olar. 
Hindistana pənah gətirmiş və bu ölkədə yazıb-yaratmış Azərbaycan şairləri bu qədim və gözəl ölkə, onun 
insanlarını ürək dolusu və böyük məhəbbət, ehtiramla tərənnüm edirdilər. XVII əsrdə Hindistanda yazılmış 
təzkirələrdə Azərbaycan şairləri, yazarları haqqında əsaslı rəylər, fikirlər də mövcuddur. Məsələn, «Şəmi-
əncumən», «Nigaristani-suxən», «Miratül-xiyal», «Hezane-amirə»də Nizami, Xaqani, Nəsimi, Füzuli, Səib 
Təbrizinin yaradıcılıqlarına yüksək qiymət verilir, onlardan bəzilərinin Hindistandakı fəaliyyətləri təhlil olunur. 
Azərbaycan-Hindistan mədəni əlaqələrinin inkişaf tarixinin öyrənilməsi baxımından hazırki qədim 
mənbələr çox böyük mədəni-tarixi əhəmiyyət kəsb edir. Çünki bu mənbələrdə, həmçinin XVII əsrdə Hindistanın 
müxtəlif şəhərlərindən mədrəsə, elm ocaqlarında çalışan Azərbaycan alim və müəllimlərinin fəaliyyəti haqqında 
da kifayət qədər tarixi fakt və fikirlər mövcuddur. 
Bütün bunlarla yanaşı, Hindistanı azərbaycanlılara, eləcə də bütün dünyaya tanıtmaq məqsədilə 
Azərbaycanın məşhur coğrafiyaşünas-səyyahlarından Əbdürrəşid Əl-Bakuvi (XV əsr), Hacı Zeynalabdin 
Şirvaninin (1780-1838) adları xüsusi olaraq çəkilməlidir. Ayrı-ayrı əsrlərdə Hindistana səfər etmiş bu səyyahlar 
bu ölkənin tarixi, əhalisi, şəhərləri, abidələri, həyat-tərzi, mədəniyyəti haqqında zəngin biliklər təqdim etmişlər. 
Böyük Moğol dövləti dövründə Azərbaycan-Hindistan mədəni əlaqələrinin səmərəli səciyyə kəsb etdiyini 
sübut edən tarixi faktlardan biri də, xüsusilə, memarlıq, şəhərsalma sənətində bir-birindən bəhrələnmə, iqtibas 
və əxzetmə yolu ilə mədəni sintezin qurulması idi. 
Tanınmış alim Cəfər Qiyasi bu haqda yazır: «Bu iki qədim ölkə arasında ən sıx memarlıq əlaqələri Böyük 
Moğol dövlətinin qüdrətli çağlarına təsadüf edir». 
Memarlıq əlaqələrinin mövcudluğunu, inkişaf etdirildiyini təsdiq edən müəllif bu əlaqələrin Azərbaycanlı 
sənətkarların həmin ölkəyə gedərək birgə əməkdaşlıq etdiklərini bildirərək yazır: «Siyasi və ictimai amillərlə 
bağlı olaraq XVI-XVII yüzillərdə bir çox azərbaycanlı usta Hindistana getmiş və müxtəlif sənət sahələrində 
«Moğol üslubunun» formalaşmasında iştirak etmişlər». 
20 
 
Memarlıq sahəsində Azərbaycan-Hindistan ustaları arasında mədəni əməkdaşlıq Baburun oğlu Nasirəddin 
Humayunun hakimliyi dövrünə təsadüf edir. Belə ki, Təbriz, Ərdəbil və Azərbaycanın digər yerlərini görmüş 
Humayun azərbaycanlı sənətkar və ustaların yaratdıqlarından  böyük zövq alır, Hindistana qayıdarkən özü ilə 
onlardan bəzilərini aparır. Bu tarixi  hadisədən sonra nəinki memarlıq, eləcə də digər mədəniyyət sahələrində 
azərbaycanlı  sənətkarların hörmət və nüfuzu daha da artdı. 
Humayunun özünün «Dövlətin nadiri» adlandırdığı məşhur Azərbaycan rəssamı Mir Seyid Əli Təbrizi 
uzun müddət baş saray rəssamı kimi çalışıb. Bu  rəsam Moğol miniatür məktəbinin formalaşmasında aparıcı rol 
oynamışdı. Cəfər Qiyasinin adı, çəkilən kitabda azərbaycanlı memar Ağa Mirək Mirzə Qiyasın Moğol 
memarlığının formalaşmasında roluna diqqət yetirilir. Xüsusilə, memarın Yeni Dehli şəhərində tikdiyi 
Humayun türbəsi memarlıq əlaqələrinin timsalı kimi çıxış edir. 
Moğol sülaləsinin gənc varisi olan Humayunun adı ilə bağlı Azərbaycan muğamı, eləcə də «Mahur-hindi» 
muğamı iki ölkə arasında, həmçinin musiqi sahəsində əlaqələrin də mövcudluğunu sübut edir. Hind musiqi 
motivləri əsasında mövcud olan «Humayun» muğamının Humayun şahın Təbrizdə Şah Təhmasibin sarayında 
olarkən bəstələndiyi söylənilir. 
Tarixi faktlardan göründüyü kimi, Azərbaycan-Hindistan mədəni əlaqələri təşəkkülü, inkişafının kökləri 
qədim çağlara, orta əsrlərə gedib çıxır. Dünyanın ilk sivilizasiyalarından biri kimi tanınan Hind mədəniyyətinə 
yaxınlaşmaq, bu mədəniyyətlə ünsiyyətdə olmaq Azərbaycan üçün də  həmişə maraqlı və aktual olmuşdur. 
Mədəniyyət incəsənətində zəngin dəyərlərə malik olan Hindistanla mədəni yaxınlıq, əməkdaşlıq ən yeni tarixdə  
daha geniş və hərtərəfli səciyyə kəsb etdi. Hələ 1920-ci ilin sentyabrında Bakıda keçirilən Şərq xalqlarının 
birinci qurultayında Hindistandan da nümayəndənin Azərbaycana səfəri iki ölkə arasında yeni prinsiplər 
əsasında mədəni əlaqələrin başlanğıcında tarixi hadisə oldu. 
Xüsusilə, XX əsrin ortalarından başlayaraq Azərbaycan-Hindistan mədəni əlaqələr tarixində yeni bir 
dinamik inkişaf dövrü başlayır. Bu ilk növbədə, Hindistanın müstəmləkəçilik zülmündən qurtularaq müstəqillik 
qazanması və bu yolda SSRİ-nin həmin ölkəyə himayədarlıq siyasətinin prinsipləri ilə bağlı idi. Azərbaycan 
SSRİ-nin tərkib hissəsi kimi bu siyasətin prinsip və istiqamətləri üzrə Hindistan dövləti ilə dostluq 
münasibətlərini daha da gücləndirdi ki, bu da mədəni əlaqələrin məqsədyönlü əməkdaşlıq səhiyyəsində 
davamına təkan verdi. Yenicə müstəqillik əldə edən Hindistana elmi-tədris, mədəni, mənəvi dəstək məqsədilə 
hər iki ölkə, dövlət qarşılıqlı əməkdaşlıq siyasətinə üstünlük verdi. 
Yeni tarixi dövrdə yazıb-yaradan Azərbaycan sənətkarları üçün hind tematikası doğma və aktual idi. 
Azərbaycan şair və yazıçıları, musiqi xadimləri, rəssamları müstəqillik uğrunda mübarizə aparan hind xalqı ilə 
mənəvi həmrəy olduqlarını yaratdıqları sənət əsərlərində bariz şəkildə tərənnüm edirdilər. Səməd Vurğunun 
1948-ci ildə yazdığı məşhur «Zəncinin arzuları» poemasında Hindistanın vəziyyəti zəncinin dili ilə təsvir 
olunmuşdu. 
Qeyd etmək vacibdir ki, hələ ötən əsrin 30-cu illərində iki ölkə arasında mədəni yaxınlığın qabarıq 
nümunəsi tarixin mövcud olmuş ədəbi əlaqələrin yeni məzmunda təkanında müşahidə olunurdu. Belə ki, 1930-
cu illərdə görkəmli hind yazıçısı və mütəfəkkiri Rabindranat Taqorun «Fəlakət» romanı artıq Azərbaycan dilinə 
tərcümə olunaraq oxuculara təqdim olunmuşdu. Bunun ardınca  Azərnəşr tərəfindən nəşr olunan «Hindistan və 
Pakistan hekayələri» məcmuəsinə Hindistanın görkəmli yazıçılarından Prem Çand, Mülk Rac Anand,  Notac 
Sinqxin, Xaca Əhməd Abbas və digərlərinin maraqlı hekayələri azərbaycanlı oxucuların diqqətinə çatdırılmışdı. 
Hindistan yazarlarının bu və digər silsilə əsərlərinin Azərbaycan dilinə tərcüməsində Məmməd Rahim, İ. Soltan, 
M.Seyidzadə, Əhməd Cəmil, Böyükağa Qasımov, eyni zamanda Azərbaycan əsərlərinin hind dilinə 
tərcüməsində isə, hind şairlərindən M.İqbal, Mankulal Şarma Şil, Rameşvar Şukla Ançal, İsrar Ulxan Macaz, 
Şankar Şaylandra və digərlərinin adlarını çəkmək lazımdır. 
Beləliklə, Azərbaycan-Hindistan mədəni əlaqələri tarixində orta əsrlərdən sonra hökm sürmüş müəyyən 
durğunluq  XX əsrin 20-30-cu illərində sona yetdi. 
1946-cı ilin yanvarın 25-də Moskvada Sovet-Hind mədəni əlaqələri cəmiyyətinin təşkili bu sahə üzrə işin 
planlı şəkildə həyata keçirilməsini təmin etdi. 
Müstəqillik quruculuğunda digər Şərq ölkələri kimi, Hindistana da mənəvi yardım məqsədilə sovet 
hökuməti Azərbaycan elmi, mədəniyyətinin bu missiyaya cəlb edilməsinə  diqqət yetirdi. Elmi-mədəni, 
incəsənət sahələri üzrə mübadilələrin aparılması məqsədilə, yaradıcılıq ezamiyyətləri, görüşləri, dekada və 
həftələrin təşkilindən  bu missiyanın reallaşmasında bir vasitə kimi istifadə olundu. Azərbaycan alimlərindən 
məşhur cərrah M.A.Topçubaşov, görkəmli filosof A.O.Makovelski həmin ölkəyə elmi mübadiləyə ezam 
olunmuş ilk alimlərdəndirlər. Onlar Hindistanın bəzi təşkilat və ilk növbədə, universitetlərin fəxri üzvü 
seçilmişlər. 
1955-ci ildə texnika elmləri doktoru, professor Ə.İ.Tağıyevin rəhbərliyi altında ilk sovet neftçi elmi-
texniki mütəxəssislər qrupu Kambey və Ankleşvarenin zəngin neft yataqlarının tapılmasında hindlilərə kömək 
etmişlər. Azərbaycan neftçiləri Hindistanın nefti kadrlar və neft avadanlıqları ilə təmin olunmasında da 
müstəsna rol oynamışlar. 
21 
 
50-ci illərdə bir çox hind alimləri də mübadilə məqsədilə Azərbaycanda ezamiyyətdə olmuşlar. Hind 
elminin tanınmış nümayəndələri-fiziklər M.Q.Saxa, Ç.V.Raman, X.Baxvha, D.Kothari, geoloq S.P.Çatterci, 
tarixçi D.R.Kosambi, riyaziyyatçı və statistik P.Ç. Maxolonovis, politoloq M.Sahni və başqalarının elmi 
fəaliyyəti, Azərbaycan səfərləri haqqında respublika qəzetləri - «Kommunist», «Bakinski raboçi», «Vışka», 
«Bakı» və d. məqalələr dərc olunmuşdur. 
Elmi əlaqələr getdikcə daha geniş məzmun kəsb etməyə başlayırdı. Artıq 1960-cı illərdə Azərbaycan-
Hindistan alimləri arasında elmi əməkdaşlığın yeni formaları-birgə elmi ekspedisiyaların təşkili ənənəvi 
xarakter almağa, ayrı-ayrı elmi sahələrdə əməkdaşlıq müqavilələr əsasında həyata keçirilməyə başladı. 
Eyni nailiyyətlər mədəniyyətin digər sahələrində də - ədəbiyyat, musiqi, təsviri incəsənət və s. təzahür 
olunmağa başladı. 1947-ci ildə yaradılmış Azərbaycanın Xarici ölkələrində Dostluq və Mədəni Əlaqələr 
Cəmiyyətinin Hindistanla yuxarıda adları sadalanan mədəniyyət sahəsində əlaqələrin inkişaf etdirilməsini planlı 
və ardıcıl şəkildə həyata keçirtməyə başladı. Xüsusilə, Hindistan, onun mədəniyyəti ilə tanış olunması 
məqsədilə bu qızmar günəş ölkəsinə ezam olunmuş Azərbaycan mədəniyyət xadimləri, sənətkarlar 
təəssüratlarını yaratdıqları əsərlərdə tərənnüm edirdilər. Azərbaycanın görkəmli yazıçısı Mirzə İbrahimov 
Hindistan müstəmləkə zülmündən azad olmamışdan (1947-ci il), həm də Hindistan respublika elan edildikdən 
sonra (1954-cü ildə) bu ölkəyə gedərək əldə etdiyi təəssüratlarını «Çandranın üsyanı» kimi bədii cəhətdən 
dolğun povestində və digər məqalə, məruzələrində bildirmişdir. 1955-ci ilin yanvarında bir qrup sovet yazıçıları 
ilə Hindistana gələn sovet nümayəndə heyətinin rəhbəri Əli Vəliyev «Hindistan tayms» qəzetinin müxbirinə 
verdiyi müsahibədə Heydərabad şəhərində Azərbaycan Teleqraf Agentliyinin açılmasını «iki ölkə arasında 
mədəni əlaqələrin yeni mübadiləsi» adlandırmışdı. Burada Azərbaycan zəhmətkeşləri, o cümlədən elm, 
mədəniyyət və incəsənət ustalarının əsərləri tərənnüm edilirdi. 
Azərbaycan-Hindistan mədəni əlaqələrinin canlanması prosesində 1950-ci illərin xüsusi tarixi yeri 
olmuşdu. Artıq iki ölkənin sənətkarları arasında dostluq əlaqələri güclənmişdi. Artıq dörd dəfə  Hindistana səfər 
etmiş  yazıçı Mirzə İbrahimovu hindlilər yaxından tanıyırdı. Bu illərdə Azərbaycanın görkəmli rəssamı Mikayıl 
Abdullayevin Hindistana etdiyi yaradıcılıq səfəri və bir müddət bu ölkədə yaşayıb-fəaliyyət göstərməsi iki ölkə 
arasında mədəni əlaqələrin inkişafına əhəmiyyətli təsir göstərmişdi. Mikayıl Abdullayevin Hindistan 
mövzusunda yaratdığı silsilə əsərlərilə, demək olar ki, dünya sənətsevərləri də bələddir. 
1956-cı ildə Bakıda olmuş Hindistan vitse-prezidenti cənab S.Radhakrişnan və Hindistanın SSRİ də 
fövqəladə və səlahiyyətli səfiri cənab K.P.Ş.Menon respublika gənclər festivalında çıxış etmiş gənc müğənni 
Elmira Rəhimovanın ifasında hind filmlərinin mahnılarını diqqətlə dinlədikdən sonra onu Hindistanda təhsilini 
davam etdirməyə dəvət etdi. Təklifi məmnuniyyətlə qəbul edən gənc azərbaycanlı qızın sonrakı fəaliyyəti iki 
dost xalq arasında mədəni əməkdaşlığın inkişafına bir töhfə oldu. Hindistanın  musiqi institutunda təhsil alan 
Elmira Rəhimovanın ifasını dinləmiş Hindistan Respublikasının Baş Naziri Cəvahirləl Nehru gənc müğənni ilə 
söhbətində belə söyləmişdi: «Vətəninizə-SSRİ-yə gedərkən özünüzlə bərabər Hindistanın qəlbini də aparın. Siz 
elə indinin özündə də o qəlbə sahib ola bilmisiniz. Siz Hindistanın qəlbi olan onun mahnılarını olduğu kimi ifa 
edirsiniz». 
Hər zaman-istər hal-hazırki günlərdə, istərsədə haqqında söhbət gedən tarixin hazırkı çağında hind 
musiqisi, mədəniyyətinə məhəbbət, maraq bu ölkənin istehsal etdiyi rəngarəng kinofilmləri vasitəsilə əldə 
olunur. Azərbaycan xalqı hind filmlərinə həmişə maraq göstərmiş, bunları sevmiş, ayrı-ayrı film qəhrəmanlarını 
yaradan aktyorlar populyarlıq qazanmışdı. Hələ 50-60-cı illərin məşhur hind rejissor və aktyorlarından Rac 
Kapur, Kumari Surayyə, Nərgiz, Kaminə Kauşal, Abxi Bhataçariya 1956-cı ilin noyabrında Bakı şəhərinə səfər 
etmişlər. Həmin səfər Azərbaycanın mədəni həyatında tarixi bir hadisə kimi əhəmiyyətli yer tutmuşdur. Sonralar 
Rac Kapur, Nərgizlə Azərbaycanın görkəmli sənətkarları Rəşid Behbudov, Şövkət Ələkbərova arasında dostluq 
və sənət əlaqələri davam etdirilmişdir. 
Azərbaycan-Hindistan mədəni əlaqələrinin inkişaf dinamikasında xüsusi çəkisi olan 1950-ci illər digər 
tarixi hadisə ilə də yadda qaldı. Bu 1959-cu il iyunun 16-da  Azərbaycan-Hindistan Dostluq və Mədəni Əlaqələr 
Cəmiyyətinin təsisi ilə bağlıdır. Cəmiyyətin sədri seçilən akademik Mirəli Qaşqay; üzvləri bəstəkar Tofik 
Quliyev, Rəşid Behbudov, müğənni Elmira Rəhimova, şairlər Hüseyn Hüseynzadə, Məmməd Rahim və b. 
Azərbaycan-Hindistan mədəni əməkdaşlığının qarşıdan gələn illərdə daha səmərəli şəkildə davam etdirilməsi 
işinə şərəflə xidmət etmişlər. 
Digər tərəfdən 1960-cı ildə Azərbaycanın xarici ölkələrlə dostluq və mədəni əlaqələr cəmiyyətinin 
Azərbaycan-Hindistan şöbəsinin yaradılması da iki ölkə arasında mədəni əməkdaşlığın vüsətinə yeni təkan 
verdi. Azərbaycan-Hindistan mədəni əməkdaşlığı sahəsində xüsusi təşkilat və qurumların yaradılması bu 
istiqamət üzrə fəaliyyətin planlı, ardıcıl və sistemli şəkildə qurulmasına əlverişli şərait yaratdı. Mədəniyyət, 
elm-təhsilin bütün istiqamətləri üzrə əlaqələr əməkdaşlıq səviyyəsində davam etdirildi. Bu sahələr üzrə intensiv 
fəaliyyətə üstünlük  verildi. Əməkdaşlığın bu cür davam etdirilməsinə maraqlı olan sovet dövləti rəngarəng 
tədbirlərin həyata keçirilməsinə diqqət yetirirdi. Xüsusilə, sənətkarların yaradıcılıqlarının təbliği məqsədilə, 
konsert, festival, sərgilərin təşkili aparıcı yer tutmağa başladı. Xüsusilə, hind ədəbiyyatının klassik nümunələri 
22 
 
Azərbaycan dilinə tərcümə edilərək nəşr olundu. Bu dövrdə «Riqvyad himnləri», hind folklorunun epik sənət 
əsərləri: «Mahabharata», «Ramayana», orta əsrlər poeziyasının lirik və epik əsərləri, klassik dramaturgiya ilə 
bərabər qədim və orta əsr fəlsəfi ədəbiyyatı, estetikası, etikası, tarixi və mədəniyyətinə dair toplular, hind 
ədəbiyyatşünasları S. E. Hüseyn və Ş. Çauxanın  tədqiqat əsərləri nəşr olundu. 
Bundan əlavə, Azərbaycan sənətkarları üçün hind tematikası həmişəki kimi yenə də aktuallıq kəsb 
etməkdə idi. Hindistanda olmuş, bu ölkənin mədəniyyətindən, insanlarından zövq almış azərbaycanlı sənətkarlar 
sələfləri kimi bu tematikasının inkişaf etdirilməsinə  bir çox töhfələr bəxş etmişlər. Bəstəkar Sultan 
Hacıbəyovun «Hind mövzusunda suita» yazıçı-dramaturq Qeybulla Rəsulovun «Əlvida, Hindistan» pyesi, 
maestro Niyazinin «Çitra» baleti və başqalarının əsərlərində hind xalqının mədəniyyətinə, tarixinə ehtiram və 
məhəbbət bədii obrazlarla öz ifadəsini tapmışdı. «Çitra» balet  və hind mövzusunda silsilə əsərlərə görə  maestro 
Niyazi də Cəvahirləl Nehru adına Beynəlxalq mükafata layiq görülmüşdü. 
Azərbaycan-Hindistan mədəni əlaqələrinin keyfiyyətcə yeni olan inkişafının bu dövründə mühüm 
hadisələrdən biri də mədəniyyət ongünlüklərinin (dekada) keçirilməsi faktıdır. Mədəniyyət dekadaları xalqların 
bir-birini yaxından tanıması, mədəniyyətlərin təbliği üzrə həyata keçirilən ən səmərəli formalardan biridir. 
Azərbaycan-Hindistan mədəni əlaqələri tarixində həyata keçirilən mədəniyyət dekadaları, məhz bu məqsədə 
xidmət edirdi. 1968-ci ilin martında Hindistanın Hücərat ştatında keçirilən Azərbaycan mədəniyyəti dekadası 
ərzində 70-dən artıq mitinq və yığıncaq keçirilmişdi ki, burada da 8-10 min adam iştirak etmişdi. 
Azərbaycandan getmiş nümayəndə heyəti 10 gün müddətində Milli Mədəniyyətin təbliği məqsədilə  rəngarəng 
tədbirlərdə  iştirak etmişlər. 
Azərbaycan xalqının mədəni həyatı, incəsənəti hindlilərdə böyük maraq doğurmaqda davam edirdi. 1968-
ci ilin sentyabrında Bakıda olmuş Hindistan-Sovet Mədəni Əlaqələr şöbəsinin vitse-prezidenti Heydərabad 
ştatının hüqüqşünası Ramanləl Mahanləl Şahın başçılıq etdiyi nümayəndə heyəti müasir Azərbaycan 
mədəniyyət və incəsənəti ilə yaxından tanış olmuş, bu mədəniyyəti sevmiş və belə bir xalqla mədəni 
mübadilənin zəruri olduğunu bəyan etmişdi. 
Elə 1969-cu ilin sentyabrın 25-də Azərbaycanda başlanan Hindistan mədəniyyəti ongünlüyünün də əsas 
missiyası  sovet Azərbaycan xalqı ilə dostluq münasibətlərinin gücləndirilməsi ilə yanaşı, eyni zamanda 
Azərbaycan mədəniyyəti ilə münasibətlərdə tarixi ənənələrə malik olmuş mədəni əlaqələrin də gücləndirilməsi 
təşkil edirdi. Azərbaycanda qeyd olunan bu dekada ümumxalq bayramına çevrilmişdi. O vaxtlar həmin tədbirdə 
iştirak edən sənətkarlar, adi vətəndaşlar bu bayramı xoş təəssüratla xatırlayırlar. Hind mədəniyyəti, incəsənətini, 
xüsusilə də, kino və musiqisinə böyük sevgi və marağı olan Azərbaycan vətəndaşları Hindistanın məşhur 
sənətkarları ilə – aktyor və rejissor Caşvant Thaker, müğənnilər Puşna Upender Trivedi, Lakhaç Bran Qindiv, 
Priça Devi, Hafiz Əhmədxan, musiqiçilər Lətif Əhməd, Mahmud Mirzə Səbri xan və digərləri ilə görüşlərə 
tükənməz şəkildə can atırdılar.  Hind sənətkarları Azərbaycan artistlərindən Şövkət Ələkbərova, Roza Cəlilova, 
Elmira Rəhimova, İslam Rzayev, F. Yarməmmədovun idarəsi ilə «Xəzər» adlı çalğı alətləri orkestri və b. birgə 
çıxışlar etmiş, sənət haqqında söhbət, görüşlər keçirtmişlər. Bu qəbildən olan mübadilələrin vüsəti 1970-ci 
illərdə də davam etdirilməkdə idi. Görkəmli Azərbaycan rəssamı Mikayıl Abdullayevin  Hindistana ikinci dəfə 
yaradıcılıq səfəri, məhz bu illədə həyata keçdi. Belə ki,bu yaradıcılıq səfərində rəssam «Hindistanla ikinci 
görüş» başlığı altında çəkdiyi yeni natura əsərləri yenə də bu xalqın həyat tərzi, mədəniyyəti, ölkənin gözəl 
təbiətinə həsr edilmişdi. Mikayıl Abdullayevin, məhz bu illərdə yaratdığı hind xalqının böyük qızı «İndira 
Qandinin portreti» əsəri Azərbaycan hökuməti tərəfindən Hindistanın baş naziri İndira Qandiyə hədiyyə 
olunmuşdu. Bu silsilə əsərlərinə görə rəssam 1970-ci ildə Cəvahirləl Nehru adına Beynəlxalq mükafata və qızıl 
medala layiq görülmüşdür. Ən önəmli və tarixi hadisə bundan ibarət idi ki, yüksək mükafat rəssam 
M.Abdullayevə  İndira Qandinin özü tərəfindən təqdim olunmuşdu. Görkəmli rəssamı artıq Hindistan xalqı çox 
yaxşı tanıyır, bu ölkədə onun əsərlərdən ibarət sərgilərin təşkili Azərbaycan-Hindistan mədəni əməkdaşlığının 
inkişafında xüsusi bir əhəmiyyət kəsb edirdi. Təsviri sənət sahəsində əməkdaşlıq qarşılıqlı idi. Artıq bu illərdə 
Hindistanda yaradıcılıq səfərində olmuş Azərbaycan rəssamlarından SSRİ xalq rəssamı, SSRİ Rəssamlıq 
Akademiyasının həqiqi üzvü Tahir Salahov, Azərbaycan xalq rəssamı Toğrul Nərimanbəyov, Elbəy Rzaquliyev, 
əməkdar rəssam Asəf Cəfərov da Hind tematikasında dəyərli əsərlər yaratmışlar. Respublikanın xalq rəssamı 
Kamil Əliyevin eskizləri əsasında yaradılan İndira Qandinin rəsmi əks  olunmuş xalça isə, öz nəfisliyi ilə hamını 
heyran qoyurdu. 
70-ci illərdə tanınmış hind rəssamları M.S.Hüseyn,  Biren De,  B.Khakkar, Qulam Şeyx, A.Ramaçandran 
və digərlərinin əsərləri ilə azərbaycanlılar Azərbaycan Şəkil Qalereyası, R.Mustafayev  adına İncəsənət 
Muzeylərində təşkil olunmuş sərgilərdə tanış olmuşlar. 
Göründüyü kimi, 1980-ci illərdə Azərbaycan-Hindistan mədəni əlaqələrin səmərəli əməkdaşlıq 
səviyyəsində davam etdirilməkdə idi. Mədəniyyət və incəsənətin elə bir sahəsi yox idi ki, bu əməkdaşlığın 
təzahürləri özünü göstərməsin. Elmi-təhsil, tədris sahəsində əlaqələrin qurulması, ədəbiyyat, musiqi, təsviri, 
sənətin bütün sferalarında səmərəli əməkdaşlığın aparılması Azərbaycan-Hindistan xalqları arasındakı tarixi 
dostluq ənənələrinin layiqincə davam etdirilməsinin təzahürləri idi. Məhz bu əməkdaşlıq sayəsində Azərbaycan 
23 
 
və Hind xalqı bir-birinə dost münasibətlərini daha da gücləndirmişlər. Yəni həmin dövrdə bir-birindən uzaq 
məsafələrdə əməkdaşlıq üstünlük təşkil edirdi.  Əməkdaşlığın bütün prinsiplər üzrə (ikitərəfli, çoxtərəfli) davam 
etdirərək gücləndirilməsi üçün tarixi şəraitin yetişdiyi bir dövrdə, yəni müasir gündə Azərbaycan-Hindistan 
mədəni əlaqələrdə əzəl dinamikliyin olmaması təəssüf doğurur. Düzdür, Azərbaycanın dövlət müstəqilliyini 
tanıyan 1991-ci il (26 dekabr) ilk dövlətlərdən – biri olan Hindistanla diplomatik əlaqələr 1992-ci ilin fevralın 
28-dən qurulmuşdur. Bəzi sahələr, o cümlədən mədəniyyət sahəsində də qarşılıqlı münasibətlər yaranmış, yeni 
tarixi şəraitə uyğun təşkil olunsa da, zəngin və tarixi ənənələri olan əməkdaşlıq fonunda bu qənaətbəxş təsir 
bağışlamır. Mədəni əməkdaşlıq sahəsindəki hazırki durğunluğun əsas səbəbi Hindistan dövləti tərəfindən bəzi 
prinsipial məsələlərdə (ilk növbədə  Dağlıq Qarabağ münaqişəsinin həlli məsələsi, Ermənistan tərəfindən işğal 
olunmuş  Kəlbəcər rayonu ərazisindəki «Zod» yataqlarının Hindistan şirkəti tərəfindən işlənməsi) Azərbaycana 
dəstək verilməməsi, bitərəf mövqeyinin nümayişidir. Əlbəttə, Hindistan tərəfindən nümayiş etdirilən bu mövqe 
Azərbaycan-Hind xalqları arasında əsrlərlə mövcudolmuş sıx dostluq və mədəni əlaqələrini sarsıtmır. Ruhən və 
mənəvi cəhətdən bir-birinə yaxın olan bu iki xalqın qarşılıqlı ünsiyyətə, münasibətlərə, inteqrasiyaya həmişə 
ehtiyacı vardı. 
2001-ci ilin oktyabrında Azərbaycan Respublikasının müstəqilliyinin 10 illiyi ərəfəsində  Bakıya səfər 
etmiş Hindistanın Xarici İşlər Nazirinin birinci müavini Racindra Madhikar ilə görüşündə Azərbaycan 
Respublikasının Prezidenti Heydər Əliyev digər sahələrlə yanaşı, mədəni əməkdaşlığın tarixi ənənələrinin 
yenidən dirçəldilməsinə təkan verilməsi təklifini bildirmişdi. 
2002-ci ildə Hindistanın tanınmış Odissi rəqqası xanım Aloka Kanun Çonun konserti, Hindistan 
gəlincikləri və paltarlarının sərgisi, görkəmli rejissor və aktyor Rac Kapur filmlərindən ibarət Hind kinosu 
festivalının təşkili mədəni əlaqələrin daha da canlanmasına dəlalət edir. 
 2003-cü il dekabrın 5-də Azərbaycan Respublikasının Prezidenti İlham Əliyev Hindistanın xarici işlər 
nazirinin müavini Racindra Madhukar Abhyankare və onun başçılıq etdiyi nümayəndə heyətini qəbul etmişdir. 
Həmin görüş Azərbaycan – Hindistan münasibətlərinin bütün istiqamətlərdə inkişafını yeni dinamik xətt yzrə 
davamını şərtləndirdi. Hər iki dövlət Şimal – Cənub nəqliyyat dəhlizində iştirak etmək amilini qarşılıqlı 
münasibətlərin gücləndirilməsində  vacib şərt kimi müəyyənləşdirmşdi.Hindistan ildə 80 milyon ton neft idxal 
etdiyi üçün, ölkənin qara qızıla olan ehtiyacını qarşılamaq məqsədilə Azərbaycanın neft sənayesinə sərmaye 
qoymasında maraqlıdır. Belə ki, 2005-ci ildə Bakıda keçirilən «Xəzər neft, qaz, neftayırma və neft kimyası – 
2005» XII Beynəlxalq sərci sənayesi və qaz naziri Mani Şankar Ayyar iştirak etmişdir. 
Azərbaycan – Hindistan arasında ticarət – iqtisadi əlaqələrin genişləndirilməsi üçün böyük potensial 
mövcuddur. Bundan çıxış edərək, 2007-ci ilin mart ayının 13-15-də Xarici İşlər nazirinin müavini Xələf 
Xələfovun rəhbərlik etdiyi nümayəndə heyəti Azərbaycan və Hindistan Xarici İşlər Nazirlikləri arasında 
məsləhətləşmələr aparmaq məqsədilə bu ölkədə rəsmi səfər çərçivəsində iki ölkə arasında ticarət, iqtisadi və 
elmi əməkdaşlıq üzrə hökumətlərarası işçi komissiyasının yaradılması qərara alınmışdır. Nümayəndə heyəti 
martın 14-də Hindistan MDB Ticarət və Sənaye Palatasının və Azərbaycanın Hindistandakı səfirliyinin 
təşkilatçılığı ilə Azərbaycan iqtisadiyyatına həsr edilmiş  təqdimat mərasimində iştirak etmişdir. Səfər 
çərçivəsində Azərbaycan nümaüəndə heyəti məsləhətləşmələr zamanı, həmçinin ölkəmizin Hindistandakı 
səfirliyininfəaliyyətinin lazımi səviyyədə qurulması məqsədi ilə Nyu Dehli şəhərində yeni binanın tikilməsi 
üçün torpaq sahəsi ayrılması məsələsi qaldırılmışdır. 
Azərbaycan – Hindistan münasibətlərinin müxtəlif sahələrdə olduğu kimi mədəniyyət sahəsində də uğurla 
inkişaf etdiyinin bariz nümunə kimi 2007-ci il  sentyabrın  27-də Bakıya  Hindistanın Yerli, Özünüidarə, 
Gənclər və İdman, Şimal-Şərq  regionu naziri  Mani Şankar  Aiyarın səfərini qeyd etmək  olar.  O, Azərbaycan  
Prezidenti  İlham  Əliyevlə  görüş zamanı  ikitərəfli  əməkdaşlığın  daha da  genişləndirilməsi perspektivləri  ilə 
bağlı  fikir  mübadiləsi  aparmışdır.   
Beləliklə, Azərbaycan-Hindistan mədəni əlaqələrinin tarixi xronologiyasının öyrənilməsindən belə bir 
ümumi qənaət əldə etmək olur ki, tarixi kökləri qədim dövrdən başlayaraq üzü bəri inkişaf edən bu əlaqələrin 
inkişafının başlıca amili ruhi və mənəvi yaxınlıq olmuşdur. Ruhən və mənəvi yaxınlığa istinadən bu xalqlar 
arasında möhkəm dostluq ənənələrinin formalaşmasında mədəni əlaqələr müstəsna rola malik olmuşlar. 
24 
 
 
2.2. Azərbaycan – Çin mədəni  əlaqələri 
 
Mərkəzi və Şərqi Asiyada böyük bir dövlət olan Çin tarixin bütün mərhələlərində dünyada öz yeri, 
mövqeyi və təsiri olan ölkə kimi diqqəti cəlb etmişdir. Onunla qədim sivilizasiyalardan biri hesab edilən, 
Çindən məsafəcə uzaqda yerləşən Azərbaycan arasında mədəni əlaqələrin tarixi qədimlərə təsadüf edir. 
Aralarında məsafə uzaqlığına baxmayaraq hər iki ölkə arasındakı mədəni münasibətlərin təşəkkülü eramızdan 
əvvəllərə gedib çıxır. E.ə. II əsrin əvəllərindən başlayaraq Azərbaycan Şərqi Asiya ölkələrinin Qərblə 
beynəlxalq tranzit ticarəti yolunda yerləşdiyinə görə onun bu ölkələrlə ticarət, iqtisadi sahələrdə olduğu kimi 
mədəni sahədə də əlaqələr yaratmasına geniş imkanlar açılmışdır.  
Antik müəlliflərdən Strabon, Plininin verdiyi məlumatlara əsasən Çin malları -  ilk növbədə ipək və ipək 
parçalar, ədviyyat, ətirli məmulatlar, fil sümüyü, çini mallar və qiymətli daş-qaş karvan yolu ilə Orta Asiya və 
Xəzər dənizindən keçib, Kür və Rioni boyu Qaradənizin sahillərindəki Fazisə (Poti) gətirilibmiş. Çindən digər 
ticarət yolu isə cənubdan – Orta Asiyadan İrana, Ekbatan və Atropaten Qandzakana Azərbaycanı görmədən 
keçirdi. Hər iki yol uzun müddət öz rolunu qoruyub saxlamışdır.  
VIII-IX əsrlərdə Avropanı Çinlə əlaqələndirən şimal yolu Orta Asiya, İran, Araks düzənliyi və 
Trapezunddan keçirdi. Çindən gətirilən malların içərisində ən böyük əhəmiyyət kəsb edən ipək və ipək parçalar 
idi ki, bunlar da qızılla dəyərləndirilrdi. Azərbaycanda Çinin ipək parçaları XII-XIII əsrin əvvəllərində geniş 
vüsət tapmışdı. 
Azərbaycana gətirilən bu malların içərisində çini qabların da özünəməxsus yeri vardır. Ticarət əlaqələri, 
iqtisadi münasibətlərin mövcudluğunu sübut edən bu faktların arasında Çin-Azərbaycan mədəni əlaqələrinin 
mövcudluğunu təsdiqləyən məqamlar da vardır. Azərbaycan ərazisindən tapılmış çoxlu sayda çini qablar, fil 
sümüyündən hazırlanmış aşkar edilmişdir. 
Qiymətli çin qablarına Azərbaycanda çox böyük tələbat vardı. Belə ki, bunlardan feodal əyanları istifadə 
edirdilər. Çin qablarının  naxış vurma üsulu yerli keramika sənətinə böyük təsir göstərirdi. XIII əsrdən 
başlayaraq bütün Şərqdə olduğu kimi, Azərbaycanda da nəbati ornamentlərlə bəzədilmiş gözəl fayans qablar 
geniş vüsət aldı. Burada tətbiq edilən rəsmlər çin keramika sənətinə məxsus ornamentlərin təsiri ilə yaranmışdı. 
Azərbaycan dilində bu qabların adının «çini» adlandırılması faktı isə bu ölkənin adı ilə bağlıdır. Bu termin bir 
çox şərq xalqları kimi azərbaycanlıların da dilinə daxil olmuşdur.  
Azərbaycan mədəniyyətinə Çin sənətinin təsiri xüsusiyyətlərini incəsənətin digər sahələrində də açıq 
aydın müşahidə etmək mümkündür. Məsələn, XIII əsr abidəsi olan Pirsaat Ərazisində yerləşən  Pirhüseyn 
xanəgahındakı türbənin işləmələrində çin motivləri açıq-aydın hiss olunur. 
 Orta əsrlərdə Azərbaycanın Çinlə mədəni əlaqələrinin inkişafına təsir edən mühüm tarixi hadisə, 
Azərbaycanın 200 il Monqol dövlətçiliyini təmsil edən Hülakülərin əsarəti altında olması faktıdır. Çünki bu 
dövlət Çinlə digər sahələrdə olduğu kimi mədəni sahədə də intensiv əlaqə saxlayırdı. XIII əsrin II yarısında 
Hülakülər dövlətinin Yaxın Şərqdəki ticarət məntəqəsini Cənubi Azərbaycan şəhəri olan Təbriz təşkil edirdi. 
Azərbaycan və İranı idarə edən Hülakülər hakimləri taxta gələrkən Çindən razılıq yarlıqları, dövlət möhürləri və 
fəxri çin titulları əldə etdilər.  
1285-ci ildə Azərbaycana Pulad adı altında Çin missiyası təşrif gətirdi. Bu Hülakilərin rezidenti oldu. 
O, Qazan xanın hakimiyyəti dövründə də ölkənin idarə edilməsində mühüm rol oynadı. Bir qədər sonra ona 
Şirvan sərhədlərinə rəislik etmək kimi məsul və səlahiyyətli bir iş etibar edildi. XIII əsrdə Azərbaycana Hülaki 
ordusu ilə hərbi mütəxəssislər, körpüsalan, möhkəmləndirici qurğular, istehkamlar salan, hədəfi nişan alan hərbi 
sursatın hazırlanması  üzrə mütəxəssislər də gəlmişdi. Orta əsrlərdə Çin Orta Şərqin qədim sivilizasiyaya malik 
bir ölkəsi kimi tanınırdı. Elə bu dövrdə də Çində alim, həkim, mühəndis, incəsənət sahələri üzrə tanınmış 
hörmətli sənətkarlar yaşayıb-yaradırdı. Bu sənətkarlarla Azərbaycan arasında da əlaqə mövcud idi. Məsələn, 
görkəmli astronom Nəsrəddin Tusinin rəhbərlik etdiyi Marağa rəsədxanasında Çindən dəvət olunmuş alimlər də 
çalışırdılar.  
Bu dövrdə Azərbaycana eyni zamanda öz işini gözəl bilən həkimlər də dəvət olunurdular. Məsələn, 
məlumdur ki, həmin çağlarda Təbrizdə Çindən gəlmiş əlli təcrübəli həkim çalışırdı ki, bunların da hər birinin 5-
10 qabiliyyətli şagirdi var idi. Hülakü həkimləri  Qazan xanı, başqalarını  isə əsasən Çin həkimləri müalicə 
edirdi. Qazan xanın özü isə çin tibbinin metodları ilə yaxından tanış idi. Çin ilə mədəni əlaqələrin intensiv 
inkişaf dövrü XIII-XV əsrlərə təsadüf edir, hətta bundan sonra da davam edir. XVII əsrin I yarısının görkəmli 
türk səyyahı sayılan Övliya Çələbinin 1647-ci ildə Bakıya səyahəti zamanı verdiyi məlumatlara əsasən Çinlə bu 
ölkə (Azərbaycan) arasında əlaqələr həmişə mövcud olmuşdur. Orta əsr alimləri Vəssaf, Həmdullah, Qəzvini və 
digərlərinin əsərlərində Çin-Azərbaycan mədəni əlaqələrinin mövcudluğunu təsdiqləyən məlumatlar çoxdur.  
       Görkəmli Azərbaycan alimi Əbdürrəşid Bakuvi özünün 1403-cü ildə yazdığı coğrafiyaya aid əsərində 
məlumat verir ki, Çində şəhərlərin sayı 300, yeraltı və yerüstü sərvətlər tükənməzdir. Çin məhsulları arasında 
Bakuvi çiniyə xüsusi əhəmiyyət verərək yazırdı: «Ölkədə özünə xas xüsusiyyəti olan vazlar hazırlanır ki, bunlar 
25 
 
da  ağ və şəffafdırlar, deyirlər ki, həmin qablara zəhər qoyarkən bunlar zəhəri özündən kənarlaşdırır». Ə.Bakuvi 
eyni zamanda çinlilərin dini təsəvvürləri, onların məişət mədəniyyəti, hətta görkəmli memarlıq abidələri 
haqqında da kifayət qədər ətraflı məlumat verir ki, bu da azərbaycanlı alimin Çin mədəniyyətinə olan ehtiram və 
məhəbbətini təzahür etdirir.  
XV-XVI əsrlərdə Azərbaycan Çin mədəni əlaqələrinin təzahürü Azərbaycan incəsənətində müşahidə 
edilir. Məsələn, Abşeronun Şüvəlan kəndində qəbirüstü abidələrdən birinin üstündəki Dərbəndin memarlıq 
abidələri, Ağdam yaxınlığındakı türbələrin birində əjdaha başlarından ibarət relyef, məhz çin motivləri əsasında 
yaradılmışdır ki, bu da Çin-Azərbaycan mədəni iqtibasının ən bariz nümunələrindəndir. XVI əsrin Azərbaycan 
miniatürləri Sultan Məhəmməd Təbrizi, Mirzə Əli, Müzəffər Əli, Mir Seyid Əli, Ağa Mirək də çin sənətindən 
təsirlənmişlər. Onların yaratdıqları əsərlərdə qaya, bulud, insan və geyimlərin təsviri zamanı çin motivlərindən 
istifadə etmələri aşkar müşahidə olunur.  
Bir çox tədqiqatçılar belə hesab edirlər ki, Müsəlman Şərqi memarlığına aid olan məscid, türbələrdəki 
günbəzlər, onların səthlərinin şirələnmiş təbəqə-kaşı ilə örtülməsi də çinlilərdən, onların mədəniyyətindən 
iqtibas edilir. Azərbaycanın görkəmli klassik şairi Nizami Gəncəvinin «Yeddi gözəl» poemasındakı çin 
mövzusuna müraciətin özü Azərbaycan-Çin mədəni əlaqələri kontekstindən diqqəti cəlb edir. Əsərdə çin 
gözəlinin füsunkar obrazı, ona məxsus əql və zəkanı təsvir edən şair çin mədəniyyətinə ehtiramını da ifadə 
etmişdir.  
Azərbaycan-Çin mədəni əlaqələrinin tarixi mənzərəsinə nəzər saldıqda sovet dövründə bu əlaqələrin 
xüsusi bir ardıcıllıqla həyata keçirldiyinin şahidi oluruq. Bu ilk növbədə onunla əlaqədar idi ki, əvvəlki tarixi 
dövrlərdən fərqli olaraq Çinlə mədəni əlaqələrin aparılması sovet dövlətinin xüsusi siyasəti çərçivəsində həyata 
keçirilirdi. Bu əlaqələr ikitərfli əməkdaşlıq kontekstində reallaşdırılırdı. Azərbaycan da SSRİ-nin tərkib hissəsi 
kimi ümumdövlət siyasətindən çıxış edərək Çinlə mədəni əməkdaşlıq aparırdı. 1920-ci ilin sentyabrında Bakıda 
keçirilən Şərq xalqlarının I qurultayında Çindən də nümayəndələrin iştirakı yeni tarixi şəraitdə iki ölkə Sovet 
Azərbaycanı və Çinlə mədəni əlaqələrin qurulması işində mühüm əhəmiyyət kəsb edir.  
İmperialist qüvvələrə qarşı mübarizə aparan Çin xalqı və dövlətinin marağı Sovet dövlətinin marağı 
ilə üst-üstə düşdüyünə görə sovet rejimi digər respublikaların ədəbiyyat və incəsənət xadimləri kimi Azərbaycan 
sənətkarlarının üzərinə Çin mövzusuna diqqəti gücləndirməyi başlıca vəzifələrdən biri kimi irəli sürdü. Bu bir 
ideoloji, mədəni siyasət olsa da  Azərbaycan ədibləri bu mövzuya müraciət etməklə böyük Çin xalqına öz 
səmimi hisslərini ifadə edirdilər. Görkəmli şairlərinin -  Rəsul Rzanın,  Süleyman Rüstəmin,  Hüseyn 
Hüseynzadənin yaradıcılığındakı  şerlər buna sübutdur.  
         XX-ci əsrin 50-60-cı illərində Çin mövzusu Azərbaycanın digər şairləri Osman Sarıvəlli, Nəbi Xəzri, 
Mirvarid Dilbazi, Əhməd Cəmil, Zeynal Xəlil və başqalarının da yaradıcılığında mühüm yer tuturdu.  
Şair Teymur Elçin qədim Çin əfsanəsi əsasında yazdığı «Pekin zəngi» poemasında Nizami dövründən 
başlanan gözəl bir ənənəni, Çin əfsanələrindən və hikmətlərindən istifadə olunmasını davam etdirmişdi.    
Sovet dövründə Azərbaycan – Çin mədəni əməkdaşlığı sahəsində fəaliyyətin nizamlanması Çin -  
Sovet dostluğu cəmiyyətinin yerli şöbəsi xəttilə həyata keçirilirdi. Bu cəmiyyətin xəttilə Azərbaycanla Çin 
arasında mədəni əlaqələrin əməkdaşlıq səviyyəsində inkişaf etdirilməsi üçün rəngarəng forma və metodlardan 
istifadə olunurdu. Qarşılıqlı mədəniyyətlərin tanışlığı  məqsədi ilə müştərək səfərlər, yaradıcılıq ezamiyyətləri 
belə tədbirlərdən idi. Artıq 50-ci illərdən başlayaraq Çin-Sovet dostluğu xəttilə çin yazıçı və incəsənət xadimləri 
Azərbaycanda yaradıcılıq ezamiyyətlərində olmuşlar. Bu cür görüşlər get-gedə ənənəvi səviyyə kəsb edərək 
sistemli və ardıcıl şəkildə davam etdirilirdi. Dəfələrlə Azərbaycanda olan Çin mədəniyyət xadimlərinin 
nümayəndə heyətləri hər iki ölkə arasındakı mədəni, ədəbi əlaqələrin daha da genişləndirilməsi üçün əlverişli 
şərait yaratmışlar. Çinin qocaman yazıçısı Ke Çjunpin 1954-cü ilin baharında Bakıya gələrkən Azərbaycan 
Sovet Yazıçıları İttifaqında respublikanın şair və yazıçıları ilə görüşmüş və xalq şairi Səməd Vurğunla dostluq 
yaratmışdır. Ke Çjunpin Azərbaycandan aldığı təəssüratı «Bakı» adlı şerində tərənnüm edərək belə təsvir 
etmişdir: 
Seyr elədik biz Qafqazın başı qarlı dağlarını, 
Coşğun axan çaylarını, bir də yaşıl bağlarını, 
Gəlib çatdıq səhər çağı sahilinə göy Xəzərin, 
Biz qovuşduq vüsalına Bakı adlı bir şəhərin. 
Şeri Azərbaycan dilinə o vaxt gənc şair Nəbi Babayev (Xəzri) tərcümə etmişdir. 
1957-ci ilin aprelində Azərbaycana gələn çin jurnalistləri nümayəndə heyətinin başında Şanxayda 
nəşr olunan «Benxueybao» qəzetinin redaktoru Suy Çju-Çen aldığı təəssüratı aşağıdakı fikirlərlə ifadə etmişdi: 
«Biz Azərbaycan haqqında çox oxumuşduq və çox şey bilirdik, indi isə sizin qazandığınız böyük 
müvəffəqiyyətləri öz gözümüzlə görə bildik… biz yəqin etdik ki, sizin həyatınızın bütün sahələrində – 
sənayedə, kənd təssərüfatında və mədəniyyətdə dərindən öyrənməyə layiq faydalı şeylər çoxdur». 
  Bundan irəli gələrək Çində də Azərbaycan ədəbiyyatına, mədəniyyətinə, incəsənətinə çox böyük 
maraq vardır. Çində S.Vurğunun şerləri, M.İbrahimovun «Gələcək gün» romanı, M.Hüseynin «Abşeron» 
26 
 
povesti həmin dövrdə çin dilinə tərcümə olunmuşdur. Çin yazıçılarından Lui Sin, Ouyan Şan, Şao Tszı-
Nanyanın əsərləri, çin xalq nağılları Azərbaycan dilində nəşr olunmuşdur. 
Həmin illərdə Azərbaycan respublikasının ictimaiyyəti böyük çin yazıçı və dramaturqu Quan Xan-
Tsinin ədəbi fəaliyyətə başlamasının 700 illiyini geniş miqyasda qeyd etmişdir. 
50-ci illərdə Çinlə mədəni əməkdaşlığın inkişaf etdirilməsində qastrol səfərlərinin rolunu da xüsusi 
olaraq vurğulamaq lazımdır. Çində hələ o vaxtlar Azərbaycan bəstəkarlarından Ü.Hacıbəyovun, Q.Qarayevin, 
F.Əmirovun əsərlərini çox yaxşı tanıyırdılar, çünki musiqi əsərləri ölkənin konsert salonlarında ifa olunurdu. 
1952-ci ildə sovet incəsənət ustaları nümayəndə heyəti tərkibində Çin Xalq Respublikasına gedən 
Respublikanın xalq artisti Rəşid Behbudovu çinlilər hərarətlə qarşılamış, onun yaradıcılığına yüksək qiymət 
vermişlər. Çində nəşr olunan «Suntıyan Jinbao» qəzetinin 1952-ci il 28 iyun tarixli nömrəsində qəzetin 
müxbirləri Van Kvan və Mun Huy belə yazırdılar: « Çinlilər Behbudovu hələ «Arşın mal alan» filmindən 
tanıyırlar. Bu dəfə də o, öz zəngin repertuarı ilə çin xalqının böyük məhəbbətini qazandı. Elə bir konsert 
olmamışdır ki, Behbudov «Arşın mal alan»dan Azərbaycan, çin dillərində ariyalar oxumasın. Qeyri adi istedada 
malik olan Azərbaycan müğənnisi çin mahnılarını da bir çinli kimi ifa etdi». 
Həmin dövrdə Azərbaycan – Çin mədəni əlaqələrinin inkişafının mühüm faktorlarından birini də çin 
sirk artistlərinin, çin rəssamlarının Bakıya gəlməsi, həmçinin çin tətbiqi incəsənət sərgisinin Bakıda böyük 
müvəffəqiyyət qazanmasıdır. R.Mustafayev adına İncəsənət Muzeyində təşkil olunan bu sərgiyə 2-3 ay ərzində 
bakılılar tamaşa etmişdirlər. Respublikaya qonaq gəlmiş çinli qonaqlar bir sıra qiymətli hədiyyələri Azərbaycan 
Tarixi Muzeyinə hədiyyə etdilər.  
1961-ci ilin fevralında Çin Xalq Respublikası nümayəndələrinin Bakıya üç günlük səfəri Azərbaycan-
Çin mədəni əlaqələrinin inkişafına əhəmiyyətli şəkildə təsir göstərdi. Azərbaycanın Xarici Ölkələrlə Dostluq və 
Mədəni Əlaqələr Cəmiyyətində bu cəmiyyətin, eləcə də Sovet-Çin dostluğu Cəmiyyətinin Azərbaycan şöbəsi 
idarə heyətinin üzvləri ilə ÇXR-dan qonaq gəlmiş nümayəndələri arasında mədəni əlaqələrin inkişaf 
perspektivləri də müzakirə olunmuşdur. Nümayəndə heyətinin başçısı Çjan Su görüş zamanı Azərbaycanla 
mədəni əlaqələrin diplomatik surətini aşağıdakı fikirləri ilə belə bildirmişdir: «Sizin respublikanızın 
bəstəkarlarının gözəl musiqi əsərləri bizim ölkəmizdə məşhurdur və biz bu musiqi əsərlərini sevirik. Pekin 
teatrlarının səhnəsində Ü.Hacıbəyovun «Arşın mal alan» operettası müvəffəqiyyətlə göstərilir. Yazıçılarınızın 
və şairlərinizin kitablarını bizim oxucular sevə-sevə oxuyurlar. Bizim dostluğumuz gündən günə möhkəmlənir». 
Nümayəndə heyətinin tərkibində gəlmiş Şanxay opera teatrının solisti Lin Min-Çjenin solo konserti 
azərbaycanlı musiqisevərlər tərəfindən maraqla qarşılandı.  
Vətənə qayıtdıqdan sonra çin şairlərindən biri azərbaycanlı sənətkarların fədakar əməyini tərənnüm 
edərək yazmışdı ki, Çinin neft rayonu olan Yuymında Bakı neftinin ətri duyulur. 
Əldə olunan razılıqlara əsasən Bakı və Sumqayıtın sənaye müəssisələrində Çin Xalq Respublikasının 
mütəxəssislərindən bir neçə qrupu istehsalat təcrübəsi keçmişdirlər. Eyni zamanda Azərbaycan mütəxəssisləri 
Çində inşa edilən Anşyan metallurgiya kombinatının tikilməsində, Çinin neft yataqlarının aşkara çıxarılmasında 
yaxından iştirak edərək fədakarlıq göstərmişlər. 
1955-ci ildə Bakı Neft Emalı zavodunda ÇXR-nın Politexnik İnstitunun məzunları istehsalat 
təcrübəsini müvəffəqiyyətlə başa vurdular. Bu elmi əlaqələr həm də iki ölkə arasında dostluq münasibətlərinin 
dəyişilməsinə də əhəmiyyətli dərəcədə təsir göstərdi. 
Mədəni əlaqələrin inkişafı prosesində 1958-ci ilin axırında Azərbaycan Mahnı və Rəqs ansamblının 
ÇXR-na qastrol səfərini xüsusi olaraq vurğulamaq lazımdır. Pekin və Çinin digər iri şəhərlərində ansambl 
onlarla maraqlı konsertlər vermişdir. Çinin musiqi ictimaiyyəti və xalq Azərbaycanın özünəməxsus incəsənətini 
nümayiş etdirən ansamblın ifaçılarına, onların yüksək peşəkarlığına heyran qalmışdılar. Çində nəşr olunan 
«Dostluq» jurnalında müxbir E.Lin «Dostlarımızın özünəməxsus incəsənəti» adlı məqaləsində deyirdi: 
«Azərbaycan xalqı son vaxtlarda özünəməxsus mahnı-rəqs sənətini yaratmışdı… Onların parlaq çıxışları 
Azərbaycan mahnı və rəqslərinə xas olan müxtəlif səciyyəvi xüsusiyyətləri hiss etmək, möhkəm ənənəyə malik 
olan bu sənətdə baş verən əhəmiyyətli dəyişikliklərin şahidi olmaqda bizə kömək etdi». Həmin məqalədə 
maraqlı cəhət odur ki, müəllif bu qastrolu sadəcə bir hadisə, yaxud mədəni tədbir kimi xarakterizə etmir, o, hər 
şeydən əvvəl Azərbaycan mədəniyyəti, incəsənətinə yaradıcı şəkildə yanaşaraq onu əsl sənətşünas, musiqi 
mütəxəssisi prizmasından şərh edir. Bu isə o deməkdir ki, Çində həqiqətən də Azərbaycan mədəniyyətinə, onun 
incəsənətinə böyük maraq vardır. Məqalə müəllifi E.Lin burada həmçinin yeni yaradılmış Azərbaycan xor 
sənətinin təşəkkülü məqamlarına da xüsusi toxunur. Bununla əlaqədar olaraq o, yazır: «Ansamblın artistləri öz 
xor ifalarında milli, xalq mahnılarının ən gözəl cəhətlərini saxlamışlar. Bununla onlar milli mahnı sənətinin 
məzmununu zənginləşdirmiş, onun sərhədlərini xeyli genişləndirmişlər.» Ümumiyyətlə «Dostluq» jurnalında 
nəşr olunan bu məqalə Azərbaycan mədəniyyətini xarici mətbuatda ətraflı və dərindən təhlil edən publisistik 
materialların ən önəmlilərindən biridir. 
Faktlar bir daha sübut edir ki, Azərbaycan-Çin mədəni əlaqələrinin tarixi qədimlərə gedib çatsa da, 
sovet dövlətçiliyi ərzində bu münasibətlər qarşılıqlı əməkdaşlıq əsasında davam etdirilərək bu sahədə zəngin 
27 
 
təcrübə toplanmışdır. Lakin bir faktı da xüsusi olaraq qabartmaq zəruridir ki, Azərbaycan Çinlə mədəni 
əməkdaşlıq sahəsində müstəqil qərar çıxartmaq, yaxud bu mədəni əlaqələrin prioritetlərini müəyənləşdirmək 
səlahiyyətlərindən məhrum idi. Digər xarici dövlətlərlə olduğu kimi Çinlə də mədəni əlaqələrin istiqamətləri 
yalnız «mərkəz»dən diqtə olunurdu. Lakin 1991-ci ildə Azərbaycanda müstəqilliyin bərqərarı və Respublikada 
suverenliyin elan edilməsi Çinlə bütün əlaqələrin, eləcə də mədəni əlaqələrin yenidən qurulmasını təmin etdi. 
1991-ci il dekabrın 27-də Azərbaycan Respublikasının müstəqilliyini tanıyan ÇXR 1992-ci ilin aprelində 
diplomatik əlaqələr yaratdı. 1992-2005-ci illər ərzində Azərbaycan-Çin arasında mədəni əlaqələrin müştərək 
əməkdaşlıq məqsədi ilə kinematoqrafiya, radio verilişləri və televiziya sahəsində əməkdaşlıq haqqında, turizm 
sahəsində əməkdaşlıq haqqında hökumətlərarası sazişlər imzalanmışdır. Bundan başqa iki ölkənin dövlət 
başçıları arasında Dostluq haqqında birgə bəyanat, mədəniyyət və təhsil sahəsində əməkdaşlıq haqqında 
protokol da imzalanmışdır. Dövlət başçıları səviyyəsində 1994-cü ilin martında Azərbaycan Prezidenti Heydər 
Əliyevin, 2005-ci ilin martında isə Azərbaycan Prezidenti İlham Əliyevin ÇXR-na səfərləri mədəni 
əməkdaşlığın inkişafına əhəmiyyətli şəkildə təsir göstərmişdir. Bundan əlavə, 2002-ci ilin iyununda Azərbaycan 
Respublikasının Təhsil nazirinin müavininin rəsmi görüşləri Azərbaycan-Çin mədəni əməkdaşlığının hüquqi 
bazasının yaradılması, mədəni əlaqələrin inkişaf etdirilməsi baxımından böyük əhəmiyyət kəsb etdi. Bütün 
bunlarla yanaşı, iki ölkənin parlamentlərarası münasibətlərini inkişaf etdirmək məqsədilə  2002-ci ildə təşkil 
olunan «Azərbaycan–Çin Dostluq Cəmiyyəti»nin yeni xəttilə mədəni əməkdaşlıq imkanlarının genişləndirilməsi 
nəzərdə tutulur. Cəmiyyətin prezidenti Milli Məclisin deputatı, AMEA-nın akademiki Cəlal Əliyev Çinlə 
müxtəlif, eləcə də mədəni əməkdaşlıq  sahəsində şəxsi təşəbbüs və səy göstərir. Eyni bir cəmiyət «Çin–
Azərbaycan Dostluq Cəmiyəti» 2006-cı ilin oktyabrından ÇXR-nın «Xarici ölkələrlə Dostluq Cəmiyyəti»nin 
nəzdində təşkil olunur. Hər iki cəmiyyət arasında əməkdaşlıq Azərbaycan – Çin mədəni əməkdaşlığının inkişafı 
işinə istiqamətləndirilmişdir. 
Müstəqilliyin ilk illərində Çinlə mədəni əlaqələrin demokratik prinsiplər əsasında yenidən 
qurulmasında 1994-cü ilin sentyabrında Ümumçin Xalq Xarici Ölkələrlə Dostluq və Mədəni Əlaqələr 
Cəmiyyətinin dəvətilə «Azərbaycan dünyası» Beynəlxalq Əlaqələr Mərkəzinin Prezidenti Nəbi Xəzri başda 
olmaqla ziyalılardan ibarət bir qrup  ÇXR-da səfərdə olmuş, ölkələr arasında dostluğun davam etdirilməsi 
məqsədi ilə  mədəniyyət və turizm sahəsində əməkdaşlığın tezliklə bəyan edilməsi, qarşılıqlı surətdə 
mədəniyyət ongünlüklərinin keçirilməsi, mübadilə səfərlərinin təşkili haqqında razılıq əldə edildi. Eyni zamanda 
bu görüşdə Çinin Dalyan və Bakı şəhərlərinin qardaşlaşması barədə təklif də irəli sürüldü. Görüş zamanı 
qaldırılmış məsələlər öz həllini 1995-ci ildə Çin nümayəndə heyətinin Bakıya səfərində tapdı.  
Təhsil sahəsində qarşılıqlı tələbə mübadiləsi ənənəviliyini indi də saxlamaqdadır. Bakı Dövlət 
Universitetinin Şərqşünaslıq fakültəsində Çin dilinin öyrənilməsi mədəni əlaqələrin inkişafı baxımından çox 
əhəmiyyətlidir.  
M.Rostropoviçin anadan olmasının 70 illiyi münasibətilə              yubiley şənliklərini işıqlandırmaq 
üçün Çinin Sinxua agentliyi iki müxbirini Bakıya göndərmişdir. Müxbir Çjao Çjipenin səfərdən əldə etdiyi 
zəngin təəssürat «Sinxuanın gündəlik xəbərləri» qəzetində 1997-ci il 23 may tarixli nömrəsində dərc 
olunmuşdur. Həmin məqalədə Çin müxbirlərinin Azərbaycan mədəniyyəti haqqında səmimi düşüncələri diqqəti 
cəlb edir. Məqalədə yazılır: «Azərbaycan elə bir ölkədir ki, burada mədəniyyətə böyük ehtiram bəsləyirlər. Biz 
bunu çoxdan eşitmişik… Bakılılar Çinə dərin hörmət hissi bəsləyirlər. Bu mənim Bakıda olarkən aldığım ikinci 
ən güclü təəssüratdır.»1  
Yeni tarixi şəraitdə Azərbaycan – Çin mədəni əlaqələrinin imkanları getdikcə artmaqdadır. Hər iki 
ölkə əhalisinin bir-biri ilə yaxından tanışlığı üçün mətbuatın geniş imkanlarından istifadə edilir. 2003-cü ildə 
«Azərbaycan-Çin lüğəti»nin nəşri «İqtisadiyyat» qəzetinin 2004-cü il oktyabr nömrəsinin bütünlüklə ÇXR-nın 
55-ci ildönümünə həsr edilməsi Azərbaycanda Çin ölkəsinə, onun mədəniyytinə maraq və ehtiramın nümunəsi 
kimi qiymətləndirilirdi. Hazırda mədəniyyətin ayrılmaz qolu sayılan  təhsil sahəsində də Çin Xalq Respublikası 
ilə birgə mübadilə aparılır. Təcrübə mübadiləsi məqsədilə respublikanın ali və orta ixtisas, ümumtəhsil 
məktəblərinin müəllimləri Respublika Təhsil Nazirliyinin əməkdaşları təcrübə mübadiləsi məqsədilə ÇXR-na 
ezam edilmişlər. Təhsildə islahatlar keçirən ÇXR-nın təcrübəsindən istifadə məqsədilə bu ölkə ilə mübadilə 
səmərəli olmuşdur. 
Müasir mərhələdə Çin Xalq Respublikası  böyük  potensiala malik  olaraq ən müasir texnologiyalar 
tətbiq edərək yüksək sürətlə tərəqqi edir.   Bu gün Çin Milli  Neft Korporasiyası, ümumilikdə  Çin şirkətləri  
Azərbaycanın  karbohidrogen  ehtiyatlarının  işlənilməsində fəal iştirak edirlər. Bu sahəyə  böyük sərmayə 
qoyurlar. Çin şirkətlərinin  neft layihələrində  iştirakı ilə Azərbaycanda  neft hasilatı artır. Belə ki, Çin Milli 
Neft Korporasiyasının  vitse-prezidenti Çou Dzipinin  başçılıq etdiyi  nümayəndə heyətinin 2004-cü il iyul 
ayında Azərbaycana  səfər etməsi bunu təsdiqləyən faktdır.   
                                                          
1 Азярбайъан гязети. 1997-ъи ил, 4 ийун  
28 
 
Bu gün Çin ictimaiyyəti Azərbaycan Respublikasına  böyük maraq  göstərir.  Belə ki, ÇXR-nın 
Sinxua İnformaiya Agentliyinin müxbiri  Van Dzuoka 2005-ci il martın 2-də Azərbaycan  Respublikası  
Prezidenti  İlham Əliyevdən müsahibə almış, müsahibə zamanı  Azərbaycan-Çin münasibətləri, müxtəlif 
sahələrdə ikitərəfli əməkdaşlıq, habelə regional  və digər bir sıra  mühüm məsələlərə aydınlıq gətirilmişdir. 
Azərbaycan Respublikasının Prezidenti İlham  Əliyev 2005-ci  ilin  mart ayının 17-dən 19-dək Çin 
Xalq  Respublikasında dövlət  səfərində  olmuşdur. ÇXR-nin  sədri  Xu Szintao  Prezident İlham Əliyevin 
ölkəsinə səfərini  Azərbaycan-Çin dövlətlərarası  münasibətlərin tarixində çox mühüm  hadisə kimi 
dəyərləndəndirmişdir. Bu səfər  iki ölkə arasında siyasi, iqtisadi və mədəniyyət sahələrində münasibətlərinin 
yeni səhifəsini açdı. Belə ki, bu rəsmi səfər  çərçivəsində atılan ən mühüm addımlardan biri  Azərbaycan 
Mədəniyyət Nazirliyi ilə Çin Mədəniyət Nazirliyi arasında 2005-2009-cu  illər dövründə mədəniyyət və 
incəsənət sahəsində əməkdaşlıq haqqında protokolun imzalanması oldu. Səfər zamanı Çinin Kommersiya 
Nazirliyi, Azərbaycanın  İqtisadi İnkişaf  Nazirlyi  və ölkəmizin  Çindəki  səfirinin  təşkilatçılığı ilə  keçirilən 
forumda  respublikamızın 40 və  Çinin  400-dək şirkətinin  nümayəndələri iştirak etmişlər.  Forumda  
Azərbaycanda Çin texnologiyaları ilə  şüşə-liftdən kabel, kompüterlər, neft sənayesi üçün  səyyar qazma 
avadanlığı, kənd təsərrüfatında  istifadə üçün  qablar və  qablaşdırma  materialları üzrə müəssisələrin 
yaradılması, toxuculuq, ayaqqabı sənayəsi, tikinti materiallarınıın buraxılışı sahəsində  əməkdaşlığı 
genişləndirmək  məsələləri müzakirə olunmuşdur. 
Həmin səfər proqramı çərçivəsində  Prezident İlham Əliyev Çinin ən möhtəşəm  abidələri olan Böyük  
Çin  səddi və dünyanın ən nadir tikintilərindən sayılan memarlıq abidələri ilə tanış oldu. Şanxay şəhərini ziyarət 
edən İlham Əliyev məşhur teleqüllə və Şanxay Planlaşdırma Muzeyinə  baş çəkmişdir. 
Azərbaycan-Çin münasibətləri  müxtəlif sahələrdə durmadan inkişaf edir. Beynəlxalq Təşkilatlar 
çərçivəsində  iki ölkə arasında  uğurlu əməkdaşlığın həyata keçirilməsi bu proseslərin  iqtisadi, siyasi, mədəni 
əlaqələrin  güclənməsi  üçün  yaxşı zəmin  yaradılır. 
Hal-hazırda Azərbaycan – Çin mədəni əməkdaşlığının səmərəli bir dövrü yaşanmaqdadır. İki ölkə 
arasında  dostluğun yaxınlaşmanın əldə olunması kimi mühüm bir işdə mədəni əməkdaşlığın bütün 
imkanlarından kifayət qədər istifadə edilməlidir.  
29 
 
 
2.3. Azərbaycan -Yaponiya mədəni əlaqələri 
 
Şərqi Asiyanın Azərbaycanla sıx münasibətlər və geniş partnyorluq əlaqələri yaratmış ikinci fəal dövləti 
Yaponiyadır. Bu ölkə də Azərbaycanın müstəqilliyini 1991-ci ilin dekabrında tanımışdır. 1992-ci ilin 
sentyabrından başlayaraq iki ölkə arasında diplomatik əlaqələr qurulurdu. Diplomatik əlaqələr sistemində 
mədəni əməkdaşlığın da xüsusi yeri vardır. Yaponiya ilə mədəni əlaqələrin yenidən qurulması, bu əlaqələrin 
əməkdaşlıq səviyyəsində davam etdirilməsi üçün kifayət qədər tarixi təcrübə var idi. Uzun müddət Yaponiya ilə 
gərgin münasibətləri olan SSRİ, nəhayət, 1956-cı ilin oktyabrında bu ölkə ilə diplomatik münasibətlər yaratdı. 
Həmin münasibətlərin müxtəlif sahələr, o cümlədən mədəniyyət üzrə bərpasını təzahür etdirən birgə bəyannamə 
imzalandı.  Bu bəyannamə Azərbaycan-Yapon mədəni əlaqələrinin dirçəldilməsinə  əhəmiyyətli dərəcədə təsir 
göstərdi. SSRİ-Yaponiya cəmiyyətinin Sumqayıt şəhəri üzrə şöbəsi təşkil olundu. Artıq XX əsrin 60-cı 
illərindən başlayaraq Azərbaycan-Yapon mədəni əlaqələrində canlanma hiss olunurdu. Elmi- ədəbi 
mübadilələrdə irəliləyişlərə nail olundu. SSRİ-Yaponiya Dostluq Cəmiyyətinin xəttiylə Azərbaycana gələn 
yapon xalqının qabaqcıl ictimai və mədəniyyət xadimləri Bakı və ölkənin mədəniyyəti ilə yaxından tanış olurdu.  
1962-ci ildə Azərbaycana səfər edən «SSRİ-Yaponiya» cəmiyyətinin nümayəndələrindən biri Sitiro 
Takanaka öz ölkəsi adından Azərbaycan rəhbərliyinə ölkə ilə tanışlıq üçün geniş imkanlar yaratdığına görə dərin 
təşəkkürünü bildirmişdir. Təşəkkür məktubunda Azərbaycanla, onun mədəniyyəti ilə əyani tanış olan 
nümayəndə heyəti bu mədəniyyətin zəngin və qədim mədəniyət olduğunu qeyd etmiş və yapon mədəniyyəti ilə 
bu mədəniyyət arasında bir doğmalıq olduğunu vurğulamışdır.  
Xüsusilə, həmin dövrdə Yaponiya ilə elmi mübadilənin gücləndirilməsinə diqqət yetirən sovet dövləti 
Azərbaycan mütəxəssisləri ilə Yapon alimləri arasında yaradıcılıq münasibətlərinin yaradılmasını ön plana 
çəkdi. SSRİ-Yaponiya Dostluq Cəsmiyyətinin Sumqayıt şöbəsinin yaradılmasında əsas bir cəhət Sumqayıtın 
qabaqcıl-müasir kimya şəhəri olması faktı idi. Yaponiyanın tanınmış professoru, ekspert Suzumu Kobe BMT-
nin Bakıya gələn nümayəndə heyətinin tərkibində idi. BMT-nin bu ekspertləri  burayayeni şəhərlərin salınması 
layihəsinin işlənilməsi məqsədilə səfər etmişdilər. Onlar, eləcə də yapon mütəxəssiləri Bakı və Sumqayıtın 
planlaşdırılması və tikinti layihələri ilə yaxından tanış olmuş, Neft Daşlarında da olmuşdurlar. Yapon professoru 
Suzumu Kobe Neft Daşlarında gördüklərindən heyrətə gəlmişdir. Bakıda yapon qrafikasına həsr edilmiş sərgi, 
istedadlı yapon müğənnisi Teruko Ononun çıxışları azərbaycanlı tamaşaçıların diqqətini çəkmişdir. Sənətkarlar 
arasında yaradıcılıq əlaqələri qarşılıqlı xarakter daşıyırdı. Eyni zamanda Azərbaycan rəssamlarından 
T.Sadıqzadə və E.Rzaquliyev Yaponiyaya yaradıcılıq ezamiyyətinə getmiş və «Gündoğar ölkə» ni əks etdirən 
silsilə əsərlər yaratmışlar. Rəsam Toğrul Sadıqzadə Tokio, Osaka, Kioto, Mikko və digər şəhərlərdə olmuş, 
Yaponiya yazıçıları, rəssamları, ədibləri ilə yaradıcılıq mübadiləsi aparmışdır. Xirosima xarabalıqlarını öz 
gözləri ilə görən rəssam Yaponiyadan böyük təəssüratlarla qayıtmışdır. Sonralar Bakıda rəssamın əsərlərindən 
ibarət sərgisində Yaponiya mövzusuna həsr olunmuş 40-dan çox rəsm eskiz, zarisovka, etüd və lövhələri 
nümayiş etdirilmişdir. Onun «Xirosima» adlanan rəsm əsərləri silsiləsinə həyəcansız baxmaq mümkün deyildir. 
Ümumdünya Sülh Şurasının qızıl medalı ilə təltif olunmuş yapon rəssamı Tosiko Maruki Mosakoda xarici 
ölkələrlə Dostluq Evində «xarici ölkələr Azərbaycan rəssamlarının gözü ilə» silsilə rəsm ekspozisiyasına 
baxdıqdan sonra söylədiyi fikirlər diqqəti cəlb edir: «Mən Azərbaycan xalqının tarixi haqqında bəzi məlumatlar 
əldə etmişəm. Azərbaycan rəssamlarının xarici ölkələrə səfərləri, onların bu sərgidəki iştirakı bu sənətkarların 
öz yaradıcılıqlarında nə qədər yüksəldiklərini sübut edir. Mən tamamilə əminəm ki, Sovet rəssamları sırasında 
Azərbaycan sənətkarları ön sıralardadır.»6   
1964-cü ilin yayında Yaponiyaya yaradıcılıq ezamiyyətinə getmiş yazıçı və kinorejissor Həsən 
Seyidbəyli 15 gün ərzində tanınmış yapon kino sənətkarları ilə yaradıcılıq mübadilələri aparmışdır. Yaponiya 
səfərinin məqsədini yapon jurnalistlərinə açıqlayan Həsən Seyidbəyli belə qeyd etmişdir: «Bizim bura gəlməkdə 
əsas məqsədimiz Yaponiyanın görkəmli kino xadimləri ilə yaxından tanış olmaq, mədəni əlaqələrimizi 
möhkəmlətmək, onların yaradıcılığını öyrənmək və mümkün qədər öz kinomatoqrafiyamız haqqında onlara 
məlumat verməkdən ibarətdir. Biz istəyirik ki, hər birimizin beş-on nəfər yaxşı yaponiyalı dostu olsun, bir kino 
xadimi kimi onlarla möhkəm əlaqə saxlayaq.»1 
Yazıçı, kinorejissor H.Seyidbəylinin bu fikirlərini Azərbaycan-Yaponiya mədəni əməkdaşlığının əsas 
məzmunu kimi dəyərləndirmək olar.  
Artıq Yaponiyada Azərbaycan haqqında informasiyaya da böyük tələbat vardı. 1965-ci ildə Yaponiyada 
Xəbərlər Mətbuat Agentliyinin nəşr etdirdiyi «Sovet İttifaqı bu gün» jurnalının bir nömrəsi bütünlüklə 
Azərbaycan SSR-ə həsr edilmişdir. Buna başlıca səbəb yaponların Bakı, Neft Daşları, Azərbaycan 
mədəniyyətinə olan marağı idi.  
                                                          
6 Кулиев Р. Во имя мира и дружбы. Б., 1966, с. 125 
1 Коммунист гязети 1964-ъц ил 7 октйабр 
30 
 
Ölkələrin bir-biri ilə tanışlığı üçün səfərlərin ardıcıllığına diqqət yetirilirdi. Xüsusilə, XX əsrin 60-cı 
illərinin II yarısından başlayaraq məqsədli səfərlərin sayı artmağa başladı. Xüsusən, Azərbaycan-yapon gəncləri 
arasında dostluq və mədəni əlaqələrin canlandırılması məqsədi ilə festival, səfər, həftələrin təşkili əhəmiyyət 
kəsb etdi. 1969-cu il iyul ayının 20-25-də   Bakıda keçirilən SSRİ-Yaponiya fəhlə gənclərinin həmrəylik 
festivalı bu baxımdan diqqəti cəlb edir. Tədbirin əsas məqsəd və məzmununu iki ölkə arasında dostluq və 
həmrəyliyin inkişaf etdirilməsi olsa da, bu mühüm missiyanın gerçəkləşməsində mədəni əməkdaşlıq prinsipləri 
də aparıcı yer tuturdu. Azərbaycana gələn 200 gənc yapon bir həftə ərzində Bakının tarixi mədəni yerləri ilə-
Neft Daşları, gənclik şəhəri Sumqayıtla yaxından tanış oldu, Azərbaycan xalqının adət və ənənələri, milli 
mədəniyyəti ilə təmasda oldular. Festivalın zəngin mədəni proqramının bir müddəasını Yaponiyanın məhşur 
albalı ağacı Sakuranın Bakının mərkəzində, gənclik meydanında təntənəli şəkildə əkilməsi mərasimi oldu.  
Festivaldan sonra elə həmin ilin sentyabrında Azərbaycan gənclərindən ibarət bir qrup Yaponiya ilə 
tanışlıq səfərinə çıxmışdılar. Bu səfərdə başlıca məqsəd Azərbaycan-Yaponiya gəncləri arasında başlanan 
ənənəvi dostluq  və əlaqələri möhkəmləndirmək idi. Azərbaycandan getmiş gənc müəllim, mühəndis, ədəbiyyat 
və incəsənət nümayəndələri yapon həmkarları ilə ali məktəb, mədəniyyət ocaqlarında görüşlər keçirərək məşğul 
olduqları sahələr üzrə  fikir mübadiləsi aparmışlar.  
Azərbaycan-Yaponiya mədəni əməkdaşlıq sahələrinin inkişaf dinamikasında 1970-ci illərin xüsusi rolu 
olmuşdur. 1973-cü ilin oktyabrın 7-10-u tarixlərində SSRİ ilə Yaponiya arasında bir sıra sahələr, o cümlədən 
mədəniyyət sahəsi üzrə əlaqələrin genişləndirilməsi üzrə sazişlər imzalandı. Mədəniyyət sahəsi üzrə imzalanan 
sazişdə incəsənətin bütün sahələri üzrə fəal əməkdaşlıq, birgə yaradıcılığa xüsusi fikir verilmişdir. Ona görə də 
Azərbaycanın incəsənət xadimləri ilə yapon sənətkarları arasında mübadilələrin gücləndirilməsi ön plana 
çəkildi. 1970-ci illərin əvvəllərində görkəmli Azərbaycan bəstəkarı A.Məlikovun «Məhəbbət əfsanəsi» baletinin 
Yaponiya teatrında səhnələşdirilməsi iki ölkə arasında mədəni əməkdaşlığın qiymətli töhfələrindən idi. Bu əsər 
Yaponiyada misilsiz müvəffəqiyyət qazanmışdır. Bəstəkarın digər bir əsəri də yapon sənətkarlarının diqqətini 
çəkmişdir. 
S.M.Kirov adına Leninqrad Dövlət Opera və Balet teatrı Arif Məlikovun «İki nəfər» baletini səhnəyə 
qoyarkən əsərlə yaponlar da maraqlanmış və bildirmişlər ki, bu əsər Xirosima faciəsi ilə yaxından səsləndiyinə 
görə Tokioda səhnələşdirmək fikrindədirlər.  
Teatr sahəsində mədəni əlaqələr sistemində 1973-cü ilin payızında sovet mədəniyyət xadimləri 
qrupunun tərkibində Yaponiyaya yaradıcılq ezamiyyətində olan Azərbaycan Dövlət Akademik Dram Teatrının 
artisti Lütfi Məmmədbəyovun təəssüratları zəngin idi. Yaponiyanın kino və teatrlarlarının fəaliyyəti ilə 
yaxından tanış olan aktyor Tokionun yeganə dram teatrı olan «Kabuki»nin tamaşalarına da baxmış, teatrın 
yaradıcı heyəti ilə tanış olmuşlar. 
1974-cü ildə Xəbərlər Mətbuat Agentliyinin Yaponiya şöbəsinin əməkdaşı Kadziko Kamoqava 
Azərbaycan qadınlarının vəziyyəti, ailə-məişət münasibətləri və mədəni nailiyyətlərini öyrənmək məqsədi ilə 
Bakıda olmuş, «Azərbaycan qadını» jurnalının əməkdaşları ilə fikir mübadiləsi aparmışlar. Səfər zamanı o, əldə 
etdiyi məlumatları ölkəsinin mətbuat orqanlarında çap etdirmişdir. Azərbaycan qadınlarının evdarlığı, səliqə-
sahmanı, gözəl ailə başçısı olmalarına heyran qalan yapon jurnalisti Bakıda gördüklərini öz məqalələrində 
Azərbaycan qadını, ailəsinə hörmət ruhunda qələmə alaraq yapon oxucusuna təqdim etmişdir.  
Azərbaycan-Yaponiya mədəni əlaqələri tarixində Yaponiyanın «Kristo-Forsingers» caz-vokal 
ansamblının Bakıdakı qastrol səfərinin də mədəni əhəmiyyəti var idi. 1972-ci ildə təşkil olunan bu musiqi 
kollektivinin ilk xarici səfəri 1979-cu ilin dekabrında, məhz Bakı şəhərinə olmuşdur.  
Keçən əsrin 60-70-ci illərində Azərbaycan-Yaponiya mədəni əlaqələrinə qədər diplomatik  münasibətlər 
inkişaf etmiş olsa da, lakin bu əməkdaşlıq sistemində, hər şeydən əvvəl, Azərbaycan bir dövlət olaraq bu sahədə 
müstəqil prinsip, siyasət yeritməkdə müəyyən imkanlardan məhrum idi. Ona görə də mədəni əməkdaşlığın 
keyfiyyətcə yeni dövrü, məhz Azərbaycanda müstəqilliyin bərpasından sonra mümkün oldu. «Gündoğar ölkə» 
ilə Azərbaycan arasında mədəni əlaqələrin tarixi təcrübəsinə əsaslanaraq elm, təhsil, incəsənət, kommunikasiya 
sahəsində əməkdaşlığa üstünlük verilməliydi.  
Yaponiya ilə mədəni əməkdaşlığın keyfiyyətcə yeni məzmunda inkişaf etdirilməsində Azərbaycan 
prezidenti Heydər Əliyevin 1998-ci iln fevralında Yaponiyaya ilk səfərinin çox böyük tarixi əhəmiyyəti 
olmuşdur. Həmin görüşlər ərəfəsində Heydər Əliyevin Yaponiyada təhsil alan azərbaycanlı gənclərlə söhbəti və 
burada söylədiyi fikirlər Azərbaycan-Yaponiya elmi-mədəni, təhsil əlaqələrinin gələcəkdə inkişaf etdirilməsinin 
prioritetləri kimi də səslənə bilər. Azərbaycandan «Gündoğar ölkə»yə oxumağa getmiş Şəhriyar Cəfərov, 
Sevinc Məmmədova, Xəzər Fərhadov, Hafiz Qayıbov, Gursel İsmayılov, Elşən Qurbanovla ünsiyyət prosesində 
Azərbaycan prezidenti belə söyləmişdir: Yaponiyanın Azərbaycana marağı həddən artıq çoxdur və bu maraq 
gündən-günə daha da artmaqdadır. Ona görə də bizə Yaponiya üzrə mütəxəssislər lazımdır… lazımdır ki, yapon 
dilini yaxşı bilən azərbaycanlı mütəxəssislər olsun. Təkcə dil öyrənmək yox, gərək siz Yaponiyanın - bu qədər 
31 
 
inkişaf etmiş bir ölkənin bütün imkanlarından bəhrələnəsiniz, öyrənəsiniz. Necə olub ki, yaponlar dünyada bu 
qədər böyük nailiyyətlər əldə ediblər? Siz də bunları öyrənin, gətirib Azərbaycana tətbiq edin, yayın.»1   
1995-ci ildə yapon türkoloqu, qafqazşünası və nəhayət azərbaycanşünası, professor Akira Matsunaqa ilə 
birgə yaradılan və səmərəli fəaliyyət göstərən Azərbaycan-Yaponiya elmi Tədqiqatlar və Mədəni Əlaqələr 
Mərkəzi ölkələr arasında mədəni münasibətlərin inkişafına təkan verdi. Azərbaycanın dostu və yorulmaz 
təbliğatçısı olan professor Akira Matsunaqa bu sahədə çox böyük işlər görüb. 1996-cı ildə «Azərbaycan 
türkcəsinin qrammatikası» 1999-cu ildə isə «Azərbaycan dilini müstəqil öyrənənlər üçün» kitabları, çoxlu sayda 
məqalələr və beynəlxalq konfranslarda məruzələr Azərbaycanın Yaponiyada tanınması işinə xidmət etmişdir. 
Bu xidmətlərinə görə  Akira Matsunaqa Azərbaycan Mətbuat İşçiləri Həmkarlar İttifaqı Təşkilatının 
«Azərbaycan bayrağı» mükafatına layiq görülmüşdür. Alimin rəhbərlik etdiyi bu mərkəzin təşkilatçılığı ilə 
Bakıda ardıcıl olaraq konfrans, görüşlər keçirilir, təhsil müəssisələri arasında tələbə və elmi mübadilə aparılır. 
Azəcbaycan Milli Elmlər Akademiyası və Azərbaycan Universiteti ilə Yaponiya elmi araşdırmalar və 
mədəniyyət mərkəzinin qarşılıqlı əlaqələri mədəni əlaqələrin geniş vüsətinin bir timsalı idi. Birgə fəaliyyətin 
əsas məqsədi Azərbaycan-Yaponiya mədəniyyətlərinin mədəni əlaqələrinin bütün istiqamətlər üzrə 
xüsusiyyətlərini öyrənməkdir. Bu məqsədlə mərkəz müxtəlif tədbirlərdən, mədəni formalardan istifadəyə 
üstünlük verirdi. 1998-ci ilin avqustunda Azərbaycan Universitetində bu mərkəzlə birgə təşkil olunan 
«Azərbaycan-Yaponiya elmi-mədəni və təhsil əlaqələri» mövzusunda elmi konfransda Azərbaycan-Yaponiya 
elmi araşdırmalar və mədəniyyət mərkəzinin sədri Rəhbər Bəşirovun «Azərbaycan-Yaponiya elmi 
münasibətləri», Tokio Universitetinin professoru Masayuki Yamauçinin «1918-1920-ci illərdə Azərbaycan milli 
azadlıq hərəkatı və Ənvər Paşa» və s. mövzularda məruzələr edilmiş və sonra müzakirələr zamanı fikir 
mübadiləsi aparılmışdır. Konfransda irəli sürülən fikirlərdən biri bu idi ki, Azərbaycan-Yaponiya elmi 
əməkdaşlığını inkişaf etdirmək dövrün tələbidir. Tarixi «İpək yolu»nun varisləri sayılan həm Azərbaycan, həm 
də Yaponiyanın qarşılıqlı əlaqələrinin tarixi bilinəndən də qədimlərə gedib çıxır və buna görə də bu sahədə 
tədqiqatçılığın gücləndirilməsinə böyük ehtiyac duyulur.  
Yaponiya ilə mədəni əlaqələrin inkişaf dinamikasına təsir edən mühüm tarixi hadisələrdən biri də 2000-
ci ilin payızında Tokioda Yaponiya-Azərbaycan Dostluğu Cəmiyyətinin təşkili faktı oldu. Cəmiyyətin sədri 
Azərbaycanın dostu, iki ölkə arasında mədəni əlaqələrin inkişafında xüsusi xidmətləri olmuş cənab Kanci 
İşimota idi. Hələ keçən əsrin 60-70-ci illərindən Azərbaycanla tanış olmuş və bu xalqın mehribanlığı, 
qonaqpərvərliyinə heyran qalmış K.İşimota bu sevgidən irəli gələrək türk dilini mükəmməl şəkildə öyrənmişdir. 
Cəmiyyətin yaradılmasında məqsəd azərbaycanlılara Yaponiya mədəniyyəti haqqında məlumat vermək, eyni 
zamanda Yaponiyada Azərbaycan mədəniyyəti günlərini təşkil etmək, Dillər Universitetində yapon dili və 
ədəbiyyatının öyrənilməsi məqsədilə xüsusi fakültənin açılmasına nail olmaqdan ibarət idi. Turist mübadiləsi də 
bu cəmiyyətin başlıca məqsədlərindən biridir. Eyni məzmunda olan Yaponiyadakı digər cəmiyyət Azərbaycan-
Yaponiya Dostluq Cəmiyyəti adı altında fəaliyyət göstərməkdədir. Cəmiyyət 2002-ci ilin noyabrında Naqoya 
şəhərində təsis edilmişdir. Cəmiyyətə Rəhman Şahhüseynli sədrlik edir. Cəmiyyət bu iki ölkə arasında sıx 
dostluq və əməkdaşlıq, mədəni və maarifçilik əlaqələri qurmağı qarşısına məqsəd qoyub. Cəmiyyət mütəmadi 
olaraq Yaponiyada Azərbaycan haqqında müxtəlif mövzularda tədbirlər, əyləncəli proqramlar, «dəyirmi 
masa»lar, konfranslar və seminarlar təşkil edir. Cəmiyyətin Azərbaycanın Yaponiyada təbliği məqsədi ilə 
keçirtdiyi layihələrdən biri də «Qafqaz-Xəzər salonu» tanıtma-təbliğat silsilə proqramı idi. Bu proqram 
çərçivəsində yaponiyanın Osaka Universitetində 2006-cı ilin iyulunda seminar təşkil olunmuşdur. 
Azərbaycan-Yaponiya arasında əməkdaşlığın genişləndirilməsi sahəsində Azərbaycan Respublikasının 
Prezidenti İlham Əliyevin Yaponiyanın «İnpex» şirkətinin  prezidenti Kunixo Matsuonun  başçılıq etdiyi  
nümayəndə  heyətinin 2004-cü il  martın 22-də  qəbul edilməsi əlamətdar hadisələrdən biridir.  Belə ki, «İnpex» 
şirkətinin Azərbaycanda sərmayə layihələrində  fəal iştirakı, xüsusilə də  «Azəri-Çıraq-Günəşli» layihəsində 
payçı kimi təmsilçiliyi əlaqələrimizin daha da inkişafı üçün geniş imkanlar  açır. «İnpex» şirkətinin   prezidenti 
Kunixo Matsuo Prezidentlə görüş zamanı bildirmişdir ki, «İnpex» şirkəti planetin  müxtəlif  güşələrində – Yaxın 
Şərqdə, Afrikada,  Cənubi Amerikada, Okeaniyada öz fəaliyyətini genişləndirir. Şirkət Azərbaycanda  bu cür  
çoxsaylı layihələr  arasında «Azəri-Çıraq-Günəşli» və Bakı-Tbilisi-Ceyhan layihələrində  iştirak edir. 
Azərbaycan Dövlət Neft Şirkətilə  birgə iri layihələr, xüsusilə  Bakı-Tbilisi-Ceyhan Əsas İxrac  Boru  
Kəmərinin, «Azəri-Günəşli-Çıraq» layihəsinin  həyata keçirilməsində Yaponiyanın «İTOÇU» şirkətinin mühüm 
rolu vardır. Azərbaycan Respublikasının Prezidenti İlham Əliyev 2004-cü il may ayının 20-də «İTOÇU» 
şirkətinin icraçı vitse-prezidentini qəbul etmişdir. Görüş zamanı bildirilmişdir ki, Azərbaycan və Yaponiya 
arasında əməkdaşlığın məhz neft sahəsində genişləndirilməsinin böyük önəmi vardır.  
Müasir mərhələdə Azərbaycan-Yaponiya arasında  bir çox istiqamətlərdə, o cümlədən  siyasi, mədəni, 
xüsusilə də iqtisadi sahədə münasibətlər uğurla inkişaf edir.  Yaponiya hökümətinin yardımı ilə Azərbaycanda  
bir sıra iri  layihələr həyata keçirilir. Azərbaycana ən böyük həcmdə  kredit qoyuluşları  həyata keçirən ölkə 
                                                          
1 Азярбайъан гязети 1998. 10 март 
32 
 
kimi Yaponiya neft-qaz sahəsində də Azərbaycan-Yaponiya əməkdaşlığı yüksək səviyyədə  qurulur. 2004-cü il  
iyulun 19-da  Tokio Dünya Ticarət Mərkəzinin sədri, Yaponiyanın  Ticarət və Sərmayə Sığortalanması 
Təşkilatının  rəhbəri Toru Toyoşimanın Azərbaycana səfəri buna nümunədir.  
Azərbaycan Respublikasının Prezidenti İlham Əliyev 2004-cü il avqustun 31-də Yaponiya-Azərbaycan 
parlamentlərarası dostluq liqasının  sədri Akira Amarinin  başçılıq etdiyi nümayəndə heyətini qəbul  etmişdir. 
Yaponiya-Azərbaycan  parlamentlərarası dostluq  liqasının formalaşmasının əsası 1998-ci ildə qoyulmuşdur. 
Səfər zamanı iki dövlət arasında  siyasi-iqtisadi münasibətlərin  uğurla inkişafı, Yapon şirkətlərinin 
Azərbaycanda, xüsusilə energetika sahəsində fəal  iştirakını və Yaponiya hökümətinin respublikamızın 
iqtisadiyyatının  inkişafına  tövhəsi yüksək  qiymətləndirilmişdir.  Belə ki, Azərbaycanda bir sıra iqtisadi 
layihələrin  həyata keçirilməsində, ümumiyyətlə dostluq və mədəni əməkdaşlıq əlaqələrinin  inkişafında 
xidmətlərinə görə Azərbaycan Respublikasının Prezidenti İlham Əliyev 2004-cü il oktyabrın 5-də Yaponiya 
səfiri Toşiyuki Fucivaranı Azərbaycanın ən yüksək  mükafatı olan «Şöhrət» ordeni ilə  təltif etmişdir.  
Ümumiyyətlə, müassir mərhələdə iki dövlətin  siyasi, iqtisadi və humanitar sahədə  əlaqələri yüksək 
səviyyədə inkişaf edir. Buna, ölkələrimizin  beynəlxalq təşkilatlar çərçivəsində  əməkdaşlığı nümunədir. 2005-ci 
il dekabırın 2-də  ölkəmizə fövqaladə və səlahiyyətli səfir Tadahiro Abenin etimadnaməsi Azərbaycan 
Respublikasının Prezidenti İlham Əliyev tərəfindən qəbul edilmişdir.  Azərbaycan-Yaponiya əməkdaşlığının 
dost münasibətləri səviyyəsinə  çatdığını vurğulayan səfir  bu əlaqələri  daha da genişləndirməyi özünün  başlıca 
vəzifəsi  kimi etmişdirmüəyyən  
Azərbaycan Respublikasının Prezidenti İlham Əliyev 2006-ci ilin mart ayının 2-də Yaponiyanın Kiodo 
Susin agentliyinin və En-eyç-key televiziyasının müxbirlərinə müsahibə vermişdir. Prezident İlham Əliyev  
Azərbaycan-Yaponiya  münasibətlərinin  genişlənməsi, o cümlədən energetika sahəsində əməkdaşlıq, regional 
və beynəlxalq  məsələlər ilə bağlı  müxbirlərin  suallarını  ətraflı cavablandırmışdır. 
Azərbaycan-Yaponiya mədəni əməkdaşlığın inkişafında Azərbaycan Respublikası prezidenti İlham 
Əliyevin 2006-cı ilin martında bu ölkəyə rəsmi səfəri əhəmiyyət kəsb etmişdir. Ölkələr arasında siyasi-iqtisadi 
əlaqələrin inkişafı mədəni əlaqələrin möhkəmləndirilməsi üçün də başlıca meyar idi.  
Azərbaycan Respublikasının Prezidenti İlham Əliyevin Yaponiyaya rəsmi səfəri çərçivəsində Yaponiya 
Beynəlxalq Münasibətlər  İnstitutunda olmuşdur. Görüşdə  Yaponiyanın təhsil və elm  naziri, ölkənin sabiq Baş 
naziri, sabiq xarici işlər naziri, tanınmış elm xadimləri, nüfuzlu diplomatlar, səfirlər, iş adamları, hərbçilər, 
hazırda Yaponiyanın Xarici Əlaqələr İnstitutunun idarəçi direktoru olan Toşiyuko Fucivara, Yaponiya 
ictimaiyyətinin, kütləvi informasiya vasitələrinin nümayəndələri iştirak etmişlər.  Bundan başqa, 2006-ci il 
noyabrın 22-də Tokionun «İmperial» mehmanxanasında Azərbaycan-Yaponiya iqtisadi forumu keçirilmişdir. 
Müxtəlif sahələri təmsil edən  Azərbaycan 30-dək,  Yaponiyadan  isə 100-ə yaxın şirkətin nümayəndələri iştirak 
etmişlər.  
Səfər proqramı çərçivəsində Azərbaycan Respublikasının Prezidenti İlham Əliyev və Yaponiyanın Baş 
naziri  Dzünitiro Koidzumi «Azərbaycan Respublikası və Yaponiya arasında  dostluq və əməkdaşlığın  gələcək 
inkişafı  haqqında  birgə Bəyannamə» imzalanmışdır. 
Səfər zamanı Heydər Əliyev Fondunun Prezidenti YUNESKO-nun xoşməramlı  səfiri, Milli Məclisin  
deputatı  Mehriban Əliyeva Tokioda Yaponiya Kimono Akademiyası və məşhur  İkobana  Akademiyası 
(Mərkəzi) ilə tanış olmuşdur. 
2006-ci ilin iyulun 14-də Yaponiya  xarici işlər  nazirinin  müavini xanım Akiko Yamanaka Bakıda 
olarkən xarici işlər naziri Elmar Mmədyarov ilə görüşündə Azərbaycan Respublikasının Prezidenti İlham 
Əliyevin Yaponiyada  rəsmi səfərinin  ölkələrimiz arasında  əlaqələrin daha da  möhkəmlənməsində önəmli  rol 
oynadığını xüsusi vurğulamışdır. Ümumiyyətlə, bu səfər  çərçivəsində  imzalanmış müqavilələr  dövlətimizin   
əməkdaşlığını daha da  inkişaf etdirilməsinə xidmət edir.  Qeyd  edilməlidir ki,  Yaponiyanın  Azərbaycanda 
əczaçılığın, kondisioner istehsalının, kiçik və   orta sahibkarlığın inkişaf  etdirilməsi  sahəsində   dinamik işlər  
aparılmaqdadır. Bu gün  Azərbaycan – Yaponiya arasında   turizm,  təhsil  sahəsində də   əlaqələrin inkifşaı    
üçün  geniş perspektivlər   mövcuddur.  
 Azərbaycan-Yaponiya Dövlət Komissiyasının 4-cü iclasının iştirakçıları Bakıda rəsmi  səfərdə 
olmuşlar. Həmin səfər çərçivəsində v«İtochy Corporation» şirkətinin   vitse-prezidenti Yokota  Akira Yaponiya  
ilə Azərbaycan  arasında  ikitərəfli əlaqələrin  müsbət istiqamətdə inkişaf  etdiyini vurğulamışdır. 
Azərbaycan-Yaponiya Elmi-Tədqiqat və Mədəni Əlaqələr Mərkəzinin xətti ilə təşkil olunan 
tədbirlərdən biri də Yaponiya sənətçiləri ilə bakılıların tanışlığıdır. 2007-ci ilin mayında İçəri Şəhərdəki 
İncəsənət mərkəzində Yaponiyanın Naqoya İncəsənət klubunun üzvləri ilə Azərbaycan rəssamlarının görüşləri 
keçirilmişdir. Görüş zamanı rəssam Kishio Kavantanın kalliqrafiya əsərləri nümayiş olunmuş, rəssamın oğlu 
Tashiaki 1500 yaşı olan yapon fleytasında (pyueteki) qədim yapon melodiyasını və yapon qılıncı kenqo ilə milli 
oyun hərəkətlərini tamaşaçılar üçün ifa etmişdir.  
Azərbaycanda yapon incəsənətinin təbliği məqsədi ilə son illlərdə bir çox rəngarəng tədbirlər təşkil 
olunmuşdur. Xüsusilə, ənənəvi yapon sənətkarlığı ilə tanışlıq məqsədilə 2007-ci ildə təşkil olunan «Yapon 
33 
 
kuklaları», «Çay mərasimi» sərgisi, (2008) gül-çiçək düzəltmə (ikebana) mərasimi belələrindəndir. Bu qəbildən 
olan mədəni tədbirlər Azərbaycanda böyük marağa səbəb olur. Azərbaycan ictimaiyyəti Yaponiyanın 
özünəməxsus bu sənətlərinin özəllikləri ilə yaxından tanış olurlar. 
Azərbaycan-Yaponiya arasında ən mütəşəkkil əlaqələr isə təhsil, elm sahələrində inkişaf etdirilir. Hər 
iki ölkə bir-birinin mədəniyyətinə dərindən bələd olmaq məqsədilə dillərin qarşılıqlı şəkildə öyrənilməsinə 
xüsusi diqqət yetirir. Belə ki, Yaponiya hökuməti Bakı Dövlət Universitetinə dörd yapon dili mütəxəssisi 
göndərmiş və onlar yapon dilini öyrənən azərbaycanlı tələbələrin bilik səviyyəsinin yaxşılaşdırılması üçün 
gərgin çalışırlar. Bu məqsədlə, Yaponiya səfirliyi ilə Bakı Dövlət Universiteti arasında işguzar münasibətlər 
mövcuddur. Yapon dili kursları Bakının «Asiya» və «Təfəkkür» universitetlərində də tədris olunurdu. 
Bundan başqa Azərbaycanın ali məktəblərində yapon tələbələri və doktorantları da təhsil alırlar. 
Azərbaycan Dövlət Mədəniyyət və  İncəsənət Universitetinin magistraturasında təhsil almış İnomuri Tomoko 
burada təhsil aldığı müddətdə qədim Azərbaycan musiqisini öyrənmiş, sazda yapon və azərbaycan musiqisini 
ifa etmişdir. Azərbaycan sənətinin vurğunu olan gənc yapon tədqiqatçısı xalqımızın tətbiqi sənət haqqında da 
araşdırmalarını davam etdirərək mətbuatda çıxış edir. 
Yaponiyanın Keno Universitetində də Azərbaycan dili kursunun fəaliyyəti qarşılıqlı əlaqələrdə mühüm 
yer tutur.  
Beləliklə, Azərbaycan-Yaponiya mədəni əlaqələrinin tarixi inkişaf dinamikasına nəzər saldıqda bu son 
illərdə xüsusi bir ardıcıllıqla inkişaf etdiyini müşahidə etmək olar. Bu, həm də mədəni əlaqələrin müasir 
mərhələsində tarixi İpək Yolu strategiyasının həyata keçirilməsi ilə bağlıdır. Bu konsepsiyaya görə tarixi İpək 
Yolu bərpa olunaraq Yaponiya Qafqaz regionu ölkələri, xüsusilə, Azərbaycanla bütün sahələrdə əlaqələri inkişaf 
etdirməyi qarşıya məqsəd qoymuşdur. Bu Azərbaycanın da məqsədləri ilə üst-üstə düşdüyü üçün Azərbaycan-
Yaponiya mədəni ələqələrinin bundan sonra da yüksək səviyyədə inkişaf etdirilməsi mütləq və zəruridir.    
Belə ki, 2007-ci ilin  avqustun 16-da  Azərbaycan Prezidenti İlham Əliyev  Yaponiyanın  xarici işlər  
nazirinin  müavini  Midori Matsuşimanın  rəhbərlik   etdiyi   nümayəndə  heyətinin   qəbulu   zamanı  xüsusilə 
vurğulanmışdır ki, Ümumilli Lider Heydər Əliyevin  rəhbərliyi  altında  90-ci  illərin  ortalarından  iki ölkə 
arasında  həyata  keçirilməyə   başlamış  siyasi, iqtisadi  və mədəni əməkdaşlıq  bu gün  yeni inkişaf   
mərhələsinə  qədəm qoyaraq  uğurla   davam etdirilir.  
 
 
34 
 
 
ƏDƏBIYYAT  SIYAHISI 
 
1. Abdulla Əmir Haşimi (Cavanşir) İran İslam Respublikası ilə Azərbaycan Respublikası arasında iqtisadi-
siyasi münasibətlər. (1991-1997) Stokholm 1999 
2. Abdullayev M. Beynəlxalq münasibətlər tarixi (XX əsr). Dərs vəsaiti. B., 2003 
3. Abid Tahirli. «Azərbaycan mühacirəti». B., 2001 
4. Arzumanlı V. N.Gəncəvinin dünya şöhrəti. B.: 1997 
5. Arzumanlı V. Azərbaycan diasporu. B., 2001 
6. Arzumanlı V. Ürəklər qovuşanda. B.,  1990 
7. Arzumanlı V., Hüseynov A. Azərbaycan ünvanı. B., 1994 
8. Aslanova R. Qloballaşma və mədəniyyət. B., 2002 
9. Aslanova R. Qloballaşma və mədəni müxtəliflik. B.,  2004 
10. Azərbaycan Respublikası. 1991-2001. Bakı: Yeni nəşr evi, 2001 
11. Azərbaycan tarixi. Yeddi cilddə, I cild, B., Elm, 1998 
12. Azərbaycan tarixi. Yeddi cilddə, II cild, B., Elm,1998 
13. Azərbaycan tarixi. Yeddi cilddə, III cild, B., Elm, 1999 
14. Azərbaycan tarixi. Yeddi cilddə, IV cild, B., Elm, 2000 
15. Azərbaycan tarixi. Yeddi cilddə, V cild, B., 2001  
16. Azərbaycan tarixi. Yeddi cilddə, VI cild, B.: Elm, 2000 
17. Azərbaycan tarixi. Yeddi cilddə, VII cild, B.: Elm, 2003     
18. Azərbaycan və dünya. İnformasiya analitik jurnal. № 1, 2007 
19. Azərbaycan və dünya. İnformasiya analitik jurnal. № 4, 2007 
20. Azərbaycan beynəlxalq çoxtərəfli qarşılıqlı əlaqələrdə. B.,1997 
21. Azərbaycan beynəlxalq aləmdə. I c., B., 1996 
22. Azərbaycan beynəlxalq aləmdə. Bakı. 2001 
23. Azərbaycanın beynəlxalq çoxtərəfli qarşılıqlı əlaqələrində Bakının rolu. B., 1997 
24. Azərbaycanda mədəniyyət siyasəti . B.,2000 
25. Azərbaycanda mədəniyyət siyasəti. B., 2003 
26. Azərbaycan və YUNESKO. B.,2002 
27. Azərbayjan Respublikasının Konstitusiyası. (Əsas Qanun). Azərbayjan Sovet 
Ensiklopediyası. 10 jilddə, III j., B., 1986 
28. Azərbayjan tarixi. 7 jilddə, VI j. B., 2000 
29. Azərbayjan tarixi. 7 jilddə VII j. B., 2003 
30. Azərbayjanda mədəniyyət siyasəti. B., 2004 
31. «Azərbayjan kinosu» (filmlərin izahlı kataloqu) I j. (1898-2002) B., 2003,  
32. Bakıxanov T. Azərbayjan və İran musiqiçilərinin qarşılıqlı əlaqələri. B., 2006 
33. Budaqova S. Azərbaycan-Hindistan: iqtisadi, elmi-texniki və mədəni əlaqələrin tarixindən (XX əsrin 
50-80-cı illəri) B.: təfəkkür, 2003 
34. Bünyadov Z. Azərbaycan Atabəyləri dövləti. B., 1984 
35. Bünyadov Z. Azərbaycan VII – IX əsrlərdə. B., 1989 
36. Xəbiboğlu V. Heydər Əliyev və Azərbayjan diasporu. B.,  1999 
37. Çəmənzəminli Y.V. Xarici siyasətimiz. B.: Azərnəşr, 1993, 37 s. 
38. Əliyev Z.  Beynəlxalq münasibətlərdə diasporların rolu. B., 2001 
39. Ələsgərov Ə. Beynəlxalq hüquq. B., 1978 
40. Fərhadov R.J. Q.Qarayevin baletləri (Bələdçi). B.,  1979 
41. Hacıyev T.İ., Vəliyev K.N. Azərbaycan dili tarixi. Bakı: Maarif, 1983  
42. Hajıyev N.Ə.  Dostluq və əməkdaşlıq telləri. B.,  1985  
43. Hacıyev H.A. Azərbaycanın xarici ölkələrlə iqtisadi elmi və mədəni əlaqələri, B.: 1976 
44.  Heydər Əliyev M.K.Atatürk haqqında. B., 2003 
45.  Həsənov Ə. Müasir beynəlxalq  münasibətlər  və Azərbaycanın  xarici siyasəti. Dərslik. B., 2005 
46.  Hüseynov İ., Əfəndiyeva N. Turizmin əsasları. Dərslik. B., 2007 
47. Xoşməramlı səfir. I kitab. B., 2005 
48. İbayev V. İslam Konfransı Təşkilatı. B.,1998 
49. İbrahimov J. Azərbayjan XV əsr tarixinə dair oçerklər. B.: 1958 
50. İsmayılov İ.  Dünya Azərbaycanlıları XX əsrdə. B., 1997 
51. İsmayılov İ. Azərbaycan-İran mədəni əlaqələri XX əsrdə B., 2006 
52. Kərimli E. Azərbayjan diasporu: nəzəriyyə və praktika. B., 2001 
35 
 
53. Kərimov İ. «Azərbayjan peşəkar teatrının tarixi və inkişaf mərhələləri».   B., 2002   
54.   Kulturologiya. Dərslik. Bakı, 2003 
55. Qasımov M. Azərbaycan  beynəlxalq  münasibətlər  sistemində. 1991-1995. B., 1996 
56. Qasımov M. Azərbaycan Respublikası  dünya meridianlarında. B., 1992 
57. Qasımov M. Azərbaycan beynəlxalq münasibətlər sistemində. B., 1996 
58. Qasımov M. Azərbaycan Respublikası dünya meridianlarında. B., 1993 
59. Qasımov M. Azərbaycan  xarici siyasəti konsepsiyası məsələləri B., 1997, 
60. Quliyev R. Azərbaycan elçilər. B.: Azərnəşr, 1972 
61.  Qiyasi C. Yaxın – uzaq ellərdə B., 1985 
62.  Qubadov Ə.B. Azərbaycan xalqı vahid qardaşlıq ailəsində. B., 1991 
63. Qurbanov B. Azərbayjan sovet musiqi mədəniyyəti və xariji mətbuat. B., 1978 
64. Qüdrətov D. Azərbaycanın qardaş sovet respublikaları ilə iqtisadi və mədəni əməkdaşlığı. 
B., 1972 
65. Mahmudov Y. Azərbaycan diplomatiyası. B., 1996 
66. Mahmudov Y. Azərbaycan tarixi. İntibah dövrü. B., 1996 
67. Manafova M. Mədəniyyət tarixi və nəzəriyyəsi. B.,  2006 
68. Mehdi N. «Çətin və dolaşıq durumların kulturologiyası». Qərb və Şərq mədəniyyətində virtual örtüyün 
“kosmoqoniyası”. B., 2001 
69. Məmmədzadə M.B. Ermənilər və İran B., 1993 
70.  Məmməzar M.B.  Milli Azərbayjan hərəkatı . B., 1992 
71. Məmmədov S. Azərbaycan XV – XIII əsrin I yarısında. B., 1981 
72.  Məmmdli N. Mərkəzi Asiyanın türk dövlətləri və Türkiyə. B.,  2005 
73.  Mədəniyyət tarixi və nəzəriyyəsi. Dərslik. B., 2006 
74. Muxtarova Ə. Heydər Əliyev və türk dünyası. Tarix və onun problemləri, 2003, № 1, s.100-114. 
75. Rəcəbov H. BMT-nin ixtisaslaşmış qurumları və Azərbaycan. B., 1997 
76.  S.Sayadov. XX əsr; Azərbayjan və dünya. B., 2006 
 
77. Vəlixanlı N. IX – XII əsr ərəb coğrafiyaşünas səyyahları Azərbaycan haqqında. B., 1974 
78. Sovet Azərbaycanı və Xarici Şərq. B., 1980 
79. Türkiyə Atatürkün, Azərbaycan Heydər Əliyevin əsəridir (Professor Nizami Cəfərovla Dəyanət 
Osmanlının söhbəti). Bakı, 2002. 
80. Ulusel R. Mədəniyyət və texnosivilizasiya. Bakı: Azərbaycan Milli Ensiklopediyası. B.,  2003  
81. Ulusel R. Ulutürklük. Qloballaşma çağında milli öznüdərketmə və geostrategiya. B., 2002  
82. Аверкиева Ю.П. Этнография и культурная (социальная) антропология на Западе. С Э. 
1971. 
83. Аверкиева Ю.П. История теоретической мысли в Американской этнографии. М.: 
наука, 1980. 
84. Антология исследований культуры. М.: 1997. 
85. Антропология исследований культуры. Санкт-Петербург. Университетская книга. 
1997. 
86. Антология исследований культуры. Санкт-Петербург 1997. 
87. Арнольдов А.И., Баллер Э.А. Философские проблемы культуры. М.: 1968 
88. Арнолъдов А.   Введение в кулътурологию. М., 1998 
89. Артановский С.Н. К вопросу о понятии культуры. Сб. XX. Л.: 1967 
90. Артановский С.Н. Историческое единство человечества и взаимное влияние культур. 
Л.: 1967 
91. Ачкасов В.А. Глобализация и будущее национального государства. http://www.google.az/search 
92. Ашурбейли С.Б. Экономические и культурные связи Азербайджана с Индии. Б.: 1969 
93. Ашурбейли С.Б. Некоторые данные об экономических  и культурных связях Азербайджана с 
Китаем в средние века. Сов. Китаеведение. 1958, №2 стр.123-128 
94. Ашурбейли С.Б. Экономических  и культурные связи Азербайджана с Китаем в период 
средневековья. В кн: Первая Всесоюзная Конференция Востоковедов (Тезисы докладов и сообщений) 
Ташкент, 1957. стр. 122-123 
95. Бакыханов А. Сочинения. Записки. Письмо. Б., 1983 
96. Беркович Н.А. Нация в процессе глобальной этнической интегрированности человечества. 
Глобализация в социально-философском измерении. Сборник материалов конференции. С.П.Б: Санкт-
Петербургское философское общество, 2003  
36 
 
97. Богусловский  М.М.  Международная охрана культурных ценностей и международные 
отношения. М., 1978 
98. Богусловский  М.М.Культурные ценности в международном обороте: правовые аспекты. 
М.,2005 
99. Введение в культурологию (под.ред. Е.В.Попова). М., 1995. 
100. Векилов Дж.М. Азербайджанская ССР в развитии советско-иранских культурных связей (1941-
1946-е годы) Автореферат Б., 1988 
101. «Всемирная история.» 13 т., М., 1955-1983. 
102. Гаджибеков У. О музыкальном искусствеАзербайджана. Б.: 
103. Гайденко. Экзистенциализм и проблема культуры. М., 1963 
104. Гирц К. Интерпретация культур. М.: 2000 
105. Глобализация – этнизация (этнокультурные и этноязыковые процессы), М.: 2006. 
106. Гусейнов А. Азербайджано-русские отношения (15-17 вв.) Б.,1963 
107. Дергачев В.А. Глобалистика. М.: 2005 
108. Додельцев Р.Ф. Концепция культуры З.Фрейда. М., 1989 
109. Ерасов Б.С. Социальная культурология. М., 1994 
110. Жданов Н.В. Исламская концепция мирового порядка. Москва: 1991 
111. Иваненко А.И. Экуменизм и царство Антихриста. Глобализация в социально-философском 
измерении. Сборник материалов конференции. СПБ: Санкт-Петербургское философское общество, 2003  
112. Культурология. История мировой культуры. Учебник под ред. проф.     А.Н.Марковой. М., 2000. 
113. Культурология. (Сост.А.А.Радугин). М., 1999 
114. Культурология. (Под ред.Драча). Ростов-на Дону. 1996 
115. Культурология. Краткий тематический словарь. Ростов-на-Дону, 2001 
116. Льюис Р.Д. Деловые культуры в международном бизнесе (от столкновение к 
взаимопониманию). М., 2001. 
117. Малиновский Б. Научная теория культуры. М., 2000 
118. Мамедов Р. Азербайджан и развивающиеся страны. Б.: Ганджлик, 1979 
119. Никонов В. Глобализация и государство – Тезисы выступления президента Фонда "Политика". 
Конференция "Революция и эволюция менеджеров". http://www.amr.ru/doc_26.html   
120. Освальд Шпенглер. Закат Европы. Новосибирск, 1991 
121. Руднев В.П. Словарь культуры XX века. Ключевые понятия и тексты. М.: 2003. 
122. Сильвестров В.В. Философское обоснование теории и истории культуры. М., 1990 
123. Сноу Ч.П. Две культуры. М., 1973 
124. Специализированные учреждения ООН в современном мире. М.,1967 
125. Чумаков А.Н. Глобализация (контуры целостного мира),М.,2005. 
 
 
 
  
 
