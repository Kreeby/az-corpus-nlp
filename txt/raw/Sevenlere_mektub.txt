F ə l s ə f i    p ı ç ı l t ı l a r 
 
İskəndər Etibar 
 
 
 
 
 
S e v ə n l ə r ə 
 
M ə k t u b 
 
 
 
 
 
 
 
Bakı- 2006
 2
Vaxt gələcək 
 
Vaxt gələcək; 
Yerdən planetlərə 
Səyahət əsri olacaq. 
İnsanlar Yeri  unudub, 
Göyün əsiri olacaq. 
 
Saflaşacaq duyğular; 
Qurulmayacaq 
çaylar üzərində hidrogeslər, 
Atomlu qurğular. 
Aydan işıq çəkəcəklər evlərə. 
Ay işığında yazılacaq şeirlər. 
Gecələr Ayla işıqlanacaq 
Ellər, obalar. 
Ay işığına bələnəcək 
Xeyirlər, şərlər. 
Günəşlə odlanacaq sobalar. 
İnsan beyni 
Təmizlənəcək hisdən, pasdan. 
Yaxşılığa yüklənəcək hüceyrələr. 
Adiləşəcək möcüzələr. 
İnsan mələkləşəcək, -  
Olmayacaq qarın davası. 
Bir həblə, 
Bir gün, bir ay yaşayacaq insan. 
Qarın yox, 
Pak vicdan, ürək, 
Ruh daşıyacaq insan. 
İzləyin Yeri, yaranandan, - 
İnsanla yarınandan; 
Əvvəl xərdlər döyüşdü, 
Sonra qəbilələr, 
İllər dəyİşdi, insan dəyişdi, 
Yer üzündə şahlıqlar, 
Xanlıqlar, knyazlıqlar, 
Nə bilim nələr döyüşdü. 
Dinlər püskürdü. 
Harda ki, şah, 
peyğəmbər öskürdü 
İnsanlar Yerlə süründü. 
 
İndi də 
Ölkələr udur bir-birini. 
Balaca hakim bilir irini. 
Şeirimi bilməyin yuxu 
Bir az qorxu, 
Bir az insanlıq birləşdirəcək 
Ölkələri. 
Qalacaq kölgələri... 
Hamının 
Yer adlı  bir vtəni olacaq. 
İnsanlığın 
Bəşər adlı bir bədəni olacaq. 
 
Bu, Allahın yoludu, 
Bu əmrin altında 
Allahın möhürü, 
Allahın qoludu. 
 8.09.06 
 3
TANIŞLAŞAQ, ANLAŞAQ, 
SONRA ŞEİR OXUYAQ 
 
1937-ci ildə fevralın 15-də Şamaxıda anadan olmuşam. 
Bu kitaba “Ön söz” yazdırmaq istədim və ha götür-qoy etdim, kiməsə çox 
səhixəlik kitabı oxudub nə isə yazmaq əziyyəti verməyə ürəyim yol vermədi... 
Oxucu, bu kitabı, yəni ömrümün taleyini sənə tapşırıram. Gəncliyimdən üzü bəri 
özüm haqda tərif yazdırmaq üçün kimlərinsə qoltuğuna girməmişəm, heç kimə 
yarınmamışam. Odur ki, haqqımda deyib-danışan olmayıb. İlk kitabım “Səslər” 
haqda “Azərbaycany” jurnalında bir neçə kəlmə mərhum şair M.Rahim, sonra ötəri 
də olsa “Sabir poeziya günləri” almanaxında şair R.Rza, qəzetlərdə çıxan 
şeirlərimdən nümunə kimi ədəbiyyatşünaslardan B.Nəbiyev, A.Axundov söz açıb. 
Haqqımda, yəni yaradıcılığımdan söhbət açılmayıb. Mən ancaq yaxşı şeir 
yazmağa çalışmışam. Bilirəm ki, əgər bu varsa, kiminsə tərifinə ehtiyac yoxdur. 
Oxucu, xahiş edirəm bu kitabı ürəklə oxu, məsləhət bilsən, ürəkdən gələn sözünü de. 
Kitabıma tələsik və ürəksiz yanaşmamağını arzu edirəm. 
1981-ci ildən Azərbaycan Yazıçılar Birliyinin üzvü olsam da onun heç bir 
imtiyazından istixadə etməmişəm və bu təmənnada da olmamışam.  
Həmihşə yaşlı, özümdən qabaqkı və sonrakı nəslə ehtiram bəsləmişəm, 
inanmışam. Onların bəziləri, yəni özümə ən yaxın bildiklərim həmişə gizli və aşkar 
sinəmdən təpikləyiblər. Onlara qarşı içimdə kin oyansa da heç kimlə üz-üzə durub - 
niyə elə etdin, belə etdin - deməmişəm. Şeirə, sözə daha çox bağlanmağa, daha yaxşı 
şeir yazmağa çalışmışam, yəni sakitcə öz işimi görmüşəm. Bilirəm ki, son sözü 
paxıllıq, iddialar yox, qələm deyəcək. Şeir yazan da, şair də çoxdu. Bu həmişə belə 
olub (Oxucudan üzr istəyirəm, bunları öyünmək üçün demirəm, örnək  üçün 
deyirəm). 
Həyata fikir verin. Bir var palıd, çinar, bir də var söyüd ağacı. Bir də var onların 
közü. Şairlər də söz ocağında yananlardılar. Söz isə onların közüdü. Bir var palıd 
şairlərin, bir də var közlənməyi ilə sönməyi bir olan söyüd şairlərin közü. 
Heç kimə paxıllıq etməmişəm, əlim yetənlərə qayğı göstərmişəm. Ən çox acığım 
gələnin də yaxşı şeirindən sevinmişəm, ona zəng edib, ya da görəndə təbrik etmişəm. 
Adamlara o qədər inanmışam ki, uzun illər mənə olan paxıllığa, xəbisliyə 
inanmırdım. İnanmırdım ki, jurnala, qəzetə təqdim etdiyim yaxşı şerə kimsə - pis - 
deyər. Şeirimi geri qaytaranda düşünürdüm - şeirim o kimsəni təslim etməyibsə, 
məğlub olubsa, deməli, mən günahkaram. İşləməliyəm. İnananda aşağıdakı şeiri 
yazmışam. 
 
Ürəyi qurdlu 
Görsə ucalırsan, üzünə gülər, 
Badalaq vurar, kələk gələr, 
Dirlənəsən aşağı... 
İtə hürməz, 
Adama hürər it uşağı. 
Qəlbinin qaranlığı, 
Gözlərinin işığı ilə oxuyar 
Yazdığını. 
Qovrular, qurdalanar yerində, 
Görər gələcəyinə “Qəbir qazdığını”. 
Üzünə tüpürəcəm, 
Sözdən silib-süpürəcəm 
Əla, gözəl şerimlə. 
 
 4
Özümə ən yaxın bildiyim, süfrəmin başında oturtduğum belə dostlarımdan biri 
“Gənclik” nəşriyyatında şöbə müdiri idi. Nəşriyyatın baş redaktoru İlyas Tapdıq 3 
çap vərəqi həcmində “Nəğməli günlər” adlı kitabımı plana salmışdı. Bunu eşidən 
“dostum” nəşriyyatın direktoru, yazıçı Əzizə Əhmədovanın yanına girmiş, az qala 
qırğın salıb demişdi; “İskəndər Etibarı mənim kimi heç kim tanımır, o şair deyil, 
onun kitabı plandan çıxarılmalıdır”. Uzun müddətli mübarizədən sonra o kitabı ləğv 
elətdirə bilməsə də, həcmini 6 dəfə azaltmağa nail oldu. 
“Məndən elə nə qaldı” kitabı “İşıq” nəşriyyatındı çapa hazırlanmışdı, direktor 
Qılman İsmayılov kitabı oxuyub çox sevinmişdi. O, bu kitaba həm rəy, həm də “Ön 
söz” yazdırmaq məqsədi ilə həmyerlim, az qala doğma ana kimi hörmət etdiyim 
yazıçıya göndərdi. Bu “əzizim” kitaba elə qəzəbli rəy yazmışdır ki, Q.İsmayılov 
oxuyanda əsəbdən özünü saflaya bilməyib bir neçə yağlı söz işlətdi və onun rəyini 
cırıb zibil qabına atdı. Mən həmin “əzizim”ə bir söz demədim. Kitab çap olunan kimi 
ilk nüsxəni ona hədiyyə etdim. O, ölənəcən onun namərdliyindən xəbərdar olduğumu 
bilmədi. Hələ qayğımla yetişib qələm tutanları demirəm. Paxılın şairliyinə 
inanmıram. Belələri - kimsə şeir yazır, mən niyə yazmayım, savadım var, qayda-
qanunu bilirəm - deyib paxıllıqdan şer yazanlardır. Yəni onları Allah seçməyib. 
Paxılın söz oduna yanması bir taya küləşin yanması kimidir. 
Hiss və duyğuların ilham odunda yoğrulub hansı qəlibdə tökülməsinin məsələyə 
heç bir dəxli yoxdur. Söhbət təfəkkürün şeirə çevrilməsindən, deyilən sözün  
siqlətindən, fikrin obrazlılığından, orijinallığından gedir. Son vaxtlar qaxiyə ilə 
mübarizə aparan şairciklər özlərini yenilikçi, Avropa ədəbiyyatının tədqiqatçıları 
hesab edirlər. Gəlin görək Avropa-Qərb, Şərq, o cümlədən Azərbaycan 
ədəbiyyatından öyrənməyi başa çatdırdı ki, biz indi onlardan öyrənək? Öyrənək. 
Amma nəyi?! Belələri öz cılızlıqlarını pərdələməyə can atırlar. İkincisi, əgər 
qaxiyəsiz şeir yazmaq ənənəsinin tarixinə fikir versək, bu, bizdə daha qədimdir və 
neçə min illərin arxasından boylanır. 
2000-ci ildə İraqda keçirilən beynəlxalq poeziya xestivalında məndən müsahibə 
götürən Əlcəzair jurnalisti ərəb ədəbiyyatındakı bugünkü yeniliyi, yəni sərbəst şerə 
doğru böyük addımlar atıldığını sevinclə qeyd edərkən mən ona dedim: “Ola bilsin 
ki, sərbəst şeir ərəb dünyası üçün yenilikdir. Azərbaycanda isə bu şeirin 2500-3000 il 
yaşı var və bu gün “Dədə Qorqud” adlandırdığımız kitabdakı şerlər ən böyük sərbəst 
şeir nümunəsidir”.  
Əlcəzair jurnalisti heyrətə gəldi və bunu Əlcəzair televiziyası, radiosu və qəzetləri 
vasitəsilə car çəkəcəyini bildirdi. 
Üçüncüsü, qaxiyəsiz şeirin nümunəsini M.Ə.Sabirin “Adətimiz daş idi dava 
günü” şeirindən öyrənin. 
Şeir yazın, ay yenilikçilər, nə formada istəyirsiniz, yazın.  Siqlətli, ilhamlı, yeni 
bənzətmələrlə, yeni nəfəslə yazılmış şeir!.. Kimlərisə ittiham etməklə, tələbəmiz 
Qərbi kor-koranə yamsılamaqla şair olmaq mümkün deyil.  
Mən tarixçi deyiləm, şeirlə həm də tariximizi yazıram. 
Satiram qərəzçilik yox, vətən yanğısı, milli haraydır. Şeir və məqalələrimdə 
qərəzçilik axtarıb məni təqib etmək, düşmən münasibət bəsləmək nadanlıqdır. 
Özümdən  nümunə dediyim üçün üzr istəyirəm. Əlinizdəki kitabda oxunan “Hələ 
yarı kəsək, yarı palçığam” şeirini yazdıqdan sonra hey oxuyurdum ki, görüm bu 
şeirdə nə çatmır. Bir neçə həftədən sonra həmən şeiri bir də oxuyarkən hiss etdim ki, 
bu şeirdə bölgü var, ritm var, qaxiyə yoxdur. Yəni şer məndən xəbərsiz belə doğulub. 
Qərb üçün dəsmal gəzdirənlər, Qobustan qayalarındakı yazılar ulularımızın 
sərbəst şeir nümunəsi deyilmi?! 
İstər satirik şeirlərimdə, istərsə də digər şeirlərdə əruz vəznindən istixadə etməyi 
fikirləşməmişəm. Fəqət, yazdığım bir çox şeirlərin və tərcümələrin ruhunda əruz 
vəzni hiss olunsa da mən onları öz ruhumun şeiri, bəlkə də öz vəznim adlandırardım. 
 5
Çünki bu yaradıcılıq məhsullarında tam şəkildə nə ərəbin vəzni, nə də türkün hecası 
var. Deməli, bu şeirlər mənim öz ruhumun vəznindədir. 
 
* * * 
Kitabın bir sonuncu bölməsini “Balaca böyüklər” adlandırdım. Çünki nə bayatı, 
nə də rübai qəlibinə sığmayan, lakin onlar kimi yığcam fikir daşıyan bu şeirlərə 
başqa ad tapa bilmədim. 
Ayda 20 min nüsxə ilə satılan “Tək səbir”i boykot etdilər və ayda 5-10 nüsxə belə 
satılmadı. Köşklərdə gizlədildi, əldə satanları hədələdilər. Bununla da ədəbiyyatımız 
qarşısında böyük günah etdilər. Bu qəzet çapa başlayandan az sonra imkansızlar 
məni dövrəyə alıb ürək-dirək verdilər. İmkanlılar mənə salam verməyə belə cəsarət 
etmədilər ki, birdən bilən, görən olar, onu müxlisləşdirərlər. 
“Tək səbir”in saylarından birində çox ciddi ygazıdan sonra mənə saman altından 
yeridilən su kimi təzyiqlər artdı. Dəfələrlə məni həkim əli ilə zəhərləyiblər və buna 
cəhd ediblər. Nə üçün? Anlaya bilmirəm. 
 
Öyürlər, öyürlər “ölü” Sabiri, 
Görmək istəmirlər diri Sabiri. 
 
Bunu xuraxatçılar etsə, qəbuldur. Savadlı, - Millət! Millət! Vətən, Vətən! - 
deyənlər edəndə, adamı dəhşət bürüyür. Axı, hər ölkədə tək-bir də olsa düz 
danışanlar olmasa, ölkə yalana qərq olar. Satiriklər, karikaturaçılar bəşəri ehtiyacdır. 
Atın yolu düz getməsi üçün cilova, maşının sükana ehtiyacı olduğu qədər bəşərin, 
cəmiyyətin düz sözə ehtiyacı var. Satira, karikatura rəhbərə tuşlanmır ki, o xoxlanıb 
bu sahənin yolunu kəsə. Satira bəşəri olduğu üçün hər rəhbər də bəşər naminə özünə 
aid olan tənqidə belə, dözümlü olmalı və Müəllifə ehtiram bəsləməlidir ki, 
ədəbiyyatın bu sahəsi nə qədər çox inkişaf etsə, ölkə  o qədər asan idarə olunar.  
 
Nə qədər dünyanın toxu, acı var, 
Bəşərin düz sözə ehtiyacı var. 
 
Kim nə fikirləşir, öz işidir. Bu qəzetin xəaliyyətində heç zaman şəxsi hisslərə 
uymamışam. Uşaq sadəlövhliyi ilə sözün düzünü demişəm. Bu qəzet mənə böyük 
mənəvi ruh verdi və həm də çox böyük məhrumiyyətlərlə üzləşdirdi. Xaqani, Nəsimi, 
Seyid Əzim, Sabir, Hadi, Səhhət ömrü yaşadım, sınmadım. Heyix, çox heyix ki, 
onların şair ömrünü yaşamağa qüdrətim çatmadı. 
Həyatda bir həqiqəti dərk etdim. Həqiqətən bulağın gözünü burdan tutsan, 
haradansa özünə yol açır. Satira yolumu bağlasalar da, lirik, xəlsəxi şerlərlə özümə 
yol açdım. 
Çap olunmayyan  bir neçə - həm satirik, həm də lirik kitabım durur, iqtisadi 
imkan  olarsa... 
“Tək səbir”i boykot etməsəydilər, istər-istəməz satiranı davam etdirəcəkdim. 
Səhvlərim də, uğurlarım da vətənimə, xalqıma olan atəşli məhəbbətimdəndir. 
Mən Vətəni qısqandığım qədər heç nəyi qısqanmıram. 
1988-ci ildən başlayan Azərbaycan və onun xalqının faciələri məni az qala dəli 
edir. Səbəbkar axtarır və bu axtarışlarda haqlı və haqsız olduğum anlar da olub. 
Fəqət, heç zaman hər hansı bir hhadisəyəy, hər hansı bir şəxsə şəxsi mənaxe 
baxımından münasibət bəsləməmişəm. Heç kimə qərəzli münasibətim olmayıb. 
Azərbaycanlıyam- deyən hər nəfərin aşıqıyəm, onun ağrısını, dərdini özümünkü 
bilirəm.  
Gözlərim önündə kreslo naminə baş verən hadisələr yadıma düşdükcə kövrəlib 
ağlamaq istəyirəm. Bu anlarda ürəyim elə göynəyir ki... Bütün bunlar özünütərif yox, 
həqiqətdir və mənə yaxın olanlar bunun şahididirlər. Deyirlər ki, Şərqin böyük şairi 
 6
Əbülqasım Firdovsiyə Sultan Mahmud “Şahnamə”ni yazmağı tapşıranda şair imtina 
etmiş və şah da onu həbs etmişdi. Həbsdə ikən şairin yanına həbs edilmiş bir çobanla 
söhbətləşən zaman bir də görür ki, çoban ağlayır. Şair həyəcanla soruşur: - Çoban 
qardaş, nə üçün ağlayırsan? 
Çoban deyir: - Kişi, sən danışdıqca saqqalın tərpənir, sürümdəki keçim yadıma 
düşür. 
Bunu eşidən şair dəhşətə gəlir və qapıya cumub zindanbanı çağırır - Yazıram! 
Yazıram! - deyir. Şairi azad edirlər və o “Şahnamə”ni yazır. 
İndi mən də həyatda bu cür hadisələrlə, yəni  vəzifəli, sərvətli nadanlarla tez-tez 
rastlaşır, onların iddiaları, təşəxxüsləri, şeşələnmələri ilə üzləşir, ruhən alçaldılıram 
və böyük Firdovsinin zindanda çəkdiyi o anları yaşayıram. 
Bir az qeyri-təvazökarlıq olsa da, yada salmalıyam ki, poeziya düşüncələrim təkcə 
Azərbaycan, onun xalqı ilə yox, həm də bu gün qloballaşan dünya, o cümlədən 
müsəlman dünyasının sevinci, dərd-səri və taleyi ilə, insanın, insanlığın saflaşması, 
sözün qüdrətinin artması, onun müasir silahları əvəz etməsi, problemlərin 
anlaşmalarla, yəni sözlə həll olunması arzusudur. Axı, dinindən, irqindən asılı 
olmayaraq, insanıq. Bu baxımdan bəşər övladı olduğumu unutmuram. Dünya 
hamınındır və hamımız atası Günəş, anası Ay olan vahid Yer evin övladlarıyıq. 
Azərbaycana aid “Açıq məktub”larımla yanaşı, ABŞ prezidentləri B.Klintona, Buş 
oğlu Buşa, BMT-nin baş katiblərinə ünvanladığım məktublar, “Bəşəri mərkəz” 
yaratmaq üçün dünya dövlətlərinin başçılarına müraciət və s. yazılar əyani sübutdur. 
Pis hal odur ki, istər ziyalılarımız, o cümlədən ədəbiyyatşünaslarımız, siyasət 
adamlarımız Azərbaycanda yaranan hər hansı satirik yazını və ya karikaturanı 
Azərbaycana və azərbaycanlılara, siyasətçilərə ünvanlayırlar. Əslində bu, belə deyil. 
Bu cür düşünmək təfəkkürün məhdudluğundan irəli gəlir. Məsələn, M.Ə.Sabirin 
“Əkinçi”, “Fəhlə” şeiri ancaq və ancaq o zamankı Azərbaycan həyatı idi? Əsla yox. 
O zaman əkinçinin, fəhlənin həyatı dünyada belə idi. Eləcə də mənim bir çox 
şeirlərim və “Tək səbir”də çap olunan karikaturalar. Məsələn, “Yalan, yalan, yalan” 
şeirim “Tək səbir”də çap olunarkən böyük etiraza, narazılığa səbəb oldu. Gəlin görək 
yalan təkcə Azərbaycandamı tüğyan edir? Bu, bu gün dünyanın bəlasıdır. Burada 
adamın yadına “Soğan yeməmisən, için niyə göynəyir” zərbi məsəli düşür. Mənim 
satiram da, lirikam da vətənə, millətə, bəşərə məhəbbətlə süslənib. Qarşıdan yetmiş 
illiyim gəlir. Yaşın yox, şeirin zirvəsinə can atıram. 
Bu gün Azərbaycan ədəbiyyatını kimi Qərbin, kimi də Türkiyə şeirinin köləsinə 
çevirməyə can atır. Buna yol vermək olmaz. Qədim və köklü ənənələri olan bugünkü 
və gələcək ədəbiyyatımız Xaqani, Nizami, Nəsimi, Füzuli, Sabir təfəkkürlü poeziya 
ilə süslənməlidir. Burada üslub və formadan yox, məna, fikir, obrazlılıqdan söhbət 
gedir. Söz demək yox, sözü bədiiləşdirmək, ona can vermək, hərəkətə gətirmək 
şairlikdir. Bəzən deyirlər ki, yaradıcılıq hər kəsin öz həyatını əks etdirir. Yox, bu, düz 
fikir deyil. Həyatımda “Tək səbir”lə başlayan dönüşdən sonrakı yaradıcılığım birinci 
növbədə xalqımıza, vətənimizə, bəşərə sonra öz həyatıma güzgüdür. 
Nə isə. Sağlıq olsun. Yəqin ki, yenə də görüşərik. Azərbaycanda dünya üçün 
doğulmuşam. Məgər Azərbaycan da dünyanın bir parçası deyil?! 
*** 
İnstitutdan sonrakı ömrüm 1962-ci il mayın 5-dən 1964-cü ilin oktyabrınadək 
“Yeni Şirvan” qəzetinə, 1965-ci ilin yanvarından 1966-cı ilin iyununadək “Kənd 
həyatı” jurnalına, sonra Kənd Təsərrüxatı Nazirliyinə, 1974-cü ildən 1992-ci ilədək 
(18 il) “Kənd əməkçisinin təqviminə”, 1992-ci ilin ortalarından 2003-cü fevral-mart 
ayınadək “Tək səbir”ə səpildi. 
 7
“Kənd əməkçisinin təqvimi” həyatımda mühüm dövrdür. Bu illik məcmuədə 
redaktor rəmzi olaraq nazirin, məsul katib isə mənim adım yazılırdı. Bütün işləri mən 
görürdüm. Nazir son nəticəni görürdü və qürurlanırdı. Bu məcmuədə kənd 
təsərrüxatı, ədəbiyyat, musiqi, rəssamlıq, heykəltəraşlıq və sair adamların zövqünü 
oxşayırdı. “Tək səbir” ömrümdə başqa aləmdi. Ədəbiyyatda deməyə cəsarət etməsəm 
də, jurnalistikada xəaliyyətim tutumludur. 
 
 
Müəllif 
 
 8
GƏL, BİR NƏĞMƏ OXUYAQ 
 
Gəl, bir nəğmə oxuyaq 
 
Gəl, bir nəğmə oxuyaq; 
Bir dodaq mən olum, 
Bir dodaq sən ol. 
 
Harda ürək su desə, 
Bir bulaq mən olum, 
Bir bulaq sən ol. 
 
Üşüyən əlləri isitmək üçün 
Bir ocaq mən olum, 
Bir ocaq sən. 
 
Gəl, yalan deməyək bir-birimizə, 
Bir uşaq mən olum, 
Bir uşaq sən ol. 
 
Qıyma eşqimizə, biz uzaqlaşaq, 
Bir uzaq mən olum, 
Bir uzaq sən ol. 
 
Gəl, elə yaşayaq, elə yanaq ki, 
Yolçular yol getsin işığımızda. 
Qoy bizə oxşasın uşağımız da. 
Göz açıb həyatı görən körpəyə, 
Bir qucaq mən olum, 
Bir qucaq sən ol. 
 
*** 
Daş üstündə bir qız gördüm, 
Elə bildim daş gül açıb. 
Dedim - görən hansı bağça, 
Hansı çəmən güldən olub? 
Çiçək bilib bu gözəli, 
Daş da dönüb güldan olub. 
 
 
Göydü gözün 
 
Göydü gözün! 
Göy dənizin dibi var, 
Göy meşənin sahili, 
Gözlərinin yox, gözəl. 
Gözlərinə - Göy- deyən 
Nəyə baxıb -göy- deyib? 
Rənginə yox, 
Bəlkə də 
Göyə baxıb -Göy- deyib. 
 9
 
Göydü gözün! 
onun da səma kimi 
Min aləmi, sirri var. 
Göyləri kəşf edirik, 
Gözün də kəşf olunar. 
 
 
Pıçıltı 
 
Ürəyimlə qulaq asdım; 
Meşənin o başında 
Dərdini pıçıldayır işıldaböcək, 
Pıçıltıyla danışır 
  ot otla, çiçək çiçəklə. 
Gecələr 
Ulduzların pıçıltısıdır, 
Yağır üstümüzə işıq-işıq. 
Yerlə göyün sevgisindən 
Çücərir toxum. 
Pıçıldayır bənövşəÖ: 
- Günəş, Günəş, 
Tut əlimdən, göyə qalxım. 
 
 
Oxucuya 
 
Mənə toxunmayın, yazım, yaradım, 
Bu yolla vətənə bəlkə yarıdım. 
Hələ də bir inci tapa bilmədim, 
Nə qədər söz mülkü gəzdim, aradım. 
 
Hədərdi ömrümün keçən günləri, 
Özümü boş yerə oda qaladım. 
Səni bircə dodaq güldürmək üçün 
Bütün həyatımı söküb-taladım. 
 
Sabah daha yaxşı şer yazacam, 
Özümü həmişə özüm tovladım. 
Mənimlə gizlən-paç oynadı ilham, 
İt kimi iy çəkib onu aradım. 
 
Sehrinə düşmüşəm, çıxa bilmirəm, 
Tez-tez eşidirəm daha - kar - adın, 
- Mən sənə gül kimi ömür vermişdim, 
İskəndər, sən onu niyə korladın? 
 
Gedib daş yonaydın, çəkmə tikəydin, 
Bəlkə adamlara gərək olardın. 
Səhv edir ömrümə qibtə edənlər 
Bilir nə çəkmişəm oğlum, arvadım. 
*** 
 10
Çəmən ürəyimin gülüdü şerim, 
Kiminə xoş gələr, kimi bəyənməz, 
Nadana ha yanım, ha dönüm külə, 
Nə odu, nə də ki, külü bəyənməz. 
   Fevral, 2004. 
 
Ürəyim işıqla doludur mənim, 
Gecə yol gedənlər götürsün onu. 
Mənzilə çatanlar atmasın yerə, 
Arxadan gələnə ötürsün onu. 
 
Oxumasan, yaxşıdı 
 
Şeirimi oxuyub, üşümədinsə, 
Bəşəri, vətəni düşünmədinsə, 
Oxumasan, yaxşıdı! 
 
Şeirimlə bir zərrə ucalmadınsa, 
Eşqə, insanlığa uc almadınsa, 
Oxumasan, yaxşıdı! 
 
Şeirimi oxuyub məni görməsən, 
Mən gülən nadana sən də gülməsən, 
Oxumasan, yaxşıdı! 
 
Oxşadım şeirimdə oxu, gör kimi, 
Qoxuya bilməsən sözü gül kimi, 
Oxumasan, yaxşıdı! 
 
Saldım söz çəməni söz yaxasında, 
Nə qalıb, görməsən söz arxasında,  
Oxumasan, yaxşıdı! 
 
Böyük kəhkəşan var sözdən o üzə, 
Durmasan o göylə Yerdə üz-üzə, 
Oxumasan, yaxşıdı! 
 
Yaşaya bilməsən sözlə qol-boyun, 
Girmə, sənlik deyil bu meydan, oyun, 
Oxumasan, yaxşıdı! 
 
Ölüb-dirilmirsən sözlə əgər sən, 
Çaya susuz gedib, susuz gələnsən, 
Oxumasan, yaxşıdı! 
Oxumasan, yaxşıdı! 
24.06.06 
 
Hara gedirsən? 
 
Dərdin ürəyimə, hara gedirsən? 
Məni sənsiz, 
kimlə qoyub gedirsən? 
Sel sahili ovantək 
 11
Məni ovub gedirsən! 
 
Belə dərin ovma, gülüm, 
Bir də dönüb gəlməyin var. 
Nar kimiyəm, qan ağlaram, 
Məni sıxma. 
 
Doymadım 
 
Doymadım, nə qədər sevdim həyatda, 
Oldum məhəbbətin əsiri, acı. 
Şair İskəndərəm, indi bildim ki, 
Dünya hökmdardı, məhəbbət tacı. 
 
Mənəm! Mənəm! - Deyən qəhrəmanları, 
Kimi ovlamadı? Sevgi ovçumu? 
Doymadı gözlərim, ürək sevgidən, 
Ölsəm, açıq görər ellər ovcumu? 
    03.12.01. 
 
Bir qız sənə oxşadı 
 
             (N-ya) 
 
Bir qız sənə oxşadı, 
Ağlım çıxdı başımdan. 
Sənli keçən günlərim 
Gəlib keçdi qarşımdan. 
 
O günlər ki, mən səni 
Başım üstə qaldırıb 
Rəqs edərdim, Günəşi 
Göydən Yerə saldırıb. 
 
O günlər ki, sevgidən 
Qanadlarım var idi. 
Nə Şamaxı, Yer üzü, 
Göy də mənə dar idi. 
 
Bir qız sənə oxşadı, 
Fırlandı Yer başıma. 
Qocalmışam, bu yaşda 
Niyə çıxdın qarşıma?! 
              11.05.05. 
 
 
Bu, mənim əfsanəm 
 
Deyirlər bir ağac olub, 
Tanrı ona nəfəs verib, 
 həvəs verib, 
böyüsün, 
 12
torpağın sinəsində 
ürək kimi döyünsün!.. 
Ağac boy atıb, qollanıb, 
budaqlanıb, 
Budaqları yarpaq-yarpaq pullanıb, 
Nə payızda, nə də qışda, 
Saralmayıb, solmayıb. 
 
Ağac kölgə salmayıb, 
Qohum, qardaş, dost gələndə 
burun sallayıb. 
Tanrı da qəzəblənib, 
Yox edib onu bir gün, 
Elə bil ki, heç olmayıb!.. 
   7.09.03. 
 
Budur olanım 
 
Həmişə mənimlə olanım, 
Məni məndən alanım, 
Ömrüm boyu 
yanında olmayıb yalanım, 
Məhəbbətlə, eşq ilə 
olmayıb alverim, 
bir canım var, al, verim, 
neyləyim, budur olanım. 
 
 
Gözlərin kimi 
 
Gözlərinin gecəsindən gələn gecə, 
hər tərəfi gecələdi, 
Yerə, göyə güc elədi, 
ulduzların yolunu kəsdi, 
Ay da inciyib küsdü. 
Gözlərinin gecəsindən 
 tül pərdə çəkdi rənglər, 
Qınına çəkildi 
 səhərə kimi şəhərlər, kəndlər. 
Məhəbbət nəğməsi oxudu 
 yaşlılar, gənclər. 
Təki beləcə 
 gözlərinin rənginə bürünsün dünya, 
Gözlərin kimi 
gülər, şən görünsün dünya!.. 
   17.02.03. 
 
Yaraşığın 
 
İşıqla zülmətin qarışığısan, 
Əriyib itərsən, qar işığısan. 
Yaşayar zirvədə, zirvədən doymaz, 
 13
Ovçunu dağlarda gəzməyə qoymaz 
Qar işığın. 
Günəş çıxar, atar səni 
yaraşığın!.. 
    28.07.03. 
 
 
Sən hardan biləsən 
 
Sən hardan biləsən, bu sevgi nədir, 
Sevə bilməmisən, sevilməmisən. 
Sən hardan biləsən, nadan dilində 
- Dəlisən! - deyilib, söyülməmisən. 
 
Sən hardan biləsən bu sevgi nədir, 
Qışı bahar bilib gözləməmisən. 
Sən, sönən ürəkdə ocaq qalayıb 
Özünü yandırıb közləməmisən. 
 
Sevə bilməmisən, hardan biləsən, 
- Yeri orbitindən ata bilərsən. 
Bir qızın gözündən məhəbbət içib, 
Ayı ulduzlara qata bilərsən. 
 
Sən hardan biləsən məhəbbət nədir, 
Bir səsə köklənib asılmamısan. 
Alışıb eşq ilə, bəşər yolunda 
Yer boyu, göy boyu açılmamısan! 
 
Qatırdı sevməyən, başını salıb 
İşləyib, dişləyib yaşayacaqdır. 
Günləri günlərdən seçilməyəcək, 
Bu günü dünəntək başlayacaqdır. 
 
Sən hardan biləsən məhəbbət nədir, 
Ehtiras düşgünü olmusan ancaq. 
Başını bulayıb sənə baxanlar, 
Həyatın müşkülü olmusan ancaq. 
 
 
Sevmədin, bilmərsən, küsüb getməyin, 
Geriyə dönməyin ləzzəti nədir. 
Qocasan, ay cavan, bilməyəcəksən 
Gözlərdə ölməyin ləzzəti nədir. 
   25.07.03. 
 
Sən elə gözəlsən 
 
Sən elə gözəlsən, gözəlliyinlə 
Qaranlıq içində dünya nurlanır. 
Sən Yerdə gəzdikcə, səni gəzdirən 
Ayağın altında Yer qürurlanır. 
 
 14
Sən elə gözəlsən, yel bəhanədir, 
Gövdəli ağaclar sənə baş əyir. 
Çinarın, palıdın qürurlu başı 
Yoluna dəyir. 
 
Göy səni günəşdən qorusun deyə, 
Başının üstündə bulud gəzdirir. 
Yerimir vaxt, zaman, Allah da susub, 
Bütün kainatı sənə gözlədir. 
 
Amandı, xalına göz dəyər deyə, 
Səhər ulduzları göydə gizlədir. 
Elə tamamlayıb, Tanrımız sənə, 
Pərilər evinə zəmanət verir. 
Səhər Ay Günəşə, axşam olanda 
Günəş səni Aya əmanət verir. 
 
Kiməm ki, mən sənə - sevgilim - deyim, 
Sən Tanrı yanında, mən kandardayam. 
Görüşə bilmərik, - sən orbitdəsən, 
Mən isə orbitdən çox kənardayam. 
Sən elə gözəlsən, səni gəzdirən, 
cığır heyrətlənir, yol heyrətlənir. 
Səni tikanından qorusun deyə, 
Yoluna gül tutan kol qeyrətlənir. 
   10.07.03. 
 
Əlimizdən deyimlər 
 
Əlimin içində əlin nə zərix, 
Elə bil Tanrıdan gələn məktubdu. 
Orda yazılıb ki, - Məni duymayan, 
Əbədi zülmətə, zülmə məhkumdu. 
*** 
Ana qucağında körpə ər kimi, 
Əllərin əlimdə istilənirdi. 
Məni xəyanətin elə yandırdı, 
Ocağı başımda tüstülənirdi. 
*** 
Fikri nə, sözü nə, desin, eləsin, 
Əlinin əlimə ixtiyarı var. 
Əlin əlimdədi, yatır, dincəlir, 
Görəsən əlimdən bəxtiyarı var?! 
*** 
Əlimə əlinin işığı düşür, 
Əllərim boy atır sənə sarmaşa, 
Ən böyük sözümüz oğul, qız ola, 
Nəvələr qolumdan tuta, sallaşa. 
 
Ay qız 
 
Çəkib ürəyimin yağını, 
İçib işıq yerinə 
 15
Gözlərimin ağını, 
Hara gedirsən, ay qız?! 
 
 
Mən - 
yazılıb-pozulmuş kağız, 
Sən bəyaz. 
Nə olar, 
Xoş danış bir az, 
Pozulsun yazılanım, 
Mən də yazlanım 
Yazılım sənə. 
Qaralım ağ kağız kimi cözünə, 
Belə yaşlı görünməyim gözünə. 
Od tutub alışım közünə, 
Şölələnim misra-misra. 
Bu da bir hörmətdi, yaxşılıqdı 
Bacara bilsən. 
Qoca qalmaz dünyada 
Üzünə gülsən. 
1.05.04. 
 
Arı və gül 
 
Arı göydə qanad çalıb, 
Sinəsinə çökdü gülün. 
Gül üzünü öpə-öpə, 
Şirəsini çəkdi gülün. 
Arı ondan, o, arıdan 
Sevgi içib qidalandı. 
Gül xoş oldu, fərəhləndi, 
Ləçək-ləçək qanadlandı. 
 
Arı getdi, Leyladı gül, 
Göz yaşları tökür hər gün, 
- Məcnun!.. Məcnun!.. deyə-deyə, 
Qəm karvanı çəkir hər gün. 
01.05.03. 
 
Allah! Allah! 
 
Baxın, baxın, cilvələnir; 
Zirvəsindən zirvə enir, 
Əyilməyən, bu enməyən 
İskəndərin zülmə enir, 
Allah! Allah! 
 
Yer üzünü mat qoymusan 
Şimalından qərbə kimi. 
Hopdu mənə işıq kimi 
Gözlərimdən qəlbə kimi, 
Dəli oldum! Allah, Allah! 
 
 16
Bu, nə dəhşət, bu, nə lov, 
Şölələnir alov-alov. 
Mən tazıyam, o da bir ov, 
Tanrı, ona - Qaç! - deyirsən, 
Mən yazığa - qov, onu qov! 
Yer də sənin, göy də sənin, 
Hara qovum, Allah! Allah! 
 
İki böldü bir dünyamı, 
Haçalanmış ağac kimi. 
Belə qızı qoy başıma, 
Gəzdirərəm tac kimi, 
Allah! Allah! 
23.09.04. 
 
Bu səhər üzünə ayılmışdım 
 
Mən səndən eşq alıb, məhəbbət içib 
Köklənib torpağa damarlanmışam, 
Əyri, kələ-kötür bir budaq idim, 
Əlin sığal çəkib hamarlanmışam. 
Ürəyim meyl etmir, əlim uzanmır, 
Başqa gözəllərə - başqa güllərə. 
Yanında boy atan ağac kimiyəm, 
Əl edə bilirəm ötən illərə! 
 
Qızılgül kolusan, kölgəndə bitən, 
Yetim bənövşəyəm bayılmışam mən. 
Yel əsib üzünü görüb gözlərim, 
Bu səhər üzünə ayılmışam mən. 
 
Qırılmaz, əriməz sevgi zənciri, 
Hara istəyirsən çək apar məni. 
Məhəbbət qaranlıq, təklik istəyir, 
Əzizim, o yerə tək apar məni. 
   18.10.04 
 
 
Gözlərində 
 
Gözlərində 
Gözlərimin heyranlığı, 
vicdanımın paklığı, 
ürəyimin viranlığı!.. 
Necə unudum, necə, 
Gözlərində keçən cavanlığı?!.. 
 
 
 
Köhnə tanışlar 
 
- Sənin gözəlliyin mənə tanışdı, 
 17
Od saçan gözlərin bunu danışdı. 
- Sən də mənə tanışsan, 
Yadıma düşdü; 
Bu, uzun tarixdi, 
Bu, uzun işdi. 
- Qədim Qobustanda görüşmüşük biz. 
- Bəlkə Azıx olub görüş yerimiz? 
- Doğru deyirsən! Yadıma düşdü 
İlk dəfə sən mənim 
 oduma düşdün, 
O zamandan dəyişdin. 
- O vaxtdan insan olub, 
İnsanlıq yoluna düşdük. 
- Biz məhəbbət közüyük! 
- Bizdən köz götürüb sevən ürəklər! 
- Bizik - Odam! - deyən qəlbi kövrəklər! 
 
 
Bilmirəm 
 
Yanaqların 
ocaq üstə dəmir kimi közərir... 
Kipriklərin, 
yelpik kimi yelpikləyir, yanmasın. 
Başın üstə, 
Qonmaq üçün yer axtarır qəm, kədər. 
Əllərin ürküdür, sənə qonmasın. 
Üxüq kimidi gözlərin, 
udur fikirlərimi 
üfüq günəşi udan kimi. 
Sinən - qarlı dağ sinəsi, 
baxışlarım sürüşür üstündə, 
Gözlərim yıxılır ümidsizlik dərəsinə. 
Dönürəm eşqin dəlisinə. 
Çıxa bilmirəm insan dairəsinə, 
yapış əlimdən!.. 
 
Dilin! Aman! Aman! 
Dad əlindən! 
15.02.03. 
 
 
Bumu 
 
Səndən ötrü gözlərində 
Gecəni əridib gündüz edən, 
Səndən ötrü cəhənnəmin 
Qapısını bağlamağa gedən 
Şairə hörmətin, 
Heyrətin bumu, 
Dili məni doğrayan?! 
 
Açılmayan fikirləri açdım, 
 18
Səni yalan yeməsin. 
Qüdrətdən nurlu doğulan, 
Vətənindən qovulan 
 doğrulara qaçdım, 
Yalançılar 
Olmayanı olan deməsin. 
 
Yalana qalxan oldum, 
Yalan səni kəsməsin. 
Şimşəklər oynayanda, 
Şimşəkötürən oldum, 
Səni göydən qorudum, 
Şairə hörmətin, 
Heyrətin bumu, 
Dili məni doğrayan?! 
29.06.03. 
 
 
*** 
Mən dalğalar qoynunda 
 üzən bir gəmi, 
Sən mənim 
 ürək adlı göyərtəmdə sərnişin. 
Dalğa məni atıb-tutur, 
Əllərin yaxamdan bərk-bərk tutur. 
Sən məni düşünürsən, özünə görə, 
Yalvarırsan, taleyin üzünə gülə; 
Çevrilməyə bu gəmi. 
Mən dalğalarla döyüşürəm, 
Sənə görə. 
Çalışıram, dalğalara 
Ümid sinə gərə!.. 
08.04.02. 
 
 
Elə soyuq “sağ ol” dedin 
 
Soyuq “sağ ol” dedin, bu soyuq sözün 
Gəzən güllə kimi gəzdi canımda. 
Çatıb ürəyimə, söz parçalandı, 
Həkim söz mikrobu tapdı qanımda. 
 
Bu günün günəşin içib qurtardıq, 
Günəş doğmaq üçün üfüqə batdı. 
Yaşınmaq istədi bəlkə Yer Aydan, 
Gecə çadrasını başına atdı. 
 
Əritdim gecəni məhəbbətimlə, 
Sürüşdü başından Yerin çadrası. 
Nur dolu günəşi aldım əlimə, 
Gecəyə töküldü Yerin qadası. 
 
Soyuq “Sağ ol” sözün gör nələr etdi, 
 19
Sözün xərçəngini gəzdirirəm mən. 
Dərdim yoluxmasın kimsəyə deyə, 
Özümü hamıdan gizlədirəm mən. 
 
 
Demə ki, qocayam, bu yaşımda da, 
Gülüm, günah deyil səni sevməyim. 
Gənclik eşqi ilə gülüm, hər səhər 
Günəşi yoluna açıb sərməyim. 
   01.12.01. 
 
 
 
 
Yol üstə bitən gül 
 
Bir topa gül püskürüb torpaq altından, 
Dayanıb yolun üstə, 
Gülür, hey gülür, 
hər gələnə, gedənə 
 sevinc, təbəssüm səpir. 
Çiçək xanım 
 gülü dərmək istədi, 
Əli gülə yetmədi. 
Bilmədim ki, Çiçək gülə, 
Gül Çiçəyə yetmədi. 
 
Dilə gəldi gül bu an; 
- Mənim ömrüm 
sənin ömrün deyil ki, 
Mən hamının gülüyəm, 
Sən birinin. 
Mən yol üstə bitmişəm, 
Çox ürəyi oxşayım. 
Sən get oxşa 
ürəyini ərinin!.. 
2.06.03. 
 
 
Gəncəyə gəldim 
 
Gəncəlilər 
kirpik-kirpik kirpikləyib 
üfüqü sökür, 
Gecə üfüqün dibinəcən çökür. 
Səhərə haray salan sərçələri 
Oyanmayıb hələ. 
Oyandıqca ulu şəhər 
Çiçəkləyir hər küçə, məhlə. 
Əridim, torpağına qarışdı ömrüm. 
illərin tapdağına, 
Evlərinə çığırdım, 
 20
Gəncliyimi çağırdım! 
Səsimi duyub 
Sökdü, dağıtdı küçələrin asvaltını 
xatirələr; 
hasarlardan aşdılar, 
Pəncərədən daşdılar, 
hay salıb qışqırdılar, 
göz vurub qaş qırdılar, 
O qızı görmədim, 
Yara kimi göynədim... 
 
Gəncə çayın sahili... 
Gəzir dahiləri, cahili. 
Əl uzatdı Nizami, 
Salam aldı Abbas Səhhət! 
 
Ey dadi-bidad, 
Kövrəldi könlümdə 
kövrək bir ad - yaralı fəryad 
Məhəmməd Hadi!.. 
 
Namərd gördüm, buynuzu içində 
Mərd gördüm, qəm biçimdə. 
Nadana bax, hökm edir, 
Elə gedir, 
Ayağı asvalt deşir, 
Burnu  göyü eşir. 
 
Qəm yemə, Gəncəm, 
Bu, hər yerdə belədi. 
Bir də gördün - 
Qartal uçdu sevinclə, 
Onu göydə qəm bələdi. 
 
          Gəncə-Bakı,  
         Oktyabr, 2004.  
 
 
*** 
 
Gözlərinin göylüyündən, 
Gözlərimə göy düşüb. 
Üşündüm və düşündüm; 
Günəşin kürəyindən 
Sürüşüb, birdən-birə 
Gözlərinə göy düşüb? 
 
Nə şərab düşgünüdür, 
nə də mey, 
Gözlərini görən gündən 
Göy olub key!.. 
 
 
 21
 
 
 
Təsdiq və inkar 
 
Tanrı səni 
Yerə gətirməsəydi, küsərdim. 
Sən küsəndə, 
Ürəyimi 
Həsrətinin közünə sərdim; 
Közü düşüncə yansın, 
 
Həsrətini kül etsin. 
Həsrətinin  
közünü kül basanda, 
Kirpiklərimlə yelpiklədim, 
Ürəyim 
Ocağa qoyulmuş yaş söyüd kimi 
Göz çıxartmasın. 
 
Dilin məni pisləyəndə, 
Həsrətinin ocağı 
Ürəyimi hisləyəndə 
Baxışlarım çənləyib 
Həsrətinin közünü yaladı, 
Səhər çəni, ağacları, otları 
Məni yalayan kimi. 
Həsrətin ürəyimi taladı, 
Günəş məni talayan kimi. 
 
Səni unutmuşam, 
Həsrətinə uymuşam. 
Səni qınamıram, 
Uşaq ürəkli olmağıma yanıram. 
Uşaq kövrəkliyim, 
Uşaq hisslərimlə 
Səni çoxdan duymuşam. 
Bəli, sən o,  
Mən buyammış. 
A yanmış, 
Arıçının əli bala, 
Mənim əllərim 
həsrətinə bulanmış. 
 
 
Sən yoxsan, 
Həsrətin yaşayır 
Bağrımda, ağrımda... 
Həsrətin varlığımda Günəşdi. 
Mənə səhər bəxş edir 
Səhərləri götürüb 
Səni axtarıram... 
   
 22
İstəmirəm 
 
Sevgilim, 
İstəmirəm məndən ötrü 
Ay olasan, Günəş olasan. 
İstəyirəm adi xanım, 
Ürək dolusu 
Sevinc, gülüş olasan. 
Adi bir koma: 
Pəncərəsi Aya, 
Qapısı Günəşə açıla. 
Bu komada 
Öpüşən göyərçinlər kimi, 
Bir -can! - sənin, 
Bir - can! mənim dilimdən 
Süzülə bal kimi, 
Səndən mənə, məndən sənə. 
İkimiz də ballanaq, hallanaq, 
Yaşayaq adam kimi. 
 
Bu dünyanın heç nəyi bizim deyil, 
Nə qədər - “Bu mənim”, 
- “Bu sənindi” - desək də 
Hamısı bizdən sökülüb, tökülüb 
Torpaq adlı döşəkdə. 
Nəfsi yox, 
Gözü tox, 
Bir ürək səndə, 
Bir ürək məndə olsa, 
Həyatımız gözəl olar. 
Tanrı bizə cənnəti 
Bu dünyada bəxş edər. 
Adımızı Yer üzünün 
Tarixinə nəxş edər. 
27.12.05. 
 
 
Dünya dağılmaz ki 
 
Elə-belə baxma mənə 
Gözlərin sürüşər. 
Mən elə-belə adam deyiləm 
Gəl oturaq üz-üzə; 
Kipriyimlə 
Gözlərinə sığal çəkim. 
Öpüşümlə 
Əllərinə gül səpim. 
 
Ürəyinə  
Sığal çəkim dilimlə. 
Vaxtı, saatı 
Baldan şirin yemiş kimi, 
dilimlə, 
 23
- Oxxay...y... - deyib gir həyata. 
Fərəhə uzan, 
Sevinci çək üstünə. 
 
 
Torpağa yağış hopan kimi, 
Yağım söz-söz hopum sənə. 
Sözlərimdən tutuşan 
Yanaqların közərsin, 
Qığılcım-qığılcım 
Qopum səndən, 
Paltarına od düşsün, 
Alova bürün, 
Onda bilərsən 
cənnətdi ömrün!.. 
Unudaq göyü, Yeri, 
Elə bilək boşluqdayıq. 
Dünya dağılmaz ki, 
Ömrü belə başlasaq?! 
Bir saat, bir gün 
Belə yaşasaq?! 
 
Elə-belə baxma mənə 
Gözlərin sürüşər. 
Mən elə-belə adam deyiləm. 
  19.11.05. 
 
 
Gizli-gizli 
 
Torpaqda vulkan kimi 
Səs boğulur içimdə 
Gizli-gizli. 
 
Fəlakətdi doğulsa! 
Sancılanıb, sancıdan 
söz doğranır içimdə 
gizli-gizli. 
 
 
Xəbərdarlıq edirəm; 
Bu vulkan püskürəcək, 
Adamlar səni, məni 
Bu işıqda görəcək 
gizli-gizli. 
 
Qanım damarlarımda, 
Zəhər gəzir qanımda 
gizli-gizli. 
 
Əzrayıl da görünmür 
Hər gün gəzir yanımda 
 24
gizli-gizli. 
 
Doludur güllə ilə 
Əldə ölüm gilizi... 
Tanrının xoxu gizli, 
Söz də var, deməmişəm. 
Qalıb məndən küsülü, 
Milyonların içində 
Mən aşkar, fikrim gizli, 
Demirəm, düşünürəm 
gizli-gizli. 
 
Sənə söz deməyə yox ixtiyarım, 
Qaydalar, qanunlar kəsib yolumu. 
Qol açıb istədim qollayam səni, 
Gördüm həya, ismət tutub qolumu, 
Ağladım gizli-gizli. 
 
31.12.04. 
 
 
 
Saçlarından öyrənib 
 
Aşıb-daşan saçlarından öyrənib 
şəlalələr axmağı. 
Gözlərin öyrədib heyrət ilə baxmağı. 
Sel ağzında batıb-çıxan tək mənəm? 
Mən təpəyəm, selin yıxıb dağları. 
Gözlərinin buludundan öyrənib 
göydə bulud çaxmağı. 
Əllərimdən ayrılan əllərindən dərs alıb 
can, canımdan çıxmağı. 
Dözən mənəm, 
Çoxalardı aşiqin, 
Olmasaydı sel içində daşların 
Hərdən vurub-yıxmağı. 
18.09.03 
 
 
Daha bu oyunlar 
nəyə gərək 
 
Odu sönmüş ocaqlarıq, 
Külümüzün qoru yox. 
Kiçilib 
balacalanan dağlarıq, 
başımızın qarı yox. 
Mənə - ağsaqqal - deyirlər, 
sənə - qarı! 
Fələk cırıb yelkəni, 
Daha üzə bilmirik 
 25
 həyatın ümmanında, 
Günün günorta vaxtı 
 azırıq dumanında. 
Əli yetməz gümanın. 
Daha o İskəndər, 
Daha o sən yoxdu. 
Sağımızda, solumuzda 
 pöhrələr qalxdı. 
Ürəyimiz - Sevirəm! - deməyə qorxdu. 
Yaş, o yaş deyil, 
Baş, o baş deyil, 
Ürək, o ürək deyil, 
Daha bu oyunlar nəyə gərək?! 
   25.09.03. 
 
 
Ay günəşin balası 
 
Ay günəşin balası, 
Anasının parası, 
Göydən düşüb, Yerdə sən 
Hara gedirsən belə? 
Uzaqların üşüyür, 
Yaxının dönüb külə. 
 
Sənə baxa bilmirəm, 
Qamaşdırma gözümü. 
Qırma işıq ipini, 
Azıb itməyim deyə, 
Sənin işıq ipindən 
Mən asmışam özümü. 
30.04.04. 
 
 
İçəcəm səni 
 
Gözəlim,  
Suyu qara buluddan enən, 
Torpağın kişiliyindən, 
Mərdliyindən, 
Sərtliyindən dönən, 
Günəşdən od gizlədən, 
Bir qədəh 
Şamaxı şərabısan, 
İçəcəm səni. 
 
Aydan süzülən, 
Ulduz qarışıq nursan, 
Yerə hopmusan: - 
Torpağın 
dağ döşündən sıxdığı 
Dirilik suyu olmusan, 
İçəcəm səni. 
 26
 
Ruhumu oxşayan mehsən, 
Sübhə kimi 
Səhərin gözlərində dolaşan, 
Qızılgülün ətrinə bulaşan 
Şehsən, 
Çiçəklərin qarışığı, 
Ətirlərin barışığı 
Balsan, 
İçəcəm səni. 
 
Göyərçinim, 
Rütbəm - çinim, 
Günəşəm, sən dənizsən, 
Yarıb, ağlar qoyub 
Qara buludları, 
İçəcəm səni. 
 
Ayın, Günəşin, 
Ulduzların nurusan, - 
Dum-durusan, 
Kirpiyimlə 
Gözlərimə biçəcəm səni. 
Məndə, 
Günəşin Yeri çəkdiyi qədər 
cazibə qüvvəsi var: 
hara getsən, 
Çəkəcəm səni, 
Son damlana, zərrənəcən 
İçəcəm səni. 
 
A qonşu qız, 
Uşaqlığım düşdü yada, 
Uşaqlıqda, 
Dağlarda, dərələrdə 
Başıma çəkdiyim 
Tabaq-tabaq qaynamatək 
Başıma çəkib 
İçəcəm səni. 
17.12.05. 
 
 
Gözlərin 
 
Gözlərin gözlərimi əsir alıb, 
Gözlərim məğlubdu, gözlərin qalib. 
 
Hara aparırsan əsir gözümü, 
Necə qıyırsan ki, mən gözsüz qalım? 
 
Qorxuram gözümü gözündən salıb, 
Dərədə, təpədə itirəsən, qız. 
Kiminsə gözünü ovlayıb, bir gün 
 27
Mənə, gözüm kimi gətirəsən, qız. 
Qorxmursan? 
Sənə, gözüm kimi baxmaz o gözlər. 
Sən ondan, tezliklə, o səndən bezər?! 
16.09.03. 
 
 
 
Ölüdirildən 
 
İştah dərmanısan, ölüdirildən, 
Dirildib qaçma ki, yaşaya bilim. 
Nə vaxtsa qırılıb yarımçıq qalan 
Bir ömrü təzədən başlaya bilim. 
Üstümə yıxılan Ayı, Günəşi, 
Sonrakı illərə daşıya bilim. 
 
Həyatı daddırıb tamarzı qoyma, 
Ağzından süd döşü çıxan körpətək, 
Ağlaram zar-zar. 
Məqsədin yaşatmaq deyilsə əgər, 
Niyə incidirsən məni bu qədər?! 
 
Sənə lənət olsun, ölüdirildən, 
De, öldürəcəkdin, niyə diriltdin? 
Ölmüşdüm, gəlmişdi ağlım başıma, 
Dirildib təzədən sən dəli etdin. 
   2.04.04. 
 
 
Əllərin 
 
Əllərin əlimdə uşaq kimidi, 
Güclənib, nurlanıb boy atmalıdır. 
Əllərin əlimdə günəş kimidi, 
Bütün duyğuları oyatmalıdır. 
 
Özümə qaytar məni 
 
Aparmısan, 
Yoxam özümdə. 
Özümə qaytar məni. 
Yoxam əlimdə, gözümdə 
Əlim məni axtarır, 
Əlimə qaytar məni, 
Gözümə qaytar məni. 
Bomboşdu evimiz də, 
Evimə qaytar məni. 
Nə vaxtı axtarıram, 
Yoxam eldə, obada 
Elimə qaytar məni. 
 
 28
Mən nə Yerə girmişəm, 
Nə də göyə getmişəm, 
Göydə, Yerdə itmişəm, 
Yerimə qaytar məni, 
Göyümə qaytar məni. 
 
Aparmısan! 
Hardasa itirmisən elə bil, 
Daşdan, buzdan soyuğam, 
İçimdə küləklər oynayır, 
Elə bil ki, oyuqam, 
Mən hardayam?! 
Özümü çağırım deyə 
Dilimə qaytar məni... 
20.02.05. 
 
Dünya cənnət olsa da 
 
Allah səni apardı, 
Qalıb göynəyirəm mən. 
Yadındamı, deyirdim 
Sənsiz neyləyərəm mən? 
 
Dünya kiçik komadı, 
Sığınmışam komaya. 
Göyün üzü qırışıb, 
Səslər, rənglər qarışıb. 
Ağ xalatlı bir qadın 
Mənə baxıb deyirdi 
- Yazıq düşüb “komaya”. 
 24.02.05. 
 
Sən bir evdə, mən bir evdə... 
 
Sınıq düşən budaq biz, 
İlk görüşdən öpüşün 
Közü qalan dodaq biz, 
Bu köz ocaq qalamaz. 
Sən bir evdə, mən bir evdə... 
 
Qara bulud ahımı 
Göydə yeyib dolanır. 
Ay işığı ilan tək 
Gecə bizə dolanır, 
Sən bir evdə, mən bir evdə... 
 
Qovrulur, qıvrılırıq, 
Gecələr təngə gəlir, 
Gündüzə qovuluruq, 
Sən bir evdə, mən bir evdə... 
Günəş bizi oxlayır, 
Qan sızır yaramızdan, 
Sanki iki sahilik 
 29
Dərd axır aramızdan, 
Sən bir evdə, mən bir evdə... 
 
Ahımız bulud olub, 
Yerdən Ayı küsdürür. 
Ah düşüb Qobustana, 
Gecə-gündüz püskürür, 
Sən bir evdə, mən bir evdə... 
Əriyib qurtarmışıq, 
Qov kimidir çəkimiz, 
Yer “ah”a qərq olacaq, 
Ah yağırıq ikimiz, 
Sən bir evdə, mən bir evdə... 
                15.03.04. 
 
Səndə ki, bu eşq var 
 
Kibrit dənəsidi kirpiklərin, 
Yandıracaq, 
gözlərinin qarasına çəkilsə. 
Söndürəcək, 
gözlərinin buludu 
gözlərimə çökərsə. 
 
Qaşların qoşalaşan dağlardı, 
Gözlərin bu dağlardan axan bulaq, 
Susuz quruyar həyat, 
Gözlərindən su içib böyüyür uşaq. 
Sən torpaqsan; 
Dodaqların 
içini püskürən vulkan. 
Mən sənə demişdim 
kim olacaqsan. 
Səndə ki, bu eşq var, 
Özünü yandırıb 
kül olacaqsan. 
28.07.03. 
 
Aç gözlərinin qapısını 
 
Aç gözlərinin qapısını, 
Açılsın səhər, qonaq gəlim. 
Yoxsa, qaranlıqda qalar, şəhər. 
 
Aç gözlərinin qapısını, 
Gözlərinin günəş nurunu saç, 
Boy atsın, 
pöhrələnsin arzular, 
Bizi görə bilməsin 
bayquşlar, yarasalar. 
4.01.04. 
Gül və qız 
 
 30
Ətrini saçan gül, 
Ürəyimi açan gül, 
Küləklərə qoşulub 
Gedənlərə qaçan gül, 
Ətrin tutub aləmi 
Bir qız dərib çəməndən 
Mənə dedi: - Al, əmi... 
Gül dərən qız üstümə 
Yağdırdı bulud qəmi. 
19.04.05. 
 
Gec deyil 
 
Bu günün 
sənsizliyini ondan bilirəm ki, 
Pəncərəmin o üzündə 
 çırpınan küləklər 
- nə yatmısan, oyan, deyib çığırmır, 
 
Qapı - Gəldi! Gəldi! - deyib çağırmır, 
Avazıyır işıq. 
Evimizin pəncərə gözləri 
bərələ qalıb yoluna baxmaqdan, 
həsrət tükənib axmaqdan, 
qəm dolub yerinə. 
Heç bir qadın 
zülm etməyib bu qədər ərinə. 
Nə yaman amansız olmusan 
xürsət düşən kimi əlinə?! 
            Dekabr, 2002 
 
 
Səndən sonra 
 
(Vəhşi, yırtıcı tanıdığımız canavarlarda böyük ailə məhəbbəti var. 
Ailə başçısından biri öləndə digəri tərkidünya olur. Sürüdən ayrılıb 
tək yaşayır. Belə canavarlara - yalquzaq - deyilir.) 
 
Səndən sonra 
Taylaşa bilmirəm, 
Toylaşa bilmirəm, 
Vaylaşa bilmirəm, 
Yalquzağam, yalquzaq. 
 
Başım gedənə ayağım getmir, 
Ayağım gedənə başım. 
Unutmuşam, 
Varmı bacım, qardaşım? 
Ağrısını hiss etmirəm 
Ayağıma dəyən daşın. 
Dünyanı dumanlı görürəm, 
Ümidi gümanlı görürəm, 
Bilmirəm payızam, baharam, 
 31
İtirir rəngini, ahəngini 
Sənsiz nəyə baxıram. 
cuvarı olmayan sular kimi 
Başsız axıram. 
Getdiyimdə otura bilmirəm, 
Oturduğumda qala bilmirəm, 
Gedim hara? Bilmirəm. 
Səndən sonra... 
02.05.05. 
 
 
Keçmişəm 
 
Yanaqlarının 
alından, qarasından keçmişəm, 
Özüm də bilmirəm ki, 
Gözlərinin harasından keçmişəm. 
İki dünya birləşdirən 
Gözlərinin üstündəki 
 körpü qaşdan keçmişəm. 
Mən sənə yetmək üçün 
Qara daşdan keçmişəm. 
Sözü sevib 
Söz dəlisi olmuşam, 
Xaqanidən, Sabirdən 
Dözüm dərsi almışam, 
Çətin yollar gedirəm... 
12.02.04. 
 
Yazığam, öldürmə məni 
           (Mahnı üçün) 
 
Ömür yolum eniş, yoxuş, 
Yaz ömrümə sən olma qış, 
Şimşəkləyib baxış-baxış, 
Yazığam, öldürmə məni, 
Aləmə güldürmə məni. 
Unut, unut, olanları, 
Ara vuran yalanları, 
Gəl yaşadaq qalanları, 
Yazığam, öldürmə məni, 
Aləmə güldürmə məni. 
 
Etdim elin tacı sözü, 
Ömrün qışı, yazı sözü. 
Ox eləyib acı sözü, 
Yazığam, öldürmə məni, 
Aləmə güldürmə məni. 
 
Hələ ömrün bu başıyam, 
Mən çox işdə çox naşıyam. 
İstəyirəm, çox yaşıyam, 
 32
Yazığam, öldürmə məni, 
Aləmə güldürmə məni. 
 
Sən bir cığır, mən bir cığır, 
Bu cığırlar yola çıxır, 
Ölümə yox, eşqə çağır, 
Yazığam, öldürmə məni, 
Aləmə güldürmə məni. 
 
Bitməz ayın, ilin sayı, 
Bəxtimizin yoxdu tayı, 
Mənəm sənə sevgi payı, 
Yazığam, öldürmə məni, 
Aləmə güldürmə məni. 
 
Yaxşı bilir qohum, qonşu, 
Sənə qonub könül quşu. 
Yaza çatır ömrün qışı, 
Yazığam, öldürmə məni, 
Aləmə güldürmə məni. 
12 yanvar, 1998. 
 
Eviniz 
(Mahnı üçün) 
 
Eviniz göy qübbəsi, 
Bacanız eşq qülləsi. 
Göz vurur ulduz kimi 
Gözlərimin giləsi, 
Sən görünəndə. 
 
Evinizin qapısı 
Sökülən dan yeridi. 
Qadası, ay qadası, 
Göy üstümə yeridi, 
Sən görünəndə. 
 
Fikrim sizdə isinir, 
Mən küçədə donuram. 
Ay yalan, ulduz yalan, 
Sizdən işıqlanıram, 
Sən görünəndə. 
 
Eviniz gündoğandı, 
İndi səni doğacaq, 
Ürəyimdə, fikrimdə 
Qaranlığı boğacaq 
Sən görünəndə. 
 
Ürəyim pəncərəndə 
Qızıl quşdu, oxuyur. 
Özünü həsrət kimi 
Pəncərənə toxuyur 
 33
Sən görünəndə. 
 
 
Nə yaxşı ki 
 
Xoşum gəlmir üzəvari tərifdən, 
Yarımçıq yaxşılıqdan, 
Durğun sudan. 
Çalışıram, 
Gündən-günə dəyişəm, durulam, 
Gördüyümə heyranlıqla vurulam. 
 
Dünən gördüyümü, 
Bu gün təzə görürəm, 
Yaşayıram sevinclə. 
Qismətimlə razıyam, 
Aram yoxdu simiclə. 
 
Nə yaxşı ki, Yer boyanmır, 
Ömrümün qızlarıtək; 
Çirkin, gözəl bilinməzdi, 
Gecənin ulduzlarıtək. 
Mən də ölüb-dirilməzdim, 
Hərdən rəngsiz, boyasız 
Gözəl görəndə. 
Heç olmasa bilirəm 
Kimdən ötrü ölürəm, öləndə.  
                    31.05.05 
 
Sevgi 
 
Mənim məhəbbətim bir dəli sevda 
Bu dəli sevdaya kim olacaq tuş? 
Mənə aşiq olan kimsə həyatda 
Udacaq bəlkə də, bəlkə uduzmuş? 
 
 
Sərtliyi, mərdliyi var bu sevginin, 
Tufanlı, boranlı qışa bənzəyir. 
Sevməyi bacaran, sevgi oyadan, 
Baharda dil açan daşa bənzəyir. 
 
Sevgi mərhəmətli torpaq kimidi, 
Baxmasan, qayatək sərtləşəcəkdir. 
Sevgimə sevgiylə cavab versə kim, 
Sevgim gündən-günə mərdləşəcəkdir. 
    2005. 
 
 
 34
Şam 
 
Çəkib ürəyini alovlandırır, 
Kimsə qaranlıqda qalmasın deyə. 
Qaranlıq gecənin qaranlığında  
Kimlərsə peşiman olmasın deyə. 
 
Sevincdən yanırdı, yoxsa kədərdən 
Şamın bu sirrini bilən tapılmaz. 
Şam yanıb qurtardı - öldü yolumda 
Uğrumda şam kimi ölən tapılmaz. 
 
Darıxma, qarım  
 
Qarım, gəlirmi yadına? 
Düşdük eşqin oduna, 
Tapılmadı su səpən, 
Heyrətindən əlini 
Çaşıb ağzına təpən. 
Külümüzü göyə sovurdular, 
Nə közümüz qalmışdı, 
Daşıdılar. 
Qaralmış ocaq daşımızı 
qaşıdılar, 
özlərinə ocaq çatdılar. 
Bizi atdılar cecə kimi, 
Səhər sıyrılıb əyinlərdən, 
atılan gecə kimi. 
 
Darıxma, qarım - 
Ac illərdən, günlərdən 
Qalan dövlətim, varım! 
Gecə də qurtarar, gündüz də, 
Nə qədər dərsələr də, 
Yenə qalar gül, düzdə!.. 
14.04.05. 
 
İnsanlığın fəlsəfəsi  
 
- Səni sevirəm! - dedim, 
Sevməsəm də. 
Sən məni sevməsəydin, 
Sənə yalan deməzdim. 
Sənə görə 
yalanıma bal qatdım, 
Özümü də, səni də aldatdım, 
Qırılmasın ümidin. 
Nə edim? 
O vaxtdan 
Səni sevindirə-sevindirə 
içimi yedim. 
Ürəyinə yağmurlayan 
 35
Göz yaşının qurudanı oldum. 
Nə yaxşı ki, 
Nadanlığımın yox, 
İnsanlığımın qurbanı oldum. 
Budur insanlığın fəlsəfəsi - 
İnsan üçün yaşayır insan, 
Kəsilincə nəfəsi. 
12.03.05. 
Elan 
 
Bir sevimli qadın istəyirəm, 
Sevə məni, sevə sözü. 
Məndən başqa 
Heç kimi görməyə gözü. 
Bütün kişiləri qardaş bilə, 
Məni sevgili. 
Şerimlə qucaqlaşa, 
Bütün dərddən uzaqlaşa. 
Mən şeri səsləyəm, 
O, bəsləyə ana kimi. 
Şerimin əlindən tutub, 
Ürəkləri gəzdirə. 
O qədər şirin ola, 
Şirinləşə acı həyat. 
Mən şerə, 
O da bir dahiyə Müəllif ola. 
  1.08.05. 
Oxşa məni 
 
Qurumuşam, 
Oxşa məni, cücərim. 
Oxşa gülüm, oxşa məni, 
Oxşa, yaşayım cənnəti. 
Bir kimsədən  
Çəkməyim minnəti. 
 
Oxşa gülüm, oxşa! 
Oxşa, ruhum təzələnsin, 
Əsəblərim tellənsin, 
Sevinc daşıb sellənsin, 
Yuxuma Günəşin 
Zərrin tozu ələnsin. 
Oxşa gülüm, oxşa! 
Oxşa, 
Ürəyim səsinə bələnsin. 
Sevgiyəm, 
sıx sinənə bağırla, - 
Çıxsın ürəyimdən ağrılar. 
 
Oxşa, gülüm, oxşa! 
Oxşa, 
Qucağında dincəlim, 
Yuyulsun qocalığım, 
 36
Qayıtsın ucalığım. 
Oxşa, oxşa, 
Bahar gəlsin, baharlanım. 
Sənə yağmaq üçün 
Təzədən buxarlanım. 
 
Oxşa, oxşa, oxşa, 
Səsini kəsib, 
Salma məni 
 Ömürdən yır-yığışa. 
Oxşa, oxşa, 
Qayıdım sənə 
Səhvimi bağışla. 
 
Oxşa, oxşa, 
Səsindən yapışıb çıxım 
Ömrün cəhənnəmindən. 
 
Oxşa gülüm, oxşa, 
Oxşa, 
Dünya təzələnsin - 
Açılsın gözlərimin pərdəsi, 
Görüm necə fırlanır 
Bu qarı dünyanın cəhrəsi. 
Oxşa gülüm, oxşa, 
Elə oxşa ki, 
Klinik ölüm gəlsin, 
cismimdə can dincəlsin. 
Görsən qayıtmıram, 
Əyil, öp, öp dodaqlarımdan. 
Diksinim, ayılım, 
Sarmaşım sənə, - 
Sarmaşıq 
Çinara sarmaşan kimi. 
Məni 
O dünyadan qayıdan adam bil. 
Unuda bilmərsən məni, 
Damağında qalan dadam, bil. 
     6.02.06. 
 
 
Sızlayıram sızım-sızım 
 
Barmağına tikan batıb, 
Budağı kəsilmiş söyüd kimi ağlayıram. 
Nəsihətlər gülləsiz tüfəngdi, 
Öyüdlər cəfəngdi. 
 
Sızlayıram sızım-sızım, 
Yanaqlarımda duz bağlayan 
Göz yaşımı hara sızım, 
Göllənə? 
Səndən gizlədə bilmədiyimi 
 37
Allahdan necə gizlədim, görməyə? 
Soyunuram eşqimin əynindən, 
cırılmış köynək kimi. 
Hələ yaram göynək görməmiş 
Bu göynək kimi. 
Uxultularım 
Yarama səpilən duz kimidi. 
Hara qaçım, Allah, hara, 
Üstümə göndərdiyin dərdlər 
Quduz kimidi. 
Ürəyim çıxdı sinəmdən, 
Sən tikanı çəkincə barmağından. 
Ölməyi daha düzdü 
İskəndərin belə qalmağından. 
   12.08.05. 
 
Sənsizlik 
 
Sənsizliyin səssizliyində, 
Qaranlıq kölgəsində 
Fikrimi çözələyirəm, 
Əridib qurğuşun kimi, 
İrili-xırdalı söz eləyirəm. 
Söz atomu, söz hidrogeni atıram 
Namərdlərin bayquş diləyinə, 
Adım düşməsin dillərinə. 
 
Sənsizlik 
Qışda damların qırağındakı 
Salxım-salxım buz kimi 
Salxımlanıb ürəyimdə, 
Gilələnir və istəyir 
- Səni sevməyəcəm! - deyəndə, 
Ürəyimə bağladığım daşı dələ. 
Bu gecənin qaranlığında 
Qoruyuram həsrətini, 
Düşməsin naşı ələ... 
 
Sənsizlik can sirdaşımdı, 
Kimsəyə deyə bilmədiklərimi 
Sənsizliyə deyirəm. 
Səhərlər hara getsəm, 
Köynəyimin altından  
sənsizliyi geyirəm. 
Odur ki, 
Sükut var içimdə, 
Qarışmıram heç kimə. 
 
Düşdüm sənsizliyin çöllərinə, 
Günəş qəsd elədi, 
Ay tumarladı, məst elədi. 
Küləklər yolumu hamarladı, 
Tufanlar pələng olub 
 38
Məni quzu kimi qamarladı, 
Burulğanlar ruhumu ərşə çəkdi. 
Aman Allah, 
Nə idi mənim günahım, 
Sevməkmi? 
- Bəli! 
Hər şey zərrə-zərrə, 
Qram-qramla hesablanıb. 
 
Sevgi şərab kimidi, 
Artıq içiləndə ağıl korlanır, 
Qulaq karlanır, 
Göz kor olur... 
13.08.05. 
 
Alın, sizə qaytarıram 
 
Alın, sizə qaytarıram 
Sizdən aldığımı, 
Gözünüzdən içdiyimi, 
Üzünüzə heyran qaldığımı, 
Gözəllər. 
Səsiniz, sözünüz 
Şeirimdə qaymaqlanıb, 
O odlu dilinizlə 
Söz-sözə qaynaqlanıb. 
Alın, alın, 
Mən mirzəlik etmişəm, 
Sizsiz yazan şerləri. 
Gözəllər, ay gözəllər, 
Fikrin söz ölkəsində, 
Allahın kölgəsində 
Siz böyütdüz şairləri. 
12.08.05. 
 
Sənin gözlərində 
 
Sənin gözlərində həyat eşqi var, 
Bircə zərrə götürüb ürəyimə qoysam, 
Fırladacaq məni Yer orbitində, 
Su verəcəm susuzlara, 
Gül bitirəcəm otbitməzdə. 
Ürəyi sönmüşə ürək-dirək, 
Aclara çörək verəcəm. 
Gözsüzə göz, 
Sözsüzə söz verəcəm. 
Elə söz ki, 
Yeri damarlaya bilsin. 
Mətləbini, arzusunu daşıyan 
Daşlı-kəsəkli yolları 
Hamarlaya bilsin. 
 
Sənin gözlərində həyat eşqi var, 
 39
Bir zərrəsi bəsimdi ki, 
Nadanlığın astarını üz edim. 
 Öyünməsin dahilər 
Atomla, hidrogenlə. 
Gözlərinin zərrəsini 
İllərdi şimşəklərə dözən, 
Oturmaqdan bezən 
Dağın bağrına qoysam, yeriyər. 
Göydə Günəş 
Bəlkə sənin sağ gözündü? 
Sol gözün Aymı? 
İşığına güc ver, 
Nuruna güc ver, 
Fırlat, fırlat məni, 
Yer kimi orbitimdə. 
 
Fırlat, fırlat, keçim  
Payızımdan, yazımdan 
Elə şer yazım ki, 
Səni duymayanlar 
Görsün, duysun yazımdan. 
  26.07.05 
 
Sevgi nağılı 
 
Həsrətini qapı daşı edib 
Oturmuşam üstündə. 
Sən gələntək, 
Həsrətinə bir təpik vuracam, 
İtəcək Yer orbitində. 
 
Vüsalın qanadlarına alıb 
Səni qonaqlayıram; 
Dədəgünəş, cəngi meşələrində, 
Bulaq başında. 
Sənə dünyanı tanıtmaq, 
İnsanlığı tanıtmaq üçün 
Bir sevgi koması tikərəm 
Üxüq qaşında, 
Yer fırlanar qlobus kimi 
qarşında. 
Tapılmarsan, 
Axtarışa çıxsa igid qardaşın, 
kinli atan. 
Getmə, 
itirmişəm həsrət daşını, 
gözləməyə yerim yoxdu. 
Quş da olsam, 
Çox qala bilmərəm havada, 
Yıxılaram, 
Yox olaram! 
 
 40
Mən həyatam,  dənizəm 
 
Həyatam, şərbətimlə, 
Unutma ha, 
     zəhərim  də var. 
Göyün qübbəsindən dənizlərin dibinəcən 
Qaranlığım, səhərim var. 
Çağla mənimlə 
Qalx zirvəmə. 
Mərdsən, ağla mənimləö. 
Sevinc özü gələcək. 
Hara baxsan sevincdi. 
Kimdə dərya-dərya, 
Kimdə sərnic-sərnicdi, 
Kimdə misqal-misqal. 
Götür gücün çatanı. 
 
Mən dalğalı dənizəm, 
Sən qayıq ol, atım-tutum. 
Sən ağlama, 
yaş çiləyim, 
şəbnəmləyim üzünü, 
Ləpə-ləpə dilimlə 
yalayım ayaqlarını. 
Oyadım yatan duyğularını, 
Oxşayım ayıqlarını. 
İstəyirəm səni bağırlayam, 
Qorxuram, ağrılayam, 
Yerdən, göydən oğurlayam! 
Axı, mən dənizəm! 
   1.08.05 
 
 
Bu pərdənin o üzü 
 
Bu pərdənin o üzündə 
İşıqlı gecə, 
Bu üzündə qaranlıq gecə. 
Bu pərdənin o üzündə 
İki dilim məhəbbət şölələnib, 
Zəbanə çəkir. 
Bu üzündə sükut ağlayır. 
Bu pərdənin o üzündə, 
Məhəbbət əl açıb 
  Məhəbbəti qucaqlayır, 
Sevgi üz ağlayır. 
Bu pərdənin bu üzündə 
Zülmət gecədən doyub, 
Gecə saçlarını suya qoyub 
Qeyrətindən ağlayır. 
 
Bu pərdənin o üzü 
 41
Gündüzdən aldığı 
İşıqla yaşayır hələ də. 
Bu pərdənin bu üzü 
can verir 
Gecə adlı tələdə. 
Duyğulanıb, 
At kişnəyir tövlədə, 
Səhərin addım səsi gəlir, 
Göy üzünün qaranlığından. 
Bu pərdənin o üzündə, 
İki cavan at çapır 
Məhəbbət daşlığında. 
Bu pərdənin bu üzündə 
Gecənin əli qalıb 
Göy üzünün boşluğunda. 
 
 
 
Həsrətin 
 
Könlümü üşüdür gülüm, həsrətin, 
Baharı gələrmi bir gün, həsrətin? 
 
Düşüb uzaqlara, sürgündə qalıb, 
Dönərmi, sevgidən sürgün həsrətin? 
 
Ölür, əldən düşüb söz Sibirində, 
Gəlsə, dirildərəm, ölgün həsrətin. 
 
Boylana bilmirəm, qəlbi hörmüsən, 
Ah çəksəm, uçarmı hörgün-həsrətin? 
 
Gör necə pis günə qalıb İskəndər, 
Mən idim el baxan sərgin, - həsrətin. 
31.05.05. 
    
    II 
 
Həsrətini ürəyimdən çıxartsam, 
günəşə tutsam, 
gözləri qamaşar günəşin, 
ulduzları gündüz də işıqlanar ərşin. 
Günəş uzaqdır deyə 
bu daş, divar ərimir. 
Həsrətini ürəyimdən çıxartsam, 
daşa, divara tutsam, əriyər. 
Həsrətində atom gücü var, 
qoysam dağın ürəyinə, dağ yeriyər!.. 
 
 42
Həsrətini də çox  bilirlər mənə 
 
Bu həsrət 
Könlümün sevgi göyüdü, 
Həsrətin kimi 
Göydə dərinlik sonsuz!.. 
Həsrətinin duasından 
          gül açaram, 
Həsrətinin kini, 
Məni sənsiz kül edər; 
Tökərlər 
Xaqaniyə qıyan, 
Nəsimini soyan, 
Hadini didərgin salan 
Dünyanın başına. 
 
Kimsə məndən qabaq töküb ki, 
Dünya qalıb  qaşına-qaşına. 
Elə bil birə daraşıb, 
Qurd yağı sürtüblər adamlarına, 
Nifrət yükü daşıyır bir-birinə. 
 
Həsrətinin dərinliyinə 
Səsim çatmaz, 
Əlim yetməz. 
Həsrətinin sərinliyinə, 
Baş qoyub yata bilmərəm. 
Həsrətinin yarpaqları 
Qoz ağacıtək zəhər dadır. 
Fəqət mərddi: 
Bər-bəzəkli, 
Zəhərli güllər kimi, 
Nə böcəkləri, arıları, 
Nə də kəpənək aldadır. 
Həsrətin 
İçimdə boy atan qoz ağacıdı, 
“Qoz ağacı, - qız ağacı” - deyib 
Yetən daş atır. 
Nə qoz düşür, 
Nə qız düşür ağacımdan; 
Budaqlarım yaralanır, 
Yarpaqlarım paralanır, 
Həsrətini də  
Çox bilirlər mənə... 
2.10.05. 
 
 
 43
Şimşəklədin üstümə 
 
Şimşəklədin üstümə, 
Odlanıb tüstüləndim 
korun-korun. 
Kim idi göstərən məni? 
Kim idi göndərən səni? 
 
Üfür, üfür alışım, 
Alovlanım dilim-dilim. 
Havaya uzansın, 
Samana uzansın əlim, 
Xilas üçün. 
Xilas ola bilməyim. 
Yanım, yanım, 
Nə yaşayım, nə də ölüm. 
 
Şimşəklədin üstümə, 
Buludlar qarışıb tüstümə. 
Əriyirəm damla-damla 
Əlini tut yığ məni, 
Bəlkə gərəyin oldum. 
Səp, səp məni 
Sevməyən ürəklərə, 
Sevgi cücərtsin. 
 
Sökülürəm ilmə-ilmə, 
Götür, apar ilməmi, 
Ayrılan ürəkləri ilmələ. 
Açılan ümidlərin 
Yaxasını düymələ. 
 
Şimşəklədin üstümə, 
Göy bürünüb tüstümə, 
Yağışlanan buludlarda, 
Gözlərinin sürməsiyəm. 
 
Günəş çəkdi, 
Sənə döndüm işıq-işıq. 
Ay sümürdü, 
Gözlərinə sağıldım. 
Ulduz əmdi, 
Kirpiyinə sığındım. 
Yox olmadım, itmədim, 
Yenə səndə cücərdim, 
Yad ürəkdə bitmədim. 
           3.10.05 
 
 
 
 
 
 44
 
Gözəl qadın 
 
Gözəl qadın, 
Başdan-ayağacan şəfəqsən. 
Bu, necə tərpəniş, 
Bu, necə duruşdu? 
Kişiləri demirəm 
Qadınlar da 
Tamaşana durmuşdu. 
 
Sözün səndən xəbəri yox, 
Səsin səndən xəbəri yox. 
Sənə baxıb 
Utanan gözəllərin, 
Üz örtməyə xəlbiri yox. 
 
Söz sənə heyran qalır, 
Söz də, səs də 
Əks-səda verir; 
Geri dönmək, - 
Yerə enmək, 
Səni görmək, 
Qucağında ölmək üçün. 
 
Gözəlliyin içində 
Ürəksən, döyünürsən. 
Baxdıqca, 
Gözlərimdə böyüyürsən. 
 
Niyə də öyünəsən, 
Özündən çıxasan? 
Bir az da yanğı verib 
Ürəkləri sıxasan? 
 
Bəli, gözəl, 
Tanrı yaradıb səni - 
Yarıdıb səni. 
Qədrini bil, 
Yarıt kimsəni. 
Tanrım belindən vursun 
Aldatsa kim səni. 
 
Gözəlliyi tanrı verib, 
Qazanmadın. 
Sən hələ bircə gün də, 
Gözəlliyin 
istisinə qızınmadın, 
Günəş kimi. 
 
Yeri, göyü, 
Hamını isidən Günəş, 
İsinirmi istisinə? 
 45
Bəlkə, o, bizi isidir, 
Özü kor olur tüstüsünə?! 
  10.02.06. 
 
 
Hara gedir bu cənnət 
 
Yerin kimə olan vədidi, 
hara gedir bu cənnət? 
Baxıram, içimin içi göynəyir, 
Arzumun beşindən üçü göynəyir, 
Hara gedir bu cənnət?! 
 
Zəlzələdən qorxan sütunlar kimi, 
Dişimin səsinə quşlar oyanır; 
Arada bir addım, bir qarış qalıb, 
cənnətə yetməyim 
Nə zillət imiş? 
İlahi, İlahi, bu bircə addım, 
Nə qalın, 
Nə uzun bir zülmət imiş?! 
 
Məni məndən çəkə-çəkə, 
Gözəlliyini yol boyu tökə-tökə, 
Ürəyimdə, beynimdə 
Tikdiyimi sökə-sökə 
Qoşulub mənsizliyə 
Hara gedir bu cənnət?! 
Bu zülmünü 
İlahi, pisləmirəm. 
O dünya cənnətin də 
Belədisə istəmirəm, 
Apar məni cəhənnəmə... 
  13.08.05. 
 
Ay insafsız 
 
Yazığın gəlsin mənə, 
Kirpiyini çəkmə 
Gözlərinin qarasına, 
Kül olaram. 
 
Günəş ilə yol gələn, 
Günəş nurundan tutub 
Endim, endim gözünə, 
Günəş nuru çatmadı, 
Bağrım çatladı. 
Fəryadımı eşit, 
Gözlərini yana tut, 
Ay insafsız. 
22.09.05. 
 
 46
Sevgi qüdrəti 
 
Tufan qopur, qar yağır... 
Qucaqlaşıb iki sevgi: 
Külək tutub belindən, 
Kələk tutub əlindən, 
Çəkir, çəkir, qoparsın, 
Son üfüqə aparsın. 
Bacarmır, gücü çatmır. 
Əsəbləşir. 
 
Qucaqlaşan sevgiyə 
Qar yağır qalaq-qalaq. 
Sönür hikkəsi, 
İtir özü, kölgəsi. 
 
Günəş gülür; 
O yerdən -  o torpaqdan 
cücərir iki sevgi, 
Gülümsəyə-gülümsəyə. 
Sevgidən güclü nə var, 
İnsanlar?! 
27.12.05. 
 
 
Mən Günəş atayam, 
 sən torpaq qadın 
 
Gözəlim, 
Mən Günəş işığı, 
Sən torpaq... 
Düşüm qucağına, 
Çək məni ocağına. 
Alışdırım ruhunu, 
Oyadım yatan, 
Yuxuya batan duyğunu. 
Torpaq, Günəş qarışığında, 
İnsan dursun qarşında. 
Ver közünü, ocaqla, 
Qoyma üşüyə. 
Üşüsə, 
Aç cənnətini, qucaqla. 
İsinməsə kəlikdi, 
Kəs tağını bıçaqla. 
 
Hazır ol, enirəm göydən, 
Torpaq, məni qarşıla, 
Məni alqışla, 
Səndə insan cücərdim! 
Yağışımla, odumla 
Səni becərdim. 
 
 47
Mən Günəş atayam, 
Sənsə torpaq qadın. 
Gülümsə bərq vursun 
Günəbaxan toxumu dişlərin, 
Bilim məni sevirsən. 
 
Həyata çox inanma, 
Bir də gördün. 
Günəbaxan dişlərini çırtdadı, 
Fikirdən başın çartdadı. 
 
İşığımı, istimi, 
Övladların yoluna səpərsən; 
Məni daşısınlar 
Və yaşasınlar!.. 
27.12.05. 
 
 
Duyum 
 
Bazara girdim, 
Duydum, bazardasan. 
Səni axtarıram, 
Bəs hardasan?! 
 
Gözlərini görmürəm, 
Tanıyam səni, 
Əlim yetmir, gözümlə, 
Talayam səni. 
 
Bir bazar insanlıqda, 
Səni duymuşam. 
Heyrət məni bürüyüb, 
Donub durmuşam. 
Nə var həyatdan şirin? 
Mən ondan da doymuşam!.. 
Sənə təşnəyəm, sənə!.. 
                      Şamaxı, 26.10.05. 
 
 
Qadın 
 
 
Alışmağa hazır 
Benzin kimidi: 
Xoş sözdən yanır, 
Yandırır xoşlaya-xoşlaya. 
Acılasan, 
Üz tutub gedər 
         xışlaya-xışlaya. 
 
 48
 
Qürurludur, yeriyər dağ kimi. 
Xoş sözdən, xoş qılıqdan 
Əriyər yağ kimi. 
Baxar, axar ürəyə 
Meşələr qoynunda 
Zümzüməli bulaq kimi. 
Qaralasa o, kimi, 
Götürər buynuzuna 
Qəzəbi, kini. 
 
Bərəkətli torpaqdı; 
Gələcəyi böyüdür. 
Dünyanı nizamlayır 
Nəsihəti, öyüdü. 
Torpaq ölməz! 
Analar susanda,  
Deməyin, - öldü! 
10.12.05. 
 
 
Görüşünə yetincə 
 
Görüşünə yetincəÖ;  
Vaxt içində 
İçimin içindən keçirəm, 
Fikrimin arana, dağa daşıdığı 
Köçündən keçirəm. 
 
Görüşünə yetincə, 
Şimşəkləyən fikrimin 
Odu düşür, yarılıram 
Meşədə palıd kimi, 
İki oluram, 
Üç, beş oluram. 
Bilmirəm, 
    kimimə qulaq asım. 
Yanan hüceyrələrimin  
gözü işıldayır - sevinir! 
Bilmirəm, 
Bu işıldaböcək nuruna, 
Yoxsa, yanan hüceyrələrimin 
gülünə qulaq asım. 
 
Görüşünə yetincə;  
Sökülüb-quruluram özümdə. 
Axtarsan, necə məni taparsan 
cığırımda, izimdə. 
Qaynaq edilən metal kimi 
həya qığılcımlayır üzümdə. 
 
Mən 
Məni tanıda bilmirəm, 
 49
Sən məni tanımırsan. 
Sən mənə aydın səma, 
Mən sənə 
Qönçəsi sökülməyən gül, 
Ürəyi, fikri müşkül. 
 
Zirvəyəm, endirmə məni ayağa, 
Yatan görə bilməz, görünürəm oyağa. 
 
Məndən nə deyib qoduqlar, 
Dedikləri,  
Düşüncəni qıdıqlar!.. 
Bilirəm, 
Eşşək oluncadı 
     qoduğun ceyranlığı, 
Gözləyirəm o anı, 
Biləsən kim kimdi? 
22.11.05. 
 
 
Altmış doqquz yaşımda 
 
Altmış doqquz yaşım var... 
Yer şarı qaş-göz oynadır. 
Çatılmış qaşların 
Uçrumundayam, 
Qəbir açıb ağzını. 
 
Bu yaşda; 
Həsrətindən 
Sızım-sızım sızlayıram, 
Buzlayıram, 
Daş dəyən ayaq kimi 
Göyərirəm. 
Göynəyirəm. 
Heç kimi görməyirəm. 
 
Vaxtı geymək istədim, 
Dar gəldi əynimə. 
Dünya elə bezdirib; 
Sərçə boğazı kimi 
Üzərəm boğazını, 
Keçsə əlimə. 
 
Vaxt püskürür, küylənirəm, 
Budağı kəsilmiş 
Ağac kimi şülənirəm, 
Oğul-oğul, qız-qız. 
 
Gör nə qədər ürəklənmişəm, 
Diləklənmişəm... 
Közləmişəm, 
 50
Mən bir ömür 
Bunları gözləmişəm? 
İt də, həşarat da 
Beləcə paylanır! 
Yox, yox! İllər boyu 
Arıtmışam ömrümü, 
Qaytarmışam ölümü. 
Yaratmışam eşq ilə - 
Yarıtmışam eşqimi. 
 
Sənsizliyin içində 
Yaşayıram, 
Yaşadıram səni də. 
 
Bir məktəbli oxudu şeirimi, - 
Sözlərdə sənin ətrin, 
Eşqimizin odu vardı. 
 
Qanadsız insana 
Qanaddı şeirim. 
Sənsizlik dənizini, 
Qala-qala illəri 
Yarıb gələn 
İnaddı şeirim! - 
Sənsizliyə köklənib. 
 
Altmış doqquz yaşımda, 
Məni göynədə-göynədə 
Göyərdir, 
Sevmək öyrədir eşqin! 
  15.02.06. 
 
Nəzirəm 
 
Eşq yolunda nəzirəm; 
Sən mənim qurbangahım, 
Səni gəzirəm!.. 
Kəs başımı, qan axım, 
Günahımı qan yusun. 
Axan qanım qapqara, 
Sürt alnına xal olsun. 
Yetişdirib ürəkdə 
Arzuların kalını, 
Tanrı versin kamını!.. 
   Şamaxı, 26.10.05. 
 
Doyarmı, gözəlliyə ac 
 
Gülüm, 
Üzümün nuru 
Əllərinin işıq izidi, 
Ay kimi işıqlanır. 
Gözlərinin nurunu 
 51
Üstümə sıxdın, 
İçdim, içdim, doymadım. 
Mən səni duydum, 
Sən məni duymadın, 
Bu təşnə könlümü 
Nurunla doyurmadın. 
 
Sən işıqlı tac, 
Mən işığa möhtac. 
Yağ, yağ işığını, 
Doyarmı gözəlliyə ac? 
24.09.05.  
Hardasan 
 
Əli əlimdən üzülü, 
Səsi səsimdən üzülü, 
Sözü 
Xatirələr düzümü, 
hardasan? 
Bir ağız bulağında 
Qaynamırsan. 
Sənsizəm, 
Bir gəlib qınamırsan, 
hardasan? 
 
İtirib çiynindən ağırlığını, 
İçib 
Külək ağzında çırpınan 
Buludların fağırlığını, 
Paslanıb  izin, cığırın, 
Sənə çatmaz səsim, 
Necə çağırım, - 
Hardasan? 
Şamaxı, 4.10.05. 
 
Ay eşqim 
 
Gələn günlərimin işıq üzüsən, 
Ömrüm gecə olar məndən üzülsən. 
Zərrəsən, ay eşqim, məndən güclüsən, 
Bir az aşkardasan, bir az gizlisən. 
 
Arabir deyirsən - bir az gözlə sən, 
Ay eşqim, a sevgim, a məhəbbətim, 
Günəşsən, haqqım nə, əksinə gedəm. 
Fəqət, 
Bir şərtim var, 
Yalana bürüyüb, 
Dalınca sürüyüb aparma məni. 
İstəmirəm Məcnun olum, 
Mal kimi səhrada otarma məni. 
İnsanam! 
İnsanlıq ləyaqətim var. 
 52
Eşqimsən, məhəbbətimsən, sevgimsən, nəsən, 
Çək məni insanlıq zirvəsinə, 
Qoş məni ən ali 
İnsan zümrəsinə. 
Deyim, gülüm, sevim, sevilim, 
Günəş olub  başım üstə 
Yansın sevgilim. 
Günəşə kim yetib, 
Yetsin mən yetim? 
Günəş həyat verir uzaq olsa da. 
Atılım sevgimə, 
Ən isti, ən odlu qucaq olsa da. 
Qurtardı Məcnunluq, ağıl əsridir, 
Eşq ilə yaşayan, 
Bəşəri sevən oğul əsridir!.. 
   21.08.05. 
 
 
Gülümsündün 
 
Gülümsündün, 
Gündüzün işığı əridi 
İşığında. 
Bir az da gözəl göründü 
Evimdəkilər. 
Dil açıb danışmaq istədi, 
Həsrətini soyunan qapımız. 
Əynimin qara paltarını 
Gizlətdi işığın. 
Qapı dalında 
Ziyrik döyür kədərim. 
 
Baxdım, 
Ağarıb qaranlıqda çimənlər. 
Payızı itələyib 
Gül açıb dibçəkdə gül. 
Sən getdin, 
səhər göydən qırılıb  
uçdu başıma, 
Yaşıma bir gün də qalandı, 
Qocalığım böyüdü. 
29.09.05. 
 
Həsrətin sevinc gümanı 
 
Həsrətin buluddu, 
Şimşəkləyib yağıb, 
İçimin ümmanını 
      bahar yağışı bilib, 
Həsrətini yığır hər gün. 
Həsrətin içimdə dərinləşir, 
Yağışdan sonrakı təbiət kimi, 
 53
İçim sərinləşir. 
Vay o günə, mən ağlayam, 
Bəndi dağılmış çaylar kimi, 
İllərlə yığılan həsrətin 
Aşıb-daşacaq, 
Fərəhin düzləri içəcək. 
Dağılacaq yolların dumanı, 
cücərəcək həsrətin sevinc gümanı, 
Həsrətini dərd edəcək... 
10.08.05. 
 
 
Sən sonuncu mərtəbədə 
 
Sən sonuncu mərtəbədə 
Parlayırsan ulduz kimi. 
Mən də yerdə, çinar kimi 
Ac gözlərimi, yarpaq əllərimi 
Açmışam işığına. 
Çəkilmə, 
Çəkilmə eyvandan, 
Kəsmə işığını 
Mənim kimi heyrandan. 
İşıq ver, işıqlanım 
Od ver, odlanım 
Torpaq məni ucaltsın 
Sənə  kimi. 
Bəlkə həsrətimin, arzumun 
Sönə kini. 
Kirpiyinlə 
Sanc sinəmə gözlərini, 
Göz dəyməsin sevgimə. 
İlahi, gətirmə axşamı, 
Silmə bu sərgini, 
söndürmə bu sevgimi. 
10.08.05. 
 
 
Gizlindi eşqim 
 
Gizlindi eşqim,  
gizlindi eşqin, 
Bir kirpiyin gözə çəkilməsindən 
Alışa bilər. 
Bilirsən nələr olar?.. 
 
Gəl, başı açılmamış 
Ələddin çırağıtək 
Ataq dənizin dibinə sirrimizi. 
Kim nə vaxt tapar, tapar. 
Bu da bir tarixi kəşf olar. 
 
 54
 
Bu eşq düyünü bir boxçadı, 
Açılsa, 
Şimşək döyən bulud kimi leysanlayacaq. 
Sevə bilməyənlər kişilənib, 
Bizi nöqsanlayacaq. 
 
Göz yaşımız  
yumurlanıb, yumurlanıb, 
İçində mirvari saflayan 
Daş olacaq, 
Dənizlərin dibində... 
Qəvvaslar daşıyacaq, 
Gizli doğulan eşqimiz 
Hamıdan xəbərsiz yaşayacaq. 
   27.07.05 
 
Gülüm, hardasan 
 
Könlüm sənə görə ayaq üstədi, 
Kirpik də çalmayıb gözüm bu gecə. 
Dərd məndən, qəm məndən ayaq istədi, 
Gülüm, hardasan? 
 
Ayağım altında torpaq döyənək, 
Həsrətin başıma döyür dəyənək, 
Quş, böcək qoşadı, mən qalmışam tək, 
Gülüm, hardasan? 
 
Səbrim hər dəqiqə neçə tük enir, 
Ömrüm qum saatı! Axıb tükənir. 
İskəndər cüt idi, indi təklənir, 
Gülüm, hardasan? 
2005 
 
 
Dərdinə şərikəm 
 
Gözlərim bir anlıq sənə qovuşsa, 
Hardan hara kimi uçar ürəyim? 
Sevincdən ürəyim elə gəncləşər, 
Göyü vərəq-vərəq açar ürəyim! 
Sən mənə - yox - desən, arxa çevirsən, 
Gülüm, cəhənnəmə qaçar ürəyim. 
 
Kimim var ki, kimə tutum üzümü, 
Ölsəm də qapında öləcəm, gülüm. 
Bütün sevinclərin qoy sənin olsun, 
Dərdinə şərikəm, böləcəm, gülüm. 
 
 
 55
 
İcazə ver 
 
Gözəlim, 
And verirəm 
Nəsiminin bir sətrinə, 
İcazə ver. 
Əlim dəysin çətrinə; 
Səhərlərin mehi kimi 
Yaxın olum, bulaşım 
Sənin ətrinə, 
Bu günüm, bu saatım 
Dönsün behiştə. 
 
Sevinim ki, varam, 
Yaşayıram. 
Bu  səhəri 
Səninlə başlayıram. 
 
İcazə ver, xətt çəkim, 
Sənə kimi ömrümə, 
İnanmayım ölümə. 
İcazə ver; 
Əlim dəysin əlinə, 
cərəyana qoşulan 
Soba kimi yanım, 
İsidim səni də. 
cərəyan soyuq olur, 
Sobadı çevirən onu istiyə. 
 
Gəl, gəl, tutum əlindən, 
Günəşdən güc alan Yer kimi, 
Bətnində yatanları oyadım. 
Torpaq kimi 
Hər arzuna bir rəng verim, 
Hər səsə ahəng verim. 
Arılanan duyğular 
Şirə çəksin güllərdən. 
Küləklənən həvəsin, 
İlham alsın illərdən. 
 
Əsirgəmə mərhəməti; - 
Gülüm, təkcə məndən yox, 
Təbiətdən, ellərdən, 
Ömrümüzdən, 
Sabahlara 
Əsib gedən yellərdən. 
Əsirgəmə mərhəməti;  
Üşüməsin sabahlar. 
Səndən, məndən, əsrimdən. 
Yaman fikrə 
Düşməsin sabahlar. 
Unutma ki, 
 56
Bizlər məhkum, 
Hakimdilər sabahlar. 
 
Təklənib 
Tüstü-duman yaratma 
Ahlardan. 
Azma fikrin dumanında, 
Yatma xəyal ümmanında. 
Gücü, qüdrəti 
Yer Günəşdən, 
Günəş alır Allahdan. 
Gülüm, xeyirxah olmağı 
Öyrən Allahdan. 
 
İcazə ver, 
Əlim dəysin çətrinə. 
Gülüm, sənin xətrinə 
Qırım-töküm 
Yerin, Göyün tilsimini. 
Şimşəkləyim, 
Qaçıb getsin qaranlıq, 
Qalmağa yer tapmasın 
Ümidsizəlik, nigaranlıq. 
Kor edim 
Yurda qıyanları 
Milləti kor qoyanları... 
Yanvar, 2006 
 
Səni sevəndən 
 
Dərdin, - azarım kimidi, 
Dünya, - məzarım kimidi, 
Səni sevəndən. 
 
Qəm yükündən yorulmuşam, 
Karvanımdan qırılmışam, 
Səni sevəndən. 
Sevinclərə kar olmuşam, 
Gözəllərə kor olmuşam, 
Səni sevəndən. 
 
Gözün çaxıb, palıd kimi 
Alışmışam, süpür külü. 
Səni sevəndən. 
 
Eşq sözünün vurğunuyam, 
Mən bu yolun yorğunuyam, 
Səni sevəndən. 
 
Səadətdi eşq! - deyənlər 
Yalan deyir! 
Baxsın mənə eşq öyənlər, 
Səni sevəndən. 
 57
 
Mən bilirəm, nə çəkmişəm, 
İtinə də diz çökmüşəm, 
Səni sevəndən. 
15.01.06. 
 
Tək mənim gözümü 
 
Ay işıq topası, Günəş zərrəsi, 
Hara gedirsən? 
Sənə həsrət qalan çinarlara bax, 
İşığın gözündə sınanlara bax. 
Gör neçə oğlanın, qızların belə, 
Gözləri qırılıb səndə qalıbdır. 
O qədər nurlu göz sayrışır səndə, 
Elə bil bir parça ulduzlu göysən. 
Soyunma, baxışlar dağılar Yerə, 
Gör necə qiyamət qopar, ay gözəl. 
Gözləri qırılıb səndə qalanlar 
Çətin gözlərini tapar, ay gözəl. 
Silkələn, tökülsün bütün baxışlar, 
Tək mənim gözümü apar, ay gözəl. 
   15.08.05. 
 
Mənim də Allahım var 
 
Elə bil bu dünya 
Səndən ötrü yaranıb. 
Gecələr; 
Ayın, ulduzların bağrı yarılıb, 
Nuru səni göstərə, 
İşıq gələ gözlərə. 
Gündüzlər; 
Günəş gəlib ki, 
Sənə baxıb darana, 
Yer kürəsi yarına. 
Nə var, sənindi, 
Yerin, göyün sahibisən 
Sən indi. 
Yol döşənib ayaqlarına, 
Ağaclar yelpiklənib, - 
Günəş səni yandırmasın. 
Günəşə Günəşin 
Səndən qüdrətli olmasını 
İnandırmasın. 
 
Necə də əzəmətli, qürurlusan, 
Şimşəkləyib baxış-baxış, 
Baxanları qurudursan. 
Necə də zalımsan, - 
İnsafı, 
Mürvəti unudursan. 
Allah sənə nə var, qıydı 
 58
Sən Allahın 
İskəndər bəndəsinə, 
Bir təbəssüm qıymadın. 
Məni sənə, səni mənə 
Yaxın qoymadın. 
Allah səni bağışlamaz, 
Bu işini alqışlamaz. 
Sən Allah, sən mənim canım, 
 
Yola gəl, xanım. 
Götürmə boynuna belə günahı - 
Sənin gözəlliyin, qürurun varsa, 
Mənim də Allahım var axı. 
  6.06.06. 
 
Ürəyimdən keçirsən, - 
Ayaqlarının səsidi, 
Ürəyimin döyüntüsü. 
Ürəyimdən köçürsən, - 
Ürəyim 
Baharı köçmüş bağ kimidi. 
Qayıt, 
Ayaqlarının səsi gəlsin 
Ürəyimdən. 
Bilim ki, varam, 
Bəxtiyaram!.. 
6.06.06. 
 
 
Sevənlər, sevməyənlər 
 
Deyirlər ki, ölür, dirilmir insan, 
Bu, yalandı, olan deyil! 
Yar məni öldürür, dirildir hər gün, 
Bu, yalan deyil. 
 
Sevib-sevilməyənlər, 
Ölür, bir də dirilmir. 
Bu dünyada sevənlər, 
Hər gün ölür, dirilir. 
18.12.05 
 
 
Baxmasa gözüm  
 
Ürəyim inciyər, ruhum da küsər 
Gözələ şövq ilə baxmasa gözüm. 
Bürünüb həsrətə dönüb sellərə 
Gözəllər dalıycan axmasa gözüm. 
 
Demək, ölməmişəm, qocalmamışam, 
Hələ də gəncliklə qol-boyunam mən. 
Gecəni əridib, səhəri açıb 
 59
Gəncləşən ömrümə qol qoyuram mən. 
26.01.05. 
 
 
O kənd gözəli 
  Bir naşı şəhərliyə 
 
Kənd qızı şəhərdə xam göyərçindi, 
Həyadan şəhərdə təklənə bilər, 
Onun ürəyinin təmizliyində, 
Yüz min “şəhər qızı” paklana bilər. 
 
Sadə, səliqəli geyinib o qız 
Nəfəsi ətirli gül nəfəsidi. 
Hələ eşitməyib hərcayi bir söz 
Qulağı müqəddəs söz qəfəsidi. 
 
Dilinə fikir ver, necə çağlayır, 
Gör necə durudu Ay nuru kimi. 
Səsinə quş səsi qarışıb deyə, 
Nəğməyə bürünüb qəzəbi, kini. 
Sözə bax: - “Necəsən, ay canım-gözüm, 
Necədir can-ciyər Tükəzban bacı? 
Atana salam de - halal kişidi” 
Gör sözdə, niyyətdə varmı bir acı?! 
 
Sən adi qadınsan, o, kişi tacı, 
O qoymaz alçala kişinin başı! 
Ona hörmət edir kəndli, şəhərli, 
Onu lağa qoyar sənintək naşı! 
 
Kəndlər şəhərlərin donor qanıdı, 
Hər il şəhərləri kənd saflaşdırır. 
Qoymayır yad hopa qana, iliyə, 
Sısqa düşüncəni kənd çaylaşdırır. 
 
Halal mayası var, haramı yoxdu 
Halallıq öyrədir kəndlər şəhərə. 
Kəndlər olmasaydı bəlkə də indi 
Haram allahıydı şəhərdə hərə. 
  25.10.04 
 
 
Var idim, yox idim 
 
Bilmirəm var idi, yoxsa yox idi, 
Bəlkə də az idi, bəlkə çox idi, 
Sən keçəndə qarşımdan, 
Ağlım çıxdı başımdan. 
Mən hardan biləydim sən doğulmusan, 
Doğulmazdım mən, gülüm. 
 
 60
Nə anam, nə atam çəkərdi zülüm, 
İndi torpaq idim, gül bitirirdim. 
Nə mən Məcnun idim, nə də sən Leyli, 
Nə də ki, çöllərdə vaxt itirirdim. 
   13.06.05 
Ürək, ürək 
 
Ürək, ürək, sən nəsən; 
Xəyanətə yuvasan, 
Sevinc də bəsləyirsən. 
Sən insanı nifrətə, 
Sevməyə səsləyirsən. 
 
Arzuların bal şanı, 
Zəhər dolu şanın var. 
Sən kişisən, papağın, 
Qadın kimi şalın var. 
Özün yumruq boydasan, 
Tutumun ağla sığmır. 
Bu yer, bu göy, kainat 
Ürək, sənə sığınır. 
 
Bilmək olmur, nəsən, kimsən, 
Gahdan odsan, gah da külsən. 
Hər bəlanı mən çəkirəm, 
Məndən küsür, səndən küsən. 
   31.05.05 
 
Ağlama ürəyim 
 
Yaralı pələngsən, ağlama, ürəyim, 
pələng ağlamaz. 
Yağıya atılan zağlı tüfəngsən, 
ağlama ürəyim, tüfəng ağlamaz. 
Qobustan dağlarında 
“Pül-pülə”sən, 
püskürməyin var, 
ağlama ürəyim, vulkan ağlamaz. 
 
 
Əllərim, ayaqlarım, 
gözlərim cüt-cüt, 
tək gülümsən, ürəyim, 
gül ağlamaz. 
İnadım, təkidimsən, 
yaşadansan, 
yaşadan ağlamaz, 
ağlama, ürəyim. 
02.09.02. 
 
 
 
 61
Ürək quldur, mən quldar 
 
Ürəyim zəncirlənib sinəmdə, 
Qıra bilmir zəncirini sinnimdə. 
Hədiyyədi yar üçün 
Sinə adlı sinimdə. 
Dartınır, dartınır, 
Əlləri zəncirdən çıxmır, 
Qəzəblənib üstümə çımxırır. 
Dərdi vurur gözümə, 
Qoluma, dizlərimə, 
Gələ bilmirəm özümə. 
 
Ürək quldu, mən quldar, 
Əbədidi quldarlıq. 
Mən qulu sevirəm, 
Sevə bilmir qul darlıq. 
 
 
Mənim könlüm 
 
Mənim könlüm sənin könlün deyil ki, 
Yetənə aşiq olsun. 
Mənim könlüm göydə günəş deyil ki, 
Yetənə işıq olsun. 
Mənim könlüm mavi dəniz deyil ki, 
Yetən girə qoynuna. 
Mənim könlüm dəli dünya deyil ki, 
Yetən minə boynuna. 
Mənim könlüm aşıq deyil, pul verib, 
Yetən sala oyuna. 
Mənim könlüm fahişəxana deyil ki, 
Yetən gələ, soyuna. 
Mənim könlüm qoyunlara qoşulmur, 
Kərə, kürə sayıla. 
Mənim könlüm zirvələrdən ucadı, 
Çıxa bilməz hər yetən. 
Mənim könlüm müqəddəsdi, əlini 
sıxa bilməz hər yetən. 
Oktyabr, 2003. 
 
Cavanlar 
 
Cavanlar, gözünüz niyə bağlanıb, 
Piltəsi sevgiyə həsrət çıraqdı, 
Açılsın qızlara üfüq qolunuz, 
Yandırın, nurlansın ömür yolunuz. 
 
Gözəl var, qönçəsi sökülə bilmir, 
- Sevirəm! - sözünün həsrətindədi. 
Göz gözü cəzb edir, ürək ürəyi, 
Görəsən kim kimin qismətindədi? 
 62
Oğlanlar, ovlayın, onsuz da qızlar, 
Sizi sizdən qabaq ovlayacaqlar. 
   iyul 2006. 
 
Mən ölüncə 
 
O vaxt cavanlığımda; 
Səni əkdim ürəyimdə. 
Qanımla qanladım, 
Göz yaşımla suvardım. 
Səni unudan anları, 
Uşaq kimi danladım. 
 
Səni əzizlədim, 
hər gün yarpaqlarını, 
Ləçəklərini təmizlədim. 
 
Demirəm ki, xəbissən, - 
Yox, yox, xəbərsizsən. 
İki ömür sürürsən; 
Biri məndə, 
Biri də məndən uzaq. 
Məndə təksən!.. 
Uzaqda - 
Başını qatıb ailə, uşaq. 
 
Yetmiş illik ömrümün, 
Əlli il əvvəllində 
Necə vardın eləsən. 
Mən ölüncə, 
Mümkün deyil öləsən! 
25.06.06 
 
 
Yerə yazığın gəlsin, gülüm 
 
Günəş sənə baxırdı, 
Sən Günəşə baxmadın, 
Günəş küsdü, 
Yerdən salamı kəsdi. 
Yer yıxıldı qaranlığa, 
Düşdüm nigaranlığa. 
 
Ürəyini yeyə-yeyə, 
Ay qaçaraq gəldi göyə. 
Ay nrunu üzünə, 
İzinə sürtdü, 
Əmr elədi ulduzlara, 
Ulduzlar alay-alay 
Gəldi səcdənə, 
Açılmadı qaş-qabağın. 
Ay da küsüb, 
 63
Çəkdi ulduz ordusunu. 
Ümidini itirməyib; 
Günəş yenə gələcək, 
Ay da yenə gələcək, 
Sənin üzün güləcək? 
 
Yerə yazığın gəlsin, 
Bizə yazığın gəlsin. 
Küsdürmə Günəşi, 
Ayı, ulduzları, 
Yer yetim qalar!.. 
28.05.04. 
 
 
Bu, möcüzə deyilmi 
 
Möcüzə axtarırsan; 
Sənin gözlərindən düşən qaranlıq, 
Mənim gözlərimdə işıq yandırır, 
Bu, möcüzə deyilmi? 
 
Fikrinin dumanından 
Üstümə yağan sözün, 
Məni işıqlandırır, 
Bu, möcüzə deyilmi? 
 
Şimşəklədin sözünü, 
Söz könlümü qaraltdı, 
Bu, möcüzə deyilmi? 
 
Ayrı-ayrı dağ çayıyıq, 
Hərəmizin öz dağı, 
Öz dərəsi, öz düzü, 
Axırıq, qovuşmuruq. 
Qovuşarıq cənnət adlı dənizdə. 
Yar, bəlkə də... Nə bilim?! 
Bu, möcüzə deyilmi?! 
21.09.06 
 
 
Eşqə layiqsən 
 
Əlini əlimə qıysan, 
Əlimin səsini duysan, 
Sözüm çatınca dursan, 
Özümdən qabaq səsimə çıxsan, 
Səsimi sinənə sıxsan, 
eşqə layiqsən. 
Qışda baharı görsən, 
solmayan gülsən. 
Gəlmək mümkün olmayanda 
görüşə gəlsən, 
 64
məni özündən də ucada görsən 
Göyün ulduzlu küçələrində, 
gəzib-dolaşa biləsən, 
Ayla danışa biləsən, 
ulduzlarla yarışa biləsən, 
indicə bilsən ürəyimdən nə keçir, 
eşqə layiqsən. 
Dekabr 2002 
 
Axı, mən... 
 
Səni sevən ürəyim, 
Sevməz kimsəni. 
- Onu yadla gördüm, - deyib 
aldadır kim səni? 
Yer şarı kimi 
içi dolu möcüzəyəm, sirrəm, 
təkəm öz orbitimdə, 
fəlakət olar 
kim çıxarsa qarşıma, 
səndən özgə. 
Deyilənə inanma, 
bir də hər işimə qarışma. 
Tək-tənha, kimsəsizəm, 
baxma ki, məni yeyir 
insanlar, dəvələr, fillər, 
qarışqa. 
Dözməliyəm, dözürəm, 
axı, mən yer kürəsiyəm. 
 28.11.02 
 
N-ya 
 
Bir arzu əkmişdim sevgi bağında, 
Becərdim, suvardım, bitmədi, neylim? 
can atdım nə qədər mən sənə tərəf, 
Əllərim əlinə yetmədi, neylim? 
   Dekabr 2002 
 
 
Sən işıqsan 
 
Sən işıqsan, yaraşıqsan, 
Zülmətlə qarışıqsan, 
Səni görcək, 
tez ayağa qalxıram, 
işığına qaçıram, 
zülmətindən qorxuram!.. 
15.05.03 
 
 
 65
Sən demə 
 
Ay gözəl, bilmirəm bu necə işdir, 
Daşın daş ürəyi həlimləşibdir, 
Səni sevəndən. 
 
Köhnələr gözümdə təzələniblər, 
Adəm, Həvva göydən təzə eniblər, 
Səni sevəndən. 
 
Bu dağlar, qayalar nə mehribandı, 
Ayrıldım, sinədə od mehri qaldı, 
Səni sevəndən. 
 
Hamı mehribanım, əzizim imiş, 
Ürəyim bu sirri anlayıb, bilmiş, 
Səni sevəndən. 
Yaxşılıq general, əsgərdi könlüm, 
Özümü yaxşılıq yolunda gördüm, 
Səni sevəndən. 
 
Vardımı İskəndər - bağrı yarılmış? 
Sən demə, həyatda mən də varammış, 
Səni sevəndən. 
 
 
Gəldin 
 
Gəldin; 
Ürəyimi çıxartdın, 
Ağrımı çoxaltdın. 
İndicə şimşək çaxacaq, 
Yağış yağacaq - 
sevgi yağışı!.. 
Sevmək istəyənlər 
Çiməcək bu yağışda. 
Oktyabr, 2003 
 
 
Söz vüsalı 
 
Mən içdim eşqimin söz vüsalını, 
Sərməstəm sözlərin hərarətindən. 
Baxanlar, biləcək mənim halımı, 
Görəcək yar ilə qeylü-qalımı. 
Sərməstdən nə umur sərməst olmayan? 
Arixlər anlayır, nadan nə bilsin. 
Eşqin sərməstləri güldü solmayan. 
 
 
 
 66
Küsmərik daha 
 
Gündüzü ötürüb, 
Sənsizliyi götürüb 
Gəlirəm sizə. 
Sənsizliyim tərslik edir, 
uçurur körpüləri, 
- Unut - deyir - körpələri. 
Sənsizlik dolu gecəni 
    ayaqlayıram, 
Gəlirəm sizə. 
Sənsizlik səni görüb 
İşıq görən kimi qaçır. 
Barışırıq, 
həsrətdən közərən öpüşlərlə. 
Gəncliyimiz qayıdır 
Yada düşən görüşlərlə. 
Küsmərik daha!.. 
baha oturur, çox baha! 
Mən baş əydim, 
  sən də baş əy 
İlk eşqimiz Allaha! 
9.11.03. 
 
 
Əllərin, əllərim 
 
Əllərini sıxdı əllərim, 
Əlcəkdən çıxan 
     isinmiş əllər kimi 
Əlimdən çıxdı əllərin. 
Bütün payızı, yayı, 
Dağlara  həsrət qış kimi, 
Darıxdı əllərim. 
Birdən, 
Kimsə ürküdən quş kimi 
Karıxdı əllərim 
Və  
çırpıldı əllərimin astanasına. 
Az qaldı 
Kövrək duyğulardan hörülmüş 
Astana sına. 
Əllərim 
əllərini çəkdi özünə, 
Sənsiz yata bilməyən əllərimin 
Yuxu gəldi gözünə, 
Əllərinin nəfəsi dəydikcə, 
Əllərimin közünə, 
Əllərimin alovu oyandı. 
Əllərimin gecələyən sevinci 
Nura boyandı. 
Əllərimin gec əriyən kədərində 
 67
Baharı sezən, 
Günəş sızan torpaq kimi 
Oyanış başladı. 
Aşıb-daşacaq 
Əllərimin bərəkəti. 
Ürəkli olacaq 
Arxalı uşaq kimi əllərim. 
Sönməz olacaq 
Atomlu işıq kimi əllərim. 
30.12.03 
 
Sevgilim 
 
Səhər-səhər 
Üzündə süd qoxusu, 
Əzizləyir, oxşayır 
Səni Tanrı yuxusu, 
Sevgilim. 
Evim candı, 
Sən evimin ürəyi. 
Arzuları oyadır 
Nəfəsinin küləyi, 
Sevgilim. 
 
Oyan, oyan, 
İşıqlansın evimiz, 
Çiçək-çiçək açılsın, 
İşıqlansın evimiz, 
Sevgilim. 
 
Uçsun, uçsun, 
Evdə qapı qanadlar, 
Sınsın, sınsın gecədən 
O küsülü inadlar, 
Sevgilim. 
 
Mən bir işıq topasıyam, 
Söz qönçəsi, butasıyam 
Ayda, Marsda yüksələn 
Nəğmələri tutasıyam 
Sevgilim. 
 
Günəş olub, 
Nur çiləyək vətənə, 
Saf, müqəddəs, işıqlı 
Sevinc verək yetənə,  
Sevgilim. 
 
 
 
 68
Heyf sənə, heyf mənə 
 
Qocalmışam, 
Qocalmısan sən də gülüm; 
Sevincini itirən ürək kimisən, 
Daşa toxunan külək kimisən, 
Dərinləşib gözlərinin quyusu; 
Yandırmaz gözlərinlə 
yandırmaq istəsən kimi sən. 
 
Qocalmışam, 
Qocalmısan sən də gülüm; 
Uzaqlar yaxın olmur, 
Yaxınlar uzaq olub. 
Dönüb, sönüb 
   yanaqların ocağı; 
gül çırtdamaz, gülüş çaxmaz, 
elə bil ki, buzlaq olub. 
Aslan boğan igidlərə 
   meydan açan baxışların 
       yazıq olub... 
 
Qocalmışam, 
Qocalmısan sən də gülüm; 
Zirvədən ayrılan daş kimisən, 
Diyirlənirsən dərəyə. 
Günəşdən ayrılan işıq kimisən, 
Hopursan torpağa. 
Qorxuram sabahların əli çatmaya 
         səni tutmağa. 
Qocalmışam, 
Qocalmısan sən də gülüm; 
         Heyf sənə!.. 
         Heyf mənə!.. 
Oktyabr 1989 
 
Sən də belə gözəlsən 
 
Qaşın qaş yerində, 
Gözün göz yerində, 
Başın baş yerində, 
Ağlın deyil yerində. 
 
Sən də belə gözəlsən, 
Bəzənərsən, gəzərsən.    
Ölsən də, yaşayarsan 
İskəndərin şeirində. 
3.11.03 
 
 69
Sevgi günüyəm 
 
Doymuram sevgidən, 
hələ də acam. 
Sevgim nifrətimi, döyür həmişəö. 
Bir qızıl tacam, 
Ölsəm, 
cücərəcəm yerdə gül kimi. 
Verin sevənlərə, sevgi gülüyəm. 
 
Doğulduğum günü 
     bayram edin, mən 
sevgi günüyəm. 
Mart 2003 
 
 
Dolub sinəmə dərdin 
 
Dolub sinəmə dərdin; 
İztirab içində sızlayır qəlbim. 
Dərdin qışdı, qar yağır, 
qar yağır, sinə dərəm, 
aman vermir, sinə dərəm, gülüm, 
buzlayır ürək. 
Dolub sinəmə dərdin; 
bir səsə, bir sözə bəndəm, 
dolu barıt çəlləyitək... 
Sevincimi qəm yeyib, 
atıb məni 
alma çəyirdəyitək. 
 
Dolub sinəmə dərdin; 
nazını çəkirəm namərdin, 
namərd də qara daşdı 
    cənnət bağında, 
götürən də peşiman, 
götürməyən də. 
 
Dərd əlində yeyilib 
qurtarmışam, 
kəsilib doğranmışam, 
gözdən oğurlanmışam, 
həyat! Həyat belədi, - 
kəsirlər ağacı 
meyvə gətirməyəndə. 
 
Dolub sinəmə dərdin; 
ürəyim bir badədi, 
siləmə, dərdin. 
- yaman dərdlisən - deyib 
səni məndən gizlədin, 
fikrin, sözün tinində 
 70
sevincimi gözlədin. 
sinəm elə yandı ki, 
ürəyim söz közlədi. 
 
 
Dolub sinəmə dərdin; 
yayda, qışda 
- cik-cik - oxuyur sərçə dərdim, 
baharı gözləyir 
qaranquş sevincim. 
Noyabr 2002 
 
 
Gözlərimi qınama 
 
Bu yaşımda gəncliyi yaşayıram. 
Hər gözəllik görəndə 
Ömürümü təzədən başlayıram. 
Gözəllik qönçə güldü, 
Gözlərim bal arısı. 
Harda görsə, gözələ 
sığal çəkir gözlərim. 
Gözlərim şimşəklədi, 
Eşidəndə sözünü; 
- “Qardaşıma deyərəm, tökər sənin gözünü”. 
- Göz tökülsə, 
Gözümdən köz dağılar, 
Odlanar Yer kürəsi. 
Gözlərimi qınama, 
Yığışdır gözəlliyi. 
Gözlərim it kimidi 
Gizlətsən də tapacaq, 
Tez duyur gözəl iyi!.. 
24.09.03 
 
 
Darıxma gəlirəm 
 
Günləri yolum üstə 
muncuq-muncuq düzülən, 
Qapısının dabanı çartlayan, 
ümidləri yol üstündə çırtlayan, 
İnamı üzülüb, səbri çatmayan, 
darıxma, gəlirəm. 
 
Mən Bağdadda, sən Bakıda; 
Ürəyin mənsiz durmur, 
hər gün yanımdasan, 
bu uzaqlıq səni yormur? 
Bir cüt xəyal 
Əl-Mansur otelinə 
qoşa girib-qoşa çıxır. 
 71
əl atıram, 
əllərim boşa çıxır. 
Gedirəm tufanları ötməyə, 
darıxma, gəlirəm. 
 
Mənə sadiq kədərim, 
qılıqlayıb  ürəyimi, 
təpikləyir kürəyimi, 
sağ əlim qonur 
sol döşümün üstünə, 
qoymayır, 
qıymayır 
ürəyimin səbri daşa. 
Ölüm dirənib daşa, 
darıxma, gəlirəm. 
   İraq, oktyabr 
   Bakı, dekabr 2002 
 
 
Mümkünmü? 
 
Sənin gözlərində məni görmüşəm 
Hələ xəbərsizsən özündən, gülüm, 
Məni gəzdirirsən gözündə, gülüm. 
Sən mənə, 
Mən sənə sürgündü, 
Məni bəyənməmək 
     mümkünmü? 
29.11.03 
 
 
Gözlərin nağılı 
 
Gözlərindən ayrılan 
Kirpik-kirpik şüalar 
Nə qara?! 
Kim söz deyər gözünə? 
Nəkaradır, nəkara?! 
 
Gözlərinin arxası göl, 
Giləsi od. 
Necə olur, gözlərində 
Od ilə su sarmaşır? 
Gözlərinin göyündə, 
Gözlərinin çınqısı 
Ulduz-ulduz sayrışır. 
Gözlərinin nurundan 
Nur çəkir göydə günəş, 
İşıqlana. 
Qucağında yatmaq üçün 
Ay istəyir uşaqlana. 
 
 72
 
Gözlərində gecələdim; 
Sökülüncə 
Gözlərinin dan yeri, 
İtmiş bildim göyü, Yeri. 
Gözlərinin üfüqləri söküldü, 
Gözlərində gündüzlədim; 
Əbədidir gəncliyim, 
Zamanı xırdalayıb 
Gün yanına gün düzmədim... 
9.05.04 
 
 
Neyləyək 
 
Gözlərimin dərininə düşmüsən, 
Kirpiyimin sərininə düşmüsən. 
Nə sən çıxa bilirsən, 
Nə mən çəkə bilirəm, 
Neyləyək?! 
 
Dəli atan bir daş kimi 
Ürəyimə atılmısan. 
Qanıma qatılmısan, 
Ayıla bilmirəm qanımdan 
Poza da bilmirəm alnımdan, 
Neyləyək?! 
 
Araz Kürlə uyuşub, 
Dəclə Xərata qovuşub, 
İtib Dəclə, itib Xərat, 
Daha bu çay 
Şətül-ərəb çayıdı. 
Araz itib Kür suyunda. 
 
 
Bax beləcə 
Qovuşub, qarışıb ömrümüz, 
Nə sən görünürsən, 
Nə də mən, 
Neyləyək?! 
 
Suda boğulan torpaq kimiyik, 
Yiyəsini sel aparan 
          papaq kimiyik, 
Gözləri tökülmüş, 
Bayquş ulayan otaq kimiyik, 
Neyləyək?! 
29.11.03 
 
 73
Kimsə bilməsin 
 
Səni sevdiyimi 
     kimsə bilməsin, 
Bu, qorxuludu! 
Hələ öz sözünü deməyib inam 
O, yuxuludu! 
18.05.03 
 
 
Torpaq alacaq 
 
Girovdu yarımın əlində canım, 
Dönməsəm yanına, canı atacaq. 
 
Atılan canımı yeyəcək it, qurd, 
Düşmənlər sevinib kama çatacaq. 
 
cansız müqəvvayam, kimə gərəyəm, 
Kim kimdən alacaq, kimə satacaq? 
 
Əsrin küləkləri təzə mahnını 
Məni kaman bilib məndə çalacaq. 
 
İskəndər, yar gülər, yetər kamına, 
Ondan da kamını torpaq alacaq. 
                                    17.11.05 
 
 
Tellərin və sən 
 
Saçından iki tel ayır, ver mənə, 
Ömrümün sözünü deyəcəm onda. 
Yox, yox, tellərini ayırma səndən, 
Ölər, məhəbbətin çalınmaz onda. 
 
Bağla ürəyimə telini, gülüm, 
Məhəbbət axıdım sənə telinlə. 
Sözsüz hava çalsın ruhum telində 
Toxuna bilmirəm ona əlimlə. 
 
Tellərin  Günəşin telindən uzun, 
Yerdə hara getsəm, o, mənə bağlı. 
Bu, necə qısadır, bu necə uzun? 
Kəşx edə bilməyib insanın ağlı. 
 
Sən Günəş balası, tellərin nurun, 
Yaşamaq mümkünmü Yerdə Günəşsiz? 
Gülmürsən, qış olur! Gülürsən, bahar! 
Qışım bahar olmaz, gülüm gülüşsüz. 
 
Gecə nura dönür telin qarası, 
 74
Mən qara tellərlə işıqlanıram. 
Nurun məndə dönür, məndə dəyişir, 
Gülüm, misra-misra işıq yayıram. 
 
Möcüzə gəzirik ömrümüz boyu, 
Bu dönüş, yaranış möcüzə deyil? 
Hər gün necə olur, - Mənim ürəyim 
Sənin ürəyinin sözünü deyir? 
 
Mən səni, sənsiz də görürəm, gülüm, 
Göy səni əks edir məndən ötəri. 
Biz hazır deyilik bəs, Allah niyə, 
Hər şeyi öyrədir bizə ötəri! 
 4.07.06 
 
 
Mənə sevgi verin 
 
Mənə sevgi verin, 
Dağları, gölləri, 
Bağları, çölləri, 
İnsanı ilə 
Qıldırım Yeri! 
Yerisin, 
Dağlara deyəndə; - Yeri! 
 
Sevgimi dəlilik bilməyin, 
Mənə gülməyin, 
Verin elə sevgi ki, 
Açım Yerdə hər cür planet, 
Ulduz sərgisi. 
 
 
Sevgi yolu 
 
Səndən mənə, 
Məndən sənə bir yol gedir. 
Bu yol çox uzaqdı, 
Yerdən yaşlıdı, 
Yerdəkilərdən başlıdı. 
Qurtarmır, 
Bilmək olmur nə vaxt başladı. 
Bu, məhəbbət, sevgi yoludu, 
Çox qədim, çox uludu. 
Görən olmayıb,  
Kimini dəli edib, 
Kimini bəxtiyar. 
 
Hər adam çıxa bilməz bu yola, 
Bu yol hünər istəyir, 
Ağrılı günlər istəyir. 
Bu da 
 75
Peyğəmbərlik, şairlik kimi, 
Allah vergisidi. 
Allah da yetənə qıymır onu, 
Bitib-tükənmir sonu. 
26.07.06 
 
 
Peyğəmbər ürəyi gəzdirirəm 
 
Gəl, səni oxşayım, əzizləyim mən, 
Hissini, duyğunu təmizləyim mən, 
Açım gözlərinin genişliyini, 
Gör məndən uzağı, məni də, insan. 
 
Dağını, düzünü dolan könlümün, 
Axtar mikroskopla hər bucağımı, 
Böyük arzularla dolan könlümü, 
Sən onda bilərsən kiməm, nəçiyəm. 
 
Göydən Yerə gələn nuram, elçiyəm, 
Peyğəmbər hünərli başım yoxsa da, 
Peyğəmbər ürəyi gəzdirirəm mən. 
Peyğəmbər diləyi gəzdirirəm mən. 
Yer məni gəzdirir ehtiram ilə, 
Göy də fəxr eləyir Etibar ilə. 
Hardasa tuş olsam qəfil ölümə, 
O gün Yer kürəsi diksinəcəkdir, 
Bürclər çaxnaşacaq, Günəş çaşacaq, 
Tanrı da ölümü pisləyəcəkdir. 
   24.04.05 
 
 
 
 
 
 
 
 
 
 
 
 
 
 
 
 
 
 
 
 
 
 
 76
Q Ə Z Ə L L Ə R 
 
Yara canımdı dedim, yar mənə canım, demədi, 
Sevərəm sevməyəni zor ilə, qanun demədi. 
 
Məni təşrih elədi, çatmadı qanım, o gözəl, 
- Sənə qurbandı apar, bir gilə qanım, demədi. 
 
canda canımsa şirin, yar mənə ondan da şirin, 
Yar mənə yanmadısa, mən kimə yanım?, demədi. 
 
Yoxsa baldan şirini, yar mənə baldan da şirin, 
Olmadı indi vüsal, bəs haçan anım?, demədi. 
 
Vüsal ilə vüsalın fərqi nədir ki? - deyənə, 
Qalmadı söz ki, dedi, yaxşı ki, dalın demədi. 
 
Tutub İskəndəri söz atəşinə yar giley etdi, 
Olmadı güzgü fələk, şairin halın demədi. 
20 aprel, 2000 
*** 
 
Dərdimin dərdidi dərd, dər ilə cövlan edərəm, 
Düşə dərdim əlimə, mən onu ceyran edərəm. 
 
Nə qədər dərdli gələ, lap gələ ardınca Əzim 1, 
Açaram dərdlərimi, dərd ilə heyran edərəm. 
 
Qələmin qüdrəti topdan da, tüfəngdən də böyük, 
Qəm ilə cövlan edib, bir yeni dövran edərəm. 
 
Şairəm, tanrı sevir, kim məni yandırsa, yanar, 
Kim sevərsə, mən onu könlümə mehman edərəm. 
 
Çağır İskəndəri, yansın bəşər övladı üçün, 
Kəsmərəm quş başı da, düşməni candan edərəm. 
26 yanvar 2001 
   * * * 
Söz dedi Mailimiz, etmədi mail kimi söz? 
Bu səbəbdən vurulub Mailə Mail kimi söz. 
 
Kişi qeyrətlə açıb söz mətahın süfrələyər, 
Nə kamalla deyə kim söz, edə qail kimi söz? 
 
Söz üçün meydana girdi çoxu Mən! Mən! - deyərək, 
Kimini şah elədi, eylədi sail kimi söz? 
 
Diri ikən ölümü öysə də kimlər nə qədər, 
Tanıdıb tarixə cahili, cahil kimi söz! 
 
Yaşadıb söz, sözə canın verəni, söylə, pula 
Yaşadıb hər nə qədər olsa da nail, kimi söz? 
 
 77
Sən özün qiymətini ver bu qəzəl sahibinin, 
Deyə bilmiş bu uşaq bir kərə Mail kimi söz? 
 
Nə əlamət var isə dildə əgər, sözdə də var, 
Bu səbəbdən həm acı, həm də şirin dil kimi söz! 
 
Sarılıb mən qələmə yazsam əgər bir də qəzəl, 
Mail, İskəndəri də şair edər gül kimi söz? 
 
   *** 
Yox imiş yaxşısı səndən, necə səhv eyləmişəm, 
Gəl gülüm, gəl yanıma, mən səni əfv eyləmişəm. 
 
Guya ki, özgələri sevmək hünərmiş, nə bilim, 
Belə nadanlıq ilə göz yaşı nəf eyləmişəm. 
 
Neçə illərdi yanıb şövq ilə nadan oduna, 
Mənə bəxtdən verilən ömrümü məhv eyləmişəm. 
 
Görüb insanlığımı tənə ilə güldü mənə, 
İlləri, günlərimi gör kimə sərf eyləmişəm. 
 
Pula, dövlətə uyub mən sözü alçatmamışam, 
Şahı, şahzadəni yox, mən yarı mədh eyləmişəm. 
 
Yara qurbanlıq üçün qıymamışam bir quzu mən, 
Yara qurban kəsilim! Mən bunu əhd eyləmişəm. 
 
Su kimi qaynamışam eşqin odunda o qədər, 
Dərdimin gövhərini könlümə ərp eyləmişəm. 
 
Mənə baxmış, yolunu azmamış aləmdə çoxu, 
Pis işin pisliyini aləmə örk eyləmişəm. 
 
Başı daşdan daşa dəymiş yetiməm, əfv elə, gəl 
Atma İskəndəri sən, tək sənə ərk eyləmişəm. 
26 oktyabr, 1996 
 
*** 
 
Yarımam, yoxdu yarım, mən ki, bütöv olmayacam, 
Nə qədər yoxdu yarım, canı yada salmayacam. 
 
Doğulub, bəlkə də yoxdur, hələ dünyada yarım, 
Gəzirəm, tapmamışam, dünyada kam almayacam. 
Bir əlim yoxdu, biri köhnə yetimdir elə bil, 
Yetimə kimdi baxan, mən ki, yaşa dolmayacam. 
 
Ürəyim yarıdısa, yarı ürəklə həyatın, 
Yarını duysam əgər, yarını ki, duymayacam. 
 
Yarı yaşdan o yana yarı mənə vermə, həyat, 
Necə sevsəm həyatı yarım ilə, doymayacam. 
 78
 
Neçə illərdi, hələ mən yarıcanla gəzirəm, 
Atıb İskəndəri də yerdə bir an qalmayacam. 
16 dekabr, 1998-ci il 
 
 
Nadanın nadanlığı göz salıbdır xalına, 
Gör nə günə düşmüşəm, baxan ağlar halıma. 
 
Baxma mərci boydadır üzündəki xalların, 
Çeşmədi, bal paylayır üzündəki alına. 
 
Bal arısı qonubdur? - baxan deyir hüsnünə, 
Çox dadanıb, uçmaz o özgə gülün yanına. 
 
Mən bir öpüş dadmışam, bal demərəm bir daha, 
Çiçəklərin, güllərin ətir dolu balına. 
 
Bir xalının zərrəsi yurd eləsə, mələkdə, 
Uçardı göy, bir mələk çıxarsa göy damına. 
 
Xal nüvədi, sən günəş, sönməz odu heç zaman, 
Vay bu xalın oduna düşənlərin halına. 
 
Xalın qədər qiyməti yox bu yerin əzəldən, 
Uydu gözüm xalına, uymadı yer malına. 
 
Bacarsaydı, öpüşlə gizlədərdi xalını, 
İskəndərin dözərdi xalın qeylü-qalına. 
3 yanvar, 1998 
 
 
Ağzın içi alov saçır, dil ağzında bir şölədi, 
Qarsır məni dilin sözü, dil yarına nə söylədi? 
 
Elə getdi, o gedəndi, dönmür geri, qeb oldumu, 
Ürəksizdi quru canım, alov dilin gör neylədi. 
 
Zəlil oldum eşq əlində, duyğusuzlar güldü mənə, 
Nadan gəlib dahiyanə, aşiqinə hökm eylədi. 
 
Mən hicranın əllərində əl quzusu oldum deyə, 
Söz deyəndə çaşdı nitqim, ürəyim söz mələdi. 
 
Kim ki, sevib yara yetdi, cənnət bildi bu dünyanı, 
Bu məhəbbət təkcə mənim gözlərimə kül ələdi. 
 
Qan ağlayıb eşqə düşən, çox şişirtmə bu eşqi sən, 
Ay İskəndər, dünya özü eşq adında bir tələdi. 
Mart, 2000 
 
 
 
 
 79
Axır can şəlalətək dağ başının zirvəsindən, 
Kama yetdim, mən kam aldım hansı çiçək zümrəsindən? 
 
Düşüb saçın sellərinə axır min-min pəhləvanlar, 
Qopub nalə, haray səsi, baş açsıram cümləsindən. 
 
Elə bildim göy dənizdə ovçu qurub bərəsini, 
Ölən çoxdu, qan görmədim, səs ki, gəlmir gülləsindən. 
 
Sən gedərsən saymazyana, aşiq inlər tellərində, 
Doğrudanmı xəbərsizsən aşiqlərin naləsindən? 
 
Əlim yetmir, ünüm çatmır, haraylayım gülüm, kimi, 
İlişmişəm bir kol kimi saçlarının ilməsində. 
 
Rəhm eylə qız, şanə çəkmə gur şəlalə tellərinə, 
İskəndərin canı inlər əllərinin şanəsində. 
Mart, 2000 
 
 
Günəş desəm, həqarətdi, hicran verir o dəmbədəm, 
Yanımdasan sən dəmbədəm, yox hicranın, daha nə qəm? 
 
Günəş batar, ay dolanar: deyər: - mənəm, gəl, məşuqun, 
Gah günəşə, gah da aya aşiq olsam, gülməz aləm? 
 
Sən daş atma, qoy gülməsin yerli, yersiz el üstümə, 
Dost əliylə daş dəyəntək, fəryad ilə qopar naləm. 
 
Sən məndəsən, ehtiyatla at daşı, daş dəyməsin 
Məndə sənə, dəysin mənə, kiməm, görsün bütün aləm. 
 
Sevinc, kədər çiynimdəki xurcundadı, gəzdirirəm, 
Kədər çoxdu, əyilmişəm bu səbəbdən bilir aləm. 
 
Gəl, xurcunun sevinc gözü ağır gəlsin, cavanlaşım, 
Sevinc daşsın, çiliklənib düşsün əldən qəm piyaləm. 
 
İskəndərin bəxti səndən ayrı düşsə, eşqimizə 
Zülmət çökər, eşqimizdə mən günəşəm, sənsən haləm. 
Mart, 2000 
 
Bu ömrümü, həyatımı gülzar edən sənsən, gülüm, 
Səhər-səhər gül bağında gül xar edən sənsən, gülüm. 
 
Gülxanədə sən naz ilə deyib-gül ki, hey mənimlə, 
Sənə həsrət çəkənləri dilxor edən sənsən, gülüm. 
canım gedib canan ilə, cismim ilə gülür gələn, 
Eşq yolunda canda canı biar edən sənsən, gülüm. 
 
Sənsiz dünya gülmürdü ki, sən güldürdün gözlərimdə, 
Bu dünyanı könlüm üçün dildar edən sənsən, gülüm. 
 
 80
İskəndərəm, quru canam, bir qurumuş ağac kimi, 
can şirəmi çəkib candan bimar edən sənsən, gülüm. 
6 noyabr, 1999 
 
Gərək ilham gələ ki, söz gülə dürdanə kimi, 
Söz kimi məhv eyləyə, gah çəkə meydanə kimi? 
 
Sözü xəlq eyləməyib Tanrı ki, tərif deyilə, 
Əl çalıb oynadalar hardasa divanə kimi! 
 
Yaranıb söz ki, yarın şəninə tərif deyəsən, 
Düşə haqqın yoluna, söz yana pərvanə kimi! 
 
Elə bağlan sözə ki, - sevgili yarımdı - deyib, 
Söz ucaltsın səni də göydəki tərlanə kimi. 
 
Yazıq İskəndərə də kəlmə qıyıb, söz demədin, söz, 
Çəkəcəksən söz üçün söz, yenə divanə kimi? 
2 noyabr, 1999 
 
 
Yansa kim eşq oduna, fəxr ilə əhsən, deyərik, 
Bu təzə əsrimizin şöhrəti sənsən, deyərik. 
 
Bacara bilsə əgər sevməyi gül bülbülünü, 
Biz ona lalə tacı, sünbülü-süsən, deyərik. 
 
Gileyin var ki, niyə yoxdu daha Məcnunumuz, 
Hər əsr dahi verər?  Versə, can əhsən deyərik. 
 
Yenə İskəndəri eşq dərdi giriftar elədi, 
Dönsə eşqindən əgər, biz ona nöqsan deyərik. 
Mart, 1981 
 
 
Sənsiz, ey gül, yenə canım oda yandı, 
Mən dedim: - Yanmasın o, ah, o da yandı. 
 
Çox demişdim sənə mən gəl, qadası, gəl, 
Gülüm, ağzımdakı dildə sözüm bir dada, yandı. 
Nə dedim Yer şarı çalxandı ahımla, 
Ürəyin doğmaları, həm yadı yandı. 
 
Yandı canım nə qədər gəlmədin, ey gül, 
Yazıq İskəndər özü, həm də adı yandı. 
23.01.06 
 
*** 
 
 
İçmisən qanımı bol-bol, həzər etsən nə olar? 
Zülmü yox, insafı sən də mərəz etsən, nə olar? 
 
Budağın yarpağı hər gün yaşıl olmur ki, gülüm, 
 81
Ömrünə bircə günü sən xəzəl  etsən, nə olar? 
 
Bükmüsən ömrümü sən, qapqara zülmət gecəyə, 
Ömrümə nur çiləyən bir gözəl  olsan, nə olar? 
 
Arzuna yetmək üçün ağ qoçu qurban demisən, 
Mən kimi bir igidi sən nəzir etsən, nə olar? 
 
Xaraba qoydu gözəllər bu abad könlümü də, 
Bu viran könlümü sən mənzilin etsən, nə olar? 
 
Yazığın gəlmədi, İskəndəri incitdin elə, 
Ona dərman öz əlinlə özün etsən, nə olar? 
Yanvar, 2006 
 
 
Məni incitmə gülüm, incitməli oğlan deyiləm, 
Loğmanam dərdlərinə, kim dedi loğman deyiləm? 
 
Çıxmışam imtahanından, sən özün yaxşı bilirsən, 
Gözü kor, kar, içi zillət, qara  yarğan deyiləm. 
 
Qırmaram el ümidin, zirvə bilir el də məni, 
Enmərəm, yox gözəlim, yox, elə dağdan deyiləm. 
Baxma, üzdən gözəlin, çoxları içdən təmiz olmur, 
Təmizəm, safdı içim, mən elə bağdan deyiləm. 
 
Gülü güldən eləyən, bağları viran eləyən, 
Yazda torpaq üşüdən, qar kimi yorğan deyiləm. 
 
Kimdir İskəndərə tay! Çəkməz o qanqal nazını, 
Gülə canım sadağa, qanqala bağban deyiləm. 
Yanvar, 2006. 
 
 
Əllər kimi, ey gül, ürəyim şüləy-şüləydi, 
Titrər nəfəsindən nəfəsin sanki, küləydi. 
 
Eviniz sanki üfüqdü, doğulursan səhərə, 
Ürəyim yollarına, yol sənə baxdıqca güləydi. 
 
Əyə bilməz məni tufan, palıdam, torpaq ilə 
Əymisən ki, deyir el ki, - palıdı bircə gül əydi. 
 
Çox da ki, söylədilər yox, ola bilməz, 
Palıdı gül yıxa bilməz, yıxan əlbəttə, kələydi. 
 
Bu, qadın fitnəsidi söylədi İskəndərə dost, 
Dedim ey dost, gedib o, bir də gələydi! 
 
*** 
Kimdi yardan yarasız, yada salaq, ay kişilər, 
Yığılın bir yerə, bir çarə qılaq, ay kişilər. 
 82
 
Yanırıq odlarına rəhm eləmir bircəsi də, 
Atılaq dağdan, ölək, ya da qalaq, ay kişilər. 
 
Kərəm olduq, külə döndük, fələyin verdiyi nə? 
Nəyə döndük, gülüş olduq! Nə olaq, ay kişilər! 
Vüsalın yox işığı, yolları zülmət bürüyüb, 
O cəhənnəm gününü yada salaq, ay kişilər. 
 
Sürünüb güllər üçün yem oluruq torpağa biz, 
Bəsdi, ağla-kamala biz də dolaq, ay kişilər. 
 
Dedim İskəndərə mən, söylədi ki, - olma avam, 
Nə qədər zülm edə yar, qeydə qalaq, ay kişilər. 
 
Deməyin dərdimizi Allaha, bir çarə qılar, 
Nə ki yara, tozuna qurban olaq, ay kişilər. 
30.05.05. 
 
 
Ürəyim - dərd günəşi - püskürür hey,.. dərdinə dərman tapa bilmir, 
Nə qədər ağlasalar da, məni mən etməyə fərman tapa bilmir. 
 
Təməlindən ucalıb, boy verib artmış bu qəm adəmlər ilə, 
Gəzir hey.., qəmlərə çarə neçə illər, hələ dövran tapa bilmir. 
 
calamış hər gülü güllə, otu otla, gülü otla qoca loğman, 
cığır açmış ayaq altında cığır, dünyada hər yan, tapa bilmir. 
 
Hanı dərman, gülə aləm, bəşərin dərdinə dərman tapıla, 
canım hazır, ola qurban  qələmim qəmlərə qurban tapa bilmir. 
 
Ürəyim qəmlə ləbə-ləb, quyudur çəksə fələklər neçə il 
Qəmim enməz, filiyəm, axtarır hey.., dərdimi filban tapa bilmir. 
 
Dərdimin dərdinə çarə - Şuşadır, Kəlbəcər, Ağdamdı vətən, 
Nədən olmuş, Vətən uğrunda elim tökməyə al qan, tapa bilmir? 
24 yanvar 2001 
 
 
Dedilər ki, bu gələn sevgili yardır, o deyilmiş, 
Elə bildim yarımın bir sözü vardır, o deyilmiş. 
 
Səsi gəldi, gedib açdım qapını, yar gələ gizlin, 
Bu gələn ağzı küləkli qoca qardır, o deyilmiş. 
 
Necə pis günlərə düşdüm yarı oxşatmaq ilə 
Oxşadım yarımı, gördüm ki, xəyaldır, o deyilmiş. 
 
Dilinin balını gəzdim necə cür güldə, çiçəkdə, 
Bir də gördüm o da baldır, bu da baldır, o deyilmiş. 
 
Ürəyim dara düşüb, ağlamışamsa, yenə ey dil, 
 83
Güman etdim, ürəyim dindi: sualdır! - o deyilmiş. 
 
Tökülüb gözlərimin yaşı yola, yol qubar olmuş, 
Gözümü dilbərimin həsrəti sardı, o deyilmiş. 
 
Yetim İskəndəri də xamladı bir gün də Əzizə, 
Dəlini verdi mənə, öydü adamdır! O deyilmiş. 
     Mart, 2001 
 
 
 
Xəbərim yoxdu mənim ki, məni sən görmüsən, ey gül, 
Hansı eldən, necə yerdən bizə sən gəlmisən, ey gül? 
 
Günəşəm, al günəş ilə yoğurub Tanrı məni, 
Qırpıb hey gözlərni məndən işıq dərmisən, ey gül. 
 
Sevib, eşqinlə sənin möcüzə etdim ki, sözü, 
Sözümün ay üzünü yollarına sərmisən, ey gül. 
 
Mən varam ki, səni də var eləyib Tanrı yerə, 
Bülbüləm, lalə, qızılgülümsən, ey gül? 
 
can şirən candı ki, mən canda çimib canımı tapdım, 
Gəncliyim, döndü geri, möcüzəli gölmüsən, ey gül? 
 
Ayağın açdı çiçək al qanı ilə bu vətəndə, 
Yolunu azmadı eşqin, de nələr görmüsən, ey gül? 
 
Bu könül bezmədi səndən, sənə - can! can! dedi hey 
Səndə mən, məndə sən ikən, məni kim bilmisən, ey gül? 
 
Səni İskəndərə ad eylədi Tanrım, nə edim ki, 
Üzü dönmüş bu zaman, bəxtim üzə gülmədi, ey gül! 
3 mart, 2001 
 
  Ömrüm 
 
Talayıb ömrümü nadan adamlar, 
Şeirimi yazmağa çatmayıb ömrüm. 
Nə vaxtsa ömrüm də büllur qab idi, 
Kimsələr şər atıb çatlayıb ömrüm. 
 
Ömrün qatlarından qan sızır indi, 
Ömrümü yeyənlər mənə gülürlər. 
Qanıma susamış quduzlar kimi 
Məni görən kimi cumub gəlirlər. 
 
Mənə qalan ömrün çınqılarından 
Odlanıb sözləri tutuşdurmuşam, 
Görürəm yenə də qazanan mənəm, 
Ömrümü nadanla tutuşdurmuşam. 
  8 dekabr, 1997 
 84
 
Mənə tanış gəlirsən 
 
Həsrətini çəkdiyim əllərin 
Əlləridir neçə nəsil əvvəl 
      yaşamış nənəmin; 
hamilə qalıb, doğulub 
bətnindən əsrlərin, illərin. 
Nənəmin bu əlləri 
Bacarmır nənəmin işlərin: 
corab toxuya bilmir, 
Ox ata bilmir. 
At yalına yata bilmir. 
Xəbərsizdi mətbəxdən, 
Kömək umur ər bədbəxtdən. 
 
Gedim, getməyim 
 
Saçı töküb üzünə, 
Məni çəkir özünə, 
Ürək baxmır sözümə, 
Ağıl, gedim, getməyim?  
 
Dil yandırır, göz yaxır, 
Gözlərimdən yaş axır, 
- Gəl! Gəl! Deyən qız baxır, 
Ağıl, gedim, getməyim?  
 
Ürək düşüb tilsimə, 
Dünyam dönüb tərsinə. 
Səbir deyir: - Tələsmə, 
Ağıl, gedim, getməyim?  
 
Baxma ürək dəcəldi, 
Yaxındakı əcəldi. 
Eşq hər şeydən əzəldi, 
Ağıl, gedim, getməyim?  
 
 
Bəlkə 
 
Üç əsr əvvəl yaşamış nənəmin 
Gözləridir gözlərin; 
İllərlə yol gözlərdi o, 
Bir həftə gözləmədin, 
Ürəyindən od çəkib 
   ər evi közləmədin. 
Nənəmə oxşayırsan deyə, 
Mənə tanış gəlirsən. 
Mən də sənə tanış babayam ki, 
Məni görəndə 
Nənəmin 
 85
təbəssümü çiçəkləyir üzündə, 
Sən olmursan özündə!.. 
4 may 1998 
 
 
Sənsizlik 
 
cəhənnəmdi sənsizliyim; 
Bahar olur eşqin ilə. 
Odum qalır, əzablarım 
Buxar olur eşqin ilə. 
 
Əriyirəm gilə-gilə 
Sənsizliyin odunda mən, 
Yeriyirəm gülə-gülə, 
Sənsizliyin yolunda mən. 
 
Sarmaşıqlı günlərimiz 
Unudulmaz, yadındayam. 
Bilirəm ki, sən həmişə 
Bilirsən ki, yanındayam. 
 
Eşqim günəş nüvəsidir; 
Hey qaynadar qaynar məni. 
cəhənnəmdən odluyam ki, 
Hey qınayar qaynar məni. 
 
Sənsizliyə dözən mənəm, 
Hər-kişiyəm! deyən dözməz! 
Bu meydanda hey özünü 
Mən! Mən!- deyib öyən, dözməz! 
 
Sənsizliyə qayıt, qorxma, 
Onu eşqim bahar etdi. 
Sənsizliyi - cəhənnəmi  
Məhəbbətim buxar etdi, 
1 fevral 1998 
 
 
Gül 
 
Gül, mənim ürəyimsən; 
Gəl, verim yar əlinə. 
Bəhanə ol,  səninlə 
Mən gedim yar evinə. 
 
Səni öpdüm, sən yarı 
Öp, məhəbbət çağlasın. 
Ətir çilə, bəladan 
Tanrı yeri  saflasın. 
6 mart 1998 
 
 86
Əllərimin kölgəsi 
 
Əllərimin divardakı kölgəsi, 
gah it olar, gah canavar; 
Uşaqlar baxıb gülüşər. 
Əllərim səssiz danışar, 
uşaqlar elə bilər 
    əllərimin canı var... 
Əllərim üşüyəndə 
      üşümədi əllərimin kölgəsi. 
Yox idi kölgə əlin nə gündüzü, nə gecəsi. 
Görməsə də tər üzü, 
kölgə əlin hər üzü, 
     buğlanırdı ilğım-ilğım! 
 
Şeir dedim dinləmədi, 
Baltaladım əllərimin kölgəsini, 
 inləmədi, 
 Tanrını ünləmədi. 
Qara şam kimi yandırdım 
əllərimin barmaq-barmaq kölgəsini; 
 isinmədi, 
 diksinmədi... 
Nədəndi bəs şərik çıxır 
 əllərimin kölgəsi əllərimə?! 
Nə istəyir, nə verib 
 əllərimin kölgəsi əllərimə?! 
 
Günəşi bulayıb əllərimə, 
- Gəl...l! - deyəndə əllərimə, 
Gizlənmişdi əllərimin kölgəsi! 
Elə ki, əllərim işığı tutdu, 
Əllərimin kölgəsi məni unutdu. 
İpi açılı it kimi 
hara gəldi qaçdı. 
Elə bil ki, dar ağacı olmuşam, 
Əllərimin kölgəsi 
 meyid kimi məndən asılı!.. 
  2 oktyabr 1997 
 
 
Sən günəşsən, mən yerəm 
 
Güzgüdə  görüşən gözlər kimi 
Yaxınıq. Elə yaxınıq... 
Yağışını yağmayan 
 bulud kimi paxılıq deyə, 
Vüsal bizə uzaqdır 
 yerlə göy arası qədər... 
Odur ki, 
Yağışa təşnə torpaq kimi 
Dodaqlarım çat-çat olub, 
 87
Vüsal yolu göy kimi 
 qat-qat olub; 
Quş qanadı yorular, 
Təyyarələr tab etməz, - 
 qanadları qırılar. 
 
Nə olsun ki, aramızda 
Günəşlə yer qədər məsafə var. 
Yer nə qədər yaxın olsa günəşə, 
Yerin qoynu gül olar. 
Yer Günnəşə qovuşsa, 
 yer kürəsi kül olar. 
Sən günəş kimi, mən isə yer kimiyəm... 
İşığınla, odunla söz bitirir, 
 söz çələngi hörürəm. 
İşığın gözlərimdə sınır deyə, görürəm, 
Uzaq olmaq istəmirəm, 
 torpaq kimi kül olum. 
Vüsalını istəyirəm, gül olum. 
 
Gülüm, səsin gəldi, uçundum, 
 titrədim, əsdim... 
Öldürsən də, diriltsən də 
Səsinə tələsdim!.. 
28.02.98 
 
 
Qalıb 
 
Yanıb, yanıb, kömür kimi qaralmışam, 
 Közüm qalıb içimdə. 
Zəng kimiyəm, kimsə vurub, qırılmışam, 
 Sözüm qalıb içimdə. 
Boy atmışam, çinar kimi ucalmışam, 
 Özüm qalıb içimdə. 
Əssə külək, qopsa tufan, sınmaram, 
 Dözüm qalıb içimdə. 
Çox gəzmişəm, gəzmək üçün açılmağa 
 İzim qalıb içimdə. 
Ölsəm əgər, bilin, yazılmamış, 
 Nəzm qalıb içimdə. 
3 fevral 2001 
 
 
Elə şirinsən 
 
Demə; - tutub 
İskəndərin şairliyi... 
Bal nədir yanında, 
Unudular şirinliyi. 
Ürəyi açılar 
Kim səni görər. 
 88
Elə şirinsən, 
Barmaq vurub 
Barmağı yalamaq 
 ləzzət verər. 
30.10.2000 
 
 
Mən sənin yanında 
 kiçildim, gülüm 
 
Əlimi əlinin üstünə qoydum, 
Çəkdin əllərini bumbuz ürəklə. 
Axdı damarıma bu soyuqluğun, 
Soyuqluq hiss etdim suda, çörəkdə. 
 
Gəldim evinizə, qapını açdın, 
Bu dünya uşağa qucaq açantək. 
Vaxt keçdi, sən susdun, gördüm artığam, 
Qaçdım evinizdən işıq qaçantək. 
 
Əriyib özümə nifrət odunda, 
Başqa bir qəlibdə biçildim, gülüm. 
Tanrıdan çox kiçik, hamıdan böyük 
Mən sənin yanında kiçildim, gülüm. 
   29.12.99 
 
 
Əllərim  
 
Qız, əlim əlində yuva qurubdur, 
Yox! Deyib uçurma, bu nə qürurdur?! 
 
Əllərin beşikdi, əllərim yatır, 
Əllərin dənizmi, əllərim batır. 
 
Əlində ürəyim, duya bilirəm, 
Mən sənin əlini dünya bilirəm. 
 
Sıxma əllərini, orda mən varam, 
Sənin əllərində nə bəxtiyaram?! 
 
Əlində cığırlar, yollar qıvrılır, 
Əllərin ocaqdı, əlim qovrulur. 
Əlindən duyğular axdı əlimə, 
Ölməzlik nişanı taxdı əlimə. 
 
Şair İskəndərəm, əlində safla, 
Kövrəyəm, sınaram, əlini sıxma. 
  24.10.2000 
 
 
 89
Diri ölüm 
 
Dünya güldür, 
Dilim bülbül, 
Oxuyur... 
Dünya ətir qoxuyur; 
Duyanlara, 
həyatı sevənlərə, 
Yerdə gözəl görəndə 
 ayağa duranlar, - 
Yüz yaşında olsa da. 
 
Ölmümə bir an qalsa da,  
Öləndə; 
Bir gözəl göstərin, dirilim, 
Diri ölüm! 
 
Ölümü, ölü bilməyin, 
Adımı, 
dirilərin sırasından silinməyin, 
Yaşasın möcüzə kimi, 
 nağıl kimi, 
“Diri ölüm”. 
  21.04.02 
 
 
Günəş qızı 
 
Ey, hey..y..y 
Günəş qızı, 
Elə baxma, 
İyul günəşi kimi, 
Qələm çəkmə varıma,  
 yoxuma. 
Qorxma, qorxma, ölmərəm, 
Su çiləmə üstümə. 
 
Ey, hey..y..y 
Günəş qızı, 
ax, 
şumlanıb 
 arzuları səpilən könlümə; 
cücərsin, boy versin ümidlərim, 
Qaynasın qanımda qanı igidlərin. 
Ax könlümə; 
qırılsın zəncirləri sənsizliyin, 
Qırılsın ümidi sənsizliyin, 
Ultrabənövşəyi şüa ol; 
Öldür qəzəb qurdu, 
canavar paxılı, 
sil paxırı. 
Ərisin buz bağlayan sükut, 
 90
Görsən yıxılıram, əlimdən tut! 
 
Ey, hey..y..y 
Günəş qızı, 
Kədər üçün bəhanələr çox, 
Səbrim tükəndi, 
 canım çıxdı, çıx, 
Gülüşünü, təbəssümünü 
 üstümə sıx; 
Baharlanım, 
Barlanım torpaq kimi. 
Yollarına səpməyə, 
Əllərini öpməyə, 
Sözüm olsun; 
Üzünə dik baxmağa  
üzüm olsun. 
 
Göylər qədər genişəm, 
 dərinəm, 
Fəqət sənin dəlinəm, 
Gəl, dəlinə sahib ol. 
Mən dənizəm, 
Dənizinə sahil ol! 
Çırpınım, çırpınım, 
Gəlib sənə çırpılım, 
Silkələnib sökülüm, 
Çiliklənib tökülüm, 
 sənin ayaqlarına. 
Mən də belə dəliyəm!.. 
May, 2002 
 
 
Bahar seli saçların 
 
Saçların elə bil bahar selidi;Ö  
Qayatək yerimdən qoparır məni, 
Baxmaz kimliyimə - şairləyimə, 
Qatıb kola-kosa, aparır məni. 
 
Hər telin şıdırğı yaz yağışıdır; 
Yağıb küçə boyu sellənir hər gün. 
Hər telin elə bil bir kəmənd ipi; 
Atıb boğazlara, salırsan düyün. 
Qara saçlı qızın qara tel seli, 
Elə bil gecədən süzülüb gəlir. 
Sarı saçlı qızın sarı tel seli, 
Səhərə günəşdən üzülüb gəlir. 
  8 sentyabr, 1998 
 
 91
Gözlərinin işığı 
 
Gözlərinin işığı düşüb ürəyimə; 
Ürəyim tir-tir əsir, 
Bilmirəm, hara tələsir? 
Gözlərinin işığı 
qamaşdırır ürəyimin gözünü, 
Get-gedə azalır 
 ürəyimin dözümü. 
Ömrümün qalan günləri 
 kaldı, dərmə; 
Bilmək olmaz, o günlərim 
 nə verəcək bəşərə. 
Bəlkə o günlərim gəlib 
Nadanı taxtdan düşürə. 
- Gözlərini üstümdən çək - deməyə 
dilim gəlmir, 
- Tanrı, köməyə gəl! - dedim, gəlmir. 
    20.04.02 
 
 
 
 92
MƏNDƏN KEÇİR   
AŠRİLARİN, A DÜNYA  
 
 
Vaxt 
 
Vaxt cəsusdu, - 
Gah danışdı, gah susdu. 
Dostu, tanışı, 
Qohumu, qardaşı pusdu. 
 
Vaxt keçidi, - 
Apardılar, soydular. 
Vaxt qoyundu, - 
Apardılar, qırxdılar. 
Vaxtını öldürənlər, 
Vaxtdan qorxdular. 
 
Vaxt qızıldı! - deyirlər, 
Vaxt itirən o qədər ki... 
Əl çirkidir pul! Ancaq 
Pul itirən az olur. 
 
Vaxt şiri susdurdu, 
canavara, 
Basıb yediklərini qusdurdu.  
Gecəyə gündüzü, 
Gündüzə gecəni qovdurdu. 
Göy sözündən çıxanda, 
Ulduz gözünü ovduran. 
Qar yağıb, 
Bahara əlini hovxalatdı. 
 
Keçinin qisasını 
canavardan alsın deyə, 
Keçinin buynuzunu ovxarlatdı. 
 
Vaxt 
fırlanır, aparır 
Vaxt 
fırlanır, gətirir. 
Nəhəngləri 
- cücü - deyib götürür. 
 
Vaxtı tütəkdə sıxdılar, 
Simdə tarıma çəkdilər, 
Oxudu. 
 
Vaxtı vaxta sürtüb od aldılar, 
Dünyanı odladılar. 
Vaxt nə verdi, 
 93
Razı qalmadılar, 
Nə aldı, ağladılar. 
 
Vaxtdan qorxur 
Ay da, Günəş də! 
Hərdən Ayı boğur, 
Partlayış törədir Günəşdə. 
Vaxtın qanı axır gülüşdə. 
 
Vaxtın bayramıdı 
Göz yaşımız. 
Gəzdirəni bizik, 
Vaxtın əlindədi başımız. 
 
 
Vaxtın əlində, 
Bir də gördün Yer kürəsi laxladı. 
Gərəklini apardı, 
Gərəksizi safladı. 
 
Biz Yerdə bir topla, 
Vaxt, doqquz topla, 
Futbol oynayır göydə. 
 
Vaxtdı, sıxır 
Günəşin odunu üstümüzə, 
Nəşələnir tüstümüzə. 
 
Vaxtı oyuncaq bilirik, 
Vaxt bizi qul. 
Vaxtdı, - belimizdə çul. 
Rüşvət də götürmür 
Verək pul. 
4.04.06. 
 
Halallıq 
 
Borcluyam, 
Borcumun sayı bilinmir. 
Artır ildən-ilə, 
Borcum silinmir. 
Açın qapıları, pəncərələri, 
Qaytarım Günəşə, Aya borcumu. 
Aparın son dəfə 
Dənizin yanına, çay kənarına, 
Qaytarım dənizə, çaya borcumu. 
Elə borcum qalıb, açın ovcumu, 
Çəkin damarımdan elə borcumu. 
Üzümə təbəssüm çiləyib çiçək; 
Diz qoyub çəmənə, gülüm doyunca, 
Qaytarım çiçəyin təbəssümünü. 
Qorudu bir kişi nadandan məni, 
Çağırın, qaytarım təəssübünü. 
 94
Zəhər çiləyəndə ömrümə kələk, 
Silib-təmizləyib havamı külək. 
Küləyə borcum var: 
Açın pəncərəni, tufan qoparsın, 
Gəlsin aparsın. 
 
Mən Yerdən çıxmadım, 
Göydən gəlmədim. 
Qalıb ata borcum! Ana borcumun 
Milyondan birini verə bilmədim. 
 
Məni gətirən var, ay aparanlar, 
Aparın, aparın, qəbir qapıdan 
Atın içəri. 
Bəlkə o dünyada qaytara bildim 
Atama, anama olan borcumu. 
 
Bu həyat selində axıb gedirəm, 
Bu həyat əbədi boşalsın, dolsun. 
Kim mənə nə verib halal eyləsin, 
Kimdə nəyim qalıb halalı olsun. 
Hələ ki, sağam; 
Əl atıram, Günəşi, 
Ayı, ulduzu sağam. 
 
Elə ki, yük oldum evə, yatağa, 
Torpağın borcuyam, 
Verin torpağa. 
27.03.06 
 
Yağam 
 
Zamanın nehrəsində 
Çalxalanıb çıxmışam, 
Yağam, ayranım yox. 
Dünya çaşıb, itirib ağlını, 
Yağımı şorumdan ayıranım yox. 
 
Fikirləri, duyğuları səslərəm, 
Yağ içində böyrək kimi bəslərəm. 
Əmanətdi, saflaram; 
Sement-beton deyiləm, - 
Quruyub sıxmaram. 
 
Yağam, 
Zamanın nehrəsində, 
Zamana köklənmişəm, 
Çalxanıb saflaşmışam, 
Bir az da çirklənmişəm. 
 
Yağam, 
Əriyib tökülürəm əsrimə; 
Əsrin çarxı 
 95
Zəhlə tökən cəhrətək 
cırıldamasın, 
Xəstə kimi zırıldamasın. 
 
Yağam, 
Üzü ağam, 
Əriyirəm dərdlərinə, 
Sağala Şərqin yarası, 
Sağala Buş yazıq da, 
Ağrı qala azlıqda. 
 
Yağam,  
Tut ağacı, qoz ağacıyam. 
Budaq-budaq silkənmişəm, 
Nəyim var, aparıblar. 
Gözləri doymayıb, 
Kökümdən qoparıblar 
- Çox sağ olsuz, filansız. 
Axıb gəlir üstümə 
Rus, ingilis, fransız. 
 
Yağam; 
Vaxtın damarlarından 
hər acını, şirini,  
Ən mürəkkəb şeirini, 
Özümə hopdurmuşam. 
 
Çox sadəlövh olmuşam, 
Yaxşı nə var, 
Yadlara qapdırmışam. 
 
Daha o mən deyiləm, 
Güc almışam Mənüçöhrün, 
Axsitanın qanından, 
Sıyrılmışam qınımdan!.. 
 
Bəsdi, daha doymuşam 
Şəkərbura nağıllardan. 
Zəncirləyin dəli məni, 
Qorxuram ağıllılardan!.. 
 
Vaxt içində 
 
Əllərim, ciblərim, 
Papağım vaxtla dolu. 
Gedirəm 
Vaxt içində uzanan yolu. 
Vaxt içində, 
Dənizdəki yosun kimi yellənir 
Başımın tükü. 
 
Tanrıdan vaxt alıram, 
Balıqlar, balinalar 
 96
Yem axtarantək, 
Özümü axtarıram. 
 
Ayağım altına vaxt yığıb, 
Boy atıram, böyüyürəm. 
Oğula, qıza, nəvələrə bölünürəm. 
 
Vaxt içində 
Vaxta çökənlər, 
Vaxt dibində 
Vaxtı papiros kimi çəkənlər, 
At kimi, öküz, traktor kimi 
Vaxta qoşulub 
Vaxtı çəkənlər görürəm. 
 
Qəmdən, kədərdən beli yağır, 
Fağır-fağır gəzənlər, 
Zülmə dözənlər, 
Vaxtdan uca duranlar, 
Vaxtı, 
Vaxtın başına vuranlar 
Görürəm!.. 
Yağı, zülalı çəkilmiş 
Sözün şorunu görürəm. 
Vaxt saflamaz məni, - 
Ölü balıq kimi ayaqlar. 
Bürünüb səbirə, 
Vaxta büküb 
Məni atarlar qəbirə. 
Qırxım, ilim çıxınca, 
Doğmalar, yadlar 
Adımı dilində bayraqlar. 
 
“Mersedes”, “cip”-”cip”, 
cib-cib, 
Bir təyyarə udumu, 
Bir ürək tutumu 
Vaxtda yaşadım, 
Şəhərlər arasında. 
Sızladım, 
Bəşərin yarasında!.. 
20.01.06. 
 
Ey hey...y... 
 
Demokratiya nəşəsindən 
Uyub yatmışam - 
Sözdən dərin 
Bir quyuya batmışam. 
Ey hey...y... dəli şeytan, 
Vur, məni durğuz! 
Qırdı sümüklərimi 
cismimdəki buz. 
 97
İynə ucu işığa... 
Məni oturdan, yatırdan 
Mələklərdən doymuşam. 
Bu tənbəl, 
Ağzı qatıq kəsməyənin 
Kələyini duymuşam. 
Vur, vur, dəli şeytan! 
Qaldır məni ayağa, 
Çırpım toppuzumu 
Bağrı qara daşlara. 
Məni oynat yerimdən, 
Məni qaynat yerimdən, 
Od vurum səbrimə, 
Sel olum, 
Çırpılım çəmbərimə! 
 
Ya ölüm, 
Ya azad qalım! 
Şüar yox, 
həyat olsun azadlığım. 
27.09.05. 
 
 
Təzad-1 
 
Dalğasız dənizdə dalğa yuxulu, 
Dalğalı dənizdə dalğa qorxulu. 
 
Zülmətin bətnində işıq yuxulu, 
İşığın bətnində gecə qorxulu. 
 
Hər kəsin içində ölüm qorxulu, 
Ölümün içində yuxu qorxulu. 
 
Bütün faciələr ağıldan doğur, 
Bəşəri beşikdə ağıldı boğur. 
 
Dəlidə baş, ayaq, ağıl yuxulu, 
Ağıllı adamda ağıl qorxulu. 
 
Başların yanında baş var, yuxulu, 
Başdı başlar üçün Yerdə qorxulu. 
 
Bir cismin dərmanın bir həkim yazdı, 
Bir başa yüz həkim yenə də azdı. 
 
Bir başın hökmündə ölkələr əsir, 
Bu başın hər tükü Yerdə baş kəsir. 
28.08.06 
 
 
 
 98
Təzad-2 
 
Mən cəfanı səslərəm, cəfa məndən inciyib, 
Kimsə kimdən hər saat, kimsə hərdən inciyib. 
 
Dən toyuğu bəsləyir, toyuq dəndən inciyib, 
Daraq teli incidib, daraq teldən inciyib. 
 
Torpaq su verməsəydi, Günəş çoxdan kül idi, 
Yer Günəşi qoruyur, Günəş Yerdən inciyib. 
 
Yel nökərdi buluda, yelin beli yaradı, 
Yel gəzdirir buludu, bulud yeldən inciyib. 
 
Sağ əl qıymaz sol ələ, özü çəkər cəfanı, 
Sağ qazanar, sol yeyər, sol sağ əldən inciyib. 
 
Çən sallanıb Yerəcən, çəmənləri yalayır, 
Çən çiçəyə - can - deyib, çiçək çəndən inciyib. 
 
Yəhər idi dağ üstə, zaman minib çapırdı, 
Sel apardı dərəyə, daş da seldən inciyib. 
 
Mərifəti, elmi yox, elçi olmaq istəyir, 
Seçilməyib elində, nadan eldən inciyib. 
Şamaxı, 
22.10.05. 
         
 
      Soyunub gedirəm  mən bu dünyanı 
 
Bəsdi geydim, 
Geyilməli nəyi qalıb? 
 
Yoxdu məni duyanı, 
Kirli, nimdaş paltar kimi 
Soyunub gedirəm mən bu dünyanı. 
 
Doğulandan çığırdır, 
Hey qovdurur, çağırdır. 
Tərs keçiyik: - 
Sərtləşirik, 
çəpləşirik, 
Elə buynuz sındırırıq. 
 
Fərəhi kasıb, eşqi yarımçıq. 
Yediyimin, 
Yarısı sümük, yarısı qılçıq. 
Dostları xain, qardaşı paxıl, 
Mədələr işləyir, işləmir ağıl, 
Soyunub gedirəm mən bu dünyanı. 
 
 99
Daş kimidi, qayadı; 
Ağrıyıram, üşünmür, 
Söz deyirəm, düşünmür. 
Tüpürüb boz üzünə, 
Soyunuram əynimdən, 
Yaxşısını, pisini 
Atıram beynimdən, 
Silirəm yaddaşımdan. 
 
 
Məni kompüter bilib, 
Oyun oynadı məndə. 
Hiyləsini, 
Kələyini anladım, 
Özümü danladım. 
Nifrətimi, 
Qəzəbimi sıxdım, 
İlan qabıqdan çıxan kimi, 
Bu dünyadan çıxdım. 
 
Zirvəsinə başı boşu - 
heçi gedir. 
Bir keçiyə qoşulub 
Sürü-sürü köçü gedir 
Nəyimə gərək belə dünya?! 
O üzlər ki, mən gördüm, 
O üzlər ki, mən gedənə gedəcək, 
İstəmirəm 
Bu dünyanı, o dünyanı!.. 
 
Yoxdu məni duyanı: 
Kirli, nimdaş  paltar kimi 
Soyunub gedirəm mən bu dünyanı!.. 
30.12.05. 
 
Bir suala cavablar 
 
- Bu gen, bu bol dünyada 
Şair, nədir səninki?! 
- Beynimin ağrılarından süzülən 
Və  üzülən ağırlar! 
Elə bilmə, desəm ağ olar; 
Yerdən qalxıb, 
Ərşi tutub buludlanan, 
Ürəyimə yağan ağılar! 
Mənzilə atlı daşıyan sağrılar! 
Ürəyimə dərd bağlayan sarğılar! 
Həyata verdiyim, 
cavab almadığım sorğular! 
Uzaqda, hardasa 
Məni soraqlayan qayğılar! 
Nəsimini soyan  
 bıçağın tiyəsi! 
 100
Hələ qiymətini almayan, 
Hələ çap olunmayan şeirimin 
hələ görünməyən yiyəsi! 
  27.06.04 
 
İnsanam!.. 
Fikrimin zəlzələsi oyadıb 
Yerin altını. 
Ahım dəlib 
Göyün azon qatını. 
16.12.05 
 
 
Ömrüm boyunca 
 
Sıxıldım, sıxıldım, o qədər ki, 
Şərabı içilmiş tuluğa döndüm, 
Nefti qurumuş buruğa döndüm. 
Sıxıldım, sıxıldım, 
Bir qaranquş, dimdiyinə yük olunca! 
Sıxıldım, sıxıldım, 
Ürəyim boşalınca 
Və 
Bu bomboş göydən böyük olunca!.. 
Belə yaşadım, belə, ömrüm boyunca!.. 
05.06.03. 
 
Bizik 
 
“Dünya yalandı, yalan” mahnısını oxuyan  
müğənni Nisə xanım Qasımovaya. 
 
Bu dünya yalandısa, 
Yalançı bizik. 
Bu dünya talandısa, 
Talançı bizik. 
 
Bu dünya göz yaşıdır, 
Ağlayanı bizik, biz. 
Bu dünya - Yer dağlıdı, 
Dağlayyanı bizik, biz. 
Bu dünyya ağ yyundusa, 
CCəhhrəsi ki, bizik biz. 
 
Bu dünyya hər nədirsə, 
Çöhrəsi ki, bizik, biz... 
Bu dünya saqqızdısa, 
Çeyniyəni bizik, biz. 
Çürüdüb ağzımızda, 
Söylənəni bizik, biz.14.02.04.
 
 
 
 101
Gözlərimdən asmışam 
 
Çoxları  
dünyanı sıxmalayıb, 
loxma bilir. 
Mən dünyanı salxımlayıb 
gözlərimdən asmışam, 
saplağı kirpiyimdi. 
 
 
Yer şarı qitə-qitə, 
şəhər-şəhər gilələnib. 
Gözüm qorxub; 
Qoymuram gözdən uzaq, 
İraq, Fələstin giləsi güllələnib!.. 
 
Dünyanı salxımlayıb 
gözlərimdən asmışam, 
saplağı kirpiyimdi. 
Fevral, 2003 
 
 
İskəndər özü yoxsa da!.. 
 
Hələ məni yormayıb 
ömrün çətin yolları, 
- Gəl! Gəl! - deyib səsləyir 
çox illərin qolları. 
Zaman məni, 
mən zamanı üyüdürəm, 
üstümə quduz kimi 
gələn vaxtı öldürürəm. 
Keçən gün 
iyirmi dörd saatın başını kəsdim, 
qanı axdı zamanın, 
şerimə, sözümə yığdım. 
Yel olub əsdim, 
vaxtı göyə sovurdum. 
İşim iş olmayanda 
günləri saydım. 
Hələ, hələ, zamanı yoğururam, 
saatları, anları, dişimə çəkmək üçün 
açılıram, yığılıram. 
Bir gün 
illərin tufanı yıxsa da, 
Yaşayar şeiri, sözü 
İskəndər özü yoxsa da!.. 
 
 102
İnsan 
 
İnsan! 
Ey ən böyük varlıq - 
insan törədən! 
Törənə bilərsən 
 uca boyludan, törədən. 
forma şərt deyil, 
baxır nə törədir törədən! 
Ağıl yoxsa, 
insan deyilsən, 
bir kisə ətsən, 
xeyri yoxdu nə etsən! 
20.01.03 
 
Bezdim 
 
Oyundu, dünyanın işinə baxsan, 
Qocadı, dünyanın dişinə baxsan! 
 
Oyunbaz qocanın əlində qaldım, 
Nə çaldı oynadım, nə dedi çaldım. 
 
Sözünə baxmadım, döydü canımı, 
Əksinə danışdım, tökdü qanımı. 
 
Çeynəyib ağladır - Mən! - deyənləri, 
Bəsləyir hər şeyi, söz yeyənləri. 
 
Haqlını çöp kimi oynadır seldə, 
Gülür arsız-arsız haqlıya el də. 
 
Eynidi dərdləri haranı gəzdim, 
Bir ömür payından iyrənib bezdim. 
 
A dünya, başıma açma hər oyun, 
Sən çoban deyilsən, İskəndər qoyun! 
    3.07.03. 
 
Mənəm 
(Nəsimiyə nəzirə) 
 
Yurda, elə aşiq mənəm, 
Eldən ötrü işıq mənəm! 
 
Od oğluyam, yanan mənəm, 
Doğru mənəm, yalan mənəm! 
 
Zirvələrə qonan mənəm, 
Səsdə sözü qanan mənəm! 
 
Adəm oğlu insan mənəm, 
 103
Həsrət mənəm, vüsal mənəm! 
 
Duman mənəm, sıxılıram, 
Şimşək mənəm, çaxılıram! 
 
Həyat mənəm, ölüm mənəm, 
Bir zərrəyəm, bölünmərəm! 
 
Göydə mənəm, Yerdə mənəm, 
Günəşi - göy qazanı 
Qarışdıran əl də mənəm! 
 
Səma kimi 
Köhnə mənəm, yeni mənəm, 
İnsanlığın son, əbədi 
Pozulmayan geni mənəm. 
 
Dursa, tökər Yer kalını, 
Fırladıram Yer şarını! 
31.08.03. 
 
 
Fəsfəsidir 
 
Fəsfəsədir, fəsfəsədir, fəsfəsə, 
Versə ulaqlar nə qədər səs-səsə! 
 
- Şah çinaram! - yerdə deyir hər bitən, 
Dahi mənəm! - eldə deyir hər yetən, 
Diş də atır eldə bizə hər ötən; 
Fəsfəsədir, fəsfəsədir, fəsfəsə, 
Versə ulaqlar nə qədər səs-səsə! 
 
İnsanı şeytan elə hey azdırır, 
Ac yatan insan yenə də ac durur, 
İnsana, insan qəbirin qazdırır, 
Dərs ola bilmir bu əməl - heç kəsə, 
Kimsə deyir: - fəsfəsədir, fəsfəsə! 
 
Yatmış, oyanmır bəşərin vicdanı, 
Yerdə tükənmir vüsalın hicranı, 
Verməsə, almır bu həyat bir canı, 
Kimsə sağ ikən diri yox, kölgəsə, 
Fəsfəsədir, fəsfəsədir, fəsfəsə! 
   dekabr, 1996 
 
Dərd 
 
Hərdən ürəyimin dərdini 
çıxardıb sərirəm asfalt küçələrə, 
 havalansın. 
Bəlkə uçub 
 104
Başqa ürəkdə yuvalansın. 
Dözmür asfalt, 
Əriyir. 
Dərdim əli belində yeriyir, 
Şəhərin illərlə 
 üst-üstə qalanmış 
Asvaltını yeyir. 
İnsanlar 
qutuda ilan görənlər kimi 
quruyub qalıb. 
hamilə qadınlar uşaq, 
Qorxaqlar ürək salıb. 
Hinə toyuq düdüləyən 
 qarı kimi, 
hovlayıram, tovlayıram, - 
Ürəyimə qovlayıram dərdləri, 
Vətən, millət görməsin. 
 
Dönüb ac canavara 
İçimi yeyir içimin dərdi; 
Azalır dünyanın mərdi, 
Artır həndəsi silsiləylə 
 namərdi. 
İnsan dərd əzizləməz, 
Şairlərdi, 
Ürəyini beşik edir dərdlərə. 
Ərimiş qurğuşundu dərd, 
Dələr, dağıdar ürəkləri; 
Odur ki, dərd, 
Şair doğulmayanların 
 xörəyi deyil... 
Oktyabr, 2000 
 
Hamiləlik 
 
Dünya, 
Dünyada hər şey hamilədi; - 
Bu, 
Özünü yaşatmaq istəyənlərin 
 sevgisi, həvəsidi. 
Bilmək olmaz, 
Kim kimin oğlu, 
 kim kimin nəvəsidi. 
Qardaş, 
Dağın doğduğu daş, 
Dağın dağdan dərəyə diyirlənən 
 fəryadı, naləsidi, 
Təkcə göbəyindən qan verən, 
 həyata insan verən 
Qadın deyil hamilə; 
İnsan, insan hamilə etdi 
Dayandoldurumu 
 göydə uçanın, 
 105
 yerdə qaçanın ölümünə. 
Avtomatlar it kimi küçüklədi ölümü; 
Şairəm, dözməyib 
 özümü atdım irəli, 
- Dayan! - Deyib nida etdim əlimi. 
Təyyarədən səpdilər ölümü - 
 çəyirtkə dumanı kimi. 
İndi; 
Atomlar, hidrogenlər hamilədi 
Yer kürəsi, ölümünə... 
- İnsan özünə etdiyini 
Tanrı da edə bilməz - deyənlər 
haqlıdı! 
Fakt budu: 
Yer  kürəsi hamilədi yoxluğa, 
Baxmayacaq aclığa, toxluğa. 
Doğacaq bir gün. 
2000 
 
 
Beş yüz il 
 
Əlimi əlindən üzüb bir zaman, 
Mənə də bir təpik vuracaq Günəş! 
Heç nədən xəbəri yox imiş kimi, 
Çəkilib uzaqda duracaq Günəş! 
 
Yer mənə güləcək, deyəcək - bəsdi 
Yedin gecə-gündüz məni, doymadın. 
Nəyi var dünyanın, hey qamarladın, 
- Qardaş yeyər! - deyib yerə qoymadın. 
 
Yaşaya bilərdin azı beş yüz il, 
Özünü özündən küsdürməsəydin. 
Ağlı evdə qoyub - gərəksiz bilib, 
Nəfsini özünlə gəzdirməsəydin! 
    Mart, 2001 
 
Dərdimi 
 
Dərdimi qapıda qoyub 
Girdim şadlığa. 
Sevincə uyub 
Gecikdim bir az. 
Çıxanda gördüm, 
Dərdim o qədər ağlayıb ki, 
Küçələr sel-sel olub. 
 
Dərdim bir günə qalıb ki, 
Görən qan ağlar. 
Nə yaxşı ki, görmədi qonaqlar, 
Yoxsa, 
 106
Əridərdi məni qınaqlar. 
  30.10.2000 
 
 
Bütün dərdlər mənimkidi 
 
İçimin enerjisi neçə voltdu, bilmirəm; 
Yer kürəsini saflasalar, 
İki naqil ayırıb 
Ürəyimə bağlasalar, 
 fırlanar yer kürəsi. 
360-365 günə yox, 
Üç günə başa çatar 
 çevrənin hər kərəsi. 
Çatlamasın bu hesabdan 
 kimsənin kəlləsi, 
Bütün dərdlər mənimkidi; 
Qoşulub dərdimə traktor kimi, 
Çəkirəm dərdimi, - yedəkdi mənə. 
Dünyanın bir illik yolu, cığırı 
 gödəkdi mənə. 
 
Dünya yedəyimdədi; 
Aparıram gələcəyə, 
Varlısı, kasıbı güləcəyə. 
Çay daşları kimi sərtdi 
Yükü çəkən dizlərim. 
Naməhrəm pul sevəntək 
Çox sevirəm 
işlək ayı pəncəsitək 
 əllərimin qabarını. 
Çörək üçün əl açmıram heç kimə, 
Damarlarım acanda, 
Yalayıram ürəyimin qubarını, 
Qarışqatək 
Bir aya yeyirəm bir darını. 
 
 
Adımı eşidib əl çaldı adamlar; 
Dərdim sevincimin nübarını. 
Payladım insanlara 
Ürəyimin şeir adlı nübarını. 
Qışqırdım; - ey..y... insanlar, 
Qırın, uçurun aranızdakı 
 kin-küdurət barını!.. 
Barılar uçuq olsun, 
Aranız açıq olsun, 
İşığı artsın yerin, 
Barı, neməti 
Hamıya çatsın yerin. 
Bir içim su kimidi ömrümüz; 
Rahat içək.... 
 107
  9.10.2000 
 
    *** 
 
Ayrılıram İraqdan, 
Dönüb baxdım iraqdan; 
Dəvələri ləngərləyir düzündə, 
İllər keçir, hələ də 
Ot bitməyib 
Silahların izində. 
Ölüb qalan silahlar, 
O sahilin, 
Bu sahilin düzündə 
Ölüb qalan ilan kimi çürüyür. 
Zəmi-zəmi tökülən, 
Gəmi-gəmi çəkilən, 
Alınların təridi, 
Yel kürüyür. 
 
 
Mənim könlüm 
bu dərd ilə göynəyir. 
Neçə gündü əyninə 
sevinc, fərəh geyməyir. 
 
Qəzəb deşir,  beynimi, 
dağıdır atom kimi. 
Gözüm heç nə görməyir, 
Ürəyim göynəyir. 
Oktyabr, 2000 
 
 
 Bu dünya 
 
Yayda axan çaylar kimi duruldur, 
Yazda daşan çaylar kimi 
atıb ömrün sahilinə, unudur, 
Bu dünya. 
 
Dəvəsi səhrada tikan yeyir, 
Eşşəyi zəfəran yeyib anqırır, 
Əyrini oxşayır, düzü yandırır, 
Bu dünya. 
 
Yumruq boyda sərçəsinə qanad verdi, 
Dağ boyda dəvəsinə inad verdi, 
Bir cüt qanad qıymadı insanına, 
Bu dünya. 
   25.12.03. 
 
 
 108
Bacarmadı Günəş də 
 
 
Məni gah başıyuxarı, 
gah da başıaşağı göstərdi 
Dünyanın işığı. 
Bilmədi kiməm 
Bu dünyanın nə böyüyü, nə də uşağı. 
Olsa da göy genişdə, 
Bacarmadı bu işi Günəş də. 
Sözüm məni dilimdən asdı, 
Sirrimi açdı və göstərdi kiməm!.. 
   8.05.03. 
Bir qutu kibrit kimi 
 
Bir qutu kibrit kimi 
Sığmışıq avtobusa, 
Hər an izləyir bizi 
Əzrayıl pusa-pusa. 
Dilimizə söz çəkib 
Alışa bilərik bir-bir, 
birdən. 
 
Ayrılmışıq hər yerdən,.. 
Bir kəlmə acı sözdən 
şimşək kimi 
Tez alışıb-sönə bilərik. 
Balaca bir dünyadı avtobus, 
Adamlarının balacası, irisi var, 
Ölüvayı, dirisi var, 
Ağıllısı, dəlisi var. 
 
Təkər aparır bizi, 
dönsə, dönəsiyik. 
Sönsə sürücü kibrit, 
sönəsiyik 
Bir qutu kibrit kimi. 
8.03.04. 
 
 
Neft!... 
 
Neft 
Başı kəsilən günəşin 
torpağa tökülən, 
Yerin yeddi qatına çəkilən qanıdı. 
İndi 
siyasətin damarlarında qandı. 
Neftsiz qalan ölkələrdə 
nalədi, ahdı. 
Yerdə şahlıq quşudu, 
Kimin başına qondu, 
 109
O, şahdı. 
 
Neft!.. 
Nə vaxtsa başı kəsilən 
günəşinə qayıtmaq istəyir, 
ona görə, 
yanıb, yanıb 
 bəşərin gözlərini hisləyir, 
şəhər-şəhər buludlanır 
 ürəklərin fəryadı. 
Bəşəri məhv edəcək 
nadanların neft tamahı!.. 
5.03.03. 
 
Ruhum 
 
Bir qəbirdi, bir də ruhum... 
Ruhum sümüklərimə baxıb 
Hönkür-hönkür ağlayır. 
Qulaq asan olsa, 
Elə bilər qəbrimdə bulud çağlayır. 
Ruhum sümüklərim önündə 
Sağ əlini çənəsinə söykəyib, 
Qulaq kəsilib çöldə əsrin səsinə. 
Özünü kökləyir 
Əsrin havasına, nəğməsinə. 
 
Ruhum çox bilir 
Çöldəki laqeydlərdən. 
İki qəzet söz yazar 
Dünən götürdüyü qeydlərdən. 
 
Qan sızır hələ də 
Sümüklərimdəki yaramdan 
Ruhum seçilmir 
- Mən də varamdan. 
 
Qəbirdə bir ruhumdu, bir də mən; 
Nə fərqi var, 
Yerin altında, üstündəyəm, 
Yaşayıram Yerdə mən. 
Yuxusuna girirəm şairlərin, 
Əzbərdən deyirəm şerlərin. 
     9.04.04. 
 
Həqiqətəm 
 
Buzqıran gəmi kimi hayqırıram, 
Nadanlığı qırıram, tükənmir! 
Qollarımda qaldırmışam 
Ədaləti bayraq kimi. 
Ha bükürlər, bükülmür. 
İşıq saçır qaranlığa gözlərim; 
 110
Ox atırlar, top atırlar, tökülmür! 
 
 
Şər atırlar, şər yazırlar, 
Yolum üstə dağ atırlar, 
Dərin quyu, arx qazırlar, 
Fikrim geri çəkilmir. 
Həqiqətəm, 
Təməlimdi Yer şarı, 
Ha eşirlər, sökülmür! 
Həqiqətəm! 
Yolum aydın, qolum güclü, 
Qəlbim güzgü! 
Çatmaz mənə şərin gücü! 
Yer şarıyam, yaşayıram. 
Mən bəşəri səadətə daşıyıram! 
   16.04.04. 
 
 Kasıbın evi  
 
Kasıbın evi də 
şalvarıtək yamaq-yamaqdı. 
Beli bükülüb evin də, 
Qarı kimi yumaqdı. 
Neyləsin kasıb, 
uçulanı tikə bilmir, 
sınanı ala bilmir. 
Gəlməyib Tanrı əmri, 
üzülür ömrü. 
Qurbangahda 
ölümünü gözləyən qoyun kimidi. 
Bu həyat ondan ötrü 
həmişə uduzduğu oyun kimidi. 
   15.04.03. 
 
İsinə dünya 
 
Özümü özümdə inkar edirəm, 
Hər gün uşaq kimi təkrar gedirəm, 
Dərsinə, dünya. 
 
Hər gün sıyrılıram özüm özümdən, 
Ocaq qalayıram mən öz közümdən, 
İsinə dünya. 
 
Göyə ürəyimdən bir çınqı atdım, 
Günəşi yandırıb sübhü oyatdım, 
Diksinə dünya. 
 
Üfürdüm, dayanıb söz orbitində, 
Qoymadım dolana öz orbitində, 
Tərsinə dünya. 
 111
 
Tutağan bir itdi, hürməyir, laldı, 
Verdi, verdi, verdi, özümü aldı 
Köksünə dünya. 
11.01.04 
 
 İşıqdı adam 
 
İnana bilməzdim işıqdı adam, 
Səni görüb bildim, işıqdı adam. 
Bir topa işıqsan, hara gedirsən, 
Hansı qaranlığı nurlandırassan? 
Varlığı, yoxluğu bəlli olmayan, 
Hansı sısqa nuru gurlandırassan? 
 
 
Yol alıb gedirsən, yol qürurlanır, 
Qışdı, yol düşünür: - günəşi doğub. 
Sevincdən uğunub yolda kim, nə var, 
Daşın, qayanın da gülüşü doğub. 
Ay Allahın nuru, qapıma düşdün, 
Evim məhəbbətin ocağı oldu. 
Başı sevgi ilə oynayanlara 
Əllərim səadət qucağı oldu. 
 
 
 
Bir anlıq ömür 
 
Bir dəqiqəlik həyat min illik ölümdən  
qiymətlidir. 
(El hikməti) 
 
Bu açılan səhərdən uddum, 
boyat, avazımış dərdi unutdum, 
salam verdim Bakıya, 
Anam ərişdə kəsəntək, 
Küçələri doğradım addım-addım. 
Əlimə uzanan əlləri tutdum, 
Səni gördüm, gözüm yarası. 
Məni gördün, 
töküldü gözlərinin qorası. 
Ağrılı olsa da 
 həyatdı, ölüm deyil. 
Bir anlıq həyatın ucuna bağla, 
Sərvətin hər cüründən, 
sürünün kərəsindən, kürəsindən keç, 
vətəndən, eldən özgə. 
Bir anlıq ömrün siqləti 
ağırdı Yer kürəsindən. 
22.10.02. 
 112
 
O üzündə kimlərdi  
 
Bu dünyanın bu üzündə bizlərik, 
O üzündə kimlərdi? 
Bu dünyanın bu üzünə mən gəldim, 
O üzünə kim gəldi? 
 
Bu dünyanın bu üzünün 
Bir ömürlük yolu var, 
Bu dünyanın o üzünə 
   neçə günlük yol olar? 
Bu dünyanın bu üzündə 
Biz əkirik, biçirik,  
Yar yolunda can qoyuruq, 
Sərvət üçün qan içirik. 
Bu dünyanın bu üzündə 
Hər cür adam doğular. 
Bu dünyanın o üzündə, 
Əyrilərdi, doğrular? 
 
 
Bu ulu göylərin işıq əliyəm 
 
Bu ulu göylərin işıq əliyəm; 
Uzandım zülmətdə boğulanlara, 
Uzandım yarımçıq doğulanlara... 
 
Bu ulu göylərin işıq əliyəm; 
GGəldim  ki, 
Qoruyuğm mərdi namərddən, - 
Söz gülləsindən, 
İnsanlar fəryad edib 
Qaçmasın Yer kürəsindən, 
 
 
Çəkdim  yerin təkindən 
Şamları, çinarları. 
Atdım gedər-gəlməzə 
Tez ovulub sınanları. 
Hər gün silib-süpürüb 
Yeri təzələyirəm. 
Əbədi qaranlığa 
İşıq tozu ələyirəm, 
Qala işıq altında. 
Dağlar, təpələr 
qar altında qalan kimi. 
 
Bu ulu göylərin işıq əliyəm; 
Əllərim çapır, çapır 
Yuya, təmizləyə ürəklərin qarasını. 
İşıq tutub sağaldıram  
 113
Yerin, göyün yarasını. 
Adım Günəş, 
Fikrim geniş! 
Mənimkidir insanları yaşadan 
Sevinc, gülüş. 
Səni səndən, otu otdan, 
daşı daşdan çəkirəm. 
Baharı qışdan, 
Ölümü qaşdan çəkirəm. 
 
Adam var ki, aldadıb 
Ağlını başdan çəkirəm. 
Adam var ki, ömrünü 
Qara daşdan çəkirəm. 
 
Odu tapan insanın 
Ocağı sönər deyə, 
Qurunu yaşdan çəkirəm. 
Qurudan köz çəkirəm, 
Şairdən söz çəkirəm, 
Yarıb Yerin bağrını 
Yerdən dağlar çəkirəm, 
Əbədi sağlar çəkirəm! 
 
Bu ulu göylərin işıq əliyəm; 
Hər gün fikir əkirəm 
Fikri cücərdən başa. 
İnsanı daşıyır fikir 
Alışa-alışa. 
İnsanı ucaldıram 
Xaqani, Nəsimi həddinəcən. 
İnsanı insanlıqdan salan, 
Özünə xəyanətidi. 
Bu dünyanı məhv edən insan cinayətidi. 
28.04.05. 
 
Ağrı 
 
Göynədikcə, 
Qubarlayır ürəklər. 
Zoqquldayır, - 
Donquldayır bu çiban, 
Bir gün deşilməyi var! 
ceyran kimi qoduqlar, 
Həqiqətin donuna 
Nə qədər bələndilər, 
Gizlənə bilmədilər - 
Böyüyüb bəlləndilər... 
 
Hələ kağızlara yağır ağrılar, 
Düşünür, düşünür başda ağıllar... 
Vaxtsız banlamasın eldə xoruzlar, 
Yoxsa düşüncələr, fikir dağılar!.. 
 114
Arzular döyülür hey içimizdə, 
Ümidlər böyüyür hey içimizdə. 
Kəsilib qoçların qılınc buynuzu, 
Yeni qoçlar boy atır... 
25.02.05. 
 
 
Yer kürəsi 
 
Yer kürəsi vərəmləmiş ciyərinin 
Ağrısını udur. 
Dəlidir, nədir? 
Yoxdan var umur. 
Burnunun suyu axır 
Baxıram, 
Məlul-məlul baxır. 
 
Əsrə qədər Yer insanı, 
İndi insan Yeri udur. 
Quruyur bulaqları, 
Eşitmir qulaqları. 
O qədər ağlayıb ki, 
Gözləri tor bağlayıb. 
Yoxdu Xübzə xalası, 
“Anam, balam vay” - deyib. 
Evdə şüvən qopara, 
Özünə əl qata - 
 
Səsi insanlığın üstündən 
Ətaləti ata, 
Başı bir-birinin paçasına girən, 
Keçiyə arxayın qoyunlar kimi 
Hara getdiyini bilməyən insan oyana... 
    5.05.05. 
 
 
Qaçmaq istəyirəm Yer kürəsindən 
 
Bu dünya Tanrının verdiyi deyil, 
Bətində o mənə dediyi deyil, 
Qaçmaq istəyirəm Yer kürəsindən. 
 
İsti dedikləri soyuq qar imiş, 
Noğul dedikləri küldə qor imiş, 
Qaçmaq istəyirəm Yer kürəsindən. 
 
Nə qədər ulduzlar yerə yağmayıb, 
Nə qədər dənizi Günəş yığmayıb, 
Qaçmaq istəyirəm Yer kürəsindən. 
 
Nə qədər Ay, Günəş bölgələnməyib, 
Nə qədər göy üzü kölgələnməyib, 
 115
Qaçmaq istəyirəm Yer kürəsindən. 
 
Aldadıb qurd edib quzunu dünya, 
İtirib dadını, duzunu dünya, 
Qaçmaq istəyirəm Yer kürəsindən. 
 
Hayana gedirəm, Yer elə Yerdi, 
Mən fərəh istədim, o, kədər verdi, 
Qaçmaq istəyirəm Yer kürəsindən. 
 
Sol əlim sağ ələ xəyanət edir, 
Doğru zəlil olub, yalan yol gedir, 
Qaçmaq istəyirəm Yer kürəsindən. 
 
Bəşər yol üstədi, hələ yol gedir, 
Odur ki, hələ də nadanlıq edir, 
Qaçmaq istəyirəm Yer kürəsindən. 
 
Peyğəmbər olmayıb hamı hələ də, 
Çırpınır işıqlı insan tələdə, 
Qaçmaq istəyirəm Yer kürəsindən. 
Bir zaman gələcək, - ürəyim duyub, 
Bütün bəşər oğlu peyğəmbər olub, 
O vaxt qayıdacam Yer kürəsinə!.. 
    3.06.05. 
 
Dünya 
 
Qlobusun üstündə 
ölçülərin-biçilərin. 
böyüklərin, kiçiklərin 
Yerbəyerdi, dünya. 
Yalanların düzgün oldu, 
Sabir, Hadi güzgün oldu. 
Ağrıların, sevinclərin 
Nəğmə, şeirdi, dünya.  
İnsan nəyin var, aldı, 
Dərdi sənə verdi, dünya! 
 
Səndən milyard dəfə kiçiyəm, 
Qapında zingildəyən küçüyəm, 
Səni ovcuma sığışdırmışam, 
Susuz ölərsən deyə, 
Buludları inək kimi 
Üstünə sağdırmışam. 
 
Səni yeddi günə yaratdı, 
Məni doqquz aya, Yaradan. 
Yarımçıq doğulmusan, 
Kamil deyilsən, dünya! 
 
Doqquz aya iki yarıdan 
Kamil insan yarartdı Yaradan! 
 116
Yeddi günlük uşaqsan; 
hisslərdən, duyğulardan 
 uzaqsan. 
Dərdini çəkənə ağırsan, 
Çəkməyənə qovsan; 
Bacadan girərlər, 
Qapıdan qovsan. 
Tələsik yapılmış kündəsən, dünya! 
Ona görə də bu gündəsən, dünya! 
 
Bic doğulmuş uşaqsan, 
Hamı deyir: - Mənimdi!!.. 
Kimə inanım mən indi?! 
Noyabr, 2000 
 
 
Yer 
 
Yer, 
Günəşin göz yaşısan, 
Düşüb torpaq olmusan, 
Enib dərə olmusan, 
Ucalıb dağ olmusan. 
Sən həyata; 
Palıd-palıd, 
Çinar-çinar, 
İnsan-insan doğulmusan. 
Bahardan ayrılanda; 
Saralmısan, solmusan, 
Yarpaq-yarpaq ağlamısan. 
İnsana bel bağlamısan; 
İnsan səni əzizləyib, 
təmizləyib, 
Meşələyib, bağlayıb 
Çox yaranı bağlayıb. 
Həm də, həm də 
İnsan səni dağlayıb. 
Sonra və sonra 
Günahına yas tutub 
 ağlayıb, ağlayıb... 
Yer, 
Günəşin göz yaşısan; 
Göydə günəş ağlayanda, 
Ya güləndə düşmüsən? 
Keçib illər, əsrlər, 
 dəyişmisən. 
Yaşasan da nə qədər, 
Günəşin göz yaşısan; 
Ona görə odlusan, 
Belə şirin olmusan! 
7 dekabr, 2000 
 
 117
Doğuluş 
 
Mən yazınca bu şeiri, 
Çırtdadı dan yeri. 
Göy qübbəsi - kasadan 
Süd kimi ağ 
İşıq dağıldı, 
Dünya bir də doğuldu. 
Dərə-dərə, 
Dağ-dağ oldu. 
Qara, qara, 
Ağ, ağ oldu. 
Neçə ömür doğuldu, 
Son nöqtəsi qoyuldu neçə ömrün. 
 
Bir kimsə  
yolunu kəsə bilmədi bu əmrin. 
Anamız insan çiçəklədi, 
 yetişən çibanından. 
Torpaq, ot, 
Atlar at çiçəklədi. 
Kimi; 
aşıq-aşıq oyununda qurtardı, 
Kimi; 
əmzik oyununda qaytardı ömrünü, 
Tanrısına. 
 
Kimi; 
Südlü yelin kimi sağdı 
 ömürünü balalara, 
Kimi də tuş oldu bəlalara. 
İnsanlar; 
ev tikdilər, 
həbsxana tikdilər insanlara. 
Qeyri canlılar da 
 özlərinə  “ev” tikdi, 
Nə qonşunun “evini”, 
Nə də çəpərini sökdü. 
Nə də həbsxana tikdi. 
 
Milyon ildi insanlar 
 insanlığa qaçır, 
Çata bilmir. 
Çatacaqmı görəsən? 
Dünya boyda bir süfrəsi 
Olacaqmı görəsən? 
Arzusu gül açacaqmı 
Məhəmmədin, İsanın? 
9.12.2000 
 
 
 118
Yaradan-şair 
 
Odu görünməyən, duyulan şamdı, 
Yox ikən, var edib yaradan insan. 
Yaşayır səs-səsə, nəfəs-nəfəsə, 
Qovuşur bir anda Yaradan, insan!.. 
Tanrıdan əlamət görüb ki, bəşər, 
Deyib şairlərə Yaradan! - İnsan!.. 
Özünə bərabər tutmasa Tanrı, 
Tapardı bu gücü haradan insan?!. 
 
Şamı yandırırsa bir adi kibrit, 
Şairi yandırır Tanrı ürəkdən. 
Yaradan heç kimdən təmənna ummur, 
Təkcə salam verib tanı ürəkdən!.. 
    2.10.97 
 
 
Qorxu 
 
Ağ qaradan, qara ağdan, 
Külək dağdan qorxur. 
Günəş buluddan, 
Bulud  küləkdən qorxur! 
Dağ siçandan, 
İnsan kələkdən qorxur! 
Siçan pişikdən, 
Pİşik itdən qorxur! 
İt qurddan, 
İnsan bütdən qorxur! 
Az çoxdan, çox azdan, 
Oğru qazdan qorxur. 
Ağıl zərdən, 
 
Bəşər şərdən qorxur. 
Ağıl da zərrədir, 
Atom da zərrə; 
Bəşər zərrədən qorxur. 
26 avqust, 1998 
 
 
Dünya uçrum qaşında 
 
“Komsomolskaya pravda”nın verdiyi xəbərə görə, bu 
yaxınlarda Çelyabinsk vilayətində ufoloq, astroloq və 
kahinlərin konqresi keçirilib; Alimlər qənaətə gəliblər ki, 
dünyanın sonu yaxınlaşır. 
 
Dünya qopur yerindən, 
Azdı xeyri şərindən, 
Baş açmamış yer hələ 
 119
Nəsiminin şeirindən. 
 
Dünya uçrum qaşında - 
Dünya ölüm yaşında; 
Hələ də qoz sındırır 
Bəşər yerin başında! 
 
Yer qoyulub oxluqa, 
Bəşər gedir yoxluğa. 
Dahilərə inanmır, 
Gedib, uyur çoxluğa! 
 
Ömrü düşüb düyünə, 
Az qalıb ki, üyünə, 
Ümidi yox sabaha, 
Yalan deyir bu günə! 
Hara gedirsən bəşər; 
Əldə silah, dildə şər? 
Qorxmursanmı yediyin 
Dünya əlindən düşər?! 
 
Bulud buluda yatdı, 
Çay, seli selə qatdı, 
Tab etmədi qəmlərə, 
Yer şarı suda batdı. 
 
Sözüm dilimdə baldı, 
Dedim, dilimdə qaldı. 
Yer cəhənnəm, şeiri də 
Bu dünya suya saldı. 
 
Mən ağlaram halına, 
Sən gülərsən halıma, 
Bəşər oğlu, sel gəlir, 
Dönüb baxma dalına! 
 
Dünya, mənə qulaq as, 
Qulaq assan, pis olmaz; 
Ələ bəşər oğlunu, 
Ələ, qalsın yaxşı-az! 
 
 
Bəşər övladına məktub 
 
Yarananda ali yaranan insan, 
İt kimi dalaşır. 
İllərlə ali təhsil alsa da 
Ali olmur. 
Hər şeyi varkən, 
Sərgərdan dolaşar. 
 
Hər gün beş qarışqa qidası 
 bəsi ikən, 
 120
Dünyanı yemək istəyir insan. 
Yerdaş yerdə oturub, 
Aydaşla danışa bilərdi, 
Dərdini Marsdaşla, 
 aydaşla bölərdi. 
 
Yerdə  
yerdaşlıq edə bilmir insan. 
Özgələrə, 
Bölgələrə bölünüb, 
Silinir yaddaşı. 
Arabir 
Kiminsə timsalında 
Kimliyi bilinir. 
Mədəsi doydum demiyən 
Maşınla insanın nə fərqi var; 
Biri söz tüstülədir, biri his. 
Unudulur insan ənənəsi, 
İnsanı məhv edir 
 insanın - “Mənə nə?”si. 
 
Qayıt özünə, insan!.. 
Qayıtsın, 
Yaşamaqdan nə var asan?! 
Qayıt, 
İnsanlığın dincliyi 
Yer kürəsinin dincliyi 
 səni  gözləyir. 
 
Qayıt; 
İnsanlığın dan yeri ağarana, 
Səsin yox, 
Duyğuların səni çağırana, 
Qayıt, insanlığın 
İlk yoluna, cığırına. 
Qayıt; 
Sübutu mümkün olmayan 
 batil elminə. 
 
Özülü laxlayan insan! 
Özülə qayıt! 
Özünə qayıt! 
Yatmısan fil qulağında, 
Özünü ayılt, 
Özünə qayıt! 
 
Gələcək əsrlərə, 
 nəsillərə 
Yazdım bu naməni, 
Dünyanın başı üstə 
 oxudum bu nəğməni... 
15.10.98 
 
 121
İçimin səsi 
 
Göyün gurultusu, ilk bahar seli - 
  İçimin səsi. 
Eşitməz bu səsi nadan adamlar, 
Dinləsə, oyadar obanı, eli 
  İçimin səsi. 
 
Püskürsə, min illik dağlar laxlayır, 
Yeraltı vulkandır: - coşur, çağlayır, 
Özündə bir haray, alov saflayır, 
 İçimin səsi. 
 
 
İçim şimşəklədi, yağdı kağıza 
 misra yağışlar. 
Hər şeirim yağışlı, odlu buluddu, 
Yağacaq, qopacaq yerdə alqışlar. 
   1998 
 
 
 Kimsəsiz, kimli dünya 
 
Kimsəsiz, kimli dünya. 
Hamı mənimsən - deyir. 
Sahibin kimdi, dünya? 
 
Bəs etmədi gündüzün; 
İşıq qatıb gecənə, 
Ağrıladıq gecəni, 
Oğurladıq gecədən. 
 
Çırtma vurub üfüqə, 
 üfüqü al boyatdıq. 
Bəlkə elə gün oldu, 
 gecəni gec oyatdıq. 
 
Son saatda bilirik, - 
 özümüzə gülürük; 
Gərəyimiz deyilmiş, 
Çörəyimiz deyilmiş. 
candan özgə heç nəyin! 
 
İllərinin illərdən 
Dünya, fərqi nə imiş? 
Göz yaşını vermişdin, 
Dünya, Şərqi nə imiş? 
23.02.2002 
 
 
 
 122
 Yaşamağa dəyərmi? 
 
Deyilə bilmirəm, nağıl kimiyəm, 
Yeyilə bilmirəm, noğul kimiyəm, 
Ürəyi korşalan oğul kimiyəm, 
Yaşamağa dəyərmi? 
 
Bəşəri biçənin dəryazı iti, 
Biçilən bəşərin fəryadı iti  
Tərifə tutublar qoduğu, iti, 
Yaşamağa dəyərmi? 
 
Göyə buxarlanıb ağlatdım göyü, 
Quruda bilmədim iki göz gölü, 
Yanan dahilərin külüyəm, külü, 
Yaşamağa dəyərmi? 
Avqust, 2002 
 
 
Fırladırıq dünyanı 
 
   I 
Sözümü yazmağa kağız qalmadı, 
Adım deyilməyən ağız qalmadı. 
Qocaldım, yanımda o qız qalmadı, 
Sevənlər dərdimi bilir, deyin siz, 
Sevməyənlər, dirisiz? 
 
Dinimizin dili bağlı, 
İçimizin çölü bağlı, 
Dirimiz zəncirlənib, 
Qəbirdə ölü bağlı, 
 
İnsan öldü, qurtardı; 
Yerdən, göydən, Günəşdən 
Aldığını qaytardı!.. 
Ölü qaçmaz, 
Qəbir qazıb hörürük. 
İynə ucu nur düşən 
Bir dəlik də qoymuruq. 
İşıq nədi, 
Havanı da qıymırıq. 
Atıb Yerin ağzına, 
Təpikləyib torpağı, 
Fırladırıq dünyanı!... 
 
        II 
 
cındırından cin ürkən, 
Bom-boş zənbil kimiyəm; 
Kimsə götürməz məni 
- Tapdım! - deyib evinə 
 123
Kimsə gətirməz məni... 
Gəzirəm səllimi, 
Ürküb qaçır 
Kimə vursam əlimi. 
İçimdəki inaddan, 
Vüqarımdan tapıram təsəllimi. 
Gəzirəm dəniz kənarı xiyabanı. 
                
     III 
 
Xəlbirləyirəm; 
Vaxtı, zamanı, xəbərləri. 
Yoxdu məndən 
Laqeydlərin xəbərləri. 
Başımda, beynimdə 
Fırladıram Yeri. 
Hərdən tənginəfəs olub 
 dayanmaq istəyir Yer. 
Mahmızlayıb deyirəm - yeri, yeri, 
Yer!.. 
4.04.04. 
 
Yer kürəsi gəmidi 
 
Yer kürəsi gəmidi, 
Axır damarlarımda, 
Yükü insan qəmidi, 
Axır damarlarımda. 
 
Ləngərləyir, dalğası 
Ürəyimə toxunur, 
Dalğaların ağrısı 
Gözlərimdən oxunur. 
 
Yer kürəsi gəmidi, 
Axır damarlarımda 
Bombalanır, fəryadı 
Qalxır damarlarımda. 
 
Yer kürəsi gəmidi, 
Ürəyimdi limanı, 
Axır limana sarı 
Qoruyuram limanı, - 
Qoruyuram dünyanı! 
10.03.05. 
 
Fırlanım el başına 
 
Fırlan, fırlan, Yer kürəsi, 
Öyrət mənə fırlanmağı, 
Fırlanım el başına, 
Fırlanım, fırlanım, dəyincə 
 124
Başım əhlət daşına. 
 
 
Fırlanım, fırlanım... 
Dəyirmanın daşıyam, 
Ürək-ürək boşaldım 
dərdi, qəmi, üyüdüm. 
Fırlanım, fırlanım, 
Yaz gətirim, qış aparım, 
Yer kimi. 
Fırlanım, fırlanım, 
Sığal çəkim çiçəklərə, 
Meh kimi. 
 
Fırlanım, fırlanım, 
Fırlanmaq öyrədim 
Fırlana bilməyənə. 
Hamıya yox, 
Xırıldaq bilməyənə! 
 
Yertək fırlanmağı Yerdən öyrənib 
Bir nöqtə üstündə fırlanır pərgər. 
Bir nöqtə üstündə min naxış vurur 
Əgər ustadırsa işində zərgər. 
   Aprel, 2005. 
 
Dəli olum, ağıllı 
 
Bu yol haradan haracandı? 
Bu yol niyə yarıcandı? 
Yalquzaqlar ulayır, 
Küçüklər filə hürür, 
Siçan pişiyə gülür. 
 
- Bu yol niyə alatorandı, 
Niyə şorandı? 
- Göz yaşından duz bağlayıb, 
Soyuq-soyuq baxışlardan 
Buz bağlayıb. 
Gözümü rənglər açdı, 
Baxışımı ac görüb 
Rənglərin rəngi qaçdı. 
Bu yolun ithürəni həyandı, 
Nurgələni haradı? 
Bu yola işıq düşüb, 
Düyünü açılmayıb. 
 
Bu yola şimşək düşüb, 
Dirəyi uçulmayıb. 
Bu yolun körpüsü söz, 
Bu yolun çayı gözdü. 
 
Ürəyin gücü çatmır, 
 125
İsidə bu yolu da. 
Ağılın gücü çatmır, 
Eşidə bu yolu da. 
 
Mən bir qızıl balığam, 
Bu yol balıqudandı... 
Mən bu yolu yaşadım 
Təfəkkürlü, nağıllı, 
Son anacan bilmədim 
Dəli olum, ağıllı?! 
 14.04.05. 
 
İnsandan insanlıq gözləyir hər şey 
 
Xaqani vergüldə, nöqtədə, səsdə, 
Oğğul,dəniz görüb dibinə endi, 
Dözdü züllümlərə, o, incimədi, 
Söz incilədi. 
 
Hər gülün, çiçəyin baxışı sözdü, 
Qanqalın al gülü alışan közdü. 
Süzülüb torpağa torpaqdan gəlir, 
Torpaqdı, insana qanqalda gülür. 
 
Daşda daş yağı var, demək canlıdır, 
Daş da sevinclidir, həyəcanlıdır. 
Dağda dağ vüqarı görsən, bu, azdı, 
Dağın qəm ağlayır bulaq gözləri. 
Kar deyil, eşidir, var qulaqları, 
Qarşılar, oxşayar, yola da salar 
Dağ, qonaqları. 
 
“Azıx”da - İnsanam! - deyən insanlar, 
Ovunu tutmağa daş yəhərlədi. 
Kağızsız, qələmsiz qobustanlılar, 
Daşa imza atıb daş möhürlədi. 
Saf, quzu ürəkli bənna atamız, 
Daş dili bilərdi. Daşla danışar, 
Bəzən əsəbləşib daşla dalaşar, 
Daşın daş inadın qıra bilərdi, 
Daşdan nə istəsə qura bilərdi. 
 
Nə var təbiətdə, insan, sözü var, 
İnsandan insanlıq gözləyir hər şey. 
Sözü var hər şeyin, - demək canlıdır, 
Çox da ki, danışmır, gəzməyir hər şey. 
21.03.05. 
 
 Özümü eşirəm 
 
Hər gün özümü eşirəm, 
Hər gün sözümü eşirəm, 
 126
Kəsirəm günlərimin başını, 
Bişirirəm illərimin aşını. 
Qan su yerinə axır ömrümdə, 
Saatlarım, dəqiqələrim 
Sudan çıxan balıq kimi 
çapalayır əlimdə. 
Hər günümü 
çıxardıram ömrümdən 
Bir ağrılı diş kimi. 
Ay bəlalı İskəndər, 
Sən özünü eşməyi 
Bİl maaşlı iş kimi. 
 
Ürəyimdə şəhid sözlərin 
Qəbirstanlığı var. 
Hər gün ziyarətə gəlir 
Söz analar, söz qardaşlar. 
Görün nələr çəkirəm, 
Çəkməsin daşlar. 
Hara gedirəm, kəsir yolları; 
Üzr istəsəm, bağışlayarmı 
şəhid sözlərin şəhid ruhları? 
Bir də 
vaxtsız qocaltdığım mən, 
Söz oyununa salıb 
oynatdığım o, sən, sən? 
 
Hər gün özümdən çıxıram 
Axşamlara, səhərlərə. 
Fikrimin 
təyyarə qanadlarından düşürəm 
kəndlərə, şəhərlərə. 
Səhərlər gecə növbəsindən, 
Axşamlar səhər növbəsindən 
 gəlirəm. 
Yanan arzuların külündə qalıb 
Çox arzum, çox diləyim. 
Közümü eşirəm, 
Odumu kül basmasın, 
Soyumasın ürəyim. 
 
Qəzavü-qədər qoymur yatam, 
Yadıma düşür anam, atam. 
Ağrılı kədər qoymur yatam. 
Az qalıram başıma dolan 
Dünyanı başımdan atam. 
 
Hər gün özümü eşirəm, 
Mədənçilər mədən eşən kimi. 
Hər gün özümü qazıram 
Kənkan kəhriz qazan kimi. 
Özümdə nə axtarıram, 
 nə gəzirəm? 
 127
Hər gün özümü, 
kəsək əzən kimi əzirəm, 
Daş yonan kimi yonuram. 
Hər səhər od vururam 
Axşamdan qalan özümə, 
Qızınalar közümə... 
 
Vaxt hanı qeybət qırım, 
Hanı məndə elə qırım? 
Eşirəm, eşirəm özümü 
Çağlasın içimdə 
 gözü bağlı sevgilər. 
 
Vaxt hanı qeybət qırım, 
Mən özümlə məşğulam, 
Ona görə el sevir, 
Ona görə məşhuram. 
8.05.05. 
 
İnanmıram 
 
İçimin içi göynər, 
Beşimin üçü göynər. 
İnanmıram, torpaqdan, 
Məni də çəkə göylər. 
Kimdən ötrü yaşadım? 
Yandım, külüm töküldü. 
Küldən ötrü yaşadım? 
Hanbal oldum özümə, 
Hey özümü daşıdım. 
İnanmıram bu üzlə 
Əlim yerdən üzülə. 
Tanrı çəkə məni də 
Yerindən göy üzünə. 
 
Gördüyüm boş göydüsə, 
Rəngi bir - gömgöydüsə, 
Yerin, göyün hakimi 
O laməkana öydüsə, 
Məni o öy saflamaz, 
Nehrə buludlarında 
Yağ alınca çalxamaz! 
29.12.04. 
 
 
Ağlağan uşaq 
 
Ağlar ağlağan uşaq, 
coşub çağlayan uşaq. 
Hər səhər hönkür-hönkür 
Ağlatmada məni də. 
Dərddən ağlayan uşaq. 
 128
Sünbül oldun incidən, 
Kimdi səni incidən? 
 
Anan Günəş, atan Ay, 
Buğum-buğum boy atıb 
Sünbül oğul, bağla dən. 
 
Ağlamağa vaxtın var, 
Oyna barmaqlarınla, 
Gül oyuncaq səsinə 
At o barmaq qarmağı 
Qır, qır, öyrən qırmağı. 
 
Məni bağışla, bəlkə 
Duymadım üsyan səsi, 
Bəlkə azadlıq eşqin 
Qorxuzur dar qəfəsi. 
 
Baxıram sənə gendən 
Görsəm ağladır gödən, 
Biləcəm ki, onda sən 
Sabahın Həmzəsisən. 
Boğul, kəsilsin səsin, 
Sənsiz qalıb çürüsün 
Sənə beşik qəfəsin. 
29.12.04. 
 
Hələ yarı kəsək, yarı palçığam 
 
Dərəyəm, - təşnəyəm sevgi selinə, 
Şimşəklə sinəmdə, sellən sinəmdə. 
 
Güman yox dolaram, dərin həsrətəm, 
Nə qədər sıxılsam, yarımçığam mən. 
 
Göy mənim içimin qara kölgəsi, 
İtirə bilmərsən bu kölgəni sən. 
 
Günəşin istisi azlıq edir ki, 
Harasa istidi, harasa soyuq. 
 
Günəşdən Yerəcən bir dərinliyəm, 
Bəşər hikmət tökür, Ay, Günəş işıq, 
 
Hələ də dolmuram, bir yarımçığam, 
Divar hörməliyəm şərə, böhtana, 
Hələ yarı kəsək, yarı palçığam. 
   18.01.05. 
 
 
 
 
 129
Yer ölməsin 
 
Gözəlim, 
Taleyim, qismətim sənin əlində, 
Ölüb-dirilmişəm yüz yol önündə. 
Çalış, bilməsinlər, sınmağım da var, 
Zirvəm uçar. 
Nadanlar, yaramazlar, 
 pak, bakirə ürəyimə 
taparlar açar. 
Sağ ikən sığmadım 
 Mən bu dünyaya, 
qəbrimi qazarsız dünya enində, 
Kəsişsin üstümdə meridianlar, 
Görüb, xatırlasın, 
peşman olsun 
məndən doyanlar. 
Bir ah çəkib sızlasınlar 
məni duyanlar. 
 
Çevriləcəm qəbrimdə, 
tərpəniş görəcəklər, 
uçunacaq qəbrim də. 
Kimsə eşidib gülməsin; 
Onda bilin, 
Yer şarının qəlbiyəm, 
döyünürəm, Yer ölməsin!  
Avqust, 2002 
 
 
Tanrıya müraciət 
 
Tanrı, 
halı pozulub, 
aktı yazılıb. 
Filan ildə doğulub 
Ömrü, filan, filan kəndlərə, 
Şəhərlərə dağılıb. 
 
Nadanlığa dözməyib, 
yaxşılıqdan bezməyib 
hamını arayıb, 
hamıya yarayıb. 
 
Tanrı, elə yeriyir, 
torpağına ağırlıq düşməsin. 
Elə danışır, 
Söz ürəyi deşməsin. 
Əsl diləyindi, 
Yerdə  
insanlığa dirəyindi. 
Ələsən ələkdən keçəcək. 
 130
 
Tanrı şairdi; 
Ölümün səsinə 
oyanıb yuxusundan, 
 
yetimlik qorxusundan, 
civildəşir ürəyinin sözləri, 
Hələ demədiyi, yazmadığı sözlərin 
yoluna dikilib gözləri. 
 
Tanrı şairdi;  
verdiyin ömür payını 
düzünə xərcləməyib, - 
Özünə xərcləməyib, 
Bir az da ömür ver, 
bəlkə ağıllana. 
7 sentyabr 2002 
 
Doğulmuşuq 
 
Doğulmuşuq, 
Dağılmışıq 
 yer kürəsinə. 
Yer bizə hər şey verib, 
Əsarəti, 
cəsarəti biz doğmuşuq. 
Səadəti, xoşbəxtliyi 
 biz boğmuşuq. 
Atom yox, hidrogen  yox, 
Paxıllıqdı düşmənimiz. 
Düşmən doğulmur heç kim. 
İçimizdə doğulur, 
Böyüdürük düşməni biz. 
Dekabr 1983 
 
 
Yanıram, yanacam 
 
Mən bəşər eşqinə yanan atəşəm; 
Yanacam, yanacam, elə yanacam, 
Nuruma qərq olsun qaranlıq yerlər, 
Nur içsin doyunca nurumdan ellər! 
Yanacam, yanacam, 
 
Qönçə-qönçə arzular, gül olunca yanacam, 
Yanacam, yanacam, kül olunca yanacam. 
Bəşərə yanacam, Yerə yanacam, 
Yanacam, yanacam, belə yanacam! 
Elimə sığınıb, yurda sığınıb, 
Yanmışam, yanıram, hələ yanacam. 
    6 iyun 2002 
 
 131
İşıq sal 
  
Yer kürəsi səhər-səhər 
qaranlıqdan köçürdü, 
Günəşi içə-içə,  
Qapımızdan keçirdi, 
Şərik oldum payına. 
 
Günəş dedi: - Yer balam, 
Aldığından  
Sünbülə ver, ota ver, 
İnsanlara, ata ver. 
Qat gecənin bağrına, 
Qat ağrına.  
 
Nə almısan, bir az da 
Günlə, ayla 
Ala bilməyənlərə, 
Üzə gülməyənlərə payla. 
İşıq düşə; 
cinayət bəsləyən  qaranlığa, 
Bəşəri üzən nigaranlığa. 
İşıq sal qaranlıq dalana, 
İşıq geyindir yalana, 
Aldanmasın doğrular. 
İşıq sal fikirlərə, ürəklərə, 
Unudulsun ağrılar... 
8 may 2002 
 
Dərd məni öldürür 
 
Dərd məni öldürür; 
Diriltməyəcək. 
Mən getdim, mən itdim 
kim itməyəcək? 
 
Dərd məni öldürür; 
 bəhanəsi çox. 
Bu sevən ömrümün 
Biganəsi çox. 
 
Dərd məni öldürür; dəlidi dünya! 
Bu dəli dünya; 
 sevdirib dəli etdi, 
 söydürüb dəli etdi, 
 ağladıb dəli etdi. 
 Dahini Yer eşqinə 
 Çağladıb, dəli etdi, 
 
 Nədi dünya?! 
 Yaşadı mal-qaralar - 
 Yaşıldı mal-qaralar 
 132
 İl boyu, şamlar kimi 
 Nədi dünya?! 
May 2002 
 
Bu gün 
 
Bu günüm; 
dünənki yuxum, 
bugünkü qorxum. 
Gəlirsən, 
Mən gərək ayağa qalxım. 
Gəlirsən, 
Kimi qəmində qərq olur, 
Kimi nurunda. 
 
Hər gün üfüqdə paklanıb 
bərq vurursan. 
Hardasa, uçurursan, 
hardasa, qurursan, 
Kiminə quyruqsan, 
Kiminə qürursan. 
 
Gəlirsən, 
nələr gətirirsən mənə, 
bilmirəm. 
Ayağım altında dəqiqələr, 
Məni yıxa bilər, 
yıxmaya bilər. 
Əzrail canıma əl gəzdirib, 
yoxlaya bilər. 
yetişmişəm, ya kalam. 
Bu gün, bəlkə də 
illər boyu gəzdiyim 
ən gözəl şeirimi yazdım 
hələlik, bu gün, 
Mən sənə də qəbir qazdım! 
          9.09.02 
 
Nurlu tunel kimiyəm 
 
Evimdən çıxmıram; 
İçimdən çıxıram hər səhər 
 şəhərə doğru. 
Elə bil evimiz hamilə anadı; 
Məni doğan evimiz 
 hər səhər çəkir ağrı. 
Məni görüb; 
Xəbisliyin, pisliyin 
 yarılır bağrı. 
Doğrayıram addım-addım 
Küçələri, yolları. 
Yollar su kimi birləşir yenə. 
 133
Boynuma sarılır küləklərin qolları, 
Körpə, dəcəl qız kimi 
 öpüb qaçır giləvar. 
Nə var, danışır mənimlə, 
Elə bil hər şeyin dili var. 
 
Nurlu tunel kimiyəm; 
Gəlib içimdən keçir 
 şəhərin adamları 
Qazanırlar; - 
Qızınırlar istimə. 
Kor olan yoxdu tüstümə. 
Elə bil ki, süzgəcəm, 
Süzülür məndə dünya; 
 nadanlığı, yalanı 
Xılt kimi çökür mənə, 
Sabahlar aydın, duru olsun deyə, 
Bu dünyanın cığırları, yolları 
 nur ilə dolsun deyə... 
12.10.2000 
 
Vaxta qəbir qazıram 
 
Gecə saat beşə işləyir... 
Şeir yazıram, - 
Vaxta qəbir qazıram. 
Vaxtın əlindən 
Hələ dil görməyən, 
yuxuya da girməyən 
 söz alıram; 
Vaxtı, Allahsız quldurların 
 soyundurduğu adamlar kimi 
Lüm-lüt yola salıram. 
Vaxt gedir deyinə-deyinə, 
 söyə-söyə. 
Qələmim əlimi sıxır 
 öyünə-öyünə! 
 
Vaxtı geyib əynimə, 
 yola çıxıram; 
Dosta, tanışa salam verib 
Əlini sıxıram, 
Dünya deyil əynimə, 
Vaxt dağılır üstümdən 
yollara, darı kimi. 
Vaxtdan şirə çəkirəm, 
Çiçəkdən şirə çəkən 
 arı kimi. 
Oktyabr 2000 
 
 
 
 134
 Neft qoxusu 
 
- Neft qoxusu gəlir - deyib 
 üzünü yana tutma, 
Unutma, 
Bu, bizim müqəddəs qoxumuzdu, 
 
həm sevincimiz, 
 həm də ki, qorxumuzdu. 
Neft qoxusu doğmadı 
 Azərbaycana; 
Neftin ilk qönçəsi Bakı, 
Neftin qızılgülüdür Azərbaycan, - 
  neft ətirli, 
 ləçəkləri qap-qara, 
 qara çətirli! 
Oktyabr 2000 
 
 
Təyyarədə 
 
Təyyarədə, 
Yerin havasını 
 soyuna-soyuna, 
Göyü qat-qat 
 geyə-geyə, 
Qalxdıq göyə 
Göyün burası - 
Yerlə göyün arası, - 
Ağ buludlar döşənib... 
Sıxılsaydı, 
Saxlasaydı buludlar, 
Təyyarədən ağ döşək - 
 ağ buludda, 
Yerə məktub yazardım; 
 Məni unuda.  
Bezdim qalmaqalından, 
fikri qara, 
dili şirin sözlüdən, 
 çoxüzlüdən, dərisi qalından. 
 
 
Üzülməmiş fikirdən, 
 üzüldüm həsrətdən, 
Yaxşılarla nədir, 
Yaxşıdır, pislərlə yaşamaq, 
belə qismətdən. 
15.06.02 
 
 
 
 135
Günəş məndə çevrilib 
 
Süzülür mənə Günəş, 
Məndən süzülür Yerə. 
Süzülür mənə Günəş, 
Qanımdan süzülüb 
Qatılır şeirə. 
 
Günəş hopur gözümə, 
Gözlərimdən süzülür 
Ota, çiçəyə. 
Məhəbbətə çevrilib 
Axır çirkinə, göyçəyə. 
 
Günəşli gözlərimlə gedirəm işə, 
Günəşli gözlərimlə salamlayıram 
                    insanları. 
 
Günəşli gözlərim aydın görür 
Gizlənən dovşanları. 
Sıyrılıb içimdən 
Dilimdə şimşəkləyir 
Günəş söz-söz. 
Günəş məndə çevrilib 
Sevgi olub sevilib. 
 
 
Günəş məndə əriyir, 
Günəş məndə yeriyir, 
Fikrimi daşıyır planetlərə, 
Qayıdan fikrimlə 
Planetləri daşıyıram Yerə. 
 
Ürəyim 
Hər səhər Günəşə oyanır, 
Sonra gecələr də 
Məndən Günəş boylanır. 
14.02.05. 
 
 
İçimdə 
 
İçimin içində gizlənmişəm, 
İçimin içində gözlənmişəm, 
İçimin içində yanıb, 
İçimin içində közlənmişəm. 
İçimin qapısı bağlı, 
Pəncərəsi örtülü, 
İçdə sözü ütülü. 
Kimsə məni görməyib, 
Kimsə mənə gülməyib. 
Məndən kimlər nə deyib 
 136
Məni görmədən deyib. 
Məni hələ görməyib 
Doğma bacım, qardaşım. 
 
Dərzisiyəm içimin, 
Arzu kəsib-biçirəm. 
Gələcəyi ölçürəm 
Ümidlərin əyninə. 
Yeriyirəm torpaqda; 
Gözlərimin şehidi 
Damcılayır yarpaqda. 
Həyatdayam, həyatda 
Yaşayıram içimdə. 
Bəlkə doğulmamışam, 
Bəlkə hələ həyatı 
Başlayıram içimdə! 
 
Hər gün mənim Günəşim 
Öz içimdən doğulur, 
Ay da batır içimdə. 
Hər tufanlı gecədə 
Dünya yatıb içimdə 
Səhərini gözləyir. 
Zahirdə bir arşınam, 
İçimdə yeddi çinar. 
Göy üzü yeddi qatdı, 
Yeddi dəfə yeddi qatam içimdə!...  
   12.02.05. 
 
 
Qorxuram, qəbrimi sel apara 
 
Neçə milyon saatın, 
Neçə milyard dəqiqənin 
Altındayam, 
Yerin üstündə, 
Göyün birinci qatındayam. 
 
Ayağımın altında vaxt sınacaq, 
Yıxılacam Yerin altına, 
Yem olacam cücülərə, 
Allahın otuna, atına. 
Sümüklərim dirək olacaq  
Başdaşıma. 
Ruhum əsiri olacaq uşaqlarımın, 
 
Gəzəcək ölkələri, 
Yenə də narahat dönəcək geri, 
Sellənəcək qəbirdə. 
Qorxuram, qəbrimi sel apara. 
  23.07.05. 
 
 137
Bəlkə 
 
Bom-boşam səhra kimi, 
Küləklər ulayır üstümdə, 
Nə yağış, nə qar suvarır 
Tufanlar göyə sovurur. 
Nə gül bitib, nə də kol, 
Aylar, illər 
Üstümdə sala bilməyib yol. 
Külək varaqlayır belədən elə, 
Elədən belə, 
Nə oxunmalı yazım var, 
Nə də xəzinəm. 
Bir yarpaq xəzələm, 
Neftim də yox, 
Diş qıcıda bir-birinə ölkələr. 
Hərdən göyümdə təyyarə uçur, 
Üstümdə kölgələr. 
Beləcə Günəş qovurur, 
Külək sovurur 
Belədən elə, elədən belə. 
Kürədə qızmış dəmir kimiyəm, 
heç kim almaq istəmir ələ. 
Mən yaşamıram, 
Allahdı yaşadan məni. 
Nə üçün? 
Allah bilir! 
Gərəyəm ki, yaşadır. 
Uzaqda bir ulduz parlayır, 
İşığı yaşıldır!.. 
Ümid cücərir içimdə 
Bəlkə bu dünyanın arzusu var, 
Mən biçimdə?! 
14.07.05. 
 
Yer atım 
 
Gecə yarı 
Göydən üzüb əllərimi, 
Özümü atdım Yerə. 
Bütün ağırlığımla 
Yerin üstündəyəm. 
Ağır yüklü at kimi, 
Yer tələsir, 
Tez çata mənzilinə. 
Yer çatmamış ağrıların zilinə, 
Durdum ayağa. 
Yer töyşüyür... 
Yaxşı ki, sürünən deyil insan. 
Yoxsa, 
Qanı çoxdan qaralmışdı, 
Beli çoxdan qırılmışdı Yerin. 
Çapıram 
 138
Bütün insanların mindiyi 
Yer atımı, 
Daşıyıram özümlə 
Yerin üstünü, altını. 
Gah Ayı kölgələyirəm, 
Gah Günəşi. 
Əl çalır, üstümə yağır 
Ulduzların gülüşü. 
9.08.05. 
 
Var idim indicə 
 
Yıxılhayıxılda 
Əlimi işığa atdım, işıq qırıldı; 
Bir qaranlıq dərədə qopdu gurultu. 
Üstümə örtüldü əbədi gecə. 
Qohum-qardaş fəryadları gəlmədi vecə. 
Bu gecə səhər olmayacaq, 
İsrafil suru çalınınca. 
Ehtiyac qalmadı hünərə, gücə, 
Yoxam, var idim indicə. 
 
 
 Öz işində 
 
Günəş öz işində, 
Bulud öz işində, 
Qalmışam 
Məni yun kimi əyirən 
Həyatın dişində. 
 
Gecə ulduzlar gizlənib. 
Bulud yağış çiləyir. 
Buludlar arxasında 
Ulduzlar öz işində, 
Yağışlar öz işində. 
Ürəyim narahatdı; 
Hardasa bir yetim, 
Ziyriy döyür yağışda. 
 
Kim nə deyib buluda, 
İki gündü hönkürür. 
Göyün kimi ölüb ki, 
Göy şıdırğı yaş tökür. 
 
 
Şəxəndanda; 
Anamı qəbir örtüb, 
Atamı səbir örtüb, 
Qəbir var, batıb, uçub 
Ruhun qəbir evinə, 
Yağış tökür. 
 139
 
Həyatın o üzündə 
Ruhlar öz işində. 
Həyatın bu üzündə 
Günəş öz işində, 
Bulud öz işində. 
Qalmışam 
Məni yun kimi əyirən 
həyatın dişində. 
10.11.05 
 
 
Böyük adam 
 
Sadə, sakit yeriyir 
Bir az avam, 
Bir az uşaq görünür 
Böyük adam. 
Dindirəndə 
Söz ağzında əriyir. 
İddiası, 
Təmənnası yox, 
Ona görə, vəzifənin, 
Şöhrətin mənası yox!.. 
Dərk edəndə, böyüyür 
Böyük adam. 
13.07.05. 
 
 
Eşqi dolaşan dünya 
  
Eşqi dolaşan dünya, 
Gözü bulaşan dünya, 
Üz tutub qitə-qitə, 
Göyə ulaşan dünya?.. 
  
Yükün ağır, 
Dərdin ağır, 
Nə baxırsan fağır-fağır?! 
Yedirtdiyin, içirtdiyin, 
Tufanlardan keçirtdiyin 
Sənə qənim. 
  
Nadanların fərman verir, 
Mal həkimin 
İnsanlara dərman verir. 
Ağıllını gizlədirlər, 
Sıxıb gizildədirlər. 
  
Neyləyim, qoca dünya, 
Sənə qənim-balaların!.. 
Bal daşımır, 
 140
Zəhər daşıyır bal arıların!.. 
 10.09.05. 
 
 
Məndən qalan zamanı  
möhürləmişəm 
 
Dərdimi içimə yığıram, 
Gecə yarıdan keçəndə, 
Əkinçi, biçinçi dəqiqələr, 
Dəryaz götürüb  ömrümü biçəndə, 
Dərdimi çəkib içimdən, 
Beş-daş oynayıram. 
Başım qarışır, 
Bilmirəm, dəqiqələr 
nəyimi oğurladı, 
hansı sevincimi ağrıladı. 
 
Səhər açılır, görürəm, 
Biçilmişəm - 
Kiçilmişəm yoncalıq kimi. 
Gülürəm, 
Güclənirəm, bir də boy atım, 
Kişnəyib şahə qalxır 
Ömür atım. 
Şimşəkləyib keçirəm zamandan. 
Arpayam, ya buğdayam, 
bilinəcək 
həyat xırmanında tökülən samandan. 
Nədən qaldığını deyirsə saman, 
Kimdən qaldığını 
Demiyəcək zaman? 
 
Məndən qalan zamanı 
Möhürləmişəm şeirimlə, 
Bu möhürdə yazılan 
Xeyrimlə, şərimlə... 
3.10.05 
 
Hardan gəlmişəm 
 
Hərdən Yerdən qorxuram, 
Hərdən Göydən qorxuram; 
Yerdə nadanlıq, 
Göydə çəkim ağırdı. 
 
Qəfəsdə quş kimiyəm 
Çırpınıram, 
Gah Yerə, 
Gah da göyün 
Sahilinə çırpılıram. 
 141
 
Adəməm, 
Gəldiyim cənnətdisə, 
Qaldığım nədir, 
Gedəcəyim nə? 
 
Hardayam, 
Hardan gəlmişəm? 
Mən neçə dəfə dirilib, 
Neçə dəfə ölmüşəm?! 
Şamaxı, 15.10.05. 
 
 
İşıq 
 
Paylana-paylana göylülərə, 
Bir qarğa ömrü yol gəlmisən. 
Səhər-səhər 
Külək pəncərəni oynadır, 
Sən də oynayırsan, 
Uzanıb-güdəlirsən. 
Elə bil uşaqsan, 
Hamı basır bağrına 
can kimi sevilirsən, 
Uşaq işıq, sevinirsən! 
 
Hər gün, 
Səni geyirəm gözlərimə, 
Çıxıram ömrümə ki, 
Görüm hara gedirəm. 
23.09.05. 
 
İçim 
 
Göy daralar, kiçilər, 
İçim kiçilməz. 
Ölkələr, sərhədlər keçilər, 
İçimin sərhəddi keçilməz; 
Səngəri var, göz qaralır, 
Qalası var, zirvəsinə, 
Söz darılır. 
 
İçim - 
Dişisi ölmüş yalquzaqdı. 
Təkrar olan 
Sevgidən uzaqdı. 
İçimin səhrasında 
Günəşin istisində qovrulan, 
Küləklərlə 
Belədən-belə, eldən-belə qovulan, 
Sərtləşən, 
Mərdləşən arzular keşik çəkir. 
 142
Şamaxı, 4.10.05. 
 
 
Həyat borc verilir 
 
Sən bir çiçək, 
Mən bir çiçək, 
Torpağımız sevgidi. 
Şirə çəkək sevgidən, 
Bu gecəni, gündüzü 
Çevirək təsbeh kimi. 
Təsbehin daşlarında 
Qalsın alın tərimiz, 
Qalmasın kirimiz. 
 
Sokrat, Aristotel, 
Xaqani möhürlü günlər kimi, 
Günləri möhürləyək, - 
Yer üzünü mehirləyək, 
          sehirləyək. 
 
İnsanlar 
Tum kimi çırtlasınlar 
Bizli günləri: 
Ləpəmizdən yağ çəkib 
Yer oxuna töksünlər; 
Dünya hərəkətdən, 
Torpaq bərəkətdən, 
Qalmasın. 
 
Günlər bizi yaşatdı 
Xəbərləri, çörəyi, 
havası ilə. 
Rəhmət - dedirtdi ölənə, 
Külçəsi, halvası ilə. 
 
Hiyləni, kələyi soyunaq, 
İçimizdəki 
Təmizliyi, mərdliyi 
Əridib qızıl kimi 
Günlərə heykəl qoyaq. 
 
Məhəbbətə, hünərə 
Həyat genişlikdi. 
Həyat borc verilir. 
Borcu qaytarmaq, 
Kişilikdi. 
20.12.05. 
 
 
 
 
 143
Dünya zibilləşib 
 
Ay dədə, dünyanın zibili çıxıb, 
Mənim zibillikdə nə itim azıb?! 
Daha şairlər də heç gərək deyil, 
Nə varsa, hamsını Xaqani yazıb! 
 
Bəsdi, zibillikdə eşələnməyim, 
Gəlirəm, yanında dincəlim, dədə. 
Yaşadın az, ya çox, fərq eləmədi, 
Nə gördün, nə tapdın həyatda, nədə? 
 
Biri zibillikdə çörək axtarır, 
Biri də gülürdü onun halına. 
Bu gülən yazığın xəbəri yox ki, 
Yazılıb zibillik - Yerin alnına. 
 
Ağlayan bir zibil, gülən bir zibil, 
Zibillik içində eşələnirik. 
Zibillik padşahı seçiblər bizi? 
Ötənə, yetənə şeşələnirik?! 
 
Dünya zibilləşib, zibil olmuşuq, 
Nə molla gərəkdi, nə də mürdəşir. 
Kosmosdan gələnlər - zibillər! - deyib,  
Yığıb yandıracaq, bir gün Yerdəkin.  
20.12.05. 
 
Boğazda çatı dünya 
 
Ey hey...y... 
Rəngləri qatı dünya, 
Boğazda çatı dünya, 
Hara çəkirsən, 
Nə tez çökürsən sinəmə? 
Meşə saçlarını daradım nəfəsimlə. 
Dağ döşünü əmə-əmə, 
Çöllərini suvardım həvəsimlə. 
Babaların torpağına tökdüyü 
Qanı çəkdim, 
Torpağıma əkdiyim qızılgüllə. 
Mənüçöhr, Axsitan, 
Xəlillullah, Fərrux Yasar ölən yeri 
Palıdladım, çinarladım. 
Ordu-ordu sıraladım. 
Adı, ünü itənləri 
Qapı-qapı soraqladım. 
Vətəndə, el dilində 
Soraqçı qaldı adım. 
Sorğularım, suallarım tükənmir, 
Elə tökülüb dahilərin, 
Daha o dağın, o təpən 
Tüklənmir. 
 144
6.12.05. 
 
 
Qəfəs Yer 
 
Sübhə yaxın 
Gecəni duvağa bürüyüb, 
- Qız yükü - duz yükü - deyib 
Köçürdürəm üfüq evə. 
Səhəri işıqla geyindirib 
Ağ geyimli gəlin kimi 
Gətirirəm evimə. 
Dəvə səhrada yaşayan kimi, 
Yaşayıram səhərdə, 
Söz kövşəyə-kövşəyə. 
Dələ qəfəsdə fırlanan kimi, 
Fırlanıram səhərdə. 
Mən də, 
Şəhər, kənd adamları da 
Fırlanır: 
Yaylaqdan arana, 
Arandan yaylağa daşınan 
Elat köçündə. 
 
Fırlanıram 
Fırlanır bəşər 
Səhər içində. 
 
Elə bilirik yol gedirik, 
Səhərdən axşamacan. 
Sən demə, 
Dələ kimi fırlanırıq 
Qəfəs Yerdə. 
Bu fırlanmaqda nə görüb, 
İnsan gəlmək istəyir 
Bu qəfəs Yerə bir də?!. 
27.12.05. 
 
 
Min ildi, milyon ildi 
 
Bilmirəm 
   hansı əsrdən, 
   hansı eradan başlanan, 
Qocalan, qarıyan, quruyan, 
İnsan kimi başlaşan, 
Qala-qala daşlaşan, 
Ədalətin qapısını 
    döyürəm, döyürəm. 
Allaha yalvarıram, 
- Yandım! Yandım! - deyirəm, 
Açılmır ki, açılmır! 
 145
Üst kirpiyim 
Alt kirpiyə dolaşınca, 
Səbir, səbirlikdən çıxıb 
     dalaşınca, 
Silirəm, süpürürəm. 
Kinimi dəvə kimi 
Üzünə tüpürürəm, 
Açılmır ki, açılmır! 
 
Kimlər salıb düyünə, 
Məndən gedən sorağı? 
Deyin, kimlər söndürüb 
Haqdan yanan çırağı; 
Piltəsinə 
Ürəyimin yağını tökürəm, 
Gözlərimin qarasını, 
Ağını tökürəm, 
Alışmır ki, alışmır! 
Dəmir qapı Dərbənd deyil, 
İgidlənəm, 
Üstünə gedəm. 
Eşidin, deyirəm: 
Min il, milyon il keçib, 
Həmin qapı döyülür 
Döyən, mən deyiləm!.. 
 
Noxud, aç qapını, 
Lərgə, aç qapını, 
Sim-sim, aç qapını! 
Döyən, mən deyiləm! 
 
Hara gedək biz indi? 
Yanırıq, 
Saatlar, dəqiqələr 
Üstümüzə tökülən benzindi!.. 
30.12.05. 
 
Dünya belə olmazdı 
 
I 
 
Dünya, nədən murdarsan? 
Murdarlayan kimdi səni? 
Kim yapacaq təndirinə 
Xamır səni, kündə səni? 
Kim sevəcək, oxşayacaq 
Belə yaman gündə səni? 
 
II 
Mən hayqırırkən sel kimi, 
Sən də sizqovlasaydın, 
Mən haqqı yoğururkən, 
Sən onu duzlasaydın, 
 146
Dünya belə olmazdı... 
 
Mən Yer şarını bu başdan 
O başa şumlamaq, 
Tumlamaq istəyərkən, 
Güc etsəydin qarışqacan, 
Dünya belə olmazdı... 
 
Mən baş qoyan yerə 
Sən ayaq qoysaydın, 
Mən yağırkən, sən dolsaydın, 
Dünya belə olmazdı... 
 
Səs çıxmayır tək əldən, 
Mən sağ əl, 
Sən də sol əl olsaydın, 
Dünya belə olmazdı... 
 
 
Mən sənə ağlarkən, 
Sən mənə gülməsəydin, 
Dəlini dahi, 
Dahini dəli bilməsəydin, 
Dünya belə olmazdı, 
İnsan!.. 
15.07.05. 
 
 
Qorxuram, dərd çıxa ceyran dalına 
 
 
Göy dolub dərdimlə, 
Yer doyub dərdimlə. 
Dərdlər baş-başa gəlib 
Dərd yağarsa, 
Kainat 
Hara qoyar başını?!. 
 
Çarpazlayıb qollarımı, 
Başımı qoyub üstünə, 
Əjdaha çay içən kimi 
Çəkirəm Yerdən, 
İçirəm Göydən dərdimi; 
Yeri qoruyum, 
Göyü qoruyum, 
Yer boyu 
Körpələri dil açan 
Öyü qoruyum. 
 
Şad olaram, 
İnsanlığın yolunda 
Rişəsi əhəng içən 
Ağac kimi quruyum. 
 147
İstəyirəm  
Dərdi çəkim 
İnsanların içindən, 
Göydən, Yerdən!.. 
Dərd boşluğu - 
Toriçelli boşluğu yaranmaz ki? 
Namərd bundan yarınmaz ki? 
 
Qorxuram, dərd çıxa ceyran dalına, 
Bazarda satmaq üçün, 
Dərd yığıla hambal belinə... 
Şamaxı, 2.10.05. 
 
 
Bir dilim alovdu insan 
 
Bir dilim alovdu insan; 
Ocağı Yer kürəsi, 
Gəzir istilənə-istilənə, 
Gəzir tüstülənə-tüstülənə. 
Tüstüsü təpəsindən çıxır, 
Tanrı görür, mən görürəm - 
Bu alovun, bu tüstünün içindən 
Mən gəlirəm. 
 
Kimindən alovlandım, 
Kiminin tüstüsündən 
Kor oldum. 
Kimsə korun-korun tüstülənirdi, 
Elə haray salmışdı, 
Elə bil ilan çalmışdı, 
 
Bir dilim alovdu insan; 
yanır, yanacaq, 
qurtarınca ömür piltəsi. 
Fərqi yoxdu kimdi, 
Nədir mərtəbəsi. 
3.06.05. 
 
Zərurətdi 
 
Bahar gəldi, - zərurətdi. 
Tənəklər 
Bıldır-bıldır ağladı, 
Budaq tumurcuqladı, 
Zərurətdi. 
 
Gül açacaq səssiz-səmirsiz, 
Təmənnasız, əmirsiz 
Zərurətdi. 
 
Ağaclar yükləndilər 
 148
Qatarlanan dəvə kimi, 
Zərurətdi. 
 
Küləklər 
Ağacları oxşayacaq, 
- Mən də varam! - deyib, 
Baş aldadacaq!.. 
Ağaclar yükünü boşaldacaq, 
Gövşəyə-gövşəyə ömrünü, 
Xıxacaqlar torpağa. 
Küləklər əsəndən-əsənə, 
Əl atacaqlar 
İtirdiklərini tapmağa, - 
Zərurətdi! 
 
Necə də xoşdu! - 
Baxma ki, 
Bütün bunlar əziyyətdi! 
Atam babamı, 
Mən atamı inkar etdim, 
Atam babama baxanda, 
Mən atama baxanda,  
İnkişaf etdim. 
Hər nəsil bir pillədi, 
İnsanlıq ucalır bu pillələrlə. 
Kütlər qoyun kimi gəlir-gedir, 
Həyat, dünya ucalır bilənlərlə. 
   26.06.06. 
 
Dünya, sənə bənzəyirəm 
 
Dünya, sənə bənzəyirəm; 
hamını bəzəyirəm, 
Özüm lütəm. 
Məndən işıq alanlar, 
Məni sakit görüb, 
Elə bilir kütəm. 
Tufanım; 
Tüstüsüzdü, göz çıxartmır, 
Dərd çoxaltmır. 
 
Dünya, 
Səndə gözüm yoxdu. 
Bardaş qurub sənətimdə, - 
Söz adlı cənnətimdə 
Şeirimi yazıram, - 
Gözüm toxdu. 
3.03.06. 
 
 
 
 149
 
Darıxma 
 
Bu dünya düzələcək, 
Darıxma. 
Dərdlərini dağ bilib, 
Doluxma. 
Sənlik deyil, mənlik deyil 
Bu dünyanın çarxı. 
Su tökəni, 
Fırladanı Allahdı. 
Dünya oxu fəryaddı, ahdı, 
Çürüyər deyə, 
Oxuna ömrümüz axdı. 
Dedilər: - 
Bu çarxa axmamaq günahdı. 
 
Doğularıq, dünyanın 
Səpilən dəqiqə dənlərini, 
Saniyə zərrəsini 
Dənlərik. 
Nəyi var, mənlərik, sənlərik. 
Dünya dəyirmandı - deyirlər 
Biz dənlərik. 
 
Yaman xəsisik; 
Yalvara-yalvara almışıq, 
Ağlaya-ağlaya verərik 
Ömrü. 
Həmişə itələmişik, 
Təpikləmişik bu əmri. 
 
Xeyri nə? 
Hər şeyi yozuruq 
Biz öz xeyrimizə, 
Allah öz xeyrinə. 
 
Bu dünya düzələcək, 
Darıxma. 
Dərdlərini dağ bilib, 
Doluxma. 
7.03.06. 
 
 
Şair ürəyi - Yer kürəsi 
 
Nadan kölgələnir, nadan yaşayır 
Şair ürəyinin mərhəmətində. 
Gülür yer kürəsi, ucalır insan, 
Vətən, şairlərin məharətində. 
 
Şair ürəyidir deyə Yer şarı, 
 150
Narahat döyünür, narahat yatır. 
O da qəzəblənir, təzyiqi qalxır, 
Qəzəb vulkanını içindən atır. 
 
Elə qəzəbləndi ilin sonunda, 
Yerindən oynadı oxu dünyanın 1 
Axdı sel ağzından, tufana düşdü 
Qarışdı acına, toxu dünyanın. 
   3.01.05. 
 
Göylə Yer arasındayam 
 
Hardasa, 
Yüzüncü mərtəbədə olanlar 
Az qalır 
Buludlara baş qoyub yata. 
Mən hər səhər 
Göydən beş mərtəbə enirəm... 
Axşamlar 
Göyə beş mərtəbə qalxıram. 
Ulduzlar sevinir, Ay fərəhlənir, 
Üstümə göylərdən 
Ay nuruna bulaşan, 
Ayaqları 
Ulduzların sap nuruna dolaşan 
Fərəh enir. 
Yerdəkilər mənə 
Ulduza baxan kimi bafırlar. 
Gözlərimdən gözlərinə 
İşıq əli uzadıb  əlləşirik, 
salamlaşırıq. 
Kimsə Yerin işığı, 
Mən də Göyün işığı kimi, 
Sarmaşırıq, 
İşığımız gurlanır. 
Mən ondan, o, məndən gur yanır, 
Yer də, Göy də qürurlanır. 
Gözləşə, sözləşə bilməsəydik, 
Ocaqdakı yaş söyüd kimi 
Korun-korun tüstülənəcəkdik. 
Yayın günündə elə üşüyəcəkdik, 
Günəşə qoysaydılar da 
Çətin isinəcəkdik. 
8.12.05. 
 
Yeri insan udacaqdır 
 
Yox dünyaca  oyunçu, 
Olsan necə oyunçu, 
Bu dünya udacaqdır. 
 
Yan, ya da yandır, 
 151
Sönəcəksən! 
Sönməz, 
Günəşi qoynuna almış 
 
Qoca dünya! 
Yoxdur həyatın izləri orda, 
Uçma səmaya, 
Yer cənnətli qucaqdır. 
 
Dünya udur insanları!.. 
İnsan, yolu azmış, 
Bir gün 
Yeri insan udacaqdır. 
17.11.05. 
 
 
Geciksəydim bir an da 
 
Yapışmışdım anama 
Zəli kimi, 
Doyub, 
Anamdan ayrılanda, 
Geciksəydim bir an da 
Yığılsaydı İran, ərəb, 
Turan da 
Mən olmazdım. 
 
Doğulardı bir parça ət, 
Sınmış ümid, 
Sönmüş arzu, 
Üzü dönmüş inam. 
Gözü yaşlı qalardı anam!.. 
 
Dünyanın, 
Mənli yeri boş qalardı. 
Ana qəlbi qubarlardı, 
Qəbirsanlıq şəhərdə, 
Bir az torpaq qabarlardı, 
Əl boyda daş oturardı. 
Dünyanın, 
Bir çörək yeyəni azalardı, 
Bir insan az olardı, 
Atamın 
İskəndər dərdi azalardı. 
 
Yazılmazdı yazdıqlarım, 
Yozulmazdı yozduqlarım, 
Azılmazdı azdıqlarım. 
 
Bəli, dünya dağılmazdı, 
Bu dünyanın 
hamıya inananı, aldananı, 
Ürəyi güzgü, 
 152
Mən ünvanlı 
İskəndəri olmazdı. 
21.06.05. 
 
 
Hökümdar və şair 
 
Şair 
Siz bu gün dövlətdə böyük hökümdar, 
Mən isə həyatda söz hökümdarı. 
Kim daha güclüdür, deyin, hökümdar? 
(Sükut) 
Hökümdar 
Dövlət ötəridir, söz əbədidir! 
Beləsə, güclüsən, söz hökmdarı! 
 
Şair 
Doğrudan böyüksən! 
Haqqın var, hökmdar olasan eldə. 
Kim bilir dünyada sözün qədrini, 
Söz onu özütək ucaldacaqdır, 
Ömrünü ömrütək uzadacaqdır. 
Hökümdar 
Söz hakim mülayim olsa nə qədər, 
Ucalar o qədər, yaşamaz hədər. 
 
Şair 
Hakimin fərmanı neçə cürdüsə, 
Şairin sözü də o xislətdədir. 
Söz, kimin payına nə qədər düşüb, 
O, o qismətdədir. 
 
 
Dönən deyiləm 
 
Qoy mənim üstümə Ay nuru düşsün, 
Qoy mənim kölgəmdə işıq ərisin, 
Qoy mənim üstümə ayı yerisin, 
Dönən deyiləm! 
Həyat pəncəsini aça üstümə, 
Qəm qılınc sıyırıb qaça üstümə, 
Göy də ulduz-ulduz uça üstümə, 
Dönən deyiləm. 
30.11.03 
 
Hər şeyin dili var 
 
Hər şeyin dili var; 
Nə deyir, nə danışır, 
Arabir göz də vurur, 
Ulduzlar arasında 
 bizdən küsən. 
 153
 
Gecə; 
Ağsu dolaylarını çıxanda, 
Olacaqlar, təhlükələr 
Sürücünün ürəyini sıxanda, 
İşıq diliylə danışır maşınlar. 
Bu dili bilməyəndə 
Kəllələşir, dalaşır maşınlar. 
 
Anam, bacım xəmirin, 
Dəmirçi dəmirin 
 dilini bilir. 
Bənna daşın, 
Aşbaz aşın dilini bilir. 
Həkim xəstənin, 
Bağban gülün dilini bilir. 
Arxeoloqlar bir qırıq 
Saxsı qaba baxanda 
Yaşını, ilini bilir. 
Şairlər də hər közün, 
 sözün dilini bilir. 
23.08.04 
 
 
Dünya qaranlıqdı 
Mən işığı. 
Dünya gözəl pəridi 
Mən aşiqi. 
Dünya qəmin torpağı, 
Mən kotanı; 
Şumlayıram, 
Sevinc ilə tumlayıram. 
Tumu səpindən qabaq 
Saf-çürük edirəm, 
Çürükləri tullayıram. 
Hər gün alın tərimlə 
Dünyanı at kimi sulayıram, 
Əkin kimi suvarıram. 
27.06.04 
 
 
Ay ölü 
 
Evimizin qapısı bağlı, 
Pəncərəsi bağlı. 
Yatıb evdəkilərin fikiri, ağılı... 
Sən hardan keçib gəlmisən yuxuma? 
 
Deyirsən; 
Kimsəyə demərəm, qorxma, 
Onu niyə etmədin, bunu niyə etmədin? 
Ora niyə getmədin, bura niyə getmədin? 
Sən ki, yoxsan! 
 154
Bunları kim deyib sənə, ay ölü? 
 
 
Yuxu 
 
Vahiməli 
Gecənin qaranlığında. 
Gözlərimi yumub 
özümü  atdım yuxuya: 
Yuxu mənə içilməzdən içirtdi, 
Yuxu mənə keçilməzdən keçirtdi. 
Yuxuda qanadım vardı, uçurdum. 
Dəvəquşu olmuşdum, 
Saatda yüz kilometr qaçırdım. 
Ayaqlaya bilmirdim qarışqanı, 
Kəsirdim 
Buş oğlu Buşların başını. 
Yuxuda Yer kürəsi mənim idi, 
Yox etmişdim qəsbkarı, 
Silinmişdi  - Mənim! Sənin! 
Lüğətdən. 
Adam oğlu adam idi hamı. 
Hamıya ləzzət verirdi 
həyatın tamı. 
- Qatıq var, qatıq səsindən başladı 
yuxumun zəlzələsi, 
Nə yaxşı ki, 
hərdən belə yuxular olur. 
22.07.05 
 
Bu nədir, İlahi 
 
Məcnunlu səhrama 
yağış yağır, 
Ömrümü yumaq üçün 
Günəş, yağışı Yerdən çəkir, 
Təzədən yağmaq üçün. 
Gözüm görür görünəni, 
Görünməyəni duyuram. 
Görüb duymayan gülür mənə. 
O, mənim zahirimi, 
Mən onun içini görürəm. 
İçindəki qoyunları, 
Tərs keçini görürəm. 
O, mənə gülə-gülə, 
Mən ona, 
Ağlaya-ağlaya baxıram. 
O, kimliyini bilmir, 
Mən bilirəm, o kimdi. 
Mən ona məchul, 
Mən ondan gəlirəm. 
Deyə bilmirəm ona, 
 155
Onda gördüklərimi, 
Qorxuram, dəli ola. 
 
 
Bu nədir, İlahi, 
Ölümdən qorxmuram, 
Əlimdən qorxuram, 
Dilimdən qorxuram! 
Apar məni başqa yerə. 
25.12.05. 
 
Ömrün fəlsəfəsi 
 
Dünya, sənə 
Tökə-tökə közümü, 
Aldadıram özümü. 
Hanı - Ərəm! - deyənlər? 
Hanı - Nərəm! - deyənlər? 
Köpüklənən çay kimi 
Köpü yatıb çoxunun. 
Ətəyi yerlə gedir 
Yer isidən çufanın. 
Söz qılıncı çəkənin 
İzi yoxdu şeirdə. 
İllər silib adını 
Yoxdu xeyirdə-şərdə. 
 
Mən də - Şairəm! -  deyib 
Oyunbazlıq elədim - 
Söz üçün söz dalıyca 
Quzu kimi mələdim. 
 
Başım dəydi daşlara, 
Ünüm çatdı quşlara, 
Günəş kəsdi ipimi, 
Yer bilmədi itirir 
Şairini, itini! 
 
Həyat dəniz, 
Köpüklənib dağğ olan  biz, 
Sahilinə çırpılıb 
Həyata dağılan biz!.. 
10.02.05. 
 
Dünya mənə ləzzət verir 
 
İlıq Günəş, sərin külək, 
Pardaxlanıb sevən ürək. 
Gül minnəti kimə gərək? 
Dünya mənə ləzzət verir. 
 
Körpə-körpə budaqlarda 
 156
Göyərçinlər öpüşürlər, 
Fərəhlənən haça quyruq 
Qaranquşlar ötüşürlər, 
Dünya mənə ləzzət verir. 
 
Oğlan qıza gül - söz atır, 
Tez yetirir yaz küləyi. 
Əsir nanə yarpağıtək 
Həyəcandan qız ürəyi, 
Dünya mənə ləzzət verir. 
 
Nə fəlsəfə, nə fəsfəsə, 
Yer, göy sanki girib bəhsə, 
Sevgi hopub sözə, səsə,  
Dünya mənə ləzzət verir. 
30.04.05 
 
Dünya və mən 
 
Dünya yaralı quşdu, 
Uçub sinəmə qonmuşdu, 
Uçurtdum onu, 
Qaçırtdım onu, 
Məni alçatdığı qədər 
Alçaltdım onu, 
Məni ucaltdığı qədər 
Ucaltdım onu!.. 
Mən gəzən torpaq idim, 
Susub doydurdum onu, 
Bir qəbiri boş idi 
Ölüb doldurdum onu. 
22.12.04 
 
Təklik 
 
Dünya, nəyin qalıb; 
Buğaların ölüb,  
İnəyin qalıb - 
Törəmiyəcək. 
Torpağın, daşın, inək, 
buğa təri yemiyəcək. 
Örüşlərin 
Qurşağacan ot bitirəcək. 
Otların dovşan itirəcək. 
İnəklərin ot yemiyəcək, 
Gözləri otları yox, 
Tayını axtaracaq. 
Nə olsun insan deyillər, - 
Taysız qalan inəklər də 
Ağlayacaqlar. 
Göm-göy örüşü küllük bilib  
Ağnayacaqlar. 
11.02.06 
 157
Həyat fəlsəfədir 
 
Həyat oyun, 
İnsan oyuncaq. 
Oyuncaq oynadır oyuncaqlar. 
Həyat-alov, 
Yanır, sönür 
İnsan-insan ocaqlar. 
 
Həyat fəlsəfə; 
Bir ucu açılır, 
Bir ucu düyün düşür. 
İnsan bu qaranlıqda 
Düyün eşir. 
 
Həyat tufanlı dəniz; 
Dalğalar zirvəsində, 
Dalğalar arasında biz, 
Həyat axtarırıq - 
Neçə-neçə milyon il 
Keçir, tapa bilmirik. 
 
Bəs niyə, 
Bu dalğalı həyatdan 
Qopa bilmirik? 
 
Hər gün, hər saat 
Həyat bizi aldadır, 
Aldanırıq! 
Çünki həyatın 
Acısı da bal dadır! 
23.07.06 
 
 
Kədərli notlar 
 
Qurğuşun asılıb 
Vaxtın ayaqlarından? 
Niyə yerində sayır? 
Başdan ayağacan 
Dərimi soyur! 
Kababdan əriyib 
Tökülən yağ kimi - 
Atıram eşqin közünə özümü; 
Yanıram 
   tüstülünə-tüstülənə. 
Göz yaşımdı söndürən 
Közümü. 
 
Ağac dibinə 
Ağlayan yarpaqlar kimi, 
Ömrümün dibinə ağlayıram 
Özümü. 
 158
Ağac kimi 
Pöhrələyirəm misra-misra, 
Uzadım ömrümü. 
 
Ağac torpaqdan, 
Mən sevgimdən alıram gücü - 
Ləngidirəm ölümü. 
Sevgim qurumasın deyə, 
Qoruyuram bulaq gözümü. 
 
Göz yaşım 
yanağıma yarpaqlayıb 
Payızladı. 
Tanrı da ömrümü 
Qonşulara, qohumlara nisbətdə 
Faizlədi. 
Bu gün də ömrümü 
Səhərə qoşub oyatdılar. 
Baxma ki, 
Qarşıdakı günlərim də 
Yeyilməmiş çörək kimi 
Boyatdılar, 
Yeməyə dəyər! 
10.02.06. 
 
Dünya, səni əzizləməyə gəldim 
 
Dünya, səni əzizləməyə gəldim, 
Səni zirdən-zibildən təmizləməyə gəldim. 
Gəldim ki, gözəlləri arayım, 
torpağını darayım,  
əlilinə, şikəstinə yarayım. 
Çaylarını 
səhra-səhra hörükləyim, 
sönən ocaqlarını körükləyim. 
Gəldim ki, kötükcəmin nəvəsini böyüdüm, 
insanlığın həvəsini böyüdüm. 
 
Dəmir qanad geyib bayquşlar, 
Daha Nuşirəvanı gözləmir, 
özü ölçür, 
özü biçir cehizini. 
Dünya, 
bu qədər itiləmə insan zehnini!.. 
   4.03.03. 
 
 
Üç yol 
 
Bir var, 
ayaqları daşıyan yol, 
Bir də var, 
 159
ağılın yolu; 
Bu yol deyil 
hər oğulun yolu. 
Bir yol kişi, mərd yoludu. 
 
Birinci yol, - 
Başlı-qulaqlı insanla doludu. 
İkinci yolda seyrəklikdi. 
Birinci yolda 
mal-qara da gedir. 
İkinci yol, - 
Məslək uğrunda səylikdi. 
Bir yol da var, 
o, səylikdi. 
Gülüm, bu yol 
nə mənlikdi, nə də sənlikdi. 
 
Nə vaxt ki, 
Üçüncü yol quruyacaq, 
Hamı ikinci yola çıxacaq, 
Dünyanı səadət qoruyacaq!.. 
    
           18.05.04. 
Mən 
 
Yeddiyəm, işığam, məhəbbətəm mən, 
Bəşəri sevgidə Məhəmmədəm mən! 
Hamıya paylaram əldə nəyim var, 
Təpədən-dırnağa məhəbbətəm mən! 
Səsim muğam kimi ürək oxşayır, 
Taram, kamançayam - məlahətəm mən. 
Gözüm gözəlliyə heyrət oxuyur, 
Heyrətin atası - məharətəm mən. 
Qəm yemə İskəndər, nadan nə deyir, 
Tanrı kamil yonan büt-qeyrətəm mən. 
    4.10.03 
 
Yenə döyüş, qan 
 
Yenə döyüş, qan, 
Yenə günahkar insan!.. 
İnsan! 
Hara gedirsən, İnsan?! 
Dayan! 
Niyə dağıdırsan 
Qurub-yaratdığını, 
Hər daşına, qumuna 
Alın təri qatdığını? 
 
Öz yuvanı əlinlə 
Niyə uçurursan, niyə? 
Öz elini elindən 
 160
Niyə qaçırırsan, niyə? 
14.04.04 
 
 
Hər doğulanla, dünya 
 
Payız gəlir, 
Mısmırığını sallayırsan, 
Gördüklərinə görə? 
Elə bil ki, peşimansan 
Verdiklərinə görə! 
 
Qış gəlir, ağarırsan 
Qəzəblənmiş adam kimi. 
Bulud yuyur üzünü, 
Günəş qurulayır. 
TorpağınÖ, qəbir-qəbir 
İnsanları quyulayır. 
Hər doğulanla 
təzədən başlayırsan ömrünü, 
Təzədən yazırsan 
 fərmanını, əmrini; 
Başlayırsan yeməyə 
İnsanın xəmirini, dəmirini 
Sonra yarıb kürəyini, 
Çəkirsən ürəyini, 
Dünya. 
 
 
Bu həyat 
 
Yarım yoxdu 
ömrü tənha gedirəm, 
Tövşüyürəm, sevgisiz. 
Qora bişir, əncir bişir budaqda, 
Üşüyürəm sevgisiz. 
İçim sonsuz səhradı, 
Külək ulayır içimdə, 
içimdəki arzuları, 
Qara külək torpağından üzülən 
kol kimi qovur, 
Qoymur, nəfəs ala bir hovur. 
 
Atamın 
çaxmaq və çaxmaq daşına həsrət 
qovam, 
Yanmağa bəhanə axtarıram, 
Qığılcımdan alov doğam, 
Gecəni boğam. 
Halbuki, 
nə çaxmaq daşı var, nə də çaxmaq, 
Müşküldü 
 161
bu gecədən çıxmaq. 
 
İçimdəki boşluq 
Bermud üçbucağı kimidir; 
Dəli-dolu,  od püskürən 
ümidlərimi kiridir. 
Nəyə lazım bu ömrüm; 
Kisə çəksin Əzrail, 
Bu həyatın kiridir. 
Bu həyat; 
yaranışdan kirlidir!.. 
23.09.03 
 
Göyəm 
 
Beynim - günəşimdi, 
Çiyinlər - dağlarımdı, 
Çaylar - damarlarımdı, 
Fikrim - dumanlarımdı; 
başım üstə açıb çətir; 
yağır söz-söz, misra-misra, 
sətir-sətir. 
İçimin enerjisi 
fırladır məni 
ömrümün orbitində... 
Aliyəm insanlığımla! 
Qalan nə var, 
var küçənin pişiyində, itində. 
Göyəm, 
dünyanın ağrıları gəlib içimdən keçir, 
işıqlı gündüzümdən, 
qaranlıq gecəmdən keçir... 
26.02.03 
 
Dahilər 
 
Bəşərin 
Təfəkkürü əl çatmayan, 
baş çartlayan, 
İstisindən beynin hüceyrələri 
tumurcuq-tumurcuq çırtlayan 
İsa, Musa, Məhəmməd, 
Marks, Lenin zirvəsi var, 
Stalinizm zümrəsi var. 
Bəşərin; 
sözləri zəncir kimi 
bir-birinə bağlı, 
Fikirləri enişli, yoxuşlu, 
Lenin nəfəsli, 
Stalin həvəsli cümləsi var. 
hər cümlənin 
milyonları oyada bilən 
 162
zəlzələsi, vəlvələsi var. 
Bəşərin yol göstərən, 
Cığır açan dahiləridir bu kəslər. 
Bunlar olmasa, 
bəşərin nəfəsi kəsilər. 
9.10.02 
 
Maşınlar 
 
Elə bil, vaxtı 
oğrudan, quldurdan qaçırdır, 
əsrin yola qonmuş 
ağ göyərçin qanadlı 
 anlarını uçurdur maşınlar. 
 
 
Bəxti gətirmir, 
Qovur, yetirmir, vaxtı tuta, 
Put-put saatı, anı 
Başının üstündən ata, 
Bir əsri bir nəfəsə uda, 
maşınlar. 
Qarşıdan gələn illər, 
Əsrin maşınını görüb 
Ayağa qalxır, 
Gələcək hər əsr 
özündən qorxur. 
   13.05.03 
 
 
Qotur dünya 
 
Dünya, səndən küsmüşəm; 
Danışdırma sən məni, 
Alışdırma sən məni 
gözəllərinlə! 
Demirəm; məndən ötrü 
Sabahları kürülə. 
Axıt məni Kür ilə, 
At dənizə, 
boğ məni öz əllərinlə. 
Söhbətimiz, sözümüz 
Baş tutmadı, yox! 
Get, yerində otur, aşna, 
Qal qaşına-qaşına, 
Qotur dünya. 
1.03.04 
 
 
 
 
 163
Dünya o dünyadır ki... 
 
Bu dünya o dünyadır ki, - 
iməkləməyə qoymur, 
- can, can! - deməkdən doymur, 
qaldırıb səni yerdən, 
- Sağ ol! - Alır. 
Çiçək verib aldadır, 
qadın verir, bal dadır. 
Asta-asta belini əyir, 
öpəsən torpağı. 
 
Dünya - sən bilən dünya deyil, 
Kim nə deyir, yalandı, 
həmişə öldürəcək, 
 ölən dünya deyil. 
   1.10.02 
 
 
Fəhlə 
 
Oturub metro qatarında, 
Xumarlanır 
Pəncərənin yel tutarında. 
Yorğunluq gəzir damarlarında, 
Qoymur oyana yvaxtında 
Oturub ömrün beyin taxtında 
Bir fateh kimi. 
Arxalanıb 
ciblərinin boşluğuna 
Yatıb səllimi. 
Aparmır onu qatar, 
Aparır ləpəli dənizdə yuxu. 
 
 
Vəzifə iştahı yox, 
Sərvət həvəsi yox, 
Nə qəmi?! 
Yuxusunda görür dəzgahını, 
Eşidir 
boşalan şurupun ahını... 
Dünyanın 
ondan da xoşbəxt insanı hanı? 
 
Oyanacaq 
qar altında qalan dağ kimi, 
Silkinib tökəcək üstündən 
Göy boyda yuxunu. 
Proletar 
Zəncirini qırırmış kimi 
Gərnəşib qıracaq 
Ətaləti, yuxunu. 
 164
Heyrətdə qoyacaq 
Qatarda gedənlərin çoxunu. 
Ömrünün barıdır, barı, 
Budaq-budaq qollarında 
Əllərimin qabarı. 
 
Birdən atamı gördüm; 
O, daş sözlər ilə 
Baş misralar yazırdı, 
Ev olsun. 
Mən söz axtarır 
Axtarışda azırdım, 
Nə olsun?!... 
9.04.04 
 
Mənə verin Yer şarını 
 
Mənə verin Yer şarını; 
Dədə Günəş köynəyindən keçim. 
And içim; 
- Yerlibazlıq, dinbazlıq, 
Rüşvətxorluq, dilbazlıq, 
Millətçilik olmayacaq 
Yerimizdə!.. 
 
Mənə verin Yer şarını; 
Təpədən dırnağacan, 
Hamıdan keçə bilsin 
Xeyrimiz, şərimiz də. 
Bəşər oğlu bəşərin 
Qəlbi, ruhu boylansın 
Hər təzə şeirimizdə. 
 
Mənə verin Yer şarını; 
Küçə damarları, 
Yol damarları 
Doldurum qanımla, Yer cana gəlsin. 
Hara - Yağış! - desə, ora yağım mən, 
Hara üşüyürsə Yer kürəsində, 
Günəşin odunu ora yığım mən. 
Allah laməkandı, - o, hər yerdədi, 
Yerdə Allahlığı şairə verib, 
Allah da baş əyir sözə, söz - Allah, - 
Allahın dilini şairlər bilir!.. 
 
Mənə verin Yer şarını; 
Acgözləri tox edim, 
Silahları yox edim. 
İnsan doğulan, 
Yer üzünə dağılan, 
canavarları - 
Harınları, qarınları 
İnsaflaşdırım, 
 165
İnsanlaşdırım, 
Saflaşdırım. 
İşə qoşum; 
- Gətir! -götürləri. 
Şumlayım; 
- Ver, yeyim, ört, yatım 
Kötükləri. 
Səadət, sevinc olsun 
İnsanların gördükləri! 
 
Mənə verin, 
Mənə verin Yer şarını, 
Mən bilirəm neyləməli!..  
5.03.03 
 
 
Göy oğlu 
   
(Uçan boşqablar nə deyir?) 
 
Xoş gəlmisən, 
göy oğlu!.. 
Sən kəpənək deyilsən, biz də gül, 
Bəsdi bizə az gül! 
Düş, görüşək, 
Danışaq, gülüşək. 
Biz, bizə - İnsan! - deyirik, 
Siz nəsiniz? 
Varlı, uğurlu nəsiniz?! 
Bizdən uludu, 
Yoxsa gəncdi nəsliniz? 
Adəm gələndən gəlmisiz, 
başqa yerdən? 
Gəlirsiniz, tez-tez gəlin, 
Niyə gəlirsiniz hərdən; 
Nə vermək istəyirsiniz, 
Nə aparmaq diləyirsiz Yerdən? 
Xoş gəlmisən, 
Göy oğlu!.. 
Həmişə açıqdır üzünə, 
Yer evimiz, 
hər evimiz. 
Çıxma başmaq seyrinə, Yerimizi! 
Gəlmisən, gəl, süfürlənək. 
 25.06.03    
 
 
 
 
 
 
 166
BU YOL HARA GEDİR, İLAHİ? 
 
Qarabağ harayı 
 
(Mahnı üçün) 
 
Qarabağım, Qarabağım, 
Ürəyimdə qara dağım. 
Et düşməni dağım-dağım, 
Nə yatmısan, qarabağlım?! 
Haray, haray! Mərd oğullar, 
Verin dərdə dərd, oğullar! 
 
Ayrılığın üzür məni, 
Sənsiz ömrüm nə mənasız! 
Həsrət üzür, boy atmıram, 
Yaşayarmı quş anasız? 
Haray, haray! Mərd oğullar, 
Verin dərdə dərd, oğullar! 
 
Qəlbimdəsən, torpağını, 
Suvarıram göz yaşımla. 
Sən Kəbəmsən, ay Qarabağ, 
Qurbanlığam öz başımla. 
Haray, haray! Mərd oğullar, 
Verin dərdə dərd, oğullar! 
 
Ay Qarabağ, bu gün mənsiz, 
Sən xəstəsən, mən dərmanın. 
Yol ver, ölüm qucağında, 
Kim ölməsə, ver fərmanın. 
Haray, haray! Mərd oğullar, 
Verin dərdə dərd, oğullar! 
cığırların sürülənmir, 
Yaylaqların çadırlanmır. 
Yəhərlənmir bədoy atlar, 
cıdır düzün cıdırlanmır. 
Haray, haray! Mərd oğullar, 
Verin dərdə dərd, oğullar! 
 
Ağdam, Şuşam, sizdən ayrı, 
Mələr qalan bir quzuyam, 
Adı, soyu daş alnında, 
Mamır basan bir yazıyam. 
Haray, haray! Mərd oğullar, 
Verin dərdə dərd, oğullar! 
 
“Axçı”, “Akper” sözlərindən, 
Sızıldayır İsa bulaq.  
Nalan gəzir cabbar ruhu, 
Susur batıb yasa bulaq. 
Haray, haray! Mərd oğullar, 
 167
Verin dərdə dərd, oğullar! 
 
Novruzluda novruz gülü, 
Həsrətimdən saralıbdır. 
Gözü yolda xarı bülbül 
Qaçıb kola sarılıbdır, 
Haray, haray! Mərd oğullar, 
Verin dərdə dərd, oğullar! 
 
can Qarabağ! Deyə-deyə, 
Sızım-sızım sızlayıram. 
Ay oğullar, baharlanın, 
Mən anayam, buzlayıram. 
Haray, haray! Mərd oğullar, 
Verin dərdə dərd, oğullar! 
Düyməsini düşmən qıran, 
Yaxası od köynəyinəm. 
Əl vuranı alov qarsar, 
Ürək-ürək göynəyinəm, 
HAy Qarabağ, HAy Qarabağ, 
Haray, haray! Mərd oğullar, 
Verin dərdə dərd, oğullar! 
    7.07.06 
 
 
Ucalardan uca Tanrı 
 
Musiqisi Oqtay Rəcəbovun, 
Sözləri İskəndər Etibarındır. 
 
Sənsən görən qəlbimizi, 
Sənsən bilən qədrimizi. 
Ucalardan uca Tanrı, 
Əbədi gənc, qoca Tanrı. 
Görünməyən, bu var olan, 
canlıların sevgisi nə? 
İnsan ömrü, zərrələrin 
Qurban gedir sevgisinə. 
 
Nəqarət 
 
Peyğəmbərik, dahilərik, 
Bizdən bizə soraq sənsən. 
Milyon ulduz, Günəş yansa, 
Gözümüzə çıraq sənsən. 
 
Möcüzəli tilsimlərin, 
Açıldıqca toxunur hey. 
Gizli qalan sirlərinin, 
Əlifbası oxunur hey. 
Həyat verir insanlara, 
Qaranlığın, işığın da. 
Gecələrdə dincəlirik, 
 168
Yol gedirik işığında. 
 
Nəqarət 
 
 
 Tanrım 
   Musiqisi Oqtay Rəcəbovun, 
   Sözləri İskəndər Etibarındır. 
 
Könlüm bu gecə eşqin ilə vəcdəyə gəlmiş, 
Tanrım, quzu könlüm qapına səcdəyə gəlmiş. 
 
Səndən baş alıb qiblə tərəf axdığı üçün, 
Könlüm neçə dəfə baş alıb Dəcləyə gəlmiş. 
 
- Gəl! Gəl! - dedi şeytan, nəfisim cumdu qərarsız, 
Bildim, nəfisim şeytanı da əzməyə gəlmiş. 
 
can gəlməz idi, - Gəl! - deməsəydin, ulu Tanrı, 
Gəlmiş, deməli, hökmünə can dözməyə gəlmiş. 
 
Bir ayənə dəyməz həyatım, qalsa min il də, 
Zənd etmə ki, könlüm həyata bezməyə gəlmiş. 
 
İskəndərin ömrü keçə min dərdi-bəladan, 
Qəvvasdı, qəmin göllərini üzməyə gəlmiş. 
7.10.2001 
 
 
Ya Məhəmməd 
Musiqisi Oqtay Rəcəbovun, 
Sözləri İskəndər Etibarındır. 
 
Doğulan İslamın günəşi sənsən, 
Günəşin qoynunda böyüdü İslam. 
Günəşdən od içib od oldu hər gün 
Bərkidi, nə qədər döyüldü İslam, 
Allahın elçisi - ulu Məhəmməd. 
 
Hər dağın, təpənin öz zirvəsi var, 
Bəşərin insanlıq zirvəsi sənsən. 
Bu gün dünya boyu səsin yüksəlir, 
İslamın sevinib-gülməsi sənsən, 
Allahın elçisi - ulu Məhəmməd. 
 
Bu dünya fırlanır sənin eşqinə, 
Səndən işıq alır oğulu, qızı. 
Adınla fəxr edir bütün nəsillər, 
Sənsən ürəklərin baharı, yazı, 
Ey ulu Məhəmməd, ulu Məhəmməd. 
 
 
 169
Quranımız nurlansın 
Musiqisi Oqtay Rəcəbovun, 
Sözləri İskəndər Etibarındır. 
 
Qəlbimizdə doğulan, 
Ömrümüzün yoluna 
İşıq olub dağılan 
Quranımız nurlansın, 
Yer üzünü nurlasın. 
 
Nəqarət 
 
Ya Məhəmməd, Yerdə sən, 
Günəşsən, nurlanırsan. 
İşıqlanır ulduzlar, 
Yandıqca nurlanırsan. 
 
Boğ ürəkdə zilməti, 
İmana gəlsin bəşər. 
Ucal, yaşıl bayrağım, 
Yaşaya bilməsin şər. 
       
Nəqarət 
 
Ya Allah, ya Məhəmməd, 
Yer üzünə sən yar ol. 
İşıqlansın ürəklər, 
Həyat boyu sən var ol. 
 
 
Allahın yoludur ömür yolumuz 
 
Musiqisi Oqtay Rəcəbovun 
Sözləri İskəndər Etibarındır 
 
İslamın bayraqdarı, yolunda candan keçən, 
Din yolunda döyüşdə nə inciyən, nə küsən, 
Ya Məhəmməd, Ya Əli, Ya Məhəmməd, Ya Əli  
Fəxr eləyir sizinlə bu yer, bu göy, asiman. 
 
Nəqarət 
 
Çox ucadı Allahım, çox adildi Allahım, 
Bağışlayır, oxşayır - çox alidi Allahım. 
Qadirdi hər hörmətə, mərhəməti tükənməz, 
Sevsən sevər, sevdirər, məhəbbəti tükənməz. 
 
Biz sizdən öyrənmişik eldə sual olmağı, 
İslama rövnəq verib Allaha qul olmağı. 
Allahı, peyğəmbəri, dini bir insanlarıq, 
Kim bizi böhtanlasa, biz onu nöqsanlarıq. 
 
 170
Nəqarət 
 
Var qəzəbi, nifrəti, yağdıracaq odlu kin, 
cəhənnəmdə yandırar - haqq yolunu azsa kim. 
Var ol! Var ol! - söylərik din yolunda ölsə kim, 
- Öl! - deyərik İslamı təriqətə bölsə kim. 
 
 
 
Ucalardan uca Tanrı 
 
Musiqisi Oqtay Rəcəbovun, 
Sözləri İskəndər Etibarındır. 
 
Sənsən görən qəlbimizi, 
Sənsən bilən qədrimizi. 
Ucalardan uca Tanrı, 
Əbədi gənc, qoca Tanrı. 
Görünməyən, bu var olan, 
canlıların sevgisi nə? 
İnsan ömrü, zərrələrin 
Qurban gedir sevgisinə. 
 
Nəqarət 
 
Peyğəmbərik, dahilərik, 
Bizdən bizə soraq sənsən. 
Milyon ulduz, Günəş yansa, 
Gözümüzə çıraq sənsən. 
 
Möcüzəli tilsimlərin, 
Açıldıqca toxunur hey. 
Gizli qalan sirlərinin, 
Əlifbası oxunur hey. 
Həyat verir insanlara, 
Qaranlığın, işığın da. 
Gecələrdə dincəlirik, 
Yol gedirik işığında. 
 
Nəqarət 
 
 
Namaz 
Musiqisi Oqtay Rəcəbovun, 
Sözləri İskəndər Etibarındır. 
 
Namazla açılır hər səhər gülüm, 
Namazla başlanır Tanrı, iş günüm. 
Elə ki, oyanır el yuxusundan, 
Əlləri asılır göy yaxasından. 
Səninlə söhbətə başlayır bəşər, 
Adınla ülfəti daşıyır bəşər. 
 171
 
Bu söhbət, bu ülfət ruh verir bizə, 
Güc gəlir ürəyə, nur gəlir gözə. 
Yer üzü oyanır hər gün namazdan, 
Alır həyat eşqi Tanrı, namazdan. 
 
Bizim əlimizdi sənin ətəyin, 
Bal kimi söz süzür sözlü pətəyin. 
Sübdən könül verib ülvi azana, 
Müsəlman eşqinlə durdu namaza. 
Gəlsək hüzuruna hər gün haradan, 
Sənə qovuşuruq, ulu yaradan. 
 
 Hörümçək 
 
Qulaq asıb Yerdən göyə, 
Dalğalanan aha, 
Qul olub Allaha, 
Xilas etdin peyğəmbəri - 
İslamı. 
 
Sən xilaskarsan, 
İnsan günahkar. 
Ona görə: 
Olsan Yerin harasında, - 
Daşların, kolların arasında, 
Ruzun gəlir. 
İnsan axtarır, - 
Ruzu dəlisidi. 
Sənin ömrün 
İnsanlıq dərsidi. 
Sən dahi xilaskarı, 
İnsan dahilərə qənimdi. 
 
Sən ata, ürəyim ana oldu, 
Təzə doğulan şeirimə. 
Qarqara kimi açılırsan, 
Yığılırsan içinə. 
Nur sapınla toxuduğun naxışlar... 
Baxdıqca, 
Heyrətdən böyüyür baxışlar. 
Məni görüb gizlənmə, 
Sənə qıymaq - 
İnsanın özünə qıymağıdı. 
Sən görünən dəqiqələr 
Günün üzə yığılan qaymağıdı. 
     3.12.05. 
 
 Allaha görə 
 
Dünyanı yaradan Allaha görə 
Gündüz gecəsidir, Günəş yandırır. 
 172
Günəşi yandırır, nurlana dünya 
Cücündən dağadək görünə nə var. 
Allah gecəsində Yeri güldürür. 
Allahın səhəri gecələrdi ki, 
Gecələr gələndə nuru söndürür. 
   29.11.04. 
 
Haqqa gəlin, haqqa 
 
Haqqa gəlin, haqqa! - Haqq! - Deyib fəryad eylərəm, 
Nəsimini, Hadini, Sabiri yad eylərəm! 
 
Haqqa gəlin, haqqa, xalqa yalan deyənlər, 
Yanan sümüklərimi haqq üçün od eylərəm! 
 
Haqqa gəlin! Yoxsa mən, haqqı zəfərləndirib, 
Şəhidlərin, mərdlərin ruhunu şad eylərəm! 
 
Haqqa gəlin, cənablar! Haqq ilə yoğrulmuşam, 
Gözləmərəm kimdi kim, doğmanı yad eylərəm! 
 
Həzrət Abbas qoludu haqq yolunda qollarım, 
Haqqa tapınsa kafir, ona imdad eylərəm! 
 
Haqqa gəlin, haqqa, ey...y! - Mənəm! Mənəm! - deyənlər, 
Zülmü viran eyləyib, dünyada ad eylərəm! 
 
Dünya gülür bizlərə pis üzlərin üzündən, 
Pis üzlərə pis baxıb dadi-bidad, eylərəm. 
27 avqust, 1999 
 
Bu yol hara gedir, İlahi, hara 
 
Bülbüləm, neçə gül kəsdi yolumu, 
Baxınca sağıma, kəsdi solumu. 
Ayrılıq yolumu, vüsal yolumu? 
Bu yol hara gedir, İlahi, hara? 
 
Getdiyim bu yolun gələni çoxdu, 
Qarşıma o qədər yol, cığır çıxdı. 
Neçəsi oxşadı, neçəsi sıxdı, 
Bu yol hara gedir, İlahi, hara? 
 
Bulud ürəyini tökür üstümə, 
Yox olur, elə bil çökür üstümə, 
Günəş əllərini çəkir üstümə, 
Bu yol hara gedir, İlahi, hara? 
 
Döyülür, gah döyür ölüm olumu, 
Yağıram cığıra, yola ömrümü, 
Çəkirsən, əlinə alıb əlimi, 
Bu yol hara gedir, İlahi, hara? 
 173
 
Ayrılır, qovuşur hər gün yol yola, 
Yaşadım, ürəyim eşqinlə dola, 
İlahi, nur çilə getdiyim yola, 
Bu yol hara gedir, İlahi, hara? 
 
 
Tanrı möhürlədi 
 
Ərəbistan torpağına 
Gəlişimlə yağış yağdı, 
Bu torpağa gəlişimi 
Tanrı özü alqışladı. 
 
Məhəbbətlə dolandım ki, 
Kəbə məni nurlandırdı. 
Yerə, göyə, insanlara 
İlk eşqimi gurlandırdı. 
 
Hacı olmaq ziyarət yox, 
Sədaqətlə, mehirlədi. 
Mən hacıyam! Ağ nur ilə 
Bunu Tanrı möhürlədi!.. 
15.04.2000 
 
 
 Ulu Tanrım 
 
Damardakı qanım - selim 
Səndən axır, 
Sənə qovuşacam əvvəl-axır! 
Ulu Tanrım... 
 
Məni mənə qıymırlar ki, 
Məni məndə qoymurlar ki, 
Yalan deyib, 
Məni məndən çıxardırlar, 
Yerdə dəli çoxaldırlar, 
Ulu Tanrım... 
 
Qaranlığı dağıtmadım, 
Yalan yola dağ atmadım, 
Ümidini doğrultmadım, 
Alqışlama, bağışlama, 
Ulu Tanrım... 
 
Gündüz itdi, gecəm qaldı, 
Sıxdın, sıxdın, cecəm qaldı, 
Ayağımdan qopan naldı, 
Arıyamsa, - sözüm baldı, 
Ulu Tanrım... 
Vətəndə söz kürsüsüyəm, 
 174
Mən zamanın körpüsüyəm, 
Qəmlərini yığ üstümə, 
Kədərini yağ üstümə, 
Ulu Tanrım. 
9.11.03. 
 
Tanrı 
 
Tanrı, məni çox üzmə, 
Hər səhər çıx üzümə. 
Öldürürsən, sözüm yox, 
Şimşəyi çax üzümə. 
 
Asma məni dilimə, 
Dilim əqrəb kimidi. 
Yalan görsə, çalacaq, 
Dilim doğru kinidi. 
 
Sıralandır sıramı, 
Götür üzdən sarımı, 
Yarıtmadın əvvəli, 
Yarıt barı sonramı. 
2003. 
 
 Ağaclar, insanlar 
 
Kökübir budaqlar ağac üstündə, 
Səadət bölüşür biri-biriylə. 
Axşamlar - hələlik... deyib yatırlar, 
Səhərlər görüşür biri-biriylə. 
 
 
Buluda, Günəşə, Aya, ulduza, 
Budaqlar əl açır eyni həvəslə. 
Qablanıb səmaya yarpaq dodaqlar, 
Həyatı içirlər eyni nəfəslə. 
 
Sevgi çələngidir sanki budaqlar, 
Gör necə eşq ilə çiçəkləyiblər. 
İlahi, nə böyük sevincdi ağac, 
Budaqlar sevgidən göyçəkləyiblər. 
 
Birgə sinə gərir tufana, yelə, 
Birgə yıxılırlar yıxılanda da! 
Bərabər böldülər qəmi, sevinci, 
Birgə yox oldular, yox olanda da! 
 
Bəs niyə kökü bir insan budaqlar, 
Bu qədər mehriban deyil, ay Allah? 
Bu dünya dağılır, bizdə hələ də, 
Bu ondan, o bundan deyir, ay Allah?   
07.06.03. 
 
 175
Allah! Allah!.. 
 
Günəşi sarı inək kimi 
 içimə sağıb, 
İçimin ağrısını sıxıb, 
Ağrımın içindən çıxıb, 
Sənə sarı gəlirəm, Allah! 
 
Yağışından, 
Alqışından islanmadım, 
Quru məni - 
Qəzəbindən, nifrətindən 
qoru məni, 
Sənə sarı gəlirəm, Allah! 
Gəlirəm ki, 
Məni bir də biçəsən 
İnsanlığın əyninə! 
Gəlirəm ki, soruşam; 
Səbrin nə vaxt tükənəcək? 
Əyilməkdən əyilənin 
beli nə vaxt dikələcək? 
Evi dağılmışların 
evi nə vaxt tikiləcək? 
Əyrini düz, düzü əyri görənin 
Gözü nə vaxt töküləcək? 
Gecələrin, gündüzlərin içindəyəm, 
Axın-axın gedənlərin köçündəyəm. 
Nə etmişəm, 
Dərs bilməyən uşaq kimi 
üzü mənə küncündəyəm? 
Allah! Allah!.. 
Böyüklüyünü bildir, 
İnsan! - deyib, 
İnsan kimi yaratdığını güldür! 
Ağıl vermisən, 
Kiminə yüngül, 
 kiminə ağır vermisən, 
Kiminə noğul, 
Kiminə nağıl vermisən, 
Nağılçılıq eləsin. 
Daha nağıl vaxtı deyil, 
Daha Süleyman taxtı deyil, 
Daha uşaqlar da inanmır 
nağıllara 
Yeni nağıllar gərəkdir 
ağıllara!      5.05.03. 
 
  
  II 
Yer uzaq, göy uzaq, mən uşaq 
Dağ dirənir, 
Daş dirlənir 
 176
yollarıma qucaq-qucaq. 
Daş qırıram, yol yoruram, 
Vaxtı hörükləyirəm 
qulac-qulac. 
 
Sən sonsuzluq, 
Mən bir yumaq, 
Açılıram sənə sarı, 
Bir tükənsəm, bir də sarı. 
Qırılmasın inad gücüm, 
Oddan, sudan, daşdan keçim, 
Su istəsəm, od ver içim, 
Qaranlığın zəmisini 
 odla biçim, 
Yol aç, yol aç, İlahi, 
Sənə sarı gəlirəm... 
 
- Əliboşmu gəlirsən? 
- Yox, yox, 
əlimdədir; 
Bəşər üçün yanan ürək, 
Bir də bənövşə boyun, 
Saf diləkli köküm, soyum. 
Yol aç, yol aç, İlahi, 
Sənə sarı gəlirəm. 
 
Məndən qabaq 
ümidi yollayıram. 
Ulu Tanrım, yalvarıram, 
Yol aç, yol aç, 
Sənə sarı gəlirəm. 
Bu gəlişim səhv olub, 
Apar, qaytar təzədən 
Yer üzünə - torpağa 
Səp məni - səp, təzə dən!.. 
  06.05.05. 
 
Əli nuru 
 
İslam qanadlanıb uçan qartaldı; 
Əli bir qanaddı, Ömər bir qanad, 
Əli bir inaddı, Ömər bir inad 
Biri qılıncdısa, biri qalxandı, 
Biri oturanda, biri qalxandı. 
Bu qoşa qanadla ucalır islam, 
Böyük zəfərlərə uc alır insan! 
Ya Əli, Tanrı qıymadı 
Bəxtim sönə. 
Vaxtın əlindən düşüb yetdim sənə. 
 
Ruhun doyub səbrdən, çıxdı qəbirdən, 
Nur çilədi üstümə, çimdim nurunda, 
Təpədən dırnağacan. 
 177
Elə çimdim - elə bil işığa acam. 
 
Üzü işıqlı oldum, 
Dünyanın eşqi doldu ürəyimə, 
Yerin aşiqi oldum. 
 
Dedin: - Nə istəyirsən? 
Nədir arzun, diləyin? 
Nədən narahatdı ürəyin? 
 
 
Üzümə şimşəklədin; 
heyrətimdən 
Leysanladım məscidində. 
İndi işıq saçıram 
İnsan məclisində. 
 
Ya Əli, 
Eşidirəm deyirlər: - 
Qismət ola başıma, 
İskəndərin sağ əli. 
 
Ya Əli, 
Donmuşam heyrətimdən, 
Ruhun da narahatdı 
Hümbətindən. 
 
Böyüklüyünü, 
Böyük insanlığını gördüm, 
Özümü eşqinlə hördüm. 
Qovuşacam ruhuna, 
Nə vaxt harada öldüm. 
Nəcəfi-əşrəf-2001, 
Bakı-2006 
 
  Sıx məni, Allah 
 
Dolmuş arı şanıyam; 
Sıx məni, Allah! 
Sıx ürəyincə, 
Sıx gərəyincə, 
Sıx məni, Allah! 
 
 
Günəş dolu işığam; 
Sıx məni, Allah! 
Sıx gecəyə, qaranlığa, 
Ürəklərdə çırpınan, 
Ürəyimə çırpılan nigaranlığa! 
Sıx məni, Allah! 
Ürək dolu sevgiyəm; 
Sıx məni, Allah, 
Sıx sevgisiz ürəklərə, 
 178
Sıx nə qədər gücün var! 
Yetim qalan 
Arzulara, diləklərə 
Sıx məni, Allah! 
 
Dolmuşam, Allah, 
Sıx məni torpağına! 
Sıx, sıx, 
Ot bitməyən, 
At getməyən yerlərinə. 
Səsimə sıx, 
Sözümə sıx, 
Sıx məni, Allah! 
 
Qönçəsi açmayan al gülə sıx, 
Danışa bilməyən lal dilə sıx, 
Sıx məni, Allah! 
Sıx acıya şirin kimi, 
Sıx kədərə fərəh kimi, 
Ağlayana gülüş kimi! 
Sıx, sıx, 
sevənlərə görüş kimi!.. 
 
Arzulara yetmədiyim dünyadan 
Çıx məni, Allah! 
Çıx məni, Allah!.. 
12.08.03. 
 
Yarəbb 
 
Yarəbb, dərdim ağırdı, 
bir gün de ki, - İskəndər də fağırdı, 
o da gülsün. 
Yarəbb, 
mənə də rəhmin gəlsin. 
Bu təmiz, 
bu dəniz ürəyi vermisən, 
bəxtim hanı? 
Dedin, - düzələr, səbr elə, 
Səbrin yoluna baxdım, hanı? 
 
Dünya, sənə gəlməzdim, 
Məni qəmlər çağırdı. 
Gecikmişdim bircə gün, 
Qəmim dərddən çığırdı. 
 
Anamın ağrıları, - 
Gözlərində qığılcım... 
Anam sıyırdı candan 
Oğul adlı qılıncın! 
 
Gecə Aya, 
Şimşəyə çəkdi məni. 
 179
Gündən çəkib 
Günlərə əkdi məni, 
Yaza, qışa, 
Payıza çəkdi məni. 
 
cücərdim, rişələndim, 
Söz ilə tişələndim, 
Yonulub şair oldum. 
16.03.04. 
 
 
Elə sevgi ver 
 
Ümidin 
tükdən nazik ipindən asılmışam, 
Təkcə sənə qısılmışam, 
Sərvət, zər istəmirəm, 
Sevgimi üzmə, Allah. 
Elə sevim  
alovu qarssın, 
Elə yanım, 
Görənin tükü qalxsın. 
 
Elə sevgi ver; 
Ürəkləri təmizləyim, 
dənizləyim, 
Nəfsi itsin, 
Təfəkkür beşiyi olsun, 
Gecədən işıq alsın, 
İnsan nur olsun, - 
İşığında yol getsin 
Gecə də. 
 
İnsan olsun; 
hər sözünə heyran qalaq, 
Ətəyində namaz qılaq. 
Qeydə qalaq. 
Sənləşək, - 
Dərdlərin azalsın. 
Elə sevgi ver, məndən uzaq, 
Planetləri dinləyim. 
Nadanları 
Toyuq arpa dənləyəntək dənləyim. 
 
 
Elə sevgi ver; 
Nəfsi öldürə, 
Kor olan gözləri gördürə, 
Ürəkləri güldürə. 
19.01.06. 
 
 
 180
Səhər açılır 
 
Gecənin əlini 
kəsdi ətəyindən səhər, 
Gecə yaralı əlini 
cuna buludla bağladı. 
Ürəyim gör necə çağladı, 
Günəş də sevincdən nurunu ağladı, 
Gəlin budaqlara çiçək bağladı, 
Xaqani, Nəsimi qismətini, 
Sabir hünərini 
mənə vermədi Allah, 
acı göz yaşı gələndə, gördü, 
Sevinc gələndə məni görmədi Allah. 
Haray çəkdim, 
harayıma gəlmədi, 
Mənə məndən pisi göstərib 
dərslədi. 
- Şükür! Şükür! - dedirdib, 
səhərə səslədi. 
Heç kim heç kimi qınamadı, 
heç kim heç kimdən küsmədi, 
Allah. 
Mən nə deyim, 
sən hər şeydən agahsan, 
Ona görə Allahsan, 
Allah. 
09.10.02. 
 
Allah bilər sonrasın 
 
Gəl, öpüm səni: - 
Məhəbbətim, 
Hisslərim, duyğularım, 
hopsun sənə. 
Fikrim, 
Aydan arı - 
Sudan duru arzularım, 
Tapsın səni. 
Zəy düşən su kimi durul, 
 
Silkin acılardan, ağrılardan, 
İnqilabdan sonrakı 
Ölkə kimi 
Təzədən qurul. 
 
Dəyiş, - 
Yayda həyat dəyişən kimi, 
Döyüş, - 
- Həyat! Həyat! - deyib 
Torpaqdan çıxan 
Otlar, cücülər kimi. 
 181
Yarpaq-yarpaq  göz açan 
Ağaclar kimi. 
 
Günəş düşən kölgəmiz, 
Təzədən cücər, 
Bütün hüceyrələrim 
Yeni həyat çulğasın. 
Allah bilər sonrasın. 
Dekabr, 2005 
 
 
Allahım, haray 
 
Papağını tanımır 
Nə Əli, nə də Vəli - 
Dəli olacam, dəli. 
Qarışqa-qarışqa yalanlar 
Dağlanıb gəlir üstümə. 
Küsüb Ay da, Günəş də, 
Durub qəsdimə. 
 
Doğru düşüb atından 
Axan ulduzlar kimi. 
Qeyrət axıb 
Qeyrət qatından! 
 
Haray! Allahım, haray!.. 
Yer heyrətdən, qeyrətdən 
Baş götürüb qaçır 
Ayağımın altından!.. 
    27.12.05. 
 
İlahi, İlahi, bağışla məni 
 
Ürəyim sürünür ətəklərində, 
Arıyam, balım var pətəklərində, 
Ruhum sənə uçur küləklərində, 
İlahi, İlahi, bağışla məni 
Pöhrənəm, Günəşlə, yağışla məni. 
 
Nur saldın üstümə, güldüm, İlahi, 
Mən səni özümdə gördüm, İlahi, 
Qovma, dərgahına gəldim, İlahi, 
İlahi, İlahi, bağışla məni, 
Pöhrənəm, Günəşlə, yağışla məni. 
Sənin Məcnununam, eldən qaçıram, 
Sənə, qanad geyib yeldən, qaçıram, 
O qədər namərd var, Yerdən qaçıram, 
İlahi, İlahi, bağışla məni, 
Pöhrənəm, Günəşlə, yağışla məni. 
 
Yet dada, imdada artır şeytanlar, 
 182
Yaxşını yamana qatır şeytanlar, 
Yerdə nə qədər ki, dəli şeytan var, 
İlahi, İlahi, bağışla məni, 
Pöhrənəm, Günəşlə, yağışla məni. 
 
Açdığın yol, cığır, iz itir, Allah, 
Könlü könlün kimi mərd yetir, Allah, 
Yerin Gülüstandı, gül bitir, Allah, 
İlahi, İlahi, bağışla məni, 
Pöhrənəm, Günəşlə, yağışla məni. 
 
Quranın Günəşdi, qəlbə nur saçır, 
Ürəkdə arzular, ümid gül açır, 
Qəlbimdən qaranlıq heçliyə qaçır, 
İlahi, İlahi, bağışla məni, 
Pöhrənəm, Günəşlə, yağışla məni. 
    9.07.06 
 
Qayıdın Allaha 
 
(Güclüdür, intiqam alandır Allah.  
Sur-39, ayə 37) 
 
Yer də, göy də dağılır, 
Hey bəlalar doğurur, 
Ayılın, insanlar, 
Qayıdın, insanlar, 
Qayıdın Allaha!.. 
Haqsız haqlı olduqca, 
Buzlaqları əriyir. 
Yalan doğru olduqca, 
Lal dağları yeriyir 
Qayıdın Allaha!.. 
 
Allah bezib bizlərdən; 
Daşını yağdıracaq, 
Çayını daşdıracaq, 
Qayıdın Allaha!.. 
 
Zülüm ərşə dayanır; 
Quruların oduna, 
Yamyaşıl yaşlar yanır. 
Qayıdın Allaha!.. 
 
Dəniz dağlar doğacaq, 
Boşalacaq dolular, 
Boş olanlar dolacaq, 
Qayıdın Allaha!.. 
 
Allahın da niyyəti, 
Əsəbi, qəzəbi var, 
Əzabı var. 
Allahın mərhəməti, 
 183
Allahın hörməti var. 
Qayıdın Allaha!.. 
 
Eşidin gələcəyi, 
Anlayanı, duyanı, 
Xilas edin dünyanı! 
Qayıdın Allaha, 
Qayıdın Allaha!.. 
23.04.06. 
 
Bağışla, İlahi 
 
Eşqində - ah - edirəm, 
Dərdini şah edirəm, 
Bəlkə günah edirəm, 
Bağışla İlahi, 
Bağışla məni. 
 
Əlim çatmır dərdlinə, 
Gəlir canda dərd dilə. 
Yet bəşərin dərdinə, 
Bağışla İlahi, 
Bağışla məni. 
 
Sən hamıdan güclüsən, 
Bizdə bizə güzgüsən, 
Ürəklərin gözüsən, 
Bağışla İlahi, 
Bağışla məni. 
 
Sənsən yoxdan var edən, 
Suyu yağış, qar edən, 
Düşməni dost, yar edən, 
Bağışla İlahi, 
Bağışla məni. 
 
Görünürsən duyana, 
Nəfsi sözlə doyana, 
Kim var səndən o yana, 
Bağışla İlahi, 
Bağışla məni. 
 
 
Başım üstə dolanan, 
Çətir-çətir buludsan. 
Səni bir an unutsam, 
Bağışla İlahi, 
Bağışla məni. 
 
Yerə, göyə sahibsən, 
Dalğalanan, ləpəli 
Ömür dəniz, sahilsən, 
Bağışla İlahi, 
 184
Bağışla məni. 
 
Əl açıram qəlbinə, 
Bir günahkar bəndənəm, 
Çək məni, çək səbrinə, 
Bağışla İlahi, 
Bağışla məni. 
 
Ulu Tanrı 
 
Ey hey...y... 
ulu Tanrı 
- Ol! - dedin, oldu dünya! 
Sən dedin: - İnsan üçün 
Əbədi yoldu dünya! 
 
Sən dedin, qara torpaq 
Buğda, çiçək bitirdi, 
Qara torpaq öləni 
Qucağında itirdi. 
 
Su dövr edir hökmünlə; 
Yağış, bulud çən olur. 
Duman gəlir elə bil 
Göy yer ilə tən olur. 
Əl çəkirsən başına, 
Bəxti qara dünyanın, 
Yel çəkirsən başına 
Günəşindən yananın. 
 
Vaxtı necə bölürsən; - 
Tanıyasan hamını?! 
Tanrı, necə bilirsən 
Milyonların halını? 
 
Hərdən pıçıldayırsan 
Olacağı sən mənə; 
- Allah eşqi vermişəm 
İnsan oğlu, mən sənə! 
 
- Saf ol! - dedin insana, 
- Saf toxumsan, saf cücər! 
Nəfis çürütdü bizi, 
Saf qaldı, saf, cücülər. 
 
Ağıldan bəla çəkir 
Qurduğun yer kürəsi; 
Nəfis doymur, bəlalar 
Düşündürmür heç kəsi!.. 
 
Daraşıb insan yerə, - 
Leşə canavar kimi, 
Qorx ki, yeyə səni də 
 185
Şişə canavar kimi!.. 
 
Qovuşdurdun, torpağa 
Sən yarı atdığını; 
Təzələ təzə qanla 
Tanrı, yaratdığını. 
 
 
İnsanı 
 
İnsanı 
Buynuzsuz yaratmayıb Allah; 
İnsanın buynuzu qəzəbdi, kindi, 
İnsan qəzəblə, kinlə, 
Hörməti, heyrətiylə 
Bilinir kimdi. 
İnsan Allaha yetə bilər, 
Nəfsdən, nifrətdən soyula bilsə, 
Özü 
Öz içindən sıyrıla bilsə... 
20.04.04 
 
 
İlahi, sağ ol 
 
İlahi! Sağ ol!.. 
Bu vüsal günündə ağla sığmayan, 
yaddan çıxmayan 
Səadət vermisən boyumdan dərin. 
Bir sevinc vermisən çəkimdən ağır; 
Qaldıra bilmirəm başımın üstə... 
Bu sevinc günümdə, bu şad günümdə 
Əzrail dayanıb yaşımın üstə. 
 
İlahi, yol üstə, səfər üstəyəm; 
- Hələlik - deyirəm bu səadətə. 
Səfərdən sonra da həmən bu yerdə 
Yetərik - deyirəm bu səadətə. 
 
O qədər böyükdü bu səadətim, 
Qorxuram, İlahi, səadətimdən. 
İlahi, sən məni səlamət qaytar 
Çıxdığım məhəbbət səyahətindən!.. 
    17 mart 1998 
 
 Uşaqlarla görüşdə 
 
Sağ olun, ay uşaqlar; - 
Nuru parlaq işıqlar! 
 
Şən olsun illəriniz, 
 186
Var olsun əlləriniz, 
Adınızla öyünsün, 
Sevinsin elləriniz! 
Kişi yolu, mərd yolu 
Nəsimidən dərs alın, 
Eli sevin, sevdirin, 
Ürəklərdə yurd salın. 
 
Sağ olun, ay uşaqlar; - 
Nuru parlaq işıqlar! 
23 dekabr 1997 
  
 
Kəbədə Tanrı ilə söhbət 
 
Kəbə sənin mənzilin, 
Qonağınam, a Tanrı! 
Zərrəsiyəm bəşərin, 
Zərrəni də gör, tanı. 
 
Qoyub bəxti oxuna, 
Çəkdim ömrün yayını; 
Sıxdım sənin evinə 
Tanrı, ömür payımı. 
 
Əlim göydən asılı, 
Dilim sözdən asılı, 
Ömrüm tükdən asılı, 
Boynum sənə qısılı! 
Gəlib burda tökülür 
Ömrün ərpi, paxırı. 
Ümid təkcə sənədi, 
Kim var səndən yuxarı? 
 
Ağıl verib dedin ki, 
Ağıl sənə bəzəkdi. 
Ağıl məndə hələ də  
İşıldayan böcəkdi. 
 
Açılsa, yeri örtən, 
İnsan ağlı beyindi. 
Adam var ki, ağılı 
Başda hələ peyindi. 
 
Tanrı, bəşər övladı 
Bax, gör nə halətdədir; 
Günəş - ağıl verdiyin 
İnsan cəhalətdədir! 
 
 
 
 187
Ş Ə R Q   H A R A Y I 
 
Bağdadım 
 
Bağdadım, 
Görən gündən 
Ürəyimi sənə bağladım. 
Xaqani keçən 
Küçələrindən keçdim, 
Dəclədən, Fəratdan su içdim. 
 
Bağdadım, 
Əlləri içimdə söz axtaranım, 
Seç, götür, 
Seç, gətir 
düzüm varaqlara. 
Çox incitmə, 
İçimdə söz qorası 
İnsan yarası, 
bombalardan uşaq 
        parası var. 
 
Əllərini asta gəzdir, 
İçimdədi Əl-Əmriyyə1, 
dağılmasın qaysağı 
         əl əmriylə, 
Bağdadım, - 
Bal dadım. 
 
Buş oğlu Buşa teleqram 
 
cənab Buş oğlu Buş, atan Buş 1991-ci ildə Bağdadda Əl-Əmriyyə sığınacağında 
sığınan 403 qoca, cavan, qadın, körpə ərəbi bir anda kül etdiyi üçün hələ də 
mühakimə olunmayıb və bu sənədli cinayəti terror hesab etmirsiniz. İraq 
partizanlarının vətənpərvərliyini böyük cinayət hesab edir və qisas eşqi ilə yanırsınız. 
Bəs, 403 və sonrakı minlərlə qətlə yetirdiyiniz ərəbin atası, oğlu sizlərdən qisas 
almamalıdır? 
- Yox! 
- Niyə? Sən göydən düşmüsən, ərəb yerdən çıxıb? Əgər belə demokratsan və 
demokratik bir ölkəyə başçısansa, əvvəl atanı Beynəlxalq Haaqa Məhkəməsinə ver, 
sonra da “İraq terrorçuları”nın məsələsinə baxarıq. 
Amerika xalqı ağıllı xalqdır. O, səni də, atanı da məhkəmə qarşısında ağladacaq. 
Bu, həqiqətdir. Həm də danılmaz və qaçılmaz həqiqət! 
Çünki Siz atanızın qisasını, yəni şəxsi qisası ABŞ dövlətinin, xalqının qisasına 
çevirməklə vətənə və xalqa  xəyanət edir və ona layiq övlad olmadığnızı sübut 
edirsiniz. 
(Bu teleqram “Tək səbir”də ingilis və Azərbaycan dilində çap olunub.) 
2003-cü il 
 
___________________ 
1 Əl-Əmriyyə - Bağdad kənarında yerləşənsığınacaqdır. Buranı 1991-ci ildə ABŞ bombalayıb və 403 kişi, qadın, uşaq ke\ülə 
dönüb. 
 188
  *** 
Buş oğlu Buş, 
bəşəri qana çalxama, 
Yer şarını 
tükdən asıb saflama, 
Tük qırılar 
Yer kürəsi 
kömür kimi qaralar. 
 
 
Ucuzlaşan Buş 
 
Pırpızlaşan Buş, 
sözümüzdə, 
gözümüzdə, 
ucuzlaşan Buş, 
səsində, nəfəsində 
      gizlənib qış. 
Ürəyində, gözlərində dəvə kini. 
Sən iş başına 
    gəldiyin ildən, 
Fəlakət qoxuyur Yer. 
Ölməkdə olan qu kimi, 
Son nəğməsini oxuyur Yer. 
Dişində şirə qalıb 
Əfqanıstanda, 
Fələstində tökdüyün qandan. 
Bəlkə də 
Yerin ölümü başlayıb 
Səni kimsə doğan andan? 
Quduz Buş, 
dünyanı - 
ayaqlamaq istəyirsən, 
Günəşi udan üfüq kimi 
dünyanı udmaq istəyirəsn. 
Odur ki, əyrini yox, 
   doğrunu pisləyirsən. 
Bəlkə də sən 
Əzrayılın erkəyi yox, dişisisən, 
Olsaydın Əzrayılın kişisi sən, 
Görməzdin bu işi sən. 
 
Ayağa qalx, bəşər oğlu, 
Evinə girib 
demokratiya qılınclı, 
demokratiya kəfənli 
Buş Oğru! 
Göylərində uçur, 
dəmir qanadlı bayquş, 
quşbazı - Buş oğlu Buş! 
İnsanam, 
doğulmadım, 
Buş əmrinə baş əyib 
 189
    quruyum. 
Doğuldum ki, 
sinəmi səngər edib 
Yeri Buşdan, buşlardan, 
dəmirağız quşlardan 
qoruyum. 
 
Buş oğlu, Buş, çərənləmə, 
Bəhanədi Səddam Hüseyn, 
neft harayındasan, hayındasan. 
Gündə yüz yol 
Fikrində, xəyalında 
dünyanın 
şahlıq sarayındasan. 
Tələsmə, 
qurd niyyətin pozular. 
Adın tarixə 
“Quş ağılda Buş!” - yazılar! 
Qurbanlıq qoyun deyil 
bəşər sənə. 
Şair könlümdən qopan 
qəzəb şimşəyim düşər sənə, 
kül olarsan! 
 
Yer oğlu! 
 
Yer oğlu!.. 
Kainat övladı gəlir qarşıdan! 
Hazır ol! Ağlınla onu qarşıla! 
Dərsdə söz düşəndə Buşdan, İraqdan, 
Kainat övladı güləcək bizə, 
Yartıcı insanlar! - deyəcək bizə! 
   19.05.03 
 
İraqa bahar gəlir 
 
(20 mart Bahar axşamı ABŞ prezidenti  
Buş oğlu Buş İraqı bombaladı) 
 
İraqa bahar gəlir, 
Bu bahara gətirdi qış, 
Buş oğlu Buş. 
Bəşərə yalan deyir, 
Olmayanı olan deyir 
Buş oğlu Buş. 
 
 
Yalandı dünya 
 
Yalandı dünya, 
Nəyi qalıb, 
yalındı dünya? 
 190
Vəhşiləşən Buş, 
Yer qazanı zayladın, 
ye, ye, 
yalındı dünya!.. 
25.03.03. 
 
Əllərim səmaya Günəş uçurdur 
 
Buş oğlu bəşərə meydan sulayır, 
Əsrin əsəbləri hər gün gərilir. 
Zəncirsiz, zəncirdə inləyir cismim, 
Bütün duyğularım zəncir gəmirir. 
 
Yer şarı içimdə çalxanan gəmi, 
Ürəyim, ləpələn, dalcalanma ki, 
Qoy gəmi uyusun, unutsun qəmi. 
 
Buş oğlu Buşları qərq elə könlüm, 
Dünya təhlükəsiz üzsün içimdə. 
Bütün sərnişinlər gülsün, çağlasın, 
Dünya məhəbbətlə gülsün içimdə. 
 
Bəşəri mərkəzdi sevən ürəyim, 
Silahsız, əsgərsiz dünya quracam, 
Sözə baş əyməyən qudurğanları, 
Sözlə dindirəcəm, sözlə qıracam. 
 
Allaha ağ olub Buş oğlu, hər gün 
Günəşi küsdürüb göydən qaçırdır 
Amandı! Buzlayır insan zirvəsi, 
Əllərim səmaya günəş uçurdur. 
   2003 
 
 
İraq şairi A.Bəndəroğluna məktub 
 
Demokratiya sözünə 
Bizi də oyatdılar, 
Doyunca oynatdılar, 
Gözümüzü  bağlayıb 
Qaranlığa atdılar... 
İndi haray çəkirik, 
Kimdi baxan haraya, 
Qan xışqıran yaraya? 
Yetə bilmir əl ələ, 
Dağ atıblar araya. 
 
Gəda minib at, çapır, 
Açıq gözdən tük qapır, 
Nadanlığa dözməyən, 
Adamlar kəndir tapır. 
 
 191
Şairin yox, sözbazın, 
Kitabı cild-cild çıxır, 
Alimi həyat sıxır. 
Söz yapırıq nadanla, 
Mənim sözüm küt çıxır. 
Gündəlik siyahıdan 
Şairlər cüt-cüt çıxır. 
   9.05.04. 
 
Demokratiya 
 
Oturmuşam Bakıda - 
   ekran önündə, 
Ekranın pultu uşaq əlində. 
Dünyanı uşaq oynadır 
Və göstərir 
Kim harda nə qaynadır. 
Baxıram, ürəyim göynəyir, 
Görəsən, bu gördüklərimi 
Buşlar, şiraklar, putinlər 
     görməyir? 
İsrail torpaq yoğurur 
     Fələstində qan ilə, 
Buş oğlu Buş gülür 
Və bunu, 
Demokratiya! - bilir. 
İraqda; 
Demokrat avtomatlar insan biçir. 
Demokrat vertolyotlar insan biçir. 
Demokrat tanklar 
İçində körpələr yatan 
evlərin üstündən keçir. 
Baxıram 
əsir Qərbin demokratiya küləyi, 
Ağzı süd qoxulu  insan tökülür 
evləri budaq-budaq 
    şəhərlərdə, kəndlərdə!.. 
Düşünürəm; 
Demokratiya zəlzələsinə 
    düşüb bəşər, 
Qorxuram,  
Yer kürəsi Günəşin 
    əlindən düşər... 
10.09.03 
 
XXI əsrin faşizmi 
 
Ömrüm mənimlə gedəcək 
Dünyanın hər yerinə. 
Ölüm mənimlə gedəcək, 
Sülh yerinə, hərb yerinə. 
 
 192
Qəribədir bu ölüm, 
Əl verirəm, əl vermir; - 
hələ yetişməmişəm, 
Məni dərmək əl vermir. 
 
Qurulacaq məhkəmə, 
Söz verilməyəcək heç kimə, 
- Hamını ayaqlar gətirib - deyib, 
Ayaqları həbs edəcəklər. 
Mən də, ömrüm də, əllərim də 
Ayaqlara qurban gedəcəyik, 
həvəslə! 
Bu, bir qürur olacaq 
Gələcək nəslə. 
 
Hamımız - Urra-a! - deyib 
Yamanlarla, pislərlə 
Birləşirik! 
Qorxaq ziyalı deyilik ki, 
deyək - fikirləşirik!.. 
Biz yaxşılar qalib gələcəyik 
Və pislərə güləcəyik! 
Biz, dünyanı yalansız, palansız, 
Müharibəsiz görəcəyik; 
Baxma ki, 
XXI əsrin faşizmini cücərdib 
Buş... 
Dözürük, 
Əbədi olmur qış!.. 
27.08.04. 
 
Quş qripi - Buş qripi 
 
Ayam, göydən baxıram, 
Günəşəm, göydən axıram 
Dünyanın içini görürəm, 
cikini-bikini görürəm, 
Dünyanın 
yediyi boğazında qalıb. 
Dünyanın içalatı pozulub, 
Nəbzi azalıb. 
Mən bilirəm, 
Dünya itirib, qazanıb?! 
Dünyaya ağrı verir 
Yediyi namərdlər, 
Çəkdiyi dərdlər. 
 
Buş ilişib 
Bu dünyanın boğazında, 
Nə qaytara, nə uda bilir. 
 
Dünya zökəmdi; 
Neyləsin qoca dünya, 
 193
Yüzü tikən, mini sökəndi. 
Dünyanı quş qripi yox, 
Buş qripi məhv edəcək. 
Görəsən, 
Allah dünyaya 
nə vaxt rəhm edəcək? 
  22.07.06. 
 
Quran ayəsinə çəkib dilimi, 
Hər səhər nəfsimi təmizləyirəm. 
Əlimdən nə gəlir, mən ürəyimdə, 
Sənə nifrətimi əzizləyirəm. 
 6.03.04 
 
Vaşinqton  
 
Vaşinqton şəhəri, 
Bir vaxt səni görməyə tələsirdim. 
Adın çəkiləndə, 
həsrətin küləyindən 
Yarpaq kimi əsirdim. 
 
Buş oğlu Buş, 
Səni elə iyləndirib, 
Məni səndən iyrəndirib 
Çıxartdı ürəyimdən! 
     8.12.05 
 
Buşu, hər gün 
Düşmən kimi yaxalayıram, 
La İlahə İllallah-deyib 
- Buş deyən dilimi 
Ağzımda yaxalayıram. 
  * * * 
Buş oğlu Buş, 
Sənin boyda dərdi var; 
Dünya yata bilməyir... 
Dinclik tapa bilməyir. 
 
 
Bu tarixdi 
 
Bu tarixdi, mən yazdım; 
Buş oğlu Buş, mən sənə, 
Qələmimlə qəbir qazdım. 
 
 
 194
Şərq harayı 
Təəssüf, çox təəssüf ki,  
uzun illərdi müharibə əsasən  
Şərq ölkələrində gedir. Nə üçün? 
 
Bəsdi, müsəlman kişilər, qorxmayın, 
Məntiqə, mənaya varın, toxtayın! 
 
Atmamış əl bir qəzəbə, bir kinə, 
Bir düşünün, fikr eləyin bir gilə, 
Düşmən edir kimləri kimlər kimə; 
Bəsdi, müsəlman kişilər, qorxmayın, 
Məntiqə, mənaya varın, toxtayın! 
Min ildi düşməndi ərəb ərəblə, 
Bir-birinə diş qıcıdır tələblə. 
Kimdir edən Misiri qanlı Hələblə? 
Bəsdi, müsəlman kişilər, qorxmayın, 
Məntiqə, mənaya varın, toxtayın! 
 
İndi bir ev, ailə qurur ölkələr, 
Nur geyinib gözdən itir kölgələr, 
Bizdə didir bir-birini bölgələr, 
Bəsdi, müsəlman kişilər, qorxmayın, 
Məntiqə, mənaya varın, toxtayın! 
 
Xırdalanıb hansı kama yetmisiz? 
Hər biriniz bir ölkədə yetimsiz! 
Yox var olub, siz əriyib itmisiz; 
Bəsdi, müsəlman kişilər, qorxmayın, 
Məntiqə, mənaya varın, toxtayın! 
 
Nifrəti boğ, sən də ucalt Şərq evi, 
Viranə qalsın dağılıb şər evi. 
Biz də bilək öz evimiz hər evi, 
Bəsdi, müsəlman kişilər, qorxmayın, 
Məntiqə, mənaya varın, toxtayın! 
 
Yer evimiz, göy damımızdır bizim, 
Hər bəşər oğlu hamımızdır bizim, 
Kimsənin halı halımızdır bizim, 
Bəsdi, müsəlman kişilər, qorxmayın, 
Məntiqə, mənaya varın, toxtayın! 
 
Etdi Mühəmməd bizi yerdə qardaş, 
Oldu könül şərdə, xeyirdə qardaş. 
İtdi, ələ düşmədi bir də qardaş; 
Bəsdi, müsəlman kişilər, qorxmayın, 
Məntiqə, mənaya varın, toxtayın! 
Dildə şüardır kişilik qeyrəti, 
Cüt-cüt olub başlayırıq qeybəti, 
İldən-ilə Şərqin itir qiyməti, 
Bəsdi, müsəlman kişilər, qorxmayın, 
Məntiqə, mənaya varın, toxtayın! 
 195
 
Sözlərimin düzlüyünü yoxlayın,   
Birlik edin! Qorxmayın, ay qorxmayın! 
Bəsdi suvardıq qan ilə torpağı, 
Toxtayın, ay toxtayın, ay toxtayın! 
    24 fevral, 1996 
 
 
 196
BALACA BÖYÜKLƏR 
 
Göy üzünə - Mənim! - dedim, 
Göy də mənə qənim oldu. 
Yer, mənimsən! - Dedim, güldü, 
Yerin altı mənim oldu. 
  * * * 
Əzəmətdi, vüqardı, 
Yazda güldü, çiçəkdi, 
Qışda qardı, Şamaxı. 
Yalan dedik, həyadan, 
Yeri yardı,Yerə girdi Şamaxı. 
Qədimdi, çox qədimdi, 
Adəm, həvva gələndə, 
Bəlkə vardı Şamaxı?! 
  * * *   
Bu yurdun tarixi qədim, çox qədim, 
Həyat, bu sözümü deməyə gəldim? 
Söz deyib ürəyi boşaltdım, fəqət, 
Təzədən qövr edib püskürdü dərdim. 
  * * *  
Sənə köklənmişəm, sənə, ay gözəl, 
Hər gün səni çalır duyğu tellərim. 
Havana oynayır ürəyim, dilim, 
Küsürsən, gözümdən daşır sellərim. 
  * * *  
Gəlmisən saymazyana, 
Gedirsən saymazyana. 
Mən qaldım yana-yana. 
Yanmazları yandırmağa, 
Mən alovdan götür bir az. 
Düzüm-düzüm söz demişəm, 
Qanmazları qandırmağa, 
Bir düzümün götür barı. 
  * * *  
Payız vaxtı 
Arı görən gül kimi, 
Allanıbdır, 
Ballanıbdır dodaqların. 
Sevincləri özgələrə, 
Zülümləri mənə qalıb. 
Qınamıram səni gözəl, 
Taleyimi, bəxtimi 
Doğulanda, ilan çalıb. 
  * * *  
Səni elə sevirəm, 
Belə sevgi görünməyib. 
Unutma ha... a... 
Bu sevginin yanında, 
Bu sevginin qanında 
Nifrət yatır. Oyanar! 
  * * *  
 
 197
Nə böyük yazıqsın, ey ulu insan, 
Pul üçün insana yalan deyirsən. 
Nə alçaq, rəzilsən, - İnsanam! - Deyən, 
Olmayan işlərə - Olan - deyirsən. 
  * * *  
Sən mənim qəlbimə axa bilmədin, 
Qırıldı körpülər səni görəndə. 
Düşündüm: - İnsansan! - Sinəmi açdım, 
Qəm dolu dəryalar sənə gələndə. 
  * * *  
Bu nə oyundu, gülüm, 
Qədimsən, 
Qəlbimsən, 
Mənimsən! Sənsizlikdə! 
Tükənməzmi bir oyun, 
Söhbət açaq səssizlikdə. 
  * * *  
A dərdim, sən mənim ürəyimdəsən, 
Sənin hambalınam, kürəyimdəsən. 
Bilmirəm nə ilə girdin qanıma, 
Bəlkə də suyumda, çörəyimdəsən?! 
  * * *  
Əvvəl; 
Vətənimiz, obamız-elimiz,sonra evimiz!.. 
Yoxdursa;Vətənimiz, obamız-elimiz, 
Yoxdur evimiz!.. 
İllərdi vətəndən 
Qatar-qatar torpaq açırıq, 
Ev qoyub qaçırıq!.. 
Vətəndaş, 
Bəsdir oldun evdaş!.. 
 
Dostum Mail  Alıcanova 
 
Mail müəllim, həyatdı; 
Qənd əriyər, su, bal olar, 
Duz əriyər, su, lal olar. 
Bulud yağar - əriyər, 
Torpaq gülə çevrilər. 
Ürəklərə sevgidən 
Xal düşər, can əriyər, 
Sevilməyən sevilər. 
  * * *  
Bu dünya baş-ayaqdı! 
O, sayacaq yerində. 
Nə qədər baş, ayaqdı!.. 
  * * *  
Əl uzatdım tənəyə, 
Əlim üzümdə qaldı. 
Gördüm sənin üzünü, 
Əlim üzümdə qaldı. 
  * * *  
Gedirəm, gəlirəm qapına yüz yol, 
 198
Ay insafsız, 
- Qonağım ol - demirsən. 
Sevgi verib hisslərini oyatdım. 
- Alışmısan, sinəm üstə 
- Çırağım ol - demirsən. 
  * * *  
Analar oxşayır öz balasını, 
Şairlər oxşayır söz balasını. 
Qızlar cilvələnir, şölələnirlər, 
Şairlər çəkirlər göz bəlasını. 
  * * *  
Gör kimin yanında, kimdi dolaşan, 
Belə haqsızlığa dözə bilmirəm. 
Adımı qoyurlar sonda - dalaşan! 
  * * *  
Çoxsa da dünyanın dərdi, bəlası, 
Mənəm bu dünyanın qəm mübtəlası. 
  * * *  
Xan çinar, 
Hamıya ucadan baxan çinar, 
Qürurlanır, sevinir 
Boyuna baxan, çinar. 
Payız gəlir, 
Açılır yaxan, çinar, 
Saralır rəngin, çinar. 
Bu duruşa, qürura 
Yaraşmır qorxu, çinar. 
Səni bizdən ayırıb 
Aparır yuxu, çinar. 
- Hələlik! - Deyirsən, 
- Hələlik! - Deyirəm. 
 
  * * *  
Sən yalan danışırsan, 
Yalanla alışırsan. 
Körpə-körpə yalana, 
İsti qucaqsan, 
Cəhənnəmdə bucaqsan. 
Həqiqəti qarsacaq 
Ürək adlı qazanda 
Yalan bişirən ocaqsan!.. 
  * * *  
Bu gün səni görmüşəm 
Gözlərim murdarlanıb, 
Tutulub dilim, 
Bir gözəl axtarıram 
Gözlərimi gözəlliyə çəkəm, 
Təmizlənə dirilim. 
  * * *  
Gül ahı, 
can incidir gül ahı. 
Ölsün, varsa hər kimin 
Gül yanında günahı! 
 199
  * * *  
Səhəri açılmayır bu qaranlığın, 
Tökülür üstümə nigaranlığın, 
Elə bil yaralı qaçan dovşanın, 
Tökülür al qanı üstünə qarın. 
  * * *  
Kükrəyən, çağlayan dənizlər kimi, 
Bəşəri çiynimdə əzizləyirəm, 
Hər gün ürəyimi dalğalandırıb 
Dibindən üzəcən təmizləyirəm. 
  * * *  
 
  * * *  
Bülbüləm, vətəndə cəh-cəh vururam, 
Başımın üstündə qıy vurur Günəş. 
Başı qarışıqdı, tovlayır məni, 
Hələlik solmağa qoymayır Günəş. 
  * * *  
Məni qorxulardan keçirtdin, 
Qanını şerimə içirtdin, 
Özünü sözümə köçürtdün, 
Hər sözüm, şerim sənsən, 
Qalar yaratdığın, sönsən, 
Ürək. 
  * * *  
Ağla ki, boşalsın bulud gözlərin, 
Görüm gözlərinin səmasını mən. 
Sökülsün dan yeri hayla-harayla, 
Eşidim gözlərin sədasını mən. 
  * * * 
Sənə ürəyimin işığı düşüb, 
Rənglərin seçilir biri-birindən. 
Səni Əzrayılın əlindən aldım, 
Demədin: - çox sağ ol, ölüdirildən! 
  * * * 
Vaxtım çatmayır... 
vaxtım çatanda 
bəxtim çatmayır. 
Gözüm qalıb yolunda, 
Bağrım çatlayır. 
  * * * 
Mən Bağdadda, 
sən Bakıda... 
Ürəyim sızlayır, 
sənsizliyə qar yağır deyə, 
ürəyim buzlayır. 
  * * * 
Kəbə! Səndə təmizlənib büllur olmuşam, 
Tanrının üstümə saldığı nurla; 
Tanrı möhürləyib ziyarətimi, 
Hacıyam! Gəzirəm Yerdə qürurla. 
  ** * 
Xoş gəlmisən, ay Əzrail, 
 200
Nə var, nə yox, sən necəsən? 
Yar aparıb umduğunu, 
Boş gedərsən bu gecə sən. 
  * * * 
Dilin niyə şərab olub? 
Şərab qalıb xarab olub! 
  * * * 
Hünər yoxdu 
bu dünyanın kimsəsində, 
Keçib gələ, qonaq ola 
Gülüm, hüsnün süfrəsində. 
Hüsnün tamaşasında 
Könlümə düşən işıq 
Məni elə yandırıb, 
həkim dərman içirdir 
qaşıq-qaşıq. 
O gündən yuxular görürəm, - 
 qarma-qarışıq... 
  * * * 
Bu hicrana dözən canı, 
Hicran ilə dəfn eləyin, 
Bu əməldə bir günahım 
Varsa, məni əfv eləyin. 
  * * * 
Kimsə can həkimi, göz həkimidi, 
Şairlər dünyanın söz həkimidi. 
   
Eşq! 
Eşq söz deyil, 
Məhəbbətin toxumudur, 
Hər ürəkdə cücərməz! 
cücərsə də, güc gəlməz. 
  * * * 
 Bu yol necə qısadı, 
Gedir qaranlığacan. 
Bu yol necə uzundu, 
Gedir işıqlığacan. 
O çağları tapmadım, 
Getdim uşaqlığacan. 
  * * * 
Əllərin əlimdə çıraqdı, 
İşığında şer yazdım. 
Əllərin əlimdə söndü, 
Gülüm, yolumu azdım. 
  * * * 
Gecənin sözü qara, 
Gündüzün sözü ağdı. 
O, bunu söyəcək, 
Bu, onu, 
Nə qədər ki, sağdı. 
  * * * 
Aç ovcunu, ağlayım, 
Göz yaşımı üzə çək. 
 201
Çək gözümün yağını, 
Pas bağlayan düzə çək. 
  * * * 
Söz atomdu - fəlakətdi. 
Amandı, 
nadan sözə toxunmasın, 
Lal sükutun 
ölüm nəğməsi oxunmasın! 
  * * * 
Hava rütubətli, yarpaqlar nəmdi, 
Səmada quşlar da uçur ahəstə! 
Sübh çağı Bakını yalayıb keçib, 
Dilinin şehi var hər şeyin üstə! 
  * * * 
Bu yolum, - həyat yolu, 
Həyatın boyat yolu. 
Görən hardan başlanır 
Füzuli, Boyat yolu?! 
  * * * 
Ətəyindən asılmışam, 
Allahım. 
Qaldır məni yanına, 
Ətəyini kəs ya da. 
Nadanına bağlayıb 
Atma məni gəl, oda. 
Vermə nadan doğmaya, 
Qul elə qanan yada. 
  * * * 
Ürəklərin sözüyəm, 
Bulaqların gözüyəm, 
Nadan, sözün doğrusa, 
Doğra məni, dözürəm. 
  * * * 
Olmayanı olan kimi deyənlər, 
Dal qapıdan töküləni yeyənlər, 
Hürsün, hürsün! İt hürməsə, darıxar! 
- Mən də varam! - demək üçün 
Pıspısa iy buraxar! 
  * * * 
- Sabir! - deyir ürəyimiz! 
Hər addımda, hər qarışda 
Sabir olur gərəyimiz! 
  * * * 
Sanma yalan olandı, 
Yalan ki var, ilandı. 
Həqiqətlər sarayı, 
Yalan ilə talandı. 
  * * * 
Ulu Tanrı! Mənə də üz tut barı, 
Bəs deyilmi, imtahana çəkildim? 
Qocalıram - kiçilirəm günbəgün, 
Bəs deyilmi, tikilmədim, söküldüm? 
  * * * 
 202
Ulu Tanrı! Qızılgüləm kolluqda, 
Kol böyüyür, görünmürəm, itmişəm. 
Saralmışam, ləçəklərim tökülür, 
Elə bil ki, daş üstündə bitmişəm! 
  * * * 
Əriyir həyatım, əriyir ruhum, 
Əriyib tökülür qoynuna, Vətən; 
Bu, mənim borcumdu, verirəm sənə, 
Bu, minnət deyildir boynuna, Vətən. 
  * * * 
Qaşıq deyiləm ki, aşa əyiləm, 
Kəsək deyiləm ki, daşa əyiləm, 
Siyasət meydanı qartalsız qalıb, 
Yoxdu bir dolu baş, başa əyilim. 
  * * * 
Ürək əlimdə quşdu, 
Ürək əlimdən uçdu, 
Daha canlı deyiləm, 
Hüzurunda əyiləm! 
  * * * 
Tanrı qismətidi, a şeirim, səni 
Yazdı günlərimin görəcəyinə. 
Ümid qatarına mindirib səni, 
Göndərdim ömrümün gələcəyinə. 
  * * * 
Narım gülövşə deyil, 
Gülüm bənövşə deyil, 
Ay daş atan, daş atma, 
İskəndər şüşə deyil. 
  * * * 
Mənim sinəm 
Günəş udan göy kimidi. 
Gözlərimin işığı 
Al GGünəşin külüdü. 
Vətən ağac, yarpağam, 
Bir də gördün, 
Payız gəldi, kürüdü. 
  * * * 
Əvvəl 
Ömrüm yedi dünyanın nəyi var, 
Sonra, dünya yedi ömrümü. 
Dünya boynuna almadı günahını. 
Dedi: - Yerinə yetirdim Tanrı əmrini. 
  * * * 
Sözündən ürəyim elə üşüdü, 
Dedim ki, - bu, soyuq qışın işidi. 
Ömrümün günləri zəhərləndilər, 
Dilin zəhər dolu ilan dişidi. 
  * * * 
Yenicə istəyirdi 
Ürəyim səni duya, 
Yolun, izin qurtardı. 
Doğrudanmı, qısasan, 
 203
Bu qədər, dünya?! 
  * * * 
İskəndərəm, dərdim çox, 
Qəm gülləri dərdim çox, 
Dərib günə sərdim çox, 
Qurudub ruzu edim. 
  * * * 
Etibarın oğluyam, 
İskəndərin nəvəsiyəm, 
Etibarın, Elnurun, 
cahangirin dədəsiyəm. 
  * * * 
Söz buludundan yağıb 
Yamaclarda sızqovlanan sözləri yığıb 
Söz çayına axan sözlərin dərəsiyəm. 
Söz ümmanına, dənizinə söz daşıyıram. 
Hər gün ömrümü belə başlayıram. 
  * * * 
Ocağı ocaq olsa, 
Buxarısı əyri olsa da 
Tüstüsü düz çıxar evin. 
Havasına yad nəfəsi qarışsa, 
Divarları adam sıxar evin. 
  * * * 
Sağ əlin sol ələ yazığı gəlir, 
Sağ əlim sol əldən güclüdür deyə. 
Dilim gözlərimə paxıllıq edir, 
Gözlərim həyata güzgüdür deyə. 
  * * * 
İşığı üzümdə sınan sonam, 
Sən günəş olmusan, mən Ay, 
Səni sevəndən. 
Sənsiz olsam, 
- Ay tutulub! - deyərlər. 
  * * * 
Qanqal qızılgül olmaz, 
Qızıgül qanqal olmaz. 
Qanmazlar qana bilməz, 
Qananlar qanmaz olmaz. 
  * * * 
Səninlə savaşımda 
Gözlərində ölümü gördüm, 
Əlim susdu. 
Əzrayıl qorxaram deyə, 
Bəlkə də utanıb uzaqlaşdı 
Və 
Səni pusdu! 
Səhər qapınıza tabut qonmuşdu... 
  * * * 
Gördüm sinəni dağlı, 
Sinəmə çökdü ağrı. 
Görüm kimsə qalmasın 
Eldə qapısı bağlı. 
 204
  * * * 
Halalım haram oldu, 
Sinəmdə yaram oldu, 
Əzizənin üzündən 
İt gəlib yarım oldu. 
  * * * 
Gedir son ucuna dünyanın ömrüm, 
Harda qırılacaq? Deyə bilmərəm. 
Götürüb çiyninə Yer kürəsini, 
Nə vaxt yorulacaq? Deyə bilmərəm. 
  * * *  
Əvvəl şaqqalayın məni, 
Sonra birləşdirin 
İkiyə bölünmüş Azərbaycan kimi. 
Soyutsa, bu soyudar 
Özümdə özümə olan kini. 
  * * * 
canımı canına qurban demişəm 
Gəl, apar ürəyin nə vaxt istəsə. 
Bütövəm, kamiləm, xəyanətim yox, 
İnanma, bir nəfər məni pisləsə. 
 
  * * * 
Buluddan sıyrılan quşbaşı qartək, 
Özünü sinəmdə tapasan, gülüm. 
Əriyib torpağa hopan qar kimi 
Əriyib qəlbimə hopasan, gülüm. 
  * * * 
Bahar gəlir, 
ömrünü sürmüş, 
Təpədən dırnağacan çürümüş, 
Ağaclar oyanmayır; 
Çırtdamır tumurcuq dodaqları 
Yarpağa hamilə deyil budaqlar... 
  * * * 
- Salam, səhəri mənsiz. 
- Salam, səhəri sənsiz! 
- Sağ ol, axşamı mənsiz. 
- Sağ ol! Axşamı sənsiz! 
  * * * 
Par-par parıldayırsan, 
Günəş altda qızıltək. 
Günəşlə yox, əzizim, 
Səninlə qızır ürək. 
  * * * 
Üzünə o qədər xal düzülüb ki, 
Elə bil üzünə kişmiş dağılıb. 
Ürəyim güzgüdür, əks edib xalı, 
Mənim ürəyimdə əksi dağ olub. 
  * * * 
Olmadın yorğanım, nə də döşəyim, 
Yaşa nadanlıqla, yaşa, eşşəyim. 
Törəmə, varlığın həyata bəsdi, 
 205
Doğuldun, yaşadın, bu da bir nəsdi. 
 
   * * * 
 Özündədahilər özündə qalıb, 
Yaşadıb ömrünü hədər, boş yerə. 
Hamı - Mən! Mən! - deyib qulaq batırır, 
Xalqımız möhtacdı şairə, şeirə. 
   * * * 
Ah, mənim ürəyim, mənim gözlərim, 
Sən niyə duyursan, niyə görürsən?! 
Tərif de nadana, şişsin, qabarsın, 
Eşşək adam olar? Niyə gülürsən?! 
   * * * 
Bir dəri, bir sümük üstündəyəm mən, 
Özüm öz ömrümün qəsdindəyəm mən! 
  * * * 
Əzizim, çox yaxşıyam, 
Yaxşıyam, çox yaxşıyam, 
Ana adlı buludun, 
Bir damla yağışıyam. 
  * * * 
Bu yazılar şeir deyil 
sözün, şeirin çirkidi. 
Bunu yazan kimdisə  
şair deyil, çərçidi. 
 
İki dəlinin söhöğbəti 
 
Sən dəli, 
Mən dəli. 
Mən dəlinin sən dəliylə nə işi? 
Sən dəlinin mən dəliylə nə işi? 
Qoy söyüşsün, 
Qoy döyüşsün ağıllılar! 
Qoy qaraya ağ desinlər, 
ağa-qara! 
Baş qoşmayaq biz  onlara! 
  * * * 
Ayaqlamadım qarışqanı, 
Qorxdum 
Tanrı eşidər qarğışını! 
Ayaqlamadım qarışqanı, 
Eşidirdim alqışını! 
Eşidirdim qarışqanın 
- Qarışqalar, 
insanlığa güvənin! - çağırışını... 
  * * * 
Bir kərə açılıb, 
Bir kərə bağlanan cibləridi 
bu torpağın qəbirlər. 
Bu dünyanın 
kimsə deyil vecinə, 
hər öləni 
 206
torpaq qoyur cibinə. 
  * * * 
Mən heç kimin 
İstisinə qızınmadım, 
Heç kimdən incimədim, 
Həmişə özümdən incidim... 
  * * * 
Nə barama qurdu, nə hörümçəyəm, 
Düz deyib, özümə tor hörəcəyəm. 
Yaltaqlar öləcək, ağa öləntək, 
Əbədi həyatı mən görəcəyəm. 
  * * * 
Göydəki günəş də, göydəki Ay da, 
Eşqin, məhəbbətin qığılcımıdı. 
Göydə çaxan şimşək, ilk məhəbbətin 
Qəzəblə sıyrılan qılıncımıdı? 
  * * * 
 
  * * * 
Eşqin açılmayan fəlsəfəsini, 
Mən də baş işlətdim, aça bilmədim. 
Bütün ömrüm boyu çalışdım qaçam, 
Bu dərddən, bəladan qaça bilmədim. 
  * * * 
Gözəlim, 
sənsizlik nə dərin quyu! 
Burdamı qalacam 
mən ömrüm boyu? 
  * * * 
Ürəyimin qaranlığı 
söküldü, 
İşıq təbəssümünlə. 
Gecəmdən 
Ürəyimin ulduzları töküldü, 
sən güləndə. 
Ömrümün səhəri açıldı, 
Dünyanın işıqlı üzü oldum. 
Fırlanıram  nurunla, 
qaranlıq üzümə kimi. 
Gözləyəcəm işıqlı üzümə kimi, 
nigaranlıq üzülüncə. 
  * * * 
Heç kəsə yağı deyiləm!.. 
Əriyən çirkinliyin yağı deyiləm, 
Təmizləri bulayam. 
Bayquş deyiləm, 
Ölüm ulayam. 
Şairəm, 
Adamların sevinci 
Ürəyimdən su içir, 
Ayaqlara dəyən daş 
Ürəyimdən keçir... 
 
 207
  * * * 
Başı ayağına dəyir, qocalıb 
Hələ də özünü sınayır bəşər. 
At, eşşək, dəvəsi çıxıb yadından, 
Silahlar yemləyir, sulayır bəşər. 
  * * * 
Paxıllıq 
Paxılı bir dərdə salıb, 
Qalmışdı arada günorta kimi. 
Yığışdı, bu səhər kurorta getsin, 
Öldü kurorta kimi. 
  * * * 
Səbir ver Allahım, 
Səbir ver mənə! 
Səbri paylayıb qurtarmısansa, 
Qəbir ver mənə!.. 
  * * * 
Qaraya - Ağ! - deməklə, 
Qara ağ olmur, olmur. 
Təpəyə - Dağ! - deməklə, 
Təpə dağ olmur, olmur. 
  * * * 
Qadın, 
Sənsən bu dünyanın eşqi, həvəsi, 
Sənsiz bu dünyanın nədir ləzzəti?! 
Yediyim çörəyə, içdiyim suya, 
Əlin toxunmasa, gedir ləzzəti! 
  * * * 
Bir var, quru, qupquru şerlər, 
Bir var, sulu, dumduru, şerlər, 
Bir də var, bal kimi, 
Dərdə dərman şerlər. 
  * * * 
Püləməsə zurnasını zurnaçı, 
Paslanar istedadı, küsər zurnası. 
 
  * * * 
Günəş yanıb 
yıxıldığı üfüqdən 
tüstülədi, tüstülədi, 
və bu tüstü hər yanı bürüdü, 
Adına gecə dedilər. 
  * * * 
Bilməsin naşı; 
İçimin gecəsindən gəlir, - 
gözümün  yaşı. 
  * * * 
Dilimin sözü qönçə, 
Sözümün közü qönçə, 
Ürəyim çiçəkləyər, 
Gözlərim səni görsə. 
  * * * 
Dəryadı bu könlüm, 
 208
dərya sözlə bulanmaz. 
Quldu təkcə sevgimə, 
hər yetənə qul olmaz. 
  * * * 
Mələyə-mələyə gəlir dalımca, 
Dərd mənim əlimdə quzu kimidi. 
Dərdim şirin deyil, acı da deyil, 
Dərd məndə çörəyin duzu kimidi. 
  * * * 
Gecə yanır oduma, 
Acıqlanıb qara çəkir adıma, 
Adım qara götürmür. 
Dağılıram gecələrin üstünə, 
İşıqlanır səhərlər, 
Yaşamağa başlayır şəhərlər. 
   
  * * * 
Sevincimi paylamışam 
oğluma, qızıma, 
Kədərimə 
ürəyimdə qəbir qazıram. 
Ürəyimin ağrısıdı mürəkkəbim, 
qələmimi batırıb şer yazıram. 
  * * * 
Çəməndi, 
Yamacda göy çəməndi, 
bu mələyən quzunun 
anası Göyçədəndi. 
  * * * 
Beynimin ağrısından 
Ürəyimdə haray var. 
Həyat, sənin yolunda 
İskəndərə nə pay var? 
  * * * 
Niyə düşmən kimi baxırsan mənə? 
Döyüşüb aldığın bir torpaq bilib, 
Qələbə bayrağı taxırsan mənə?! 
 
Niyə, nadanlığın sənin yox, mənim, 
Sıyrılıb qılınc tək kəsir başımı? 
Yarımçıq insansan, nədən Yaradan 
Hələ də yaşadır belə naşını?! 
  * * * 
Allahın eşqindən asıb özünü, 
Çiçəyi burnunda aşiqdi oğlum. 
Gecə pusa-pusa gəlir qorxudan, 
Gecəni yandıran işıqdı oğlum. 
 
Az qalır telefonla qol-boyun yata, 
Sıçrayır, telefon banlayan kimi. 
Başına girməyir öyüd, nəsihət, 
Yaşayır ürəyi anlayan kimi. 
  * * * 
 209
Açılmır; 
- dirlənən yumaqdı dünya. 
Baxıram şəklinə, 
gör neçə rəngdi- 
yamaq-yamaqdı dünya. 
Biri qara, biri ağ 
yanaqdı dünya. 
Sevib, sevilməyib, 
Sevilib, sevməyib, 
Məhəbbətdən yanıqdı dünya. 
  * * * 
Gecədir, 
Yer kürəsi 
əlimin kölgəsində dincəlir. 
Yaraları 
lik-lik likkildəyir... 
əllərimin kölgəsində incəlir; 
səhər açılınca  
işə çıxacaq. 
  * * * 
Mən səni görmüşəm, 
Görməmiş olum. 
Elə şirin ol ki, 
Görməmiş olum. 
  * * * 
Vaxtı dovşan kimi qovan təkərlər, 
Elə bil zamanı göydən sökürlər, 
Torpağın köksünə-yola tikirlər! 
  * * * 
Düşməsə keçmiş yadına millətin, 
Yetməyəcək söz dadına millətin. 
 
 
Davamı II kitabda 
 
 
 
 210
Mündəricat 
 
Gəl, bir nəğmə oxuyaq 
 
Ön söz ...........................  
Gəl, bir nəğmə oxuyaq .............  
Daş üstündə bir qız gördüm .............  
Göydü gözün ..........................  
Pıçıltı ..........................  
Oxucuya .............. .............  
Ürəyim işıqla doludur mənim ............  
Oxumasan, yaxşıdı .............  
Hara gedirsən ..........................  
Doymadım ..........................  
Bir qız sənə oxşadı .....................  
Bu, mənim əfsanəm ........................  
Budur olanım ............. .............  
Gözlərin kimi ..........................  
Yaraşığın ..........................  
Sən hardan biləsən ..........................  
Sən elə gözəlsən ..........................  
Əlimizdən  deyimlər..........................  
Ay qız..........................  
Arı və gül ..........................  
Allah, Allah  ..........................  
Bu səhər üzünə ayılmışdım..........................   
Gözlərində ..........................  
Köhnə tanışlar .............  
Bilmirəm.............  
Bumu .............  
Mən dalğalar qoynunda .............  
Elə soyuq “Sağ ol” dedin .............  
Yol üstə bitən gül .............  
Gəncəyə gəldim .............  
Gözlərinin göylüyündən .............  
Təsdiq və inkar .............  
İstəmirəm .............  
Dünya dağılmaz ki.............  
Gizli-gizli.............  
Saçlarından öyrənib.............  
Daha bu oyunlar nəyə gərək .............  
Ay Günəşin balası.............  
İçəcəm səni.............  
Gözlərin.............  
Ölüdirildən.............  
Əllərin .............  
Özümə qaytar məni.............  
Dünya cənnət olsa da.............  
Səndə ki, bu eşq var.............  
Aç gözlərinin qapısını.............  
Gül və qız.............  
Gec deyil .............  
Səndən sonra............... 
Keçmişəm .............  
Yazığam, öldürmə məni.............  
Nə yaxşı ki.............  
 211
Şam.............  
Darıxma, qarım.............  
İnsalığın fəlsəfəsi.............  
Elan.............  
Oxşa məni.............  
Sızlayıram sızım-sızım.............  
Sənsizlik ........................... 
Alın, sizə qaytarıram ............... 
Sənin gözlərində.............  
Sevgi nağılı .............  
Mən həyatam, dənizəm.............  
Bu pərdənin o üzü .............  
Həsrətini də çox bilirlər mənə.............  
Şimşəklədin üstümə.............  
Gözəl qadın.............  
Hara gedir bu cənnət.............  
Sevgi qüdrəti.............  
Mən Günəş atayam, sən torpaq qadın.............  
Qadın.............  
Görüşünə yetincə.............  
Altmış doqquz yaşımda.............  
Nəzirəm.............  
Doyarmı, gözəlliyə ac .............  
Hardasan ........................ 
Ay eşqim.............  
Gülümsündün.............  
Həsrətin sevinc gümanı.............  
Sən sonuncu mərtəbədə.............  
Gizlindi eşqim.............  
Gülüm, hardasan.............  
Dərdinə şərikəm.............  
İcazə ver..................... 
Səni sevəndən.............  
Tək mənim gözümü.............  
Mənim də Allahım var.............  
Ürəyimdən keçirsən.............  
Sevənlər, sevməyənlər.............  
Baxmasa gözüm.............  
O kənd gözəli.............  
Var idim, yox idim.............  
Ürək, ürək.............  
Ağlama, ürəyim.............  
Ürək quldur, mən quldar.............  
Mənim könlümə .............  
Cavanlar.............  
Mən ölüncə.............  
Yerə yazığın gəlsin, gülüm.............  
Bu, möcüzə deyilmi.............  
Eşqə layiqsən.............  
Axı, mən.............  
N-ya.............  
Sən işıqsan................. 
Sən demə.............  
Gəldin .............  
Söz vüsalı.............  
Küsmərik daha.............  
 212
Əllərin, əllərim.............  
Sevgilim.............  
Heyf sənə, heyf mənə.............  
Sən də belə gözəlsən.............  
Sevgi günüyəm.............  
Dolub sinəmə dərdin.............  
Gözlərimi qınama.............  
Darıxma, gəlirəm.............  
Mümkünmü.............  
Gözlərin nağılı.............  
Neyləyək.............  
Kimsə bilməsin.............  
Torpaq alacaq.............  
Tellərin və sən .............  
Mənə sevgi verin.............  
Peyğəmbər ürəyi gəzdirirəm.............  
Qəzəllər.............  
Ömrüm............................. 
Mənə tanış gəlirsən.............  
Gedim, getməyim.............  
Bəlkə .............  
Sənsizlik.............  
Gül.............  
Əllərimin kölgəsi.............  
Sən Günəşsən, mən Yerəm............................. 
Qalıb............................. 
Elə şirinsən.......................... 
Mən sənin yanında kiçildim, gülüm..................... 
Əllərim............................. 
Diri ölüm............................. 
Günəş qızı............................. 
Bahar seli saçların............................. 
Gözlərinin işığı............................. 
 
Məndən keçir ağrıların, a dünya 
 
Vaxt............................. 
Halallıq............................. 
Yağam............................. 
Vaxt içində............................. 
Ey hey.. y............................. 
Təzad- 1............................. 
Təzad-2............................. 
Soyunub gedirəm mən bu dünyanı 
Bir suala cavablar............................. 
Ömrüm boyunca............................. 
Bizik............................. 
Gözlərimdən asmışam............................. 
 
Ölüm növbəsindəyik............................. 
İskəndər yoxsa da............................. 
İnsan............................. 
Bezdim............................. 
Mənəm............................. 
Fəsfəsidir............................. 
Dərd............................. 
 213
Hamiləlik............................. 
Dərdimi............................. 
Bütün dərdlər mənimdi............................. 
Ayrılıram İraqdan............................. 
Bu dünya............................. 
Bacarmadı Günəş də............................. 
Bir qutu kibrit kimi............................. 
Ruhum............................. 
Neft............................. 
Həqiqətəm............................. 
Kasıbam............................. 
İsinə dünya............................. 
İşıqdı adam............................. 
Bir anlıq ömür ............................. 
O üzündə kimlərdi............................. 
Bu ulu göylərin işıq əliyəm;.......................... 
Ağrı............................. 
Qaçmaq istəyirəm Yer kürəsindən............................. 
Yer kürəsi............................. 
Yer kürəsi gəmidi............................. 
Fırladırıq dünyanı............................. 
Fırlanım el başına............................. 
Dəli olum, ağıllı............................. 
İnsandan insanlıq gözləyir hər şey........................ 
Özümü eşirəm............................. 
İnanmıram............................. 
Ağlağan uşaq............................. 
Hələ yarı kəsək, yarı palçığam........................... 
Yer ölməsin............................. 
Tanrıya müraciət............................. 
Doğulmuşuq............................. 
Yanıram, yanacam............................. 
İşıq sal............................. 
Dərd məni öldürür............................. 
Bu gün............................. 
Nurlu tunel kimiyəm............................. 
Vaxta qəbir qazıram............................. 
Neft qoxusu............................. 
Təyyarədə............................. 
Günəş məndə çevrilir............................. 
İçimdə............................. 
Qorxuram, qəbrimi sel apara............................. 
Bəlkə............................. 
Yer atım............................. 
Var idim indicə.................................. 
Öz işində............................. 
Böyük adam 
Eşqi dolaşan dünya............................. 
Məndən qalan zamanı möhürləmişəm...................... 
Hardan gəlmişəm............................. 
İşıq............................. 
İçim............................. 
Həyat borc verilir............................. 
Dünya zibillənib.............................. 
Boğazda çatı dünya............................. 
Qəfəs Yer................................. 
 214
Min ildi, milyon ildi............................. 
Dünya belə olmazdı............................. 
Qorxuram dərd çıxa ceyran dalına........................ 
Bir dilim alovdu insan............................. 
Zərurətdi............................. 
Dünya, sənə bənzəyirəm............................. 
Darıxma............................. 
Şair ürəyi, Yer kürəsi............................. 
Göylə Yer arasındayam............................. 
Yeri  insan udacaqdır............................. 
Geciksəydim bir an da............................. 
Hökmdar və şair............................. 
Hər şeyin dili var ............................. 
Ay ölü............................. 
Yuxu............................. 
Bu, nədir, İlahi ............................. 
Ömrün fəlsəfəsi............................. 
Dünya mənə ləzzət verir............................. 
Dünya və mən ............................. 
Kədərli notlar............................. 
Təklik............................. 
Həyat fəlsəfədir ............................. 
Dünya, səni əzizləməyə gəldim............................. 
Üç yol............................. 
Mən ............................. 
Yenə döyüş, qan............................. 
Hər doğulanla............................. 
Bu həyat ............................. 
Göyəm............................................ 
Dahilər............................. 
Qotur dünya ............................. 
Dünya o dünyadır ki............................. 
Fəhlə............................. 
Mənə verin Yer şarını ............................. 
Göy oğlu............................. 
 
Bu yol hara gedir, İlahi 
 
Qarabağ harayı............................. 
Ucalardan uca Tanrı ............................. 
Tanrım ............................. 
Ya Məhəmməd............................. 
Quranımız nurlansın ............................. 
Allahın yoludur ömür yolumuz............................. 
Namaz............................ 
Hörümçək ............................. 
Allaha görə............................. 
Haqqa gəlin, haqqa............................. 
Tanrı möhürlədi ............................. 
Ulu Tanrım............................. 
Tanrı............................. 
Ağaclar, insanlar ............................. 
Allah, Allah............................. 
Yarəbb............................. 
Elə sevgi ver ............................. 
Səhər açılır............................. 
 215
Allah bilər sonrasın............................. 
Allahım, haray ............................. 
İlahi, ilahi, bağışla məni............................. 
Qayıdın Allaha............................. 
Bağışla, İlahi ............................. 
Ulu Tanrı............................. 
İnsanı............................. 
İlahi, sağ ol ............................. 
Uşaqlarla görüşdə............................. 
Kəbədə tanrı ilə söhbət............................. 
 
Şərq harayı 
 
Bağdadım ............................. 
Buş oğlu Buşa teleqram............................. 
Buş oğlu Buş............................. 
Ucuzlaşan Buş ............................. 
Yer oğlu............................. 
İraqa bahar gəlir............................. 
Yalandı dünya ............................. 
Əllərim səmaya günəş uçurdur............................. 
İraq şairi A.Bəndəroğluna məktub............................ 
Demokratiya ............................. 
XXI əsrin faşizmi............................. 
Quş qripi - Buş qripi............................. 
Buş oğlu Buşa............................. 
Vaşinqton ............................. 
Buşa............................. 
Şərq harayı............................. 
Bu, tarixdi............................. 
 
Balaca böyüklər 
 
Bu kitabın kompüter işində çətinlikləri mənimlə birgə dəf edən, işə böyük 
məhəbbət və qayğı göstərən Elnarə xanım Səmədovaya minnətdaram. 
MÜƏLLİF 
 
