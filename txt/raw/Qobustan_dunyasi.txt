1 
 
CƏFƏRQULU RÜSTƏMOV 
 
 
 
 
 
 
 
 
QOBUSTAN DÜNYASI 
 
 
 
 
 
 
 
 
 
 
 
AZƏRBAYCAN DÖVLƏT NƏŞRİYYATI 
 
BAKI - 1994 
  
2 
 
BBK 9.2.6  
R 88 
 
Redaktoru: Məlahət Əsədova  
Rəssamı:   Məmmədtağı Abdullayev 
 
 
Kitab Qazax «Tac» səhmdar  cəmiyyətinin vəsaiti hesabına nəşr olunub. 
Səhmdar cəmiyyətinin məsul nümayəndəsi Rüstəm Söhrab oğluna xeyirxah  
niyyətinə görə təşəkkürümüzü  bildiririk. 
 
 
 
 
Rüstəmov Cəfərqulu.  
R 88. Qobustan dünyası. - B.; Azərnəşr, 1994,   176 səh. 
Əsər   Qobustanda   son    10-15   min   il   ərzində qədim azərbaycanlıların 
qayaüstü    təsvirlər, ibtidai insan düşərgələri, yaşayış yerləri və b. abidələrin aşkar 
edilməsi və öyrənilməsi tarixindən, aparılmış arxeoloji  qazıntılar, onların     
nəticələrindən    bəhs   edir.   Müəllif   25   illik   tədqiqat nəticəsində Qobustanda 
orta daş dövründə  başlamış həyat və təsərrüfatın, incəsənətin mədəniyyətin 
inkişafını abidələrin dili ilə yığcam şəkildə izah edir. 
 
 
 
 
 
 
 
 
 
 
 
 
BBK  902.6 
R     0504000000-59 10-94 
M (651)-07-94 
 
 
İSBN 5-552-01097-3 
© Azərnəşr, 1994 
3 
 
MÜƏLLİFDƏN 
 
Tarixin bir ümumi məqsədi var-keçmişi öyrənmək. Onun öyrəndiyi sahələr 
çoxdur. Lakin tarix sözü ilk növbədə xalqın tarixi, millətin tarixi, vətənin tarixi 
kimi qəbul edilir. Bu tarix nə qədər zəngin olarsa adama bir o qədər böyük qürur 
gətirər, vətənə və xalqa rəğbətini artırar. Atalar deyiblər: «Ot kökü üstündə bitər», 
xalq qəhrəmanı qoç Koroğlu da demişdi ki, «qoç oğlu qoç olar». Elə isə gəlin 
baxaq görək babalarımız kim olub? Doğrudan da biz kimlərin sələfləriyik? Min-
min illər bundan qabaq bugünkü torpağımızda babalarımız necə yaşayıb, 
məşğuliyyətləri nə imiş, hansı dünyagörüşə və mədəni inkişaf səviyyəsə malik 
olmuşlar? 
Tarix. Bəli. kimliyimizi bilmək, vətənimizi sevmək, onun dost və 
düşmənlərini seçmək, onlarla münasibətlərimizi düzgün qurmaq üçün tariximizi 
öyrənmək, bilmək lazımdır. 
Tarix necə öyrənilir? Deyirlər «tarixi xalq yaradır» və ya «tarix xalqın 
içində yaranır». Bəli, bu belədir. Hər kəs ailəsinin, qəbilə üzvü qəbiləsinin, kənd 
əhli öz kəndinin, ölkə əhli vətənin həyatında baş verən hadisələr, dəyişikliklər və s. 
haqda baba ataya, ata oğula, oğul nəvəyə nəsilbənəsil məlumat verir, tarixi yaşadıb 
davam etdirir. Bu cür yaşadılan tarix bəzək, danışanların istək və arzusundan asılı 
olaraq, şişirdirilib əsası həqiqət olan əfsanəyə də çevrilir, boylar, dastanlar yaranır. 
Tarixin öyrənilməsi üçün əsasən iki mənbədən -yazılı və maddi 
mənbələrdən istifadə edilir. Bu mənbələrin heç birində tarixi, yuxarıda 
göstərdiyimiz kimi, nəsildən-nəslə şifahi ötürməyə  əsaslanmaqla yox, ilk mənbə 
əsasında işıqlandırılır. Tarixi mənbələrdə biz tarixi min illər bundan qabaq yazılmış 
kitablardan oxuyur, necə deyərlər, tarixin şahidi olmuş adamın dilindən «eşidirik». 
Tarixi öyrənmək üçün ikinci mənbə arxeoloji materiallardır. Arxeologiya 
tarixi maddi dəlillər əsasında öyrənən xüsusi elmdir. Arxeologiya insanların min 
illərlə bundan qabaqkı, yazı dövrünə qədərki həyatını öyrənməklə məşğul olur. 
Onun arxivi arxeoloji qazıntılar zamanı aşkara çıxarılmış yaşayış-yerləri, qəbir 
abidələri, əldə edilmiş əmək alətləri, silahlar, təsərrüfat və bəzək əşyaları, onların 
üzərində saxlanmış naxış formaları, şəkillər və s. və s. abidələrdir.  
Bəli, keçmiş həyatı canlandırmaq, ulu babalarımızın necə yaşadığını, nə ilə 
məşğul olduğunu, kimliyini müəyyənləşdirmək və bunun üçün  yüzlərlə-minlərlə 
suallara cavab vermək üçün bu arxivi oxumaq lazımdır. Bu arxivi oxumaq nə 
deməkdir? Yəni deyək ki, arxeoloq  filan   yaşayış   yerini   qazıb,  buradan  o  nə 
oxumalıdır.   Əvvələn,   bu   yaşayış   yerinin   yaşını-dövrünü  müəyyənləşdirməli, 
o dövrün təbii şəraiti cəmiyyətin ictimai-iqtisadi səviyyəsi əsasında həmin yaşayış 
yerinin niyə məhz burada (deyək ki, bu təpənin üstündə) salınması sualına, sonra  
yaşayış  yerində evlərin,  küçələrin  bu  formada  planlaşdırılma  səbəblərinə,  
yaşayış   evlərinin,   yardımçı   binaların yerləşmə    xüsusiyyətlərinin    müxtəlif    
tarixi     şəraitin   tələbatından   irəli   gələn   səbəblərinə   və   s. məntiqi  cavab  
4 
 
tapmalıdır.  Əmək  alətləri  və  silahların hansı materialdan və necə hazırlanması 
üsullarına, onların necə işlədilməsinə, dəfn abidələrinin  hansı  adət-ənənəyə qulluq 
etməsi, bəzən əşyalarına görə   onların sahiblərinin həyata baxışı və dini 
görüşlərinin necə olması və s. haqda suallara savab tapmalıdır. 
Gəlin, arxeoloji arxiv adlandırdığımız bir növ materialların-ulu baba və 
nənələrimizin min illər boyu məişətinə daxil olmuş, bununla da min illər ərzində 
yaranmış qədim mədəniyyətlərin dövrləşməsində arxeoloqlar üçün «məlumat 
kitabçası» sayılan keramika adlandırdığımız gil qabların öyrənilməsi üçün nə qədər 
zəhmət tələb olunduğuna fikir verək. Gil qabların meydana gəlməsi Neolit dövrünə 
and edilir. Azərbaycanda bu dövr eramızdan əvvəlki VII-VI minilliklərə aiddir. O 
vaxtdan keçən 8-9 min il ərzində həmişə gil qab istehsalı olub. Düzdür ilk vaxtlar 
kiçik, kövrək, bəsit olsalar da, Eneolit (Mis-tunc) dövründən başlayaraq gil 
qabların çeşidləri də, həcmləri də durmadan artır, bu proses zəmanəmizə qədər 
davam edir. 
Lap qədimdən başlayaraq gil qablar üzərində onları hazırlayanların istək və 
arzusunu, estetik cəhətdən gözəlliyə məftunluğunu, müxtəlif baxışlarını əks etdirən 
bəzək nümunələri meydana gəlib getdikcə [müxtəlifləşir,  forma  və  işlənmə 
texnikasına görə çoxalırdı. Bunun üçün sızma, qazma, yapma, eləcə də sürtmə ilə 
və rənglə vurulmuş naxış və bəzəklərdən istifadə edilir. Lakin bütün dövrlər üçün 
cam camlığında, bardaq  bardaqlığında, qazan qazanlığında, küp küplüyündə və s. 
qalır. Bəlkə heç bunlardan hansının nə üçün  işlədildiyini demək də çətin deyil, 
lakin gil  qabların  tarix üçün əhəmiyyətini o adam (əslində arxeoloq)  dərk edə 
bilər ki,  yerdən qaldırdığı gil qab qırığının keçən minilliklərin hansı tarixi 
dövründə, bu dövrün hansı mərhələsində (Eneolit, Tunc, Dəmir dövrünün, antik və 
orta əsrlərin hansı mərhələsində)  hazırlanmış olduğunu söyləyə bilsin. Bunun üçün 
isə bir, beş, on və hətta daha çox kitab  oxumaq  da  azlıq  edir, bunun  üçün  uzun   
illərin zəhməti, təcrübəsi lazımdır. Belə olduqda «arxeoloji arxiv» də  düzgün  
oxunur, tariximiz,   keçmişimiz də yazılan kitabda, yaranan tarix güzgüsündə 
düzgün əks olunur. 
«Qobustan dünyası» adlı bu kitabda qədim tarixi köklərə, qədim 
mədəniyyətə malik çox qədim xalq olduğumuzu dünyaya car çəkən Qobustan 
abidələri haqda məlumat verəcəyik. Qobustanın qayaüstü təsvirlərinin tapılması, 
öyrənilməsi, bu misilsiz tarixi abidələrə münasibətdən söhbət açacaq, Qobustan 
«arxivini» qədim qayaüstü rəsmləri oxumağa  çalışacağıq. 
 
 
 
 
 
 
 
5 
 
QAYAÜSTÜ TƏSVİRLƏR 
 
Tarix-insan bu iki məfhum biri digəri ilə bağlıdır. İnsan olmayan yerdə tarix 
də yoxdur, tarixsiz də insan, cəmiyyət yoxdur. Tarix insanın varlığı ilə yaranır, 
onun nə vaxtdan mövcudluğu, həyatının inkişaf mərhələləri və bu mərhələlərin 
yaranma və bir-birini əvəzetmə səbəbləri, insan cəmiyyətlərinin yaranması, onların 
inkişafını təmin edən təbii və iqtisadi amillərin rolu və s. məsələləri işıqlandırır. 
Tarix dedikdə keçmiş nəzərdə tutulur, lakin keçmiş var uzaq keçmiş, var yaxın 
keçmiş, yaxın keçmiş, əsasən, yazılı dövrü əks etdirir ki, bu dövrün tarixi hər il, hər 
ay, hər gün yaranır və yaranmaqda davam edir. 
Uzaq keçmişi, insan övladının yaranmasından yazı ixtira edilməsinə qədərki 
dövrü əhatə edir. Bu dövrün tarixi maddi mədəniyyət qalıqları-qədim düşərgə və 
yaşayış yerləri, buradakı insan yaşayışının qalıqları, təsərrüfat və məişətə aid 
tapıntılar (alətlər, silahlar, qablar, bəzək əşyaları və s.) vasitəsilə öyrənilib bərpa 
edilir. Bu kimi maddi mədəniyyət qalıqları elmdə tarixi abidələr, arxeoloji 
materiallar adlanır. 
Tarixi abidələrin ən maraqlı və sirlilərindən biri də qayaüstü təsvirlərdir. 
Qədim qayaüstü təsvirlər ibtidai cəmiyyətdə insan əməyi və fəaliyyətini, onun 
həyatı və dünyagörüşünü rəngarəng və canlı şəkildə əks etdirən arxeoloji abidə - 
tarixi sənədlərdir. 
Qədim rəsmlər qayalar üzərində müxtəlif üsullarla (döymə, qazma, sürtmə, 
eləcə də rənglə) çəkilmişdir. Onların ən qədimlərinin yaşı 20 min ildən çoxdur, 
cavanları son orta əsrlərdə yaradılmış abidələrdir. 
Qədim qayaüstü təsvirlər dünyanın bir çox ərazilərində aşkar edilib 
öyrənilmişdir. 
XIX əsrin ortalarına qədər arxeologiya elmi yenicə formalaşırdı. Bu işlə 
həvəskarlar maraqlanırdı. İnsan cəmiyyətinin keçmişinə, xüsusilə onun görkəmli 
və real sənət əsərləri yarada biləcəyinə şübhə ilə yanaşılırdı və yaranmaqda olan 
cavan elm sahəsi hələ kilsə (din) baxışlarına qarşı çıxmaq üçün nə lazımi gücə, nə 
də öz sözünü demək üçün lazımi qədər inkaredilməz materiallara malik idi. Tək-
tək təsadüfi tapılmış daş alətlər, naxışlı qədim əşyalar və s. kimi klassik tarixi 
abidələr ziyalılar içərisində maraq doğurur, diqqəti cəlb edirdi. Tapıntılar arasında 
insan əli ilə düzəldilməsi şübhə doğurmayan nüsxələrin mənşəyi haqda 
mübahisələr gedir, bu sayaq materialların axtarılması üçün addımlar atılırdı. 
Qayalar üzərində qədim təsvirlərin varlığı keçən əsrin ortalarından qeydə 
alınmağa başlanmışdır. Qədim şəkillər əsasən iki üsulla çəkilmişlər. Onlarları 
birincisi petroqliflər (petroz - daş, gluphe - naxış açma) daş üzərində naxış, digəri 
isə palitra - rənglə çəkilmiş təsvirlərdir. 
Bunlardan əslində birincilərin tapılma tarixi daha qədimə aiddir. Onları ilk 
dəfə 140 il bundan əvvəl - 1848-ci ildə Oneqa gölü sahilində K. Qrevink 
görmüşdür (Савватеев Наскалвные рисунки Карелии. Петрозаводск, 1983). 
6 
 
Lakin o zamanlar bu kimi abidələrə fikir verilməməsi üzündən qədim petroqliflər 
ədəbiyyatda  öz əksini tapmamış və öyrənilməmişdir. 
Palitra tipli, tarixən daha qədim dövrlərə aid (yuxarı Paleolitə) qayaüstü 
təsvirlərin varlığı isə keçən əsrin 70-ci illərində ilk dəfə İspaniyada aşkar 
edilmişdir. Bir dəfə çiynində tüfəng, yanında ov tulası olan bir ovçu Altamira kəndi 
yaxınlığında ətraf ərazidən seçilməyən alçaq bir təpəyə qalxırmış (Altamira kəndi 
İspaniyada santandera şəhərindən 30 km qərbdədir). Təpənin başında birdən it 
yoxa çıxır. Ovçu iti axtarır, çağırır və görür ki, itin səsi çəmənlikdəki daş topasının 
altından gəlir. O daşları qaldırdıqda onların arasından yerin altına aparan yol açılır. 
Ovçu yeraltı boşluğa aparan yolun tam düz sahədə olmasına təəccüb edir və ora 
yıxılan olmasın deyə yolun ağzını iri bir daşla örtür. Bir qədər keçdikdən sonra bu 
çəmənliyin sahibi Don Mapselino de Sautuola ilə rastlaşdıqda onun sahəsində 
gördüyü yeraltı yol haqqında ona danışır. 
Don Marselino de Sautuola vəkil idi, boş vaxtlarında arxeoloji ədəbiyyat 
oxuyardı. Fransa  mağaralarında qədim insan izlərinin tapıldığından xəbərdar idi. 
Bununla belə onun ağlına gəlmir ki, Altamira kəndi yaxınlığındakı yeraltı yolu 
yoxlasın. O, yalnız 7 ildən sonra bu fikrə gəlir. Sautuola bir əlində şam, digər əli ilə 
yeraltı yolun divarlarını tuta-tuta irəliləyir. Bir qədər getdikdən sonra əli divara 
çatmır və şamı başı üstə qaldırdıqda özünü mağaranın içində görür. O, burada 
ibtidai insanların izi ola biləcəyini yəqin edib mağaranın gil döşəməsini bir qədər 
qazır və bir neçə ədəd çaxmaq daşından hazırlanmış uzunsov lövhəvari, ucu 
itilənmiş və ağzı diş-diş edilmiş qəlpələr tapır. 
1978-ci ildə Sautuola Parisdə ümumdünya sərgisində tapıntılarını göstərir. 
O vaxtın tanınmış arxeoloqu fransız Pyet bu tapıntıların insan tərəfindən 
düzəldildiyini təsdiq edir və Sautuolaya hətta qazıntı  aparmaq  üçün göstərişlər  də  
verir. 
Bir gün Sautuolanın 9 yaşlı qızı Mariya ondan xahiş edir ki, heç olmasa bir 
dəfə onu özü ilə aparsın. Mağarada Sautuola qazıntı ilə məşğul ikən qızcığaz bir 
əlində şam, digər əli ilə divardan tutaraq mağaranın dərinliyinə tərəf gedir. Elə yerə 
gəlib çıxır ki, burada onun atası ayaq üstə dura bilməzdi. Tavandan qaya çıxıntıları 
sallanırdı. Birdən uşaq elə qorxur ki, şam əlindən düşür və «Tors», «Tors», yəni 
«Öküz», «Öküz» deyə qışqıraraq atasının yanına qaçır. Sautuola qızını 
sakitləşdirməyə çalışır, həyəcanlanmış qız atasının əlindən tutub onu öz tapıntısının 
yanına aparır. Qaya üzərindəki bizən şəkillərini gördükdə alim özü də bir an 
tarazlığını itirir. Axı, minillərlə insan gözündən gizlənmiş bu şəkilləri ilk dəfə 9 
yaşlı qız aşkar etmişdir. 
Sautuolanın Altamira mağarasında aşkar etdiyi qədim qayaüstü təsvirlər ilk 
vaxtlar bütün İslaniyada sensasiya kimi çox böyük maraq doğurur. Hətta İspaniya 
kralı özü bu qədim sənət əsərinə baxmaq üçün mağaranı ziyarət edir. 
Lakin tezliklə Sautuolanın tapıntısına şübhə yaranır. O dövrün elm və din 
xadimləri, arxeoloji yığıncaqlar belə, onu saxtakarlığda təqsirləndirirlər. Altamira 
7 
 
mağarasının şedevrləri tədricən yaddan çıxır. Yalnız 20-25 ildən sonra - Fransa 
Paleolit mağaralarında oxşar rəsmlər tapılıb elmə məlum olduqdan sonra Altamira 
rəsmləri öz elmi əhəmiyyətini təsdiq edir, lakin bu etirafları görməyə Sautuolanın 
artıq ömrü çatmır. 
Lakin qeyd edək ki, Altamira mağarasından əvvəldə bir sıra mağaralarda 
(Marsula, Per-non-per, Şabo) şəkil və xətt qalıqlarına rast gəlinmiş, lakin buna 
əhəmiyyət verilməmişdir. Hələ 1864-cü ildə Fransadakı Nio mağarasının sonralar 
«Qaras» adlanan salonunda F. Qarriq öz gündəliyinə: «Burada divarlarda şəkillər 
var. Bu nədir?» - yazmışdı. Sonralar bu mağaralarda və La Müt mağarasında qədim 
rəsmlərin Paleolit dövrü rəsmləri olduğu təsdiq olunmuşdur. 
XX əsrin əvvəllərindən başlayaraq qayaüstü təsvirlərin axtarılıb qeydə 
alınması və öyrənilməsi geniş vüsət alır. İlbəil qədim qayaüstü rəsmlərin aşkar 
edildiyi mağara və ərazilərin sayı artır. 
Azərbaycanda qədim qayaüstü təsvirlər ilk dəfə 1939-cu ilin yazında 
Qobustanda aşkar edilmişdir. Onları elm aləminə Qobustan qayaüstü təsvirlərinin 
ilk tədqiqatçısı İ. M. Cəfərzadə həmin ildə tapmış, 1947-ci ildən başlayaraq bu 
təsvirlərin sistematik tədqiqinə başlanmışdır. 
1960-cı illərdə Abşeron yarımadasında, Naxçıvan MR-da Gəmiqaya və 
Kəlbəcər rayonu ərazisində də qaya və daşlar üzərində qədim şəkil və təsvirlər 
qeydə alınmışdır. 
 
QOBUSTAN 
 
Qobustan Şərqi Azərbaycanda coğrafi rayondur. Böyük Qafqaz dağlarının 
cənub-şərq ətəkləri ilə Xəzər dənizi arasındakı qobu və yarğanlara malik geniş 
ərazi Qobustan (qobular diyarı) adlanır. 
Qobustan sözünün mənasını müxtəlif cür yozanlar var. Bəziləri Qobustan 
sözünün dil oynaqlığı nəticəsində qor (od), kov, kav (öküz) və ya kəbr (atəşpərəst 
mənasında), kavır (kafir) sözlərindən əmələ gəldiyini göstərirlər. Onlardan birincisi 
Qobustanı odun "(günəşin) çıxdığı yer mənasında (sonrakılar Kovıstan, Kavıstan, 
sonra isə Qabıstan, Qəbristan sözlərindən yarandığını iddia edirlər. Hətta 
yadımdadır, Qobustan qoruğunun qarovulçusu, o vaxt 82 yaşı olan Şıxlar kənd 
sakini Əliağa kişi (Allah ona rəhmət eləsin) deyərdi: «Buraya ona görə Qobustan 
deyilir ki, burada qış olmur və qar yağsa bostan olur, Qobustan - qar bostan 
sözündəndir». 
Əlbəttə, fikir söyləmək, söz demək xatirinə hər bir sözü hecalara bölüb, 
hecalara uyğun sözlərlə eyniləşdirmək, onu istənilən formada yozmaq olar. Lakin 
məncə dilimizdə olan söz üçün məna axtarmaq lazım deyil. Azərbaycan dilinin 
izahlı lüğətində oxuyuruq «Qobustan qobu və stan (yer), yəni qobuluq, qobular 
olan yer deməkdir». 
8 
 
Qobu sözü türk mənşəli sözdür, qurumuş geniş çay vadisi mənası verir. 
Qazax rayonunda -Ceyrançöldə böyük bir vadi xalq arasında Qara qobu adı ilə 
tanınır. Monqolustanda Mərkəzi Asiya səhrası Qobi (görünür bizə rus dilindən 
çatdığına görə Qobi) - qobu səhrası adlanır. Qobustan ərazisi özü də (indiki 
Qobustan rayonunun mərkəzi Mərəzə qəsəbəsindən Xəzər dənizilə Qobustan 
qəsəbəsinə, Sumqayıt çayından Pirsaat çayına qədər) təbiət, iqlim və yer 
quruluşuna görə göstərilən ərazilərlə eynilik təşkil edir. 
Qobustan ərazisi şimalda Baş Qafqaz silsiləsinin cənub  yamacı,  qərbdə  
Pirsaat çayı, cənubda  Hərəmi Mişov dağları, şərqdə Xəzər dənizi və Abşeron 
yarımadası ilə (Yasamal dərəsi, Çala yeri və Ceyranbatan çökəkliyi) sərhədlənir. 
Bu ərazinin uzunluğu (şimaldan cənuba) 100 km, eni 80 km-ə yaxındır. Ərazinin 
orta hündürlüyü 600-700 m-dir, bəzən 1000 m-ə çatan nöqtələri də vardır. 
Qobustanın mərkəz hissəsini Ceyrankeçməz çökəkliyi tutur. Geoloji 
cəhətdən Qobustanın şimal hissəsində təbaşir, qalan sahələrində əsasən Paleogen 
və Neogen çöküntüləri yığılmışdır. Qafqazda ən böyük palçıq vulkanları 
Qobustandadır. Qobustan dağətəyi zona olsa da burada qayalıq sıralar çoxdur. Bu 
çıxıntılar arasında yarımsəhra sahələr inkişaf etmişdnr. 
Qobustan quru subtropik iqlimə malikdir. Havanın orta illik temperaturu 12-
14,5°-dir. Qışı mülayimdir, yayı isti və quru keçir, bəzən istilik 40°-dən çox olur. 
Yağıntı əsasən payızın sonundan yazın ortalarına qədər düşür və illik balansı orta 
hesabla 218 mm-ə bərabərdir. 
Qobustanın əsəs çayı onu iki yerə bölən Ceyrankeçməzdir. Suyu şorandır və 
əsasən yağış suları ilə qidalanır. İsti aylarda tamamilə quruyur. Qobustanın 
içərilərində də tək-tək şoran qaynamalara rast gəlmək olur. Böyükdaş dağında 
mənbəyini əhəngdaşından süzülən atmosfer suları təşkil edən su quyuları və bulaq 
var. 
Qobustanda əsasən boz qonur şoran və yuxarı hissələrdə şabalıdı və açıq 
şabalıdı torpaq sahələri yayılmışdır. 
Ərazi bitki örtüyü cəhətdən kasıbdır. Ot örtüyü əsasən payız və yaz 
aylarında, yağışdan sonra əmələ gələn və istilərin düşməsi ilə quruyur. Yarımsəhra 
və quru çöl bitkiləri geniş yer tutur. Buraya azömürlü bitkilər (otlar), çoxillik şoran 
otlar və yovşan daxildir. Xüsusən yaz aylarında yovşan göyərən sahələrdə adda-
budda torpağı partladıb qaldırmış, çox dadlı yerdonbalanına rast gəlmək olur. 
Qobustanla ağac və kollar əsasən qayalıqlar arasında, kökləri əhəngdaşı 
qayalarından nəm götürə biləcək yerlərdə bitir. Qayalar arasında vəhşi qızılgül 
(itburnu), böyürtkən, doqquzdon, ardıc, dağdağan, cır albalı, dovşanalması, 
iynəyarpaq armud və s. kollarına, eləcə də cırlaşmış əncir, nar və meynəyə də rast 
gəlmək olur. Cırlaşmış meyvə ağaclarının qayalıqlarda saxlanması qədimdən bu  
yerlərdə  yaşamış əhalinin bağ qalıqlarından xəbər verir. Biz arxeoloji tədqiqatlarla 
əlaqədar müşahidələrimizdə əncir, nar, dağdağan, meynə kimi meyvə ağaclarının 
qalıqlarının hər yerdə qədim insan məskənləri ilə əlaqədar olması fikrini yəqin 
9 
 
etmişik (söz yox ki, bu insanların bağçılıq təsərrüfatı yaranan tarixi dövrdən 
sonraya aiddir). Məsələn, Avey dağının qərb tərəfindəki «Daş salahlı» mağarası 
ətrafında (mağarada Mustye dövründə - 100-80 min il bundan əvvəl yaşayış 
olmuşdur) bu kimi bağ meyvələrinin qalıqları yoxdur. Lakin dağın şərq tərəfində 
Damcılı mağarası və onun ətrafında üst Paleolit, Mezolit, Neolit qalıqları olan 
sahədə sonrakı tarixi dövrlərdə - Tunc, Antik və ilk orta əsrlərdə də gur həyat 
olmuş və burada o dövrlərdən qalma çoxlu cır əncir, nar, üzüm, dağdağan ağacları 
var və indi də bar verir. 
Qobustanın nə bitki örtüyü, nə də heyvanat aləmi xüsusi olaraq 
öyrənilməyib. Bu yerlərin heyvanat aləmi kasıbdır. Hazırda burada canavar, tülkü, 
boz dovşan, çöl siçanı, tısbağa, kərtənkələ (aqama), koramal, zəhərli ilanlar (əsasən 
gürzə), quşlardan - kəklik, göyərçin, çöl bülbülü və s. xırda quşlar, həşəratlardan - 
əqrəb, böy və s. görmək olar. Dənizkənarı zonada və yağmurlu aylarda maldarların 
heyvanları suvarmaq üçün düzəltdikləri göl və nohurlarda çöl ördəyi, qaşqaldaq və 
xırda su quşları yuva qururlar. 
XX əsrin 40-cı illərinə qədər Qobustan çöllərinin yaraşığı ceyran olmuşdur. 
Lakin onlar ovlanıb (xüsusən hərbi hissələr tərəfindən U-2 təyyarəsi ilə) 
qırılmışdır. İndi Qobustanda onlara rast gəlmək demək olar ki, çətindir. Mən 
şəxsən yalnız bir dəfə, 1976-cı ildə Qobustanın içərilərində Qaynarca deyilən yerdə 
qazıntıya gedərkən Torağay dağından qərbdə üç ceyran otladığını görmüşəm. 
Onlar da bizim maşını görüb uzaqlara qaçdılar. 
Hazırda Qobustanda kəkliklərin də aqibəti ceyranlarınkına yaxınlaşır. 
Onlara, ovlandığına görə, az-az rast gəlinir. 
Qobustanın müasir dövr üçün təbii şəraiti, bitki örtüyü və heyvanat aləmi 
haqda qısaca olaraq yuxarıda məlumat verdik. Bəs Qobustanın qədim qayaüstü 
təsvirləri və başqa tarixi arxeoloji abidələrinin yarandığı keçmiş dövrlərdəki 
vəziyyəti necə olmuşdur? Necə olmuşdur ki, indi çox quru və kasıb görünən təbiətə 
malik bu ərazi qədim   insanların  diqqətini cəlb etmişdir və onlar burada necə 
yaşamışlar? Oxuculara təqdim etdiyimiz bu yazının məqsədi elə həmin suallara 
bacardığımız qədər izahlı cavab vermək, qədim dövrlərdən bizə yadigar qalmış 
abidələrin dili ilə qədim qobustanlıların təsərrüfat həyatı, dini və dünyəvi görüşləri, 
adət-ənənələri, qədim mədəniyyət sahələrinin tarixi dövrlərdə inkişafı kimi 
məsələlərdən söhbət açmaq, qədim qobustanlıların kimliyini   aydınlaşdırmağa 
çalışmaqdır. 
Qobustanda ərazinin geoloji dövrlərdəki vəziyyətindən danışmaq bizim 
gücümüz dairəsindən və məqsədimizdən kənardır, bu, geoloqların işidir. Söz yox 
ki, Qobustan ərazisində (Şərqi Azərbaycan) neft laylarının yaranması, palçıq 
vulkanının təqribən 1 m dərinlikdən atdığı daşlaşmış ağac qalığının dövrü, keçmiş 
Duvarını (indi Qobustan) sahəsində neft quyusundan çıxmış və 70-ci illərin 
əvvəllərində Üçtəpə ərazisində əsgərlər hərbi səngər qazdıqları zaman təpələrin 
birində aşkar edilmiş balina sümükləri sübut edir ki, okean dövründə Qobustan 
10 
 
ərazisinin quruluşu indiki kimi olmamışdır. O vaxtlar nə Abşeron dənizinin 
qalıqları olan Qobustan qayaları, nə yanar vulkanlardan əmələ gəlmə Torağay və 
Kənizə kimi əzəmətli dağlar vardı. Qobustanın indiki görkəmi geoloji cəhətdən çox 
cavandır, onun formalaşma və dəyişilmə prosesi indi də davam edir. Söz yox ki, bu 
dəyişikliklərin şahidi olmaq üçün bir insan ömrü kifayət deyildir, hətta bir neçə 
min il də o qədər hiss olunan deyil. Belə ki, Kənizə vulkanı sonuncu dəfə 1950-ci 
ilin may ayında püskürmüşdür. Bu yaxınlarda (15-20 il ərzində) Ələt yaxınlığında 
Ayranaxan dağının, Lökbatan vulkanının, Seyildağ və s. palçıq zulkanlarının 
püskürməsinin şahidi olmuşuq. Arxeoloji tədqiqatlar zamanı qədim insanların 
yaşayış üçün istifadə etdikləri sığınacaqları əmələ gətirmiş, eləcə də üzərində 
qədim təsvirlər qalmış qayaların yerdəyişməsi, çevrilməsi və s. kimi dəyişikliklər 
qeydə alınmışdır ki, bunlar Qobustan ərazisində geoloji inkişaf prosesinin 
aktivliyini göstərir. Göstərilən dəyişikliklərin bəziləri haqda (qayaların 
yerdəyişməsi) işin gedişində, xüsusilə tarixi abidə və qayaüstü təsvirlərin dövrünün 
dəqiqləşdirilməsi ilə əlaqədar məlumat verəcəyik. 
Qayıdaq Qobustanın bizi maraqlandıran keçmişinə - yəni Qobustan 
abidələrinin yaranma dövrünün şəraitinə. Yəqin oxucuları maraqlandırır ki, min 
illər bundan əvvəl mövcud olmuş şəraiti necə bilmək olar? Elə Qobustanın özündə 
də bu mümkündürmü? 
Bəli, mümkündür. Müxtəlif sahələr üzrə kompleks elmi axtarışlar və 
(geoloji, arxeoloji, paleontoloji, paleocoğrafi, etnoqrafik və s.) tədqiqatlar əsasında   
onları   məntiq   maşınından keçirməklə. 
Qobustanda apardığımız arxeoloji qazıntı və tədqiqatların nəticələri göstərir 
ki, burada -Böyükdaş və Kiçikdaş dağları sahəsində qədim insanın yaşaması tarixi 
üst Paleolit dövrünün sonu, Mezolit (orta daş) dövrünün əvvəllərindən, ümumən 15 
min il əvvəlki dövrdən başlayır. Ola bilsin ki, ondan da 3-5 min il əvvəl buraya 
insan ayağı dəymişdir və hələlik o dövrün düşərgəsi qayalıqların altında qalmış və 
ya sadəcə olaraq aşkar olunmamışdır. Lakin 30 illik tədqiqat və müşahidələrim 
əsasında Qobustanda həyat izinin ondan daha qədimdə olmasını güman edə 
bilmərəm. 
Ümumiyyətlə, həyatın başlanması, özü də ibtidai-daş dövrü insanlarının 
yaşaması üçün mütləq lazımi şərait olmalıdır. Bu şərait ilk növbədə ibtidai insanlar 
üçün iqlim şəraiti və qida mənbəyinin əlverişliliyi və bolluğu ilə şərtlənir. Demək, 
əgər 15-20 min il bundan əvvəl Qobustanda həyat başlanıbsa, burada lazımi şərait 
olub, bu ərazi indiki kimi quru və susuz, bitki və heyvanat aləmi isə kasıb olmayıb. 
Qobustan indinin özündə də, bitki örtüyü və heyvanat aləminin kasıb 
olduğu dövrdə də insanı cəlb edir. Bunu hiss etmək üçün Qobustan torpaqlarına 
səfərə çıxmaq, onun dağlarına, düzlərinə ayaq basmaq, palçıq vulkanlarının 
kraterlərindəki «pil-pilə»lərə tamaşa etmək gərəkdir. Bəs keçmişdə? 
Qobustan qayaları üzərində çəkilmiş heyvan təsvirlərinin çoxnövlülüyü 
göstərir ki, o vaxt Qobustan ərazisində gur, ceyran, ibtidai öküz, dağ keçisi, maral 
11 
 
və s. sürüləri olmuşdur. Bu heyvanların burada yaşaması üçün ərazi bol yem 
ehtiyatına, sıx bitki örtüyünə malik olmalı idi. Belə olmasa idi, qayalarda təksir 
edilmiş və arxeoloji qazıntılar zamanı sümük qalaqları tapılmış heyvanlar bu 
ərazidə yaşaya bilməzdi. Qədim Qobustanda nəinki bol bitki örtüyü, savanna tipli, 
bəlkə də daha sıx meşə də olmuşdur. Arxeoloji qazıntı zamanı «Ana zağa» adlanan 
Daş dövrü yaşayış yerindən aşkar olunmuş ocaq yerindən götürülmüş kül-kömür 
qalığı analiz olunarkən burada şam və palıd ağacları da  yandırıldığı 
müəyyənləşdirilmişdir.  Bunu  necə  izah edək?  Qobustanın  Daş dövrü  adamları   
yandırmaq üçün uzaq şimal ərazilərindən və Böyük Qafqazdan palıd odunu 
gətirmişlər? Özü də elə bir zamanda ki, hələ heyvanlar əhliləşməmiş, heç bir 
nəqliyyat vasitəsi   olmamışdır. Yoxsa, ocaq üçün palıd və şam  ağacını yüz 
kilometrlərlə məsafədən çiyinlərində gətirmişlər?   Əlbəttə, yox, Qobustanda 
qayalar   arasında indi  də şam ağacları fəsiləsinə mənsub ardıc kollarına rast 
gəlmək olur. Söz yox ki, göstərilən ağaclar vaxtilə Qobustanda olmuş və son 
minilliklər ərzində iqlimin dəyişməsi, münbitliyin azalması, bəlkə elə Xəzər 
dənizində «yeni kaspi»  dövrü  dəniz qalxmasının təsiri  ilə  şimala və qərbə tərəf 
çəkilmişdir. 
Qobustan qayalarındakı qaban və qaban ovu səhnəsi vaxtilə burada bu növ 
heyvanın yaşadığını göstərmirmi? Qobustanda dəniz kənarında və çay yataqlarında 
onların qidalanması və yaşaması üçün qamışlıqlar olmuşdur. Şübhəsiz ki, 
qayalarda təsviri saxlanmış gəmiləri düzəltmək üçün qarğı və qamış heç də uzaq 
məsafələrdən gətirilməmişdir. 
Bütün bunlar qədim Qobustanda təbii şəraitin insanların yaşaması üçün tam 
əlverişli olduğunu göstərir. Bu cür  şərait Qobustanda, eləcə də Şərqi 
Azərbaycanda və Abşeronda Qobustandakı həyatın bizə məlum olmuş tarixindən 
çox-çox minillər əvvəl yaranmışdı. Binəqədidə aparılmış qazıntılar zamanı 
qurumuş  qır  gölündən  Pleystosen dövrünə  aid çoxlu fauna və flora qalıqları 
aşkar edilmişdir. Burada 40 növ məməli heyvanların,  110 növ quş, 22 növ bitki 
qalığı qeydə alınmışdır. Onurğalı və onurğasız heyvan və həşəratların müxtəlifliyi 
minlərlədir. Bütün bunlar da keçmişdə Şərqi Azərbaycanda, Abşeronda və yəqin 
ki, onunla bilavasitə qonşu Qobustan ərazisində də həyat  üçün  şəraitin  çox  
qədim  zamanlarda yaranmış olduğunu göstərir. Nəzərə alsaq ki, bu ərazilər həm də 
qiymətli balıqlarla (xəşəm, nərə, kütüm, ziyad, bölgə və s.) zəngin Xəzər dənizi 
sahilindədir, demək, qədim qobustanlıların balıqçılıqla məşğul olmaq üçün də 
geniş imkanları olmuşdur. Qayalarda təsvir edilmiş gəmi və balıq təsvirləri, 
qazıntılar nəticəsində tapılmış balıqçılıq alətləri və balıq sümüyünün qalıqları da 
bunu sübut edir. Onlar haqda söhbətimiz sonradır. 
Qobustanda  həyatın  bu  qədər   qədimdən  başlaması və  Qobustan  
mədəniyyətinin  bu qədər zənginliyi, uzun minillər boyu davam və inkişaf 
etməsinin qanunauyğunluğuna şübhə qalmır. Axı ovçuluq bol ov olan yerdə, həyat, 
yaşayış üçün şərait olan yerdə, mədəniyyət də yaşayışın tam təmin olunduğu, 
12 
 
insanların onun inkişafı üçün imkan və vaxtları olduğu şəraitdə daha tez və sürətlə 
inkişaf edə bilər. Bütün bunlar göstərir ki, Qobustan qayaüstü təsvirlərinin 
yaranması bu ərazidə minillər davam etmiş əlverişli şəraitdə, bu yerlərin qədim 
sakinləri, Azərbaycan xalqının babaları tərəfindən yaradılmış və minillər ərzində 
qayalardan gəlib-gedənlərə, nəvə-nəticələrinə baxmışdır. 
Lakin XX əsrin ortalarına qədər Qobustanda qədim insan düşərgələrində 
torpaq altında qalmış maddi mədəniyyət qalıqları nəinki elm aləminə məlum 
olmamış, qayalardan bizə baxan qədim təsvirlər də heç kəsi maraqlandırmamışdır. 
Onlardan bir qrupu - Yazılıtəpə təsvirlərinə görə bu yerlər pirə çevrilsə də bu 
haqda elm aləminə xəbər  verən olmamışdır. 
  
QOBUSTAN  QAYAÜSTÜ TƏSVİRLƏRİNİN AÇILMASI TARİXİNDƏN 
 
Qobustanın qədim qayaüstü təsvirləri haqda ilk məlumat 1938-ci ildə 
alınmışdır. Qobustan qayaüstü təsvirlərinin ilk tədqiqatçısı Azərbaycanın əməkdar 
elm xadimi, mərhum İshaq Cəfərzadənin dediklərindən: «1938-ci ilin noyabr 
ayında Azərbaycan Xalqlar Dostluğu Muzeyinin (indiki Azərbaycan Tarixi 
Muzeyi) ekspozisiyasına baxmağa gəlmiş maşın-təmiri trestinin mexaniki Dmitri 
Antonoviç Antopov adlı bir nəfər muzeyin işçilərinə (o zaman İshaq müəllim də 
muzeydə işləyirmiş) danışır ki, 1924-cü ildə Kabristan ərazisində ovda olarkən 
söngəçal dəmiryol stansiyasından təxminən 10-15 km qərb tərəfdə üzunsov və düz 
zirvəli yastı bir dağın (Cingirdağ nəzərdə tutulur) ətəyindəki nəhəng bir qaya 
parçası üzərində əlində nizə tutmuş atlı təsviri və ona məlum olmayan qrafika ilə 
yazı, bu yerdən 7-8 km şimalda, Miyəcik qəsəbəsindən (vaxtilə neft kəşfiyyatçıları 
üçün salınmış bu qəsəbənin indi yalnız geri qalıb) bir qədər şimal, qərbdə köhnə bir 
karvansaranın uçuqlarını görmüşdür» (Bu karvansara XV əsr karvansaralarından 
biridir. O xalq arasında Qaraçı karvansarası adı ilə məlumdur və Azərbaycanda 
memarlıq abidələri siyahısına daxildir). 
Antonovun bu məlumatına qədər nəinki Qobustanda, ümumən 
Azərbaycanda qədim qayaüstü təsvirlərin olması haqda heç bir məlumat yox idi. 
Ona görə də bu məlumat muzey işçilərini olduqca maraqlandırdı. Lakin məlumatın 
yoxlanılması məsələsi bir qədər mürəkkəb idi. Tarix muzeyinin belə bir məlumatı 
yoxlamaq üçün səfər təşkil etməsi bir sıra maddi və texniki imkanların azlığı 
üzündən çətin idi. Ona görə də 1939-cu ilin ilk aylarında bu haqda SSRİ EA 
Azərbaycan filialının Tarix, Arxeologiya və Etnoqrafiya İnstitutunun 
müdiriyyətinə məlumat verilir. Tarix İnstitutu məsələnin əhəmiyyətini nəzərə 
alaraq 1939-cu il may ayının 12-də məlumatları, onların tarixi əhəmiyyətini 
yoxlamaq üçün Qobustan zonasına bir günlük səfər təşkil edir. 
Qobustana ilk elmi səfərin iştirakçıları çox çətinliklə olsa da Cingirdağın 
ətəyinə gəlib Yazılıtəpədə Antonovun dediyi süvari təsvirini tapmış və ətrafdakı bir 
13 
 
neçə qayada çox iri ölçülü dağ keçisi təsvirləri  olduğunu qeydə alıb Bakıya  
qayıtmışlar. 
Bu səfərdən 5 gün sonra 17-20 may 1940-cı il tarixdə Qobustan ərazisinə 4 
gün davam edən ikinci səfər təşkil edilmişdir. İ. Cəfərzadədən başqa İ. P. Şeblikin, 
N. Q. Mel (Korçakova), Y. A. Paxomov və muzeyin iki işçisinin də iştirak etdiyi 
bu səfər zamanı Antonovun göstərdiyi Miyəcik (və ya Qaraçı) karvansarasından 
başqa Puta dəmiryol stansiyası yanındakı karvansaraya (Yenqi-yeni), Səngəçal, 
Ağ-Arqun karvansaralarına, Sofu Həmid pirinə, Ceyrankeçməz çayı üzərindən 
karvan körpüsünə və s. abidələrə də baxılmışdır, 
Qobustan ikinci səfərdə yenidən Cingirdağın ətəyindəki Yazılıtəpədə daha 
bir neçə şəkilli qaya aşkar edilib qeydə alınır, yerli əhali (bu ərazidə olan 
qışlaqların maldarları) ilə söhbətlər aparılır və çobanlar deyirlər ki, Yazılıtəpədə 
daşlar üzərindəki şəkillərdən Kənizə dağından cənub tərəfdə, Duvannı dəmiryol 
stansiyasından (indiki Qobustan qəsəbəsi) qərb və cənub-qərb tərəfdəki Böyükdaş 
və Kiçikdaş dağlarının qayaları üzərində də vardır. 
Cəfərzadənin dediyinə görə, ilk dəfə (I səfərdə) buradakı maldarlar və 
onların ailə üzvləri arxeoloqlara yaxın gəlmək istəməmişlər. Lakin onların nə 
məqsədlə gəldiklərini bildikdən sonra kömək etməyə, yeni abidələr haqqında 
məlumat verməyə başlamışlar. Qaraatlı piri və Qaraatlı qəbiristanlığındakı daş atlı 
heykəli  haqda  əfsanə  də danışmışlar. 
İkinci səfər zamanı alimlər Kiçikdaş dağı ərazisində, Qaraatlı qəbiristanlığı 
yaxınlığındakı bir neçə qaya üzərində də qədim şəkillər aşkar edir, pirin özünü də 
nəzərdən keçirərək Bakıya qayıdırlar. 
Bir neçə kəlmə Qobustan qayaüstü təsvirlərinin kim tərəfindən aşkar 
olunması haqqında. Yuxarıda göstərdiyimiz kimi mexanik D. Antonovun 
məlumatından sonra Qobustan qayaüstü təsvirlərinin tədqiqi ilə ilk İ. M. Cəfərzadə 
məşğul olmuşdur. Lakin ədəbiyyatda bu işi öz adı ilə bağlamaq fikrində olanlara da 
rast gəlmək olur. Bu səpkidə iki tapılmış paleontoloqun - N. K. Vereşakin və N. O. 
Burçak-Abramoviçin yazıları vardır. Onların birgə nəşr etdirdikləri iki məqaləsi və 
Vereşakinin tək nəşr etdirdiyi kitabçasında (bax: ədəbiyyat siyahısı) göstərilir ki, 
1945-ci ilin yazında onlar «Qızılqum» və «Kiçikdağ (Böyükdaş və Kiçikdaş 
dağları nəzərdə tutulur) qayaları üzərində şəkillər qeydə almışlar və sonra İ. M. 
Cəfərzadəyə məlumat vermişlər. Məqalədə Böyükdaş dağı sahəsindəki bir sıra 
qədim təsvirlərin (o cümlədən dağın ətəyindəki 8 №-li daşdakı məşhur «Tiqris» 
tipli gəmilərin də) şəkillərini və bəzi izahatlar vermişlər. Qeyd edək ki, abidənin 
aşkar edilməsi arxeoloji cəhətdən onu birinci dəfə qeydə alan tədqiqatçının adı ilə 
bağlanır. Əlbəttə, böyük sahəli abidələrdə əsas tədqiqatçıya kömək edən hər bir 
ekspedisiya iştirakçısının tapdığı ayrı-ayrı tapıntılar da bilavasitə tədqiqatçının 
adına çıxılmalıdır. Qobustanda müxtəlif illərdə İshaq müəllimlə yanaşı ekspedisiya 
iştirakçılarının hər biri üzərində qədim rəsm saxlanmış bu və ya digər daşı ilk dəfə 
aşkar etmişdir. Elə mən özüm İshaq müəllimin kolleksiyasına 200-dən çox daşın 
14 
 
əlavə olunmasına kömək etmişəm. Böyük Qobustan ərazisinə daxil olan Şıxqaya 
və Şonqardağ sahələrində yeni kolleksiyaları ilk dəfə aşkar etməyimə baxmayaraq 
Qobustanda qədim qayaüstü təsvirlərin ilk tədqiqatçısı İ. M. Cəfərzadədir. Qədim 
təsvirlərin axtarışı üçün ilk təşəbbüsü də o irəli sürmüş, bu işə də o başlamışdır. 
N. K. Vereşakin yazır ki, Böyükdaş dağında qədim şəkillər tapılmış sahəni 
1945-ci ildə Bakı arxeoloqu İ. Cəfərzadəyə mən göstərdim və o, 1947-ci ildən 
onların qeydə alınması və öyrənilməsini təşkil etdi. (Н. К. Вeрешагин. Записки 
палеонтолога. Л., 1981, сəһ. 49-50). İshaq müəllim isə öz əlyazmasında yazır 
(sağlığında da deyirdi) ki, Azərbaycan EA Təbiət Tarixi Muzeyinin paleontolotu 
N. O. Burçak-Abramoviç və Zoologiya İnstitutunun əməkdaşı N. K. Vereşakin 
1945-ci ilin yazında Cingirdağ və Yazılıtəpədə qədim qayaüstü təsvirlərə baxmağa 
getmişdilər. Qayıdandan sonra onlarla qədim təsvirlərin tarixi, eləcə də Böyükdaş 
və Kiçikdaş dağları ərazisində də bu cür təsvirlərin olması haqda söhbətimiz oldu. 
Onlara Qaraatlı  piri, oradakı 200-300  yaşlı  ardıc   ağacları və s. haqda da 
məlumat verildi. Burçak-Abramoviç və Vereşakin Böyükdaş dağında 1946-cı ildə 
Tarix İnstitutu tərəfindən Qobustana yoxlama səfərinə Tarix İnstitutunun işçiləri İ. 
P. Şebligin, O. Ş. İsmizadə, İ. M. və S. K. Cəfərzadələrlə birgə iştirakları zamanı 
olmuşlar. 
Bəli, bu cür dolaşıqlıq əmələ gəlir. Böyükdağa dağında qədim qayaüstü 
təsvirləri ilk dəfə kim görüb? Burçak-Abramoviç və Vereşakinə görə onlar, 1945-
ci ilin yazında. Cəfərzadəyə görə, 1945-ci ildə onlar Böyükdaş dağında qədim 
şəkillər olması haqda məlumatı ondan almışlar və 1946-cı ildə şəkilləri  (öküz, 
insan, gəmi rəsmlərini)  birgə görmüşlər. 
Onu qeyd etmək istəyirik ki, Qobustanda qədim qayaüstü təsvirlərin 
varlığının ilk dəfə Cəfərzadə tərəfindən qeydə alındığını Burçak-Abramoviç və 
Vereşakinin özləri də etiraf edərək birinci məqalələrinin ilk səhifəsinin ikinci 
abzasında yazırlar: «Kabristanın qayaüstü təsvirləri ilk dəfə arxeoloq İ. M. 
Cəfərzadə tərəfindən Səngəçal dəmir yol stansiyasından 10 km qərbdə, Cingirdağ 
yaxınlığında aşkar edilmiş və ədəbiyyatda (1, 3, 7, 10) göstərilmişdir». Beləliklə, 
Qobustanda tədim qayaüstü təsvirlərin varlığının aşkar edilməsi Azərbaycanın 
qocaman arxeoloqlarından mərhum İshaq Cəfərzadəyə aid olması şübhə doğurmur. 
Söz yox ki, 1939-40-cı illərdə varlığı məlum olmuş qayaüstü təsvirlərin 
elmin tələbi səviyyəsində öyrənilməsi adi səfərlərlə mümkün deyildi. Bu iş planlı 
şəkildə 1941-ci ildən görülməli idi. Lakin ikinci dünya müharibəsinin başlanması 
bu işin vaxtında təşkil olunmasına mane oldu. 1945-ci ildə müharibənin qurtarması 
ilə Qobustanda qayaüstü təsvirlərin də öyrənilməsi yada düşür. Bu işi öz üzərinə 
götürmüş İ. Cəfərzadə Qobustana xüsusi ekspedisiya planlaşdırır. Azərbaycan 
Respublikası EA A. Bakıxanov adına Tarix İnstitutunun ilk ekspedisiyası 1947-ci 
ildə təşkil olunur və sonrakı illərdə (1948, 1950, 1951, 1954, 1960, 1961, 1963, 
1964, 1965) də davam edir. Lakin 1965-ci ildə ekspedisiya Qobustana çatandan 2 
gün sonra İshaq müəllim xəstələnərək Bakıya qayıtdı və ömrünün sonuna kimi bir 
15 
 
daha ekspedisiyaya yollana bilmədi. 1965-ci ildən Qobustan arxeoloji 
ekspedisiyasına rəhbərlik bu sətirlərin müəllifinin üzərinə düşdü. Mən Qobustan 
ekspedisiyasının tərkibində 1960 və 1961-ci  illərdə  də «Ovçular zağası» adlı 
qədim sığınacağın arxeoloji qazıntısında köməkçi kimi iştirak etmişdim. 1965-ci 
ildə isə ekspedisiyaya köməkçi kimi yox, qədim düşərgədə qazıntı aparmaq üçün 
dəvət olunmuşdum. Beləliklə, Cəfərzadədən sonra onun tədqiqatlarının arxeoloji 
qazıntılarla bağlı hissəsini mən aparmalı oldum. 1965-66-cı illərdə yalnız arxeoloji 
qazıntı işləri ilə məşğul olur, İshaq müəllimin sağalaraq qayaüstü təsvirlərin 
qeydiyyatı, təsviri və tədqiqi ilə məşğul olacağını gözləyirdim. 
1966-cı il sentyabr ayının 9-da Qobustanda qədim qayaüstü təsvirlər 
saxlanmış və qədim arxeoloji abidələr, düşərgələr qeydə alınmış Böyükdaş, 
Kiçikdaş, Cingirdağ dağları və Yazılıtəpə ərazisi Respublika Nazirlər sovetinin 509 
№-li qərarı ilə Dövlət tarixi-bədii qoruğu elan edildi və 1967-ci il fevralın 1-dən 
müəllifə mütəxəssis kimi Mədəniyyət Nazirliyi nəzdində yaradılmış bu qoruğu 
təşkil və rəhbərlik etmək işi tapşırıldı. Bundan sonra Qobustan ekspedisiyası Tarix 
İnstitutu və Qobustan qoruğu tərəfindən müştərək ekspedisiya kimi indiyə kimi də 
davam etməkdədir. 
 
QOBUSTANDA İLK AXTARIŞLAR 
 
Qobustan,  ərazisi çoxlu sönmüş və  bəzən  hələ də püskürən palçıq 
vulkanına, əhəng daşı örtüklü və ya qumlu çıxıntılardan ibarət alçaq dağlara, 
qobularla şırım-şırım  bölünmüş geniş   yaylalara   malik  çox qədim və ekzotik bir 
diyardır. Bu məkanın adı indi dildən-dilə gəzir, onu eşitməyən, bu yerlərin ulu 
babalarımızın yurdu   olmasını bilməyən adam indi çətin tapılar. Qobustan sözünü 
bütün xalqların dillərində   səsləndirən, Qobustanın başını uca edən buradakı çox 
qədim tarixə və mənəviyyata malik xalqımızın abidələr xəzinəsinin varlığıdır. Bu 
xəzinənin yaranma tarixi orta daş (mezolit) dövründən başlayır. Bütün sonrakı 
tarixi dövrlərdə də inkişaf edərək  zənginləşən bu  xəzinə babaların yaratdığı qədim 
qayaüstü təsvirlər və qazıntılar nəticəsində aşkara çıxarılmış əmək alətləri, silah 
nümunələri, təsərrüfat, məişət və bəzək əşyaları və s.-dən ibarət arxeoloji 
qalıqlardır. 
Gəlin bu xəzinəyə nəzər salaq. Qobustana baş çəkək, abidələrlə  tanış  olaq,   
onların   tarixi,   necə və nə məqsədlə, kimlər tərəfindən   yaradılması haqqında 
söhbət açaq, onları dindirməyə - oxumağa çalışaq. Bir də ki, bu   abidələr   necə   
aşkara   çıxarılmış,   axtarışlar, tədqiqatlar necə aparılmış, bu yoldakı 
müvəffəqiyyətlər və çətinliklər, onları dadan və səfasını çəkənlər, əmək sərf 
edənləri də hörmətlə  yada salaq. 
Qobustan abidələrinin öyrənilməsi ilə, qeyd etdiyimiz kimi, Tarix 
İnstitutunun Qobustan arxeoloji ekspedisiyası məşğul olmuşdur. 1960-cı ilə qədər 
ekspedisiya Yazılıtəpədə 13 №-li daşın altındakı sığınacaqda apardığı nəticəsiz 
16 
 
qazıntını nəzərə almasaq əsasən qayaüstü təsvirlərin axtarılıb tapılması, qeydiyyata 
alınması və şəkillərin surətinin təbii ölçüdə estampının çıxarılması ilə məşğul 
olmuşdur. Ekspedisiyaya İshaq müəllim başçılıq etmiş, ona isə müxtəlif illərdə 
texniki və yardımçı işçilərlə yanaşı institutun elmi işçilərindən – mərhum 
arxeoloqlarımızdan Osman Həbibullayev, Ömər İsmizadə, Nina Minkeviç, eləcə də 
ekspedisiyanın daimi üzvü, İshaq müəllimin həyat yoldaşı, rəssam Səfiyyə xanım 
Səfərzadə kömək etmişlər. Sonralar Naxçıvanda məşhur Kültəpə abidəsi və 
Naxçıvan abidələrinin ilk görkəmli tədqiqatçısı Osman müəllim də, Yaloylu təpə 
mədəniyyətinin, Mil düzündə Qaratəpə abidəsinin, Bakı orta əsr qalıqlarının 
tədqiqatçısı Ömər müəllim də, Mingəçevirdə, Örənqalada arxeoloji qazıntıların 
iştirakçısı, Xocalı-Gədəbəy mədəniyyətinin tədqiqatçısı Nina Vladimirovna da 
Qobustan qayaüstü təsvirlərinin aşkara çıxarılmasına böyük əmək sərf etmişlər. 
Allah onlara rəhmət eləsin. 
O illər ekspedisiya xüsusən ağır şəraitdə işləmişdir. Ekspedisiya üzvləri 
alaçıqda yaşayır, ocaqdan istifadə edirdilər. İş yaz-yay aylarında aparıldığından 
gecələr hətta qaranlıqda oturardılar, çünki neft lampası olsa da işığa həşərat (qurd-
quş) yığıldığı üçün ondan istifadə etmək təhlükəli idi. Axı ilin o vaxtı ətrafda hər 
daşın altında əqrəb, hər daşın kölgəsində böy, zəhərli ilan görmək olur. O zaman 
isə qayaüstü təsvirləri olan Böyükdaş, Cingirdağ sahələri insan nəfəsindən uzaq idi. 
Səfiyyə xanım danışırdı ki, «çox vaxt səhər tezdən qalxdıqda görərdik ki, 
yaxınlıqdakı düzdə bir dəstə ceyran otlayır. Sonra bizim tərpənişimizi və 
ekspedisiyaya qulluq edən maşının səsini duyub Kənizə dağından keçib, 
Qobustanın içərilərinə qaçardılar». 
İshaq müəllim danışırdı ki, bir dəfə iyun ayında çox isti idi, günün istisindən 
daşlar, qayalar qızıb ətrafa istilik yayırdı. Yoldaşlarla hərəmiz dağın bir tərəfində 
daşlarda şəkil axtarırdıq. Mən Böyükdaş dağının yuxarı səki sahəsindəki bulağa 
yaxın yerdə idim. Gün günortaya qalxmışdı, bərk yorulmuşdum. Bulağa gedib əl-
üzümü yudum, su içdim və yaxınlıqdakı iri bir qayanın kölgəsində oturdum ki, bir 
az dincəlim. Birdən yaxınlıqda güclü bir hənirti eşitdim. Dönüb bulağa tərəf 
baxanda belinin tükləri yolunmuş nəhəng bir yalquzaq qarşımda durdu. Biri-
birimizlə göz-gözə gəldik. Doğrusu bərk qorxdum. Elə bil dilim tutulmuşdu, səsimi 
çıxara bilmədim. Deyəsən canavar da məndən qorxmuşdu, tez dönüb qaçdı. O bir 
qədər aralandıqdan sonra qışqıra bildim. 
Ekspedisiya üzvlərinin ilk illərdə necə gərgin şəraitdə işlədiyini təsəvvür 
etmək üçün İshaq müəllimin bir söhbətini də vermək istəyirəm. 
Söhbət ilanlardan gedir, Qobustan ilan olan yerdir. Oxucular diksinməsin 
deyə əvvəlcədən onu deyim ki, ilan zəhəri ilə nə qədər dəhşətli görünsə də o qədər 
də xeyirli və sülhsevər heyvandır. Düzü, əvvəllər ilan görən kimi öldürməyə 
çalışırdım. Öldürüb günaha batdığım vaxtlar da çox olub. İlandan heç vaxt 
qorxmamışam, lakin ölüsünə də əl vurmaqdan çəkinir, diksinirəm. Sonralar qəti 
yəqin etdim ki, ilanı tapdamasan, onu bilə-bilə və ya görmədən çıxılmaz 
17 
 
vəziyyətdə qoymasan, yəni onun qaçmağa yeri olmadıqda üstünə getməsən qorxulu 
deyil, özü aralanıb çıxıb gedər. 
İshaq müəllim danışırdı: «Dəyəmiz Böyükdaş dağının aşağı səki sahəsində, 
1 №-li şəkilli daşın yaxınlığında idi. Ekspedisiyaya elmi, texniki işçilər və 
sürücüdən başqa xörəyimizi bişirmək üçün İsmət adlı yaşlı bir qadın da 
götürmüşdük. Biz hamımız səhər çayından sonra qayalıqlara dağılıb şəkilli daş 
axtarmaq, tapılmış daşları işləməklə məşğul olurduq. İsmət xala isə evdə - alaçıqda 
qalır, yır-yığış edir, xörək hazırlayır, qabları yuyurdu (1-ci tablo,. şəkil A). 
Böyükdaş dağı şərq tərəfdən amfiteatr formasındadır. Alaçığımız dağın 
aşağı hissəsində elə bil səhnədə idi. Dağın hər yerindən görünürdü. Mən hər dəfə 
alaçığa tərəf baxanda İsmət xalanı, işi olsa da olmasa da bayırda, alaçığın yanında, 
günün altında görürdüm. Bir dəfə ondan soruşdum ki, nə üçün həmişə günün 
altında oturursan, gün yandırmırmı? O adamların yanında cavab vermədi. sonra 
axşama yaxın, yoldaşlar dincələrkən yanıma gəlib dedi: «İshaq qardaş, vallah 
deməyə də dilim gəlmir, siz işə gedənə kimi mən lazımı qab-qacağı və ərzağı 
alaçıqdan çıxarıb ocağın yaxınlığındakı qayanın dibinə yığıram. Axı, gündüz mən 
alaçığa girə bilmirəm». Sonra nəql etdi ki, 10 gündən çoxdur siz yığışıb işə, çölə 
gedəndən sonra, o qayalığın dalından uzunluğu təxminən metrə yarımdan çox, 
belinin eni dörd barmaq olan iri bir ilan gəlir, alaçığa girir, qalxır Ninanın yığma 
çarpayısına və burulub yatır. Bir də sizin gəlmək vaxtınıza az qalmış sürünüb 
gedir. 
İshaq müəllim deyirdi: «Mən onda başa düşdüm ki, biz gələndən bir neçə 
gün sonra, özümüzlə gətirdiyimiz pişik balasının itməsinin də bir neçə gün qabaq, 
biz alaçıqda qalarkən çarpayıların altındakı tapıltının da səbəbkarı bu imiş. Lakin 
Nina Bladimirovna qorxar deyə biz bu sirri Bakıya çatana kimi açıb ona demədik, 
eləcə də ekspedisiyanı başa vurub getdik, ilan isə orada qaldı». 
Səfiyyə xanımın danışdıqlarından: «İshaq məni çox işlədirdi. Elə bil 
Qobustanda bütün qayaüstü şəkillərin surətini bir gündə qurtarmalıyammış? O 
vaxtlar cavan olsam da yorulurdum. Elə vaxt olurdu ki, böyük daşlardakı çoxşəkilli 
səhnənin surətini çıxarmaq üçün saatlarla dayanmadan, özü də qızmar günəş 
altında işləməli olurduq. Odur ki, iman olan kimi qayanın kölgəsində uzanıb 
dincələrdim. Bir dəfə beləcə, qayanın kölgəsində gözümə yuxu gedir. Bir də 
gördüm ki, İshaq alçaq və yumşaq səslə deyir: - Səfa, ay Səfa, məni eşit amma 
tərpənmə, o yan bu yana dönmə, yavaş-yavaş aşağı, ayağına tərəf sürüş. Əvvəl 
yuxulu olduğumdan elə bildim yuxu görürəm. Sonra gördüm İshaq yenə 
dediklərini təkrar edir. Yavaş-yavaş ayıldım. delim: - Nə olub, nə deyirsən? – və 
qalxdım. O dedi: - heç, daha heç nə, qurtardı, qalx. Və davam etdi: - Qorxma, sən 
yatmışdın, başının üstündə, təxminən 50-60 sm aralını göstərib, -burada da qınrılıb 
bir gürzə yatmışdı. Qorxurdum ki, səni çalar. Görünür ya mənim səsimdən, ya da 
sənin tərpənməyindən o da ayılıb sürünüb getdi». 
18 
 
Belə bir hadisənin şahidi mən özüm də olmuşam. 1975-ci ildə yayın 
ortasında, bir gün «Kənizə» düşərgəsində qazıntıdan sonra, axşam sərinində 
Qobustan qoruğu binasının cənub balkonunun qapıüstü kiçik örtünün altında 
Firuzə xanım stulda oturub dincəlir, mən ondan qərb tərəfdə əyilərək yuyulub 
sərilmiş qazıntı materiallarına baxırdım. Uşaqlarımız (oğlum və qızım) isə 
balkonun şərq hissəsində oynayırdılar. Birdən bir tappıltı eşitdim və başımı 
qaldırana kimi Firuzə bərk qışqırdı. Elə bu vaxt yanımdan bir nazik uzun ilan 
şütüyüb balkondan kənara atıldı. İlan balkonun tavanından sarafanda oturmuş 
Firuzənin açıq çiyninə düşmüşdü. Firuzə əvvəl elə bilib ki, çiyninə haradansa ip 
sürüşüb düşüb. Sonra baxıb görəndə ki, çiynindən düşən ilandır, qışqırmışdı. O 
ilana biz ox ilan deyirik. Qobustanda çox cəld, güllə sürəti ilə sürünən bu ilan 
zəhərsizdir, qorxulu deyil, lakin bu vəziyyətdə onun qorxusuz olmasını özü də 
qadına, eləcə də ilandan qorxan kişiyə, başa salmağa nə qədər vaxt lazımdır?? 
Əlbəttə, belə «təhlükəli» yerdə (axı çox adam ilan sözündən diksinir), 
göydən günəş, aşağıdan qızmış qayalar yandıran bir şəraitdə işləmək, bu şəraitdə 
qədim şəkillərin estamp surətini düzgün köçürtmək üçün estamp kağızını qaya 
üzərində saatlarla saxlayıb dayanmaq çox ağır iş, qəhrəmanlıqdır. Bəlkə də 
Qobustan ekspedisiyasının keçmiş üzvlərindən heç kəsin Qobustan abidələri üzrə 
ixtisaslaşması onların tədqiqi ilə məşğul olmaq istəmədiklərinin səbəblərindən biri 
də burada iş şəraitinin ağırlığı olmuşdur? 
Qobustan başdansovdu tədqiqata sirr vermir. Qobustan abidələrini 
öyrənmək, onların sirlərinə yiyələnmək üçün Qobustan şəraitində işləmək, bu 
şəraitə dözmək, hətta qayalar arasında dolaşmağı sevmək gərəkdir. 
1960-cı ildə Böyükdaş dağında Qobustan arxeoloji ekspedisiyası üçün 
tikilən 5 otaqlı baza -evin hazır olması ekspedisiyanın iş şəraitini xeyli 
yüngülləşdirdi. İndi bu binada, Qobustan qoruğunun bazası kimi həm Qobustanda 
aparılmış arxeoloji qazıntıların materiallarından ibarət qoruğun arxeoloji fondu 
yerləşir, həm də ekspedisiyanın fəaliyyətini əks etdirən sərgi -ekspozisiya  
fəaliyyət göstərir. 
1960-cı ildən Qobustanda nəticəli arxeoloji qazıntı işlərinə başlanmışdır. 
Mən ona görə nəticəli deyirəm ki, buna qədər yuxarıda adını çəkdiyim Yazılıtəpə 
sahəsində 13 №-li daşın altında və ona yaxın bir neçə yerdə aparılmış yoxlama 
qazıntıları, Böyükdaş dağında 23, 29 və 65 №-li daşların dibində qədim şəkillərin 
torpaq basmış aşağı hissəsini açıb təmizləmək üçün aparılmış kiçik qazıntılar 
Qobustan qayaüstü təsvirlərinin dövrü mənsubiyyəti ilə əlaqədar tutarlı elmi dəlil 
verməmişdi. Bu baxımdan qayaüstü təsvirlərin dövrünü müəyyənləşdirməyə 
dəyən, ilk elmi nəticələrə imkan verən arxeoloji qazıntı İ. M. Cəfərzadənin 
rəhbərliyi altında Böyükdaş dağının yuxarı səki sahəsindəki «Ovçular zağası» 
adlandırılan daşaltı sığınacaqda başlandı və 1961-ci ildə də davam etdirildi. 
1960 və 1961-ci illərdə Qobustan arxeoloji ekspedisiyasının 
iştirakçılarından 2 nəfər - Kostin familiyalı hərbi mütəxəssis və Tarix İnstitutunun 
19 
 
topoqrafi Kərimov Gümüş Qobustanda şəkilli da yerini topoplana salmaqla, İshaq 
müəllimin həyat yoldaşı, institutun rəssamı Səfiyyə xanım Qobustanın qədim 
qayaüstü təsvirlərinin estamp surətini çıxarmaqla məşğul olurdu. O illər Səfiyyə 
xanıma institutun laborantı, sonra Qobustanın Tunc dövrü abidələrinki tədqiqi üzrə 
elmi dərəcə almış, Qobustandan yeganə elmlər namizədi Firuzə Muradova kömək 
edirdi. Sonra müəlliflə ailə qurmuş Firuzə xanım 1965-ci ildən Qobustanda bütün 
arxeoloji qazıntıların iştirakçısı olmuşdur. Mən, tarix elmləri namizədi H. 
Kəsəmənli ilə «Ovçular zağasında» arxeoloji qazıntıda işləyirdim. Qeyd edim ki, 
bu qazıntıya mən bir növ mütəxəssis kimi kömək edirdim. Belə ki, əvvəlki illər 
Qazax rayonunda Lvey dağındakı «Daş salahlı», -«Damcılı» və Dağlıq Qarabağda 
«Azıx» mağaralarında Paleolit dövrü arxeoloji qazıntılarında iştirak etmişdim və 
Daş dövrü qazıntısı üzrə az-çox təcrübəm var idi. «Ovçular zağası»nın qazıntısında 
İshaq müəllimin köməkçisi kimi iştirak edirdim. 
―Ovçular zağası»nda aparılan qazıntılar göstərdi ki, Qobustan qayaüstü 
təsvirlərinin tarixi bu qazıntıya göstərildiyi kimi eradan əvvəlki V-III minillərdən 
daha qədimlərə aiddir, Qobustan ov yeri, pir yeri yox, qədim insanların yaşayış 
yeri, çox qədim bir mədəni ocaqdır. 
«Ovçular zağası»nda qazıntıdan sonra məlum oldu ki,  burada  geniş  
arxeoloji  qazıntılar  aparmaq lazımdır. O zaxt İshaq müəllim bir neçə dəfə mənə 
təklif   etmişdi   ki,   bu işi   öz  üzərimə  götürüm. Özünü öymək olmasın, deyəsən 
İshaq müəllimin mənim «Ovçular zağası»ndakı işimdən  xoşu  gəlmişdi. Lakin o 
vaxt mən razı  olmamışdım.   (Yuxarıda qeyd etdiyim kimi mən Qobustan  
abidələrinin  arxeoloji  qazıntılar yolu ilə tədqiqinə yalnız 1965-ci ildən başladım). 
Bu o demək deyildi ki, Qobustan abidələri məni maraqlandırmamışdı. Yox, sadəcə 
olaraq o vaxt mən Paleolit   ekspedisiyasının üzvü idim. İkincisi və açığı, İshaq   
müəllimlə   işləmək   istəmədim.   Çünki   məndən qabaq   Qobustanda   işləmiş   
arxeoloqlardan   heç   biri burada daimi  işləmək  istəməmişdi.  Bunun səbəbini 
Qobustanda iş şəraitinin çətinliyi ilə, bir də İshaq müəllimin ağır təbiətli olması ilə 
izah edirdilər. 
İshaq Məmmədrza oğlu Cəfərzadə ucaboylu və düz qamətli idi. O vaxt artıq 
saçı-saqqalı çallaşmışdı. Tarix institutunun  arxeologiya şöbəsinə rəhbərlik edirdi. 
Heç vaxt heç bir partiyada olmamışdı. Hökümət və partiya haqqında danışmaqdan 
qorxardı. Öz işində dəqiq,  özünüsevən,  öz  işini üstün tutan adam idi. Bu, ilk 
söhbətindən özünü göstərirdi. İshaq müəllim yaxşı alim arxeoloq və xalqının adət-
ənənəsinin gözəl bilicisi, geniş dairədə tanınmış görkəmli etnoqraf idi. Akademiya 
sistemində çox adam onu sanlı ensiklopediya adlandırırdı. Qanuna tabe idi. Ondan 
kənara çıxmazdı. İşini bərk tutmağı sevirdi. Ondan oxumaq üçün bir kitab 
götürsən, bir sənəd istəsən qəbz almamış verməzdi. Məqsədli iş, kömək, yoldaşlıq 
üçün əliaçıq, malını çölə atmayan xəsis idi. Hər işi bəyənməzdi. Çox tələbkar idi. 
Əyri işi görmək istəməzdi. Ağır təbiətliliyi də onun çox tələbkar olmaqla özünü 
sevməsindən irəli gəlirdi. Necə deyim görülən işləri müəyyən ölçü ilə 
20 
 
qiymətləndirəcək olsaq o özünün nisbətən ucuz işini, başqasının gördüyü daha 
baha işdən üstün tutar və bunu belə də qələmə verərdi. Danışığı amiranə, baxışları 
zəhmli idi. Nə isə. Onun ağır təbiətli olmasını birgə işlədiyim ilk illərdə mən də 
hiss edirdim. Mən hiss edirdim ki, onun əlinin altında işləmək, onun göstəriş və 
dediklərini haqq və ya nahaq, yersiz olub-olmamasına varmadan yerinə yetirməli, 
öz fikrini bir yana qoyub onun dediyini əsas saymalısan. İshaq müəllim 
ekspedisiya vaxtı, çöldə, üzvlərin qeydinə yaxşı qalardı. Lakin bəzən bu qayğı çox 
xırdalanar, yoldaşın durub-oturmasına, yeyib-içməsinə göstəriş verməyə çevrilərdi. 
Hamı onun hər göstərişinə (ürəkdə razı olmasa da) sözsüz əməl edər, böyük 
sözündən çıxmamağa dözər, dinməzdi. Ətrafın ona müsəlman itaətkarlığı onu daha 
da ruhlandırır, qol-qanad verirdi. Bütün bunları görə-görə əvvəl, 1964-cü ilə qədər 
onun təklifini hər dəfə bir bəhanə ilə rədd edirdim. Çünki neçə deyərlər, sərbəstlik 
istəyirdim. Beləcə daha iki il keçdi. Qazax arxeoloji ekspedisiyasında məşhur 
Şomutəpə abidəsinin qazıntısında iştirak etdim, Aşağı Göycəli kəndindəki 
Töyrətəpədə müstəqil qazıntı apardım və s. nə isə. 
1965-ci ilin qışında, bir dəfə İshaq müəllim məni yanına çağırıb Qobustan 
ekspedisiyasının üzvü, qayaüstü təsvirlərin estamp surətlərinin çıxarılması üzrə 
rəssam, öz həyat yoldaşı, Səfiyyə xanımın
*
 yanında dedi: «-Bala, Qobustan pis 
abidədir?» Mən cavabında «İshaq müəllim, bu nə sözdü, yəni Qobustanın tayı var 
ki?» sonra o dedi: «Mənim sənin səliqəndən, işindən xoşum gəlir, özüm də artıq 
yaşlaşmışam, istəyirəm ki, Qobustanda mənim işimi sən davam etdirəsən, səbəb 
nədir ki, sən belə bir abidəyə yaxın durmaq istəmirsən?» 
Mən artıq tələdə idim. Bəhanə yeri qalmamışdı. Qobustanda işləmək 
istəmədiyimin əsl səbəbini demək məcburiyyətində qalmışdım. Ona görə bildirdim 
ki, sizin «səbəb nədir» sualınıza cavabıma görə məndən inciyərsiniz, istəmirəm, 
qoyaq qalsın. O bu səbəbin onun üçün çox maraqlı olduğunu bildirib cavab necə 
olursa-olsun inciməyəcəyinə qəti söz verdi. Mən onun xasiyyətinin ağır olması, 
onun rəhbərliyi altında sərbəst qazıntı aparmaq və sərbəst fikir söyləməyin çətin 
olacağı haqda, nədən çəkinirdim, hamısını açıb dedim. Rəhmətlik özünə məxsus 
əda ilə azca qımışdı və dedi: «Mənim yaşım keçir, özüm də tez-tez xəstələnirəm. 
Qobustanda geniş arxeoloji qazıntılar aparmaq lazımdır, bu işi sənə tapşırmaq 
istəyirəm». Sonra bir an dayanıb dedi: «Səfiyyə xanımın yanında söz verirəm ki, 
sən bu işdə tam sərbəst olacaqsan, mənim ağır saydığınız təbiətimlə əlaqədər 
dediyiniz hərəkətlərimi hiss etməyəcəksən, qazıntı ilə əlaqədar heç bir işinə 
qarışmayacağam, razısanmı?» Mənim sözüm qalmadı, razılaşmalı oldum və 1965-
ci ildən Qobustanda qədim insan məskəni olmuş daşaltı sığınacaqlarda sərbəst 
qazıntı aparmağa başladım. 
Ümumiyyətlə, xüsusən Azərbaycan xalqı üçün, qocaya hörmət, onun halal 
zəhməti, düzgün əməli qarşısında baş əymək, ağsaqqal məsləhətini dinləmək ən ali 
                                                          
* Kitab çapda olarkən Səfiyyə xanım rəhmətə getmişdir. Allah rəhmət etsin. 
21 
 
milli hissiyyatdır. Qobustan arxeoloji ekspedisiyasında çox adam iştirak etmişdir. 
Onların hamısının haqqında yazmağa o qədər də ehtiyac duymuram. Lakin 
Qobustan abidələrinin tapılıb öyrənilməsi yolunda zəhməti olan və çox böyük 
tədqiqatçıların, eləcə də Qobustanla yaxından maraqlanan adamların hörmətini 
qazanmış iki nəfərin zəhməti barədə oxuculara məlumat verməyi lazım bilirəm. 
Səfiyyə xanım Qəhrəman qızı Cəfərzadə (Əhmədova). Heykəltəraş Cabbar 
Qaryağdı ilə bir oxuyub, 1932-ci ildə, Azərbaycanın xalq rəssamları Səttar 
Bəhlulzadədən bir il sonra, Maral Rəhmanzadə və Fuad Əbdürrəhimovdan bir il 
qabaq Əzim Əzimzadə adına rəssamlıq məktəbini qurtarıb. 1937-ci ilə qədər 
Azərnəşrdə kiçik rəssam, 1937-ci ildən 1941-ci il müharibəsi başlanana qədər 
İncəsənət institutunda rəssam, 1941-1943-cü illərdə Azərbaycan  XDİP-da  117  
№-li  senzura  işçisi   (ərəb əlifbası ilə məktubları oxuyan)   sonra Tarix 
muzeyində, 1945-ci ildən Tarix institutunda rəssam işləyib. 1945-ci ildə İshaq 
müəllimlə ailə qurub və bütün ömrü boyu işi Qobustan qayalarındakı qədim 
təsvirlərin   surətini   kağıza  köçürüb  çap üçün  hazırlamaq olub. Qobustan 
qayaüstü təsvirlərinin üzünü dəqiq çıxarmaq təsvirlərin xətti ilə qayalardakı təbii 
şırımları  ayırmaq  üçün  Səfiyyə  xanımın  barmaqları qayaların səthini bir-bir   
tumarlayıb,   bəzən   barmaqlarının dərisi gedib qan  axan vaxtlar olub. Günəşin 
istisindən qayaların saç kimi qızdığı vaxt o, yorulmadan işləyirdi. Bəzən qayanın 
çatı arasından ona baxan ilanla göz-gözə olsa da estampaj kağızını 
sürüşdürməmək,      şəkilin surətində əyintilərə yol verməmək üçün işi bu şəraitdə 
saatlarla davam etdirməli olurdu. Qobustan ekspedisiyasının başqa iştirakçıları 
kimi belə işlərdə mənim də iştirak etdiyim vaxtlar çox olub. Səfiyyə xanım işin 
ağırlığından heç vaxt şikayətlənməzdi. Bəzən də qayalardakı keçi rəsmlərinin 
üzünü çıxarıb qurtarar və ona baxa-baxa zümzümə edərdi: 
 
Sən özün bir dəcəl keçisən  
Keçilərin ən bicisən  
Verməyirsən xumsi-zəkat  
Hanı gətirdiyin sovqat? 
 
Bu bəndi Səfiyyə xanım üzünü keçi təsvirlərinə tutaraq çox şəstlə deyirdi. O 
danışırdı ki, 1935-36-cı illərdə Azərnəşrdə kiçik rəssam işləyərkən Azərbaycanın 
sevimli şairi Mikayıl Müşfiq də orada işləyirmiş və uşaqlar üçün şerlər 
hazırlayırmış. Bu bəndi də bir səhər M. Müşfiq iş yerində işçilər üçün deyib, 
Səfiyyə xanım da onu həmişəlik yadında saxlayıb. 
İndi   də   bir   şikayət.   Səfiyyə   xanımdan   yox,  ona qarşı haqsızlıqdan. 
1965-ci ilə qədər İ. M. Cəfərzadənin aşkar edib qeydə aldığı Qobustanın qədim 
qayaüstü  təsvirlərinin  demək olar  ki, hamısının  təbii ölçüdə estamp surəti 
Səfiyyə xanım tərəfindən alınıb qrafitlə işlənmişdir. İshaq  müəllimin  çap  
etdirdiyi bütün məqalələrdə və eləcə də «Elm» nəşriyyatının buraxdığı sanballı 
22 
 
«Qobustan» (Bakı, 1973) albomunda çap olunmuş qayaüstü təsvirlərin hamısının 
surətini xanım hazırlamışdır. Lakin bu zəhmət heç yerdə qeyd olunmamışdı. 
Göstərilən albomda cəmi dörd rəngli fotonun H. Hüseynzadə tərəfindən çəkildiyi 
göstərilir. Kitabda verilmiş 120 daş üzərindəki qədim şəkillərin hamısının tək 
Səfiyyə xanım tərəfindən hazırlandığı halda kitabın rəssamları kimi A. Hacıyev və 
V. Seytinin adları qeyd olunur. Axı, onların heç biri Qobustan qayaüstü 
təsvirlərindən nəinki bir daşın, heç bir şəklin belə üzünü çıxarmayıblar. Səfiyyə 
xanıma isə kitabın ön sözündə kitabın bütün illüstrasiyalarının müəllifi kimi yox, 
V. Fomenko ilə bərabər köməkçi rəssam kimi təşəkkür bildirilir. Həm İshaq 
müəllimin, həm də nəşriyyatın təqsiri və nə qədər böyük haqsızlıq! 
Səfiyyə xanımın 1947-ci ildən 1960-cı illərə qədər əziyyətlə hazırladığı (İ. 
Cəfərzadə və Ə. Ələsgərzadə ilə birgə) «Abşeronun qəbirdaşları üzərində qazılmış 
nəqşə və yazılar» albomu da 60-cı illərdə və 70-ci illərdə olmaqla iki dəfə nəşrə 
qəbul olunub, hər ikisində İ. M. Cəfərzadə tərəfindən hazırlanmış mətn nəşriyyat 
tərəfindən «itirilmiş» və albom işıq üzü görməmişdir. 
Səfiyyə xanım gözəl, səliqəli, şirindil, çox xanım qadın idi. Övladı olmayıb, 
əvəzində İshaq müəllimə uşağı kimi qulluq edərdi. Çox mehriban və həssas idi. 
Tanıyanların çoxu etiraf edir ki, ömrünün son iki on ilini tez-tez xəstələndən İshaq 
müəllimin 87 yaşa qədər yaşamasına Səfiyyə xanımın qayğısı, mehribanlığı kömək 
etmişdir. İshaq müəllim də, ağırtəbiətli olsa da, Səfiyyə xanımla mehriban idi, 
zarafat edər, komplement    deyərdi. Onun zarafatlarından biri haqda: 
- Artıq 10 ildən çoxdur ki, İshaq müəllim aramızdan gedib. İndi Tarix 
İnstitutu Arxeologiya və etnoqrafiya şöbəsi elmi şurasının qərarı ilə «Qobustan 
petroqlifləri»ni   (Qobustanın   qədim   qayaüstü  təsvirlərini) tam şəkildə çapa 
hazırlamaq mənə həvalə edilib 
İshaq müəllim özünün «Qobustan» (Baku, 1973) kitabında Böyükdaş dağı 
aşağı səki sahəsi üzrə 15 №-li daşda iki ədəd öküzə oxşar heyvanın estamp surətini 
və onların təsvirini çap etməklə qeyd edir ki, bu daş şəkillər çox olub, lakin 
daşkəsənlər daşı partladıblar, indi 15 №-li daş yoxdur, qalmayıb. Bir dəfə, iki-üç il 
bundan əvvəl, İshaq müəllimin materialları arasında mən bir fotoşəkilə rast gəldim. 
Onun arxasında «Aşağı səki daş № 15» yazılmışdı. Baxdım,  böyük  qaya  
parçasıdır  üstündə  də  çoxlu  qədim şəkillər var. Onların çoxu zamanın təsirindən 
pis oxunur, ortada isə haqqında qeyd etdiyim (15 №-li daşdakı) iki öküzəoxşar 
heyvandan biri tam görünür, qayanın dibində isə Səfiyyə xanım dayanıb. Məni 
maraq götürdü ki, Səfiyyə xanım bu daşdakı şəkillərdən niyə yalnız bu iki öküzün 
estamp sürətini çıxarıb? Bəs, o biriləri niyə çıxarılmayıb. Daş da ki, sınıb, indi artıq 
yoxdur. 
Bu maraqla Səfiyyə xanımın yanına getdim və bu məsələni  aydınlaşdırmağı  
xahiş etdim.  O  dedi: 
23 
 
- Nə bilim, İshaq müəllim mənə bu iki öküzün sürətini götür, dedi. Sonra da 
dedi ki, Sofa, onlar iki öküz, sən də dur daşın yanında ol üçüncü öküz, bir yerdə 
şəklinizi çəkim və çəkdi  (foto).  
Dedim: 
- Səfiyyə   xanım,   bəs   incimədinizmi   ki,   sizi də öküzlərə qatıb?  
Dedi: 
- Yox, zarafat etmək onun adəti ndi. Nə olsun, onda elə demişdi, bir dəfə də 
mən Yazılıtəpədə 9 №-li daşın şəkillərini işləyirdim. O daşda bir iri ölçülü, çox 
təbii nə gözəl çəkilmiş nəhəng maral şəkli var. İshaq fotoaparatı qurub mənə dedi: 
«Mənim maralım, get dur o maralın yanında ikinizin bir yerdə şəklinizi çəkim». 
Elə də etdi (1-ci tablo. şəkil B). 
Araz Gülü oğlu Məmmədov. Hamı ona Araz dayı deyərdi. 1950-ci illərdən 
Tarix İnstitutu onu Böyükdaş dağında qədim qayaüstü təsvirlərin qoruqçusu kimi 
işə götürmüşdü. Sonra ömrünün axırına kimi Tarix İnstitutu və Qobustan 
qoruğunun bu iş üzrə nəzarətçisi olmuşdu. Araz dayı hündürboylu, pəhləvan 
cüssəli, yorulmaq bilməyən, həyatda çox sadə, yumşaqürəkli, əyrilik haqda 
təsəvvürü belə olmayan adam idi. Ata-babadan kasıb olmuş, müharibədə əsir 
düşmüş, müharibədən sonra evinə qayıdaraq təsadüfi işlərdə işləmiş, bir çətən 
oğul-qız böyütmüşdü. O qədər ürəyi yumşaq idi ki, heç bir uşağına qışqırıb səsini 
qaldırmamışdı. Ailəsinin qulu idi. Çox diqqətli, çalışqan, hər cür iş bacaran və hər 
şeylə maraqlanan adam idi. Araz dayı tam savadsız olmasına baxmayaraq, 
Qobustanın tarixi abidələrilə lap tarixçi arxeoloq kimi maraqlanırdı. İshaq 
müəllimin aşkar edib qeydə aldığı 700-dən çox şəkilli, dəlməli, yalaqlı daşa 
inventar nömrəsini o qazmışdır. Bütün şəkilli daşların nömrəsi ilə yerini bilirdi. 
Qobustanın bir çox arxeoloji abidələri onun köməyi və məlumatı ilə aşkara 
çıxarılmışdır. 
Araz dayı Qobustanda arxeoloji ekspedisiya dövründə, mənim Qobustan 
qoruğunun direktoru olduğum on ildə (1967-1976) isə  həmişə  bizimlə  idi.  Araz 
dayı  Qobustanın   içərilərini   yaxşı   tanıyırdı.   Dəfələrlə, Xəzər  dənizindən   
Mərəzəyə,   Böyük   Qobustanın   içərilərinə qədər  bizə bələdçilik etmişdi. Yeri  
gəlmişkən,  Araz  dayı   yaxşı  ovçu-canavar ovçusu  idi.  Bir dəfə qonşuluqdakı 
sovxoz yatağının sürüsünə dadanıb ziyan verən canavarları güdüb balaları ilə 
birlikdə məhv etmiş, dərilərini ovçular idarəsinə vermiş, fermadan   da   bir   qoç   
mükafat   almışdı. 
Ekspedisiyalar vaxtı Araz dayı tez-tez qazıntı sahəsinə gəlir, qazmaqda 
olduğumuz qədim düşərgə, yaşayış yeri, hörgü ilə tikili qalıqları, kurqanlar və s. 
kimi   abidələrin   xarakteri   ilə   maraqlanır,   burada material ola biləcəyini necə 
müəyyən etdiyimiz haqda suallar verirdi. İş gününün axırında ekspedisiya üzvləri o 
günün qazıntı  materiallarını  yuyub Qobustan bulağının   yanında,   ya   da   baza - 
binanın   eyvanında sərdikdə Araz dayı gələr, bütün materialları  (bəzən yüzlərlə 
daş alət və çaxmaq daşı qəlpəsini) bir-bir qaldırıb baxar, qaytarıb yerinə qoyardı. 
24 
 
Maraqlandığı yeni tapıntı haqqında soruşar, tanıdıqları nüsxələrin oxşarının adını 
çəkər, düz bildiyinə sevinərdi. Bizim işlə, arxeoloji abidələrlə, tanış olduqca bu və 
digər abidəyə oxşar yeri  harada   gördüyünü xəbər verərdi. 
Bir dəfə, 1960-cı ildə Qobustan qayalarında, Böyükdaş dağının ayağında və 
Kiçikdaşdakı Qaraatlı piri qəbiristanlığındakı başdaşılarda qazılmış işarə və 
damğaların kağıza çıxartdığımız sürətlərini foto üçün   kalkaya   köçürərkən   Araz   
dayı   yanımıza  gəldi. İşlədiyimiz işarələri görüb dedi ki, bu cür şəkillər Sofu 
Novruz qəbiristanlığı   yanında, yolun sol tərəfindəki daşlarda çoxdur. səhəri bizi 
oraya apardı. Baxdıq  ki, bu   daşlar  çox qədim,  yazısı olmayan, bəlkə də 
müsəlmançılıqdan da qabaqkı yaddan çıxmış bir qəbiristanlığın baş daşılarıdır. 
Çoxunun da üzərində  doğrudan   da   müxtəlif  işarə  və  damğalar  var. Sofu 
Novruz qəbiristanı Qobustan qəsəbəsindən Mərəzəyə gedən torpaq yolla 50 km-lik 
məsafədədir. Bu  qəbiristanlıqdan topladığımız işarələr F. Muradovanın Qobustan - 
Şirvan zonasının işarə və damğaları haqda elmi məqaləsi üçün əsas oldu. 
Qobustanda 1 və 2 №-li kurqanları qazan zaman Araz dayı Axtarma dağının 
cənub dibində də bu cür 3 qurama (o kurqanlara, əl ilə yığıldığı üçün qurama 
deyirdi) olduğunu bildirdi. Orada 4 kurqan var idi. Sonra onları qazıb Qobustanın 
Tunc dövrünü öyrənmək üçün xeyli material əldə etdik. 
Göyərçin dağının dibindəki 28 №-li kurqanın və Şıxqaya  zonasındakı  
«Yeddi  qardaş» kurqanlarının yerini də, Böyükdaş dağında qədim ovçuluqla 
əlaqədə - «Tülkü tutan» qurğusunu və bir çox başqa abidələri də bizə Araz dayı 
göstərmişdir. Araz dayı daş karxanasının bağlanması ilə əlaqədər Qobustana gələn 
hökumət adamları və başqa qonaqlar üçün apardığım ekskursiya və izahatlardan 
elə öyrənmişdi ki, qoruğu işçiləri olmayan vaxt buraya  yolüstü, vaxtsız gələnlərə  
ekskursiya   aparıb   marşrutdakı   abidələri  göstərir və müəyyən qədər məlumat 
verə bilirdi. Mən əminəm ki, Araz dayı 60-80-cı illərdə Qobustanda olmuş 
adamların çoxunun yadında qalıb. 
Böyükdaş dağındakı bulağı Araz dayı tikib qaydaya salmış və divarında bir 
daşa «Araz bulağı» yazmışdı. Araz dayı rəhmətə gedəndən sonra hansı əli 
qurumuşsa yazını məhv edib. Nə deyim? Mən isə Araz dayı onun Qobustanla 
bağlılığı, Qobustana məhəbbəti haqda bu kiçik məlumatı kitaba salmaqla Araz 
dayının adının da yaddaşlarda qalmasını istərdim. Allah ona rəhmət eləsin! 
  
QOBUSTANA SƏYAHƏT 
 
Qobustan böyük bir coğrafi rayondur. Onun adı artıq müxtəlif ölkələrdə, 
milyonlarla adamın dilində səslənir. Bunun səbəbi heç də Qobustanın ərazicə 
böyük olmasında deyil. Elə coğrafi rayonlar var ki, ərazisi Qobustandan bir neçə, 
bəlkə do on dəfələrlə böyükdür. Lakin onların adını nəinki çox adam bilmir, hətta 
heç iri miqyaslı xəritələrdə belə tapmaq olmur. 
25 
 
Qobustanı tək Azərbaycanda deyil, onun sərhədlərindən kənarda, başqa 
ölkələrdə də tanıtdıran onun qədim qayaüstü təsvirləri və qədim qobustanlıların 
məskənləri olmuş arxeoloji abidələrdir. Qobustanda aparılmış arxeoloji qazıntılar 
göstərir ki, Qobustan qayaları arasında orta Daş dövrünün əvvəllərindən başlayan 
həyat min illər boyu qaynamış, onların bizə miras qoyduqları qədim qayaüstü 
təsvirlər və qədim insan düşərgələrindən tapılmış maddi qalıqlar (daş alətlər, 
təsərrüfat və məişət əşyaları, gil qablar, bəzək şeyləri və s.) tariximizin 10 min 
ilindən çox dövrünü araşdırmaq üçün yazısız, dilsiz arxivə, kitabxanaya 
çevrilmişdir. 
Oxucum, gəlin Qobustan abidələri, onların dövrü yaşı, yaranma səbəbi və 
məqsədi, qədim qobustanlıların təsəvvüründə həyatın əhəmiyyəti və s. haqda 
söhbət açmazdan əvvəl Qobustanın keçmişinə səyahət edək. Bu səfərdə icazə verin 
sizə artıq 30 ildən çox bu abidələrin arxeoloji qazıntısı və tədqiqi ilə məşğul 
olduğuma görə mən, Cəfərqulu Namaz oğlu Rüstəmov, bələdçilik edim, bu səfərdə 
sizin nümayəndəniz kimi ulu baba və nənələrimizi dindirim, onların keçmişdə necə 
həyat keçirmələri, məşğuliyyətləri və s. haqda söhbətlərinə birgə qulaq asaq. 
Yol. Təsəvvür edək ki, Bakıda avtobusa oturub Qobustana yola düşürük. 
Məqsədimiz yol boyu vətənimizin daşı-torpağı, ab-havası və sözsüz ki, tarixi 
yerlərilə də tanış olmaqdır. 
Budur, Bibiheybət məscidi bünövrəsinin yanından keçib sıx burnunu 
dolanır. Şıx çimərliyinə çıxırıq. Maşınımızı saxlayıb çimərliyin şərq tərəfindəki, 
dənizə tərəf uzanmış, yarıya qədər dalğalar örtmüş kiçik daş təpəyə yaxınlaşırıq. 
Onun qərbə baxan üzündə eni 4, uzunu 10 metrə qədər sahədə, qaya üzərində 
qazılmış böyük bir balıqçılıq səhnəsinə tamaşa edirik. Burada üç balıqçı yönü bir 
tərəfə (quruya tərəf) olmaqla hər üçünün çiynindən keçən ipi çəkir. Şəkildəki 
balıqçılar elə dinamik təsvir edilmişlər ki, elə bil ipi çəkmək üçün etdikləri gücdən 
yorulub əldən düşmüşlər. Arxadakı balıqçının ayağı yanında şəbəkəli naxış qalığı, 
söz yox ki, balıq torunun hissəsidir. Ətrafda isə 10-a qədər real balıq təsviri vardır. 
Onların mütənasib ölçüdə, üzərlərində pulları, üzgəcləri, suya baş vurarkən 
bədənləri ilə quyruğu arasında əmələ gələn əyinti elə dinamik və realdır ki, adam 
ustasına (rəssamına) heyran qalır. Hər balıqçının başı üstündə isə uçuş 
vəziyyətində bir qağayı təsvir edilmişdir. 
Bu səhnənin yaranma dövrü ilk orta əsrlərə aiddir. Şəkillər, xüsusən balıqçı 
kişilər ölçücə heç bir qayaüstü təsvirlər kolleksiyasında olmayan qədər iri 
(hündürlükləri 4 m-ə yaxın), lakin çox real və mütənasibdirlər. Xətlərinin eni 5, 
dərinliyi 2-3 sm-ə çatır. Bu səhnə, görünür, qədim Bakıda şəhərin təminatı üçün 
balıqçılıq təsərrüfatının mühüm yer tutması ilə əlaqədardır. Buradakı şəkillər tək 
ölçüsü ilə deyil, çəkilmə texnikası, reallıq dərəcəsi və mövzusu ilə də Qobustanın 
qədim qayaüstü təsvirlərindən fərqlənirlər. 
Tunc dövrünün axırlarından başlayaraq Qobustanda təbiət dəyişməyə, iqlim 
qurulaşmağa, Xəzər dənizi vaxtaşırı (elə əsrimizin əvvəlində də) olduğu kimi 
26 
 
çəkilib uzaqlaşmağa başlayır. Artıq indiki Qaradağ-Ələt arasında qədim Qobustan 
qayıqları üçün dəniz limanları yararsızlaşır. Beləliklə, həyat yavaş-yavaş 
Qobustandan Bakı buxtasına, Abşeron yarımadasına üz tutur. Nəticədə ticarətin 
inkişafı, Bakı limanında yaşayış məskənlərinin get-gedə böyüyüb-birləşib şəhərə 
çevrilməsi ilə nəticələnir. İqlimin quraqlaşması, dənizin çəkilməsi ilə quruya 
çevrilmiş Xəzəryanı torpaqların şoranlığı yerli qəbilələrin əkinçi-maldar 
təsərrüfatının inkişafına əngəl törətdikcə, vaxtilə yardımçı təsərrüfat olmuş 
balıqçılıq yeni vüsət alır, Çox güman ki, Şıx çimərliyindəki balıqçılıq səhnəsi də o 
dövr və ondan sonrakı zamanlarda Qobustan adət-ənənəsinin saxlanması 
təcəssümüdür. 
Biz  avtobusa   qayıdıb yola  davam  edirik.   Qabaqda yol haçalanır.  Biri 
sağa, sağ tərəfdə dağın döşündə görünən Lökbatan qəsəbəsinə, biri sola gedir. Sol 
yolla (Salyan şosesi ilə) gedirik. Bir az getmiş, solda, təpənin üstündəki mayakı 
keçdikdən sonra yol boyu qabaqda əhəng daşı örtüklü dağın qoşa zirvəsi görünür. 
Onlar Kərkəz dağının qoşa zirvələridir. 20-ci əsrdən başlayaraq ona  Korgöz dağı, 
dağın şimal dibindəki kəndə də Korgöz kəndi deyirlər. Sözsüz ki, rus dilindən bizə 
dəyən zərbələrdəndir. 
Kərkəz dağından sağa, bir qədər uzaqda əhəng daşı örtüklü daha bir dağın 
zirvəsi görünür. O Şonqar dağıdır. Dağ öz adını saxlayıb. Yaxınlığındakı qəsəbə də 
Şonqar adlanır. Kərkəz və Şonqar iki qoşa dağ, iki qardaş hərəsi qartal cinsli bir 
yırtıcı quşun – kərkəzin və şontarın adını daşıyır. Çox güman ki, bunlar şərqi 
Azərbaycanda atəşpərəstlik dövründə yaranmış adlardır. Bu adlar ölüləri 
«daxma»ya qoymaq adəti ilə bağlıdır, ölünün ətini sümükdən ayırıb - yeyən 
quşların adlarıdır. 
Şonqar dağında Daş dövrünün orta (Mezolit) mərhələsinin sonuna aid 
düşərgə - sığınacaq və qədim qayaüstü təsvirlər aşkar edilmişdir. Bu, qədim 
qobustanlıların tək Böyükdaş və Kiçikdaş dağları ərazisində deyil, daha böyük 
ərazidə məskən saldıqlarını, Qobustanın 10 min il bundan əvvəllər insan yaşaması 
üçün indikindən daha əlverişli şəraitə malik olduğunu göstərir. 
Yolumuza  davam  edirik.  Qaradağ dəmir   yol  stansiyası, və Sahil 
qəsəbəsini keçirik. Yoldan sağa, şimal-qərbə, qabağımızı Qaradaq dağı kəsir. Yol 
istiqamətində Kənizə vulkan dağı, ondan sağa, azca uzağa, yanları maili olmaqla 
üstü duz, trapesvari uzun bir dağ görünür. Bu, Cingirdağdır. Qobustan qayaüstü 
təsvirlərinin yığcam sahələrindən biri –Yazılıtəpə, o dağın şimal (buradan sağ 
tərəf)   dibindədir.   Cingirdağın   arxasında, Qobustanda ən hündür palçıq vulkanı 
olan Torağay dağı görünür. Qəribədir, Kərkəz və Şonqar kimi əhəng   daşı   örtüklü   
dağlar   yırtıcı   quşların   adı ilə səsləndiyi halda, zirvəsi od püskürən  (o son dəfə 
1947 və 1950-ci   illərdə   püskürmüşdür),   vulkan   dağı sərçə boyda quşun adı ilə 
Torağay adlandırılmışdır. 
Yolumuza davam edirik. Səngəçal qəsəbəsinə çatmamış yoldan sola, 
dənizin kənarındakı kiçik təpənin döşündəki kəsikdən bir süni mağaranın qapısı 
27 
 
yola baxır. O bərk, qumlu torpaqda qazılmış iki tağvarı otaqdan ibarət idi. Ortası 
təbii torpaq sütunla ayrılır, qapıları ümumi girişdə birləşirdi. İçərisi əhənglə suvaqlı 
idi. 
Səngəçal süni mağarası tipli orta əsrlərin süni qazma evləri Ceyrankeçməz 
çayı hövzəsində, Mərəzə kəndi yaxınlığında (Diribaba piri yanında) çoxdur. Bu cür 
orta əsr süni mağaralarının özləri xüsusi tədqiqat obyektləridir. 
Nəzərə alsaq ki, Səngəçal süni mağarası XV əsr Səngəçal karvansarasından 
beş-altı yüz metr aralıdadır, onun da karvan yolu üzərində qazıldığını söyləmək 
olar. Səngəçal karvansarası göstərilən süni mağara ilə Səngəçal qəsəbəsi arasında, 
mənbəyini Şıxqaya zonasından götürüb dənizə axan kiçik çayın sağ sahilində, şose 
və dəmir yolunun bilavasitə sağ (qərb) tərəfindədir. Dördbucaqlı formada, kiçik 
həyətə malik, qapısı dənizə tərəf, yonma əhəng daşından tikilmiş kiçik qala kimidir 
(2-ci tablo, şəkil A). 
Qapısı üstündəki kitabədə karvansaranın hicri ilə 843-cü (miladi ilə 1439-
cu) ildə I Xəlilullah Şirvanşahın vaxtında tikildiyi göstərilir. Karvansaranın 
yanında Bakı - Abşeron zonası üçün xas su anbarı - ovdan var. Səngəçal 
karvansarası ilə eyni formalı daha bir karvansara buradan təxminən 10 km qərbdə, 
Sofu Həmid qəbiristanı yanından keçib qərbə, Şamaxıya gedən qədim yolun 
üstündə, Şıxqaya dağlarına çatmamış yolun sağındadır (yuxarıda qeyd etdiyimiz 
Qaraçı və ya Miyəcik). Bu karvansaranın yanında isə su   quyusu   var. 
Səngəçal və Qaraçı karvansaraları cənubdan (İran) şimala (Bakıya, 
Dərbəndə və Rusiyaya) gedən qədim karvan yolunun Qobustandan kəçən 
hissəsində tikilmişdir. Bu qədim yol cənuba və şimala tərəf bir sıra şaxələrə ayrılsa 
da Qobustanın şərqində, indiki Ələt qəsəbəsilə Qaradağ arasında (birləşib Kənizə 
və Böyükdaş dağının şərqindən, dənizlə onların arasından keçmişdir. Buradan 
yolun bir qolu hər yerdə dənizin qərb tərəfi ilə cənuba, ikincisi Kür çayı ilə qərbə, 
üçüncüsü, Cavaddan (Kürlə Araz çayının qovuşduğu yerdən) Naxçıvan 
istiqamətində gedirdi. Şimala tərəf isə bir qolu yenə dəniz boyu indiki Puta 
stansiyasından keçib  Bakıya, ikincisi, Qaraçı karvansarasından qərbə, Şamaxıya, 
biri isə Qaraçı karvansarasından şimala tərəf Ağ - Arqun karvansarasına gedir, 
sonra Gülbax deyilən yerdən keçib indiki Sumqayıta tərəf dənizə çıxır və şimala 
davam edirdi. Qobustan ərazisində bu yolun şahidi olan daha iki tikili - körpü 
qalığı var. Onlardan biri Səngəçal qəsəbəsindən 1,5 km cənubda, Ceyrankeçməz 
çayı üzərində 1926-cı ildə tikilmiş, tağvari gözlü ensiz körpüdən təxminən 200 
metr aşağıda olmuşdur. Abşeron əhəng daşından tikilmiş, eni 415 sm olmuş bu 
körpünün indi yeri və sol sahildə bir hissəsi qalmışdır. 
İkinci bu cür tağvari, lakin ikigözlü körpünün orta hissəsi və yeri Ələt 
qəsəbəsindən cənub-qərb tərəfdə, Qalmaz dağının şərq ətəyində, köhnə su 
yatağındadır. 
28 
 
Böyükdaş dağının cənub-şərq qurtaracağı ətəyindəki latın dilli kitabə də 
şahidlik edir ki, I əsrdə Roma qoşunları bu yolun hansı qolu ilə isə Xəzər sahilinə, 
Böyükdaş dağının ətəyinə gələ bilmişdir. 
Yolumuza davam edib Qobustan qəsəbəsinə çatırıq. Qəsəbənin mərkəzində 
şosedən sağa ayrılan bir küçənin başında 4 metrə qədər hündürlüyü olan iri və dik 
bir qala daşı basdırılıb. Ətrafı kiçik məhəccərlə hasarlanıb. Daşın üstündə qalın 
dəmir lövhədən kəsilmiş kəmərçinli siluet şəkildo ox atan adam fiquru 
bərkidilmişdir. O, oxunu (qərbə, küçə boyu Böyükdaş istiqamətinə tuşlamışdır. 
Daşın döşündə isə yenə də həmin istiqaməti göstərən ox işarəsi, rus və latın 
qrafikası ilə «Qobustan» və «Gobustan» sözləri yazılıb. Bu yol göstəricisi 1969-cu 
ildə düzəldilmişdir və o vaxt Qobustan qoruğuna, Böyükdaş dağına, Qobustan 
abidələri ilə tanış olmağa buradan dönüb getmək, dəmir yol relsləri üstündən 
keçmək lazım idi. İndi isə qəsəbənin cənub hissəsində tikilmiş körpünün üstündən 
keçmək lazımdır. 
Tarixi dövrlərlə üz-üzə. Maşınımız dəmir yolunun üstündən keçid 
körpüsünə qalxıb sağa dönür. Qarşımızda üzəri qalın əhəng daşı ilə örtülü, üstü 
mizin üstü kimi düz və hamar, ətəklərinə çoxlu iri qaya parçaları səpələnmiş iki 
dağ - Kiçikdaş və Böyükdaş dağları durur. Bu dağların hər biri öz quruluşuna görə 
təbii və tarixi abidədir. Hər ikisi, geoloji cəhətdən yuxarıda qeyd etdiyimiz kimi III 
dövr Abşeron dənizinin qalığı - əhəng daşı ilə örtülü, təbii formasına görə orijinal 
şəklə malikdir. Onların düz zirvəsinin kənarları 10-15 metr hündürlüyündə 
uçurumdur. Bu dağların hər birinin üstünə yalnız bir tərəfdən təbii, uçurum 
olmayan ensiz zolaqdan çıxmaq olar. Ona görə onlar tarixi cəhətdən, daş dövrü 
insanlarının ov etməsi və yaşaması üçün xüsusi əlverişli şəraitə malikdir. 
Dağların bu cür təbii quruluşu 12-15 min il bundan qabaq Daş dövrü 
insanlarını özünə cəlb etmişdir. O vaxt qədim qobustanlılar vəhşi heyvanları 
ovlamaq üçün bu dağların zirvəsindən təbii tələ kimi istifadə etmişlər. Ətrafdakı 
vəhşi heyvanları qəbilə üzvlərinin birgə köməyi ilə bu dağların üstünə qovmuş, 
dağın uçurumuna qısnayıb uçurmuş, bol ət əldə etmişlər. Bu baxımdan Böyükdaş 
və Kiçikdaş dağları qədim ov yeri - təbii tələ olmaqla öz quruluşuna görə təbii-
tarixi abidədir. 
Söhbət, zirvəsi mizin üstü kimi düz, hər tərəfdən 10-15 m hündürlükdə qaya 
kəsiyi ilə əhatələnmiş Böyükdaş və Kiçikdaş dağlarının, öz quruluşuna görə, ibtidai 
dövrdə sürək üsulu ilə təbii tələ kimi istifadə edilməsinin ovçuluq üçün gözəl şərait 
yaratmasından  getdi.  Onu  da   qeyd edək  ki,  bu  əlverişli  ov  şəraiti  elə bu 
dağların  ətrafına  səpələnmiş  qayalar «meşəsi» arasında da  vardır. Məsələ 
burasındadır ki, adi daş alətlərlə, elə yenicə yaranmaqda olan bəsit yay-oxla da 
düzən  sahələrdə hər vəhşi heyvanı, iti  qaçan ceyranı, guru, dağ  keçisini, maralı, 
güclü vəhşi öküzü və  s.  daş   ucluq   keçirilmiş   nizə  və   ya çapacaq, bıçaq,  
balta   və  bu  kimi  daş  alətlərlə heyvanları ovlamaq o qədər də asan iş deyildi. 
Göstərilən daş alətlərlə heyvanlara açıq şəraitdə fərdi zərbə endirməklə ov etməyə 
29 
 
az bel bağlamaq olardı. Qəbilə belə müvəffəqiyyətlərə ümid olsa idi ac qalardı. İri 
heyvanları ovlamaq üçün onu qayadan uçurmaq, yarğana salmaqdan başqa bir də 
kollektivin eyni zamanda zərbə endirməsi  lazım   idi.  Lakin  açıq,  düzən   yerdə 
hansı vəhşi heyvan insanı elə yaxına buraxar ki, insan, özü də bir yox, bir dəstə 
adam yaxın məsafədən eyni vaxtda ona zərbə endirsin? Bu işdə, yenə də Böyükdaş 
və Kiçikdaş dağları ərazisindəki qayalıqlar «meşəsi» arasında  örüşə  gedən  və   ya  
suya  gələn   (Böyükdaşda   su bulağı və qaynamalar indi də var) heyvanların 
keçdikləri cığırların qayaların arasından keçən dar sahələrində   pusquda  durub   
onları   müəyyən   yerə  buraxıb, sonra  qabağı və arxanı kəsib ovlamaq 
mümkündür, 
Maşınımız Qobustan qəsəbəsinin qərb tərəfindəki yeni salınmaqla olan 
məhəlləni, dəmir, beton zavodu və boru bazasını keçib qərbdə Böyükdaş dağına 
çatır. Burada bizi təbii qayalıqlar, bu yerlərdə Daş, Tunc və orta əsrlərə qədərki 
müxtəlif tarixi dövrlərdə yaşamış qədim qobustanlıların qayalar üzərində çəkdikləri 
rəsmlər, qayalar arasında sırlaşmış əncir, nar, dağdağan, meynə, albalı, armud, 
itburnu və s. ağaclar və kəkliklərin oxuması qarşılayır. 
Əgər biz bu yerlərə 12-15 min il əvvəl gəlmiş olsaydıq, bizi daş dövrü 
düşərgələrinin sakinləri, ibtidai adamlar qarşılayar, təbiətin onlara bəxş etdiyi 
qayaaltı yaşayış düşərgələrinə aparar, ovladıqları gur və ceyran ətinə qonaq 
edərdilər. Gəlin hesab edək ki, biz buraya elə 12-15 min il bundan qabaqkı kimi 
qarşılanmağa, ulu babalarımızın nəfəsini duymaq, xəyalən onların ruhunu 
dindirməyə və bizim üçün qoyub getdikləri ibtidai sənət əsərlərinə tamaşa etməyə 
gəlmişik. 
Budur, qayalar zümzümə edir. Qayalar arasından qalxan cəngisayaq yallı 
havası sel kimi axır, qavaldaşla çalınır, burada isə bir dəstə boylu-buxunlu cavan 
kişi   əl-ələ   tutub   yallı   oynayır.   Bu   yanda   isə   iri, vəhşi öküzlər durmuşlar. 
Onların bəzisi bizi görüb nərə çəkməyə,  qabaq  ayaqları  ilə torpağı  qazmağa 
hazırlaşır, bəziləri  isə dayanıb gövşəyir. O tərəfdə bir it vəhşi qabanı qovur. Bu 
tərəfdəkilər gurlardır. Onlar ürkək-ürkək bizə baxırlar. O biri yanda vəhşi at ilxısı 
otlayır. Atlar sahibsizdir, ilxıçısı yoxdu. Onları vəhşi ayğır otarır. Bu yandakı atlar 
hürküb fınxırdılar.  Onlara  nə oldu?   Biz  ki  onlara  toxunmadıq? Yox, onlar 
bizdən yox, ilxının içindəki yay-oxlu adamlardan   hürkmüşlər.   Onlar   ovçulardır,   
atları ovlamağa gəliblər. Bu yanda, sol tərəfdəki qayada isə öküzləri   ovlayırlar.   
Ovçular   öküzləri   qayanın   uçurumuna   sıxışdırmışlar,  onlara  ox  atırlar.  
Qabaqdakı  öküz  isə  çıxılmaz  vəziyyətdədir,   buynuzlarını irəli verib adamlara 
hücum edir. Bəs bu nədir? Əlində qalxan tutmuş bir nəfər nizəni başqa birinin 
sinəsinə yönəldib. O isə yazıq-yazıq əllərini qaldırıb təslim olur. Bu ki Tunc 
dövrünün adamıdır. O yandakı başı dəbilqəli atlı isə orta əsr cəngavəridir. Sağ 
əlində toppuz tutub, sol əli ilə atın  yüyənini dartır. Qayalardakı keçilərə bax, bir-
birindən gözəl, iri, kök və mehriban keçilər. Elə qatarlanıblar ki, elə bil «yallı» 
tutublar. Görünür şifahi xalq ədəbiyyatında belə bir bayatı boş yerə deyilməyib: 
30 
 
 
Anam a xallı keçi,  
Məməsi ballı keçi.  
Uca qaya başında  
Tutubdur yallı keçi. 
 
Yoldaşlardan biri qıy vurdu: «Keçiyə bax halay tutub». 
Keçinin səsi mələməyə çevrilir, qayalarda uğuldayır. Dağdan güclü gurultu 
qopur. Kənizə dağı püskürür, göyə od-alov qalxır. Qədim qobustanlılar kimi bir an 
bizi də vahimə bürüyür. Dönüb dala baxırıq, gəldiyimiz yola tərəf. Yol hanı? 
Dənizin dalğaları dağın ayağında qayaları döyəcləyir. Dalğalar üzərində isə 
gəmilər üzür, özləri də elə bil Tur Heyerdalın düzəltdiyi «Tiqris» gəmisidir. Çox 
qəribədir. Yoxsa yuxu görürük? Bəlkə əfsanəvi bir aləmə düşmüşük? (13-cü tablo, 
şəkil A). 
Yox-yox, bu belə deyil. Biz heç bir əfsanə və ya yuxu görmürük. Biz 
Qobustandayıq, gördüklərimiz də qədim qobustanlıların həyat səhnələri, daş və 
qayalar üzərində qoyub getdikləri sənət əsərləridir. Onların heç biri canlı deyil, 
qayalar üzərində həkk edilmiş şəkillərdir. Lakin ibtidai rəssamlar bu təsvirləri adi 
daş alətlə, elə dinamik və real işləmişlər ki, onlar gözlərimiz qarşısında canlanmaq, 
uzaq keçmişdən söhbət   açmaq   qabiliyyətinə   malikdirlər. 
Bu səhnələrin yanından keçib Böyükdaş dağında Qobustan qoruğunun baza 
binasına çatırıq. Maşından düşüb kiçik təpəni qalxır və sığırla 30-40 metr qərbə 
tərəf gedirik. Qarşımızda, böyük qaya parçalarının altında, Qobustanda qədim 
insan düşərgələrindən «Ana zağa»dır. Biz oraya yönəlirik və özümüzü bir anlığa 
daş dövründə hiss edirik. Bu vaxt« «Ana zağa»dan qarşımıza boylu-buxunlu, 
əllərində yay-ox tutmuş, belələrindən kəmərçin sallanan, pəhləvan cüssəli kişilər, 
onların qabağında isə iri döşlü, yoğun baldırlı, dərisi günəşin istisi və küləyin 
təsirindən mis kimi qaralmış, sağlam bədənli, maral baxışlı bir qadın çıxır. Onun 
da əlində ox, çiynində kaman var. Biz yerimizdə donub qalırıq. Bir an bizi vahimə 
götürür. 
Qabaqdakı qadın irəli çıxıb «bizi salamlayır, onları   yada   saldığımıza   
görə   razılığını bildirər və içəriyə,  qədimdə  yaşamış olduqları «Ana zağa»ya 
dəvət   edir.   Bizi   qarşılayan   dəstənin   kişiləri və başqa qadınlar bizə yol verib 
divara çəkilir, qədim şəkillərə çevrilirlər. 
Biz başçı qadının dalınca «Ana zağa»ya, onun birinci otağına giririk. Sol 
tərəfimizdəki divar Böyükdaş dağı yuxarı səki üzrə 29 №-li daşın şimal üzüdür (3-
cü tablo). Budur, bir an əvvəl qarşımıza çıxan kişilərin bir neçəsi bu daşda şəkil 
olub bizə baxırlar. Bizi içəri dəvət edən qadın - Ana, daşın orta hissəsini işarə ilə - 
Mənim yerim buradır, - deyir, - siz gedəcəksiniz, yenə burada şəkil olub 
qalacağam. Sonra bir an susub əlavə edir: 
31 
 
 - Mənim şəklimin qrafitlə sürəti çıxarılıb kitablara nəqş edilib, dəfələrlə 
rəngli-rəngsiz foto-plyonkalara köçürülüb. Beləliklə, məni bütün dünyaya 
tanıtmısınız, əvəzində sizə nə qulluq edim? - Sonra daşdakı yay-oxlu bir kişi 
şəklinə, ərklə, - A bala, nə durmusan, düş daşdan, özünə gəl, gurlar Atbulaq kəndi 
tərəfdə, Qalmaz dağının dibindədir, get birini tut gətir, qonaqlara təzə ətdən dadlı 
kabab verək, - dedi. Mən irəli çıxıb geyirəm: 
- Ulu nənə, zəhmət çəkməyin, indi Azərbaycan ərazisində heç zooparkda da 
gur tapılmaz. Sizin, bizdən çox-çox qabaq, 8-9 yüzil əvvəl yaşamış nəvələriniz 
onları ovlayıb bu yerlərdən kökünü kəsiblər. 
- Bəli, mən bilirəm, mən il bundan qabaq nəvələrimdən Bəhram adlı bir şah 
gurları ovlamağı çox sevirdi. Xalq arasında opa «Bəhram gur» ləqəbi vermişdilər. 
Özü də 7 ölkədən 7 gözəl alıb gətirmişdi. Şəkillərini də bir az buradan yuxarı 
(qərbə tərəf) 78 №-li daş üzərində qazdırıbdır (4-cü tablo, şəkil A). 
- Bəli, - dedim, - Ulu nənə, onu bilirik. Böyük şairimiz Nizami Gəncəvi 
onun - Bəhram gurun şərəfinə bir dastan «Yeddi gözəl» poeması yazıb, oxumuşuq. 
Siz bizə özünüzdən danışın. Niyə sizin şəklinizi belə xüsusi yerdə, daşın mərkəzi 
hissəsində və başqa qadınlarınkından çox iri çəkiblər, özü də silahlı? Sizin 
vaxtınızda bu yerlər necə idi. Qəbiləniz nə ilə məşqul olur, necə dolanırdı? Bunlar 
haqda məlumat bizim üçün ən böyük qonaqlıqdan artıqdır. 
 Onda, - dedi ulu nənə, - bizim vaxtımızdakı kimi daşları   çəkin   oturun   
üstündə.  Qorxursunuz   ki,  daş soyuq olar?  Qorxmayın, odur  o küncdə üst-üstə  
yığılmış ceyran dərilərindən götürün qoyun daşın üstünə oturun. Biz də belə 
edərdik. sonra, bir qədər qurcalanıb və elə bil özünü ələ alaraq dedi: 
- Əvvələn, onu deyim ki, mən sizin kimi oxumuş - savadlı deyiləm. Bizim 
məktəbimiz çöldə, ov arxasınca qaçmaq, ox atan atalarımızın,  yeməli  meyvə 
yığan, ev işləri görən anaların barmaqlarına baxmaqla müxtəlif işləri öyrənmək 
olub. İndi əgər səhvə yol versəm, danışığımda cümlələri düz qura bilməsəm məni 
barışlayın. Bir də yeri gəldikcə sizi maraqlandıran məsələləri suallarla yadıma 
salın. 
- Mən anayam, qəbiləmizin ağbirçəyiyəm. Qəbilə üzvləri və ağsaqqallar 
mənə hörmət və ehtiram edirdilər. Çünki mən həm kişilərlə bərabər ovda iştirak 
edərdim,  həm də ov uğursuz olan zaman gəlin  və  qızları başıma  yığıb qəbilənin 
ac qalmaması üçün meyvə, göbələk,  yeməli otlar  və  s.   yığımını  təşkil  edərdim. 
Gecədə neçə dəfə durub ocağa odun atar, odu sönməyə qoymazdım.  Qəbilə  
üzvləri  arasında  ərzaq bölgüsünü mən aparardım.   Qızlara  həsir   toxumaq, səbət 
hörmək və s. kimi  müxtəlif əl işləri öyrədərdim. Mən öləndən sonra mənə hörmət 
əlaməti olaraq və mənim həmişə onlarla birgə olmağım arzusu ilə qəbilə 
ağsaqqalları qərar verdilər ki, qəbilə rəssamı mənim surətimi qəbilə «albomunun» 
ortasında təsvir etsin. Budur, məndən soldakı kişi təsvirləri də çox iri çəkilmişlər. 
Onlar qəbilənin  mahir ovçuları, igid ərlərdir. Onlar  ovda   olan   gün   qəbilə  ac   
qalmayacağına   arxayın olardı. Onlar yaşa dolandan sonra qəbiləyə ağsaqqallıq 
32 
 
edərdilər. Bu öküz isə  (səhnənin ortasındakı iri öküz  şəklini  göstərir)    bizim   
totemimizdir.   Bizim ovçular əsasən ceyran və gur ovlayardılar. Ətdən korluq 
çəkməzdik. Bir də burada, qayalar üzərində gördüyünüz  qədim   şəkillərin  heç  
biri  elə-belə,  boş  yerə təsvir olunmayıb. Onlar Qobustanda  yaşamış qəbilələrin 
min illər boyu yaratdığı mədəniyyətin kölgəsi, keçmiş həyatın güzgüsüdür. hər bir 
rəsmin qayada döyülməsi bir hörmətli qəbilə üzvünün xatirəsi, uğurlu ovun  şənliyi  
mərasimidir.  Şəkillər  qayada  bu və  ya başqa  məqsədlə və   yalnız  qəbilə 
ağsaqqalının göstərişi  ilə həkk edilirdi.  Bu təsvirlər  arasında  bir nəfər də 
qorxağın, tənbəlin şəkli  yoxdur. Odur ey, bu daşın o biri üzündə bizim oğlanların 
ovdan qayıtma səhnəsi təsvir olunmuşdur (5-ci tablo, şəkil A). Ovçularımız ovdan 
iri heyvan cəmdəyi ilə qayıdan gün bayram olurdu. Tonqal qalanırdı. Cavanlar 
yallı gedər, qızlar çəpik çalar, onları ruhlandırardılar. Qocalar və ağsaqqallar bu 
mənzərəyə baxıb fərəhlənər, qəbilənin sağlamlığına, cavanların gücünə, 
çevikliyinə, dözümlülüyünə sevinər, qəbilənin gələcəyindən nigaran qalmazdılar. 
Bu vaxt dəstəmizdən bir nəfər dillənir:   
- Nənə, ay nənə, bəs sizin oğlanlar yallı rəqsini 
musiqisizmi oynayırdılar? 
Nənə: 
- Yox, ruhumun günəşi, - deyir musiqimiz var idi. 
Yallı oynananda Qavaldaşın səsi dağı, dərəni lərzəyə gətirirdi. Odur ey, 
onlardan biri Cingirdağda, biri isə burada, dağın aşağısındadır. 
Yoldaşlarımızdan biri: 
- Hə, hə nənə, - deyir, - yadıma düşdü, məşhur qaval çalanımız, rəhmətlik 
Çingiz Mehdiyev o daşda çaldığı qədim ritmləri televizorda görüb eşitmişəm. 
Çox gözəl, əsl  qavaldan da  yaxşı səslənirdi. 
- Hə, bala, Qavaldaş çox yaxşı səslənir. Bir də ki, qavaldaşdan başqa da 
qamışdan, dəridən düzəldilmiş musiqi alətlərimiz var idi. Qavaldaş isə həm də 
bizim xəbərçimiz idi. Deyəcəksiniz necə? Belə ki, Qavaldaşda yallı havasının 
səslənməsi cavanları oyuna çağırıldı. Başqa bir hava ağsaqqalları yığırdı. Hətta, 
qabaqcadan şərtləşdirilmiş bir, iki, üç, beş və s. zərbənin səsi bu və ya başqa 
ağsaqqalın və ya deyək ki, təcrübəli bir qadının uşaq gözləyən cavan qadına 
köməyə çağırılması demək idi. 
Nənə, sizin  vaxtınızda  bu  yerlərin  havası, təbiəti, görkəmi necə idi? 
- Niyə ki, o vaxtlar, yəni bizim vaxtımızda burada hava, iqlim mülayim idi. 
Nə çox isti, nə də çox soyuq idi. Qış çox mülayim keçirdi. İl uzunu çöldə, meşədə 
qida axtarırdıq. Deyəcəksiniz hansı meşə, bu tərəflərdə meşə var ki? Bəli, ruhumun 
günəşləri, indi yoxdu, lakin o vaxt bu tərəflər indi sizlərin Savanna adlandırdığınız 
iqlim və təbii şəraitə malik diyarlar kimi idi. Seyrək də olsa meşələrimiz var idi. 
Orada palıd da, şam da bitən vaxtlar olub. 
Bunu deyib ulu nənə üzümə baxdı və sualedici görkəm aldı. Elə bil bu 
baxışlarla mənə demək istəyirdi ki, niyə durmusan, sözümü təsdiq elə, axı siz 
33 
 
burada, «Ana zağa» adlandırdığınız bizim bu düşərgədə qazıntı apararkən 
ocaqlarda qalmış kömür qırıqlarından yoxlanmağa, analizə göndərmişdiniz sonra 
isə dəfələrlə bu haqda, elə burada qonaqlarınıza, mən bu divardan eşidə-eşidə 
deyirdiniz ki, göndərdiyim ocaq külünün içindən palıd və şam ağaclarının zərrələri 
tapılıb. Mən başımı tərpədərək ona: 
- Düz deyirsiniz nənə, - deyib onun sifətindən oxuduğum bu məlumatları 
daha genişliyi ilə dəstəmizin iştirakçılarına danışıram. 
Ulu nənəmiz söhbətdən razı qalıb sözünə davam edir: 
- O vaxtlar indi gördüyünüz bu düzlər, terraslar 
şoran deyildi, hər yan yaşıl otlarla, çəmənlərlə örtülü idi. Dərələrdə, çayların 
ağzında qamış bitərdi. 
Kişilər qamışlardan qayıq düzəldir, balıq ovlamaq üçün dənizə çıxırdılar. 
Lakin bir vaxt dəniz qalxıb daşdı, ətrafı basıb şoranlaşdırdı. Deyəsən indi də, sizin   
vaxtınızda  da   suyu   qalxır,   çoxalır,   sahələri  basır. Vallah, qınamayın deyəsən 
qocalmışam, gözlərim yaxşı görmür, əvvəllər buradan baxanda dənizin kənarında 
balıqçılarımızın toruna hansı balıq düşdüyünü belə seçərdim. Bilirsinizmi, 
qəbiləmiz tək ovçuluqla deyil, balıqçılıqla da məşğul olurdu. Biz o zaman 
qamışdan və qarğıdan qayıq hazırlamağı öyrənmişdik. Qayalardakı qayıq 
şəkillərini görmürsünüz? Onların   burnunda   günəş   şəkli   çəkilib.  Çünki   biz 
həmişə,  səhərlər  günəşə,  dənizə  tərəf   şərqə,  axşam isə dənizdən evə, yenə 
günəşə tərəf, qərbə üzürdük. Bir də ki, əsl allah elə günəşdir. Günəş sönsə dünya 
qaranlıq olar, hər şey - insanlar da, heyvanlar da, bütün canlılar, bitkilər, həyat 
məhv olar. Günəşsiz  yaşamaqmı olar? Biz ona sitayiş edirdik. Günəşə məbədlər də 
quran vaxtlarımız olub. Gəmilərimizin başında günəş bizə yol göstərməklə həm 
balıqçılarımızı, sonrakı   dövrlərdə həm də döyüşçü dənizçilərimizi fəlakətdən,  
qasırğadan qoruyar,  onlara   güc  və  inam verərdi. Yadımdadır, bir dəfə, hələ 
cavan idim, axşam tərəfi qayanın üstündən dənizə, balıqçılara baxırdım. 
Qınamayın, bala, mənim  istədiyim oğlan da, indi mənim   sol   tərəfimdəki   şəkil,  
orada   idi.   Gördüm   çox iri, qayıq uzunluqda bir balıq tutublar, sahilə çəkirlər.   
Böyük   qız  olsam   da   «bölgə-bölgə»  deyə-deyə  evə, düşərgəyə  qaçdım.   
Anam   soruşdu:   «Nə  qışqırırsan, hanı  bölgə?» Dedim:  «Tutublar, bölgə balığı 
tutublar, sahilə çəkirlər, özü də çox iridir, lap qayıq uzunluğunda». Balıqçılar 
gələndə məlum oldu ki, mən düz görmüşəm.   Bir   bölgə   balığı   tutublar   ki,   
uzunluğu dörd  metrdən  çoxdur   (6-cı  tablo,  şəkil  A).  Şənlik quruldu, yallı 
oynandı. İndi o balığın təsviri, odur ey, Kiçikdaş dağında, bu nəvəmin (məni 
göstərir) Qayaaltı» adlandırdığı qədim şəkillər qrupunun 5 №-li daşındadır.   
Bölgənin   şəkli   Kiçikdaşda   ona   görə çəkildi ki, onu bizim balıqçılar Kiçikdaş 
qəbiləsinin balıqçıları ilə köməkli tutmuşdular. Sonra balığın ətini bizim və onların 
qəbilə üzvlərinin sayına və ehtiyacına uyğun böldülər. Balığın şəklini harada 
çəkmək məsələsini isə çöp atma ilə həll etdilər. Bu şərəf Kiçikdaş qəbiləsinə 
qismət oldu. O vaxt ağsaqqalların məsləhəti ilə qəbilələr biri-birinə kömək edər, 
34 
 
ovu uğurlu keçmiş qəbilə ovdan uğursuz qayıtmış qonşu qəbiləyə əl tutardı. Hər 
işdə hörmətlə, mehribançılıqla qonşuluq edərdik. Qəbilələrimiz əyrilik, xainlik, 
pislik bilməzdilər. Bu sözlər heç dilimizdə belə yox idi. 
Yenə dəstəmizdən bir nəfər soruşur: 
- Ay nənə, o vaxt nə çox şəkil çəkmisiniz? Bu muzeyin bələdçisi deyirdi ki, 
Qobustanda qədim şəkillər 6 mindən çoxdur. 
- Yox, bala, 6 min nədir ki, sizin babalar Qobustanda 10 min ildən çox 
yaşamışlar. 6 mindən heç hər ilə bir şəkil də düşməz. Bu qayalarda doğrudan da 
şəkil çox çəkilmişdir. Lakin onların çoxu zamanın təsirindən, küləyin yalaması, 
yağışın yuması və s. üzündən ovulub tökülüb, indiyə qalmayıb. Bir hissəsi də 
torpaq altında qalıb və hələ alimlərimizin tapıb qeydə almadıqları da var. Sizə 
məlum olanlar isə qədim rəssamlarımızın   yaratdığı   ibtidai   sənət   əsərlərinin az 
bir hissəsidir. 
Yenə dəstəmizdən bir nəfər Ulu nənədən bu yerlərin o vaxtkı vəziyyəti, 
xüsusən Böyükdaş dağının keçmişdən bəri başına  gələnləri  soruşur. Cavabında 
Ulu nənə bildirir ki, «Böyükdaş» adlandırdığınız bu dağ 15 min il əvvəl, biz burada 
məskən salarkən də elə belə, təxminən bu vəziyyətdə idi. Sonradan dağın indiki su 
quyusundan cənuba olan hissəsinin qaya örtüyü, əmələ gəlmiş böyük və dərin 
çatdan ayrılıb yatdı. Oradakı mağaralarımızda   çəkilmiş   şəkillərimiz   qayaların 
altında qaldı. 
Kimsə yenə soruşdu. 
- Ulu nənəmiz, bəs o uçqunun altında qalan olmadı? - Yox, qaya çox 
aralanıb uçmaq dərəcəsinə çatanda, indi qayanın altında qalmış düşərgə -
sığınacaqlardan, artıq buraya köçmüşdük. Orada indi bu sizi qarşıladığım  «Ana 
zağa»dan çox qabaqlar  yaşamışdıq. Bura da qəbiləmizin  yaşayış düşərgəsi idi. 
Özü də vaxtilə böyük sahəyə malik olmuş bu düşərgəmiz, indi üzərinə 31 
yazdığınız bu daşın  bizdən xeyli sonra, 5-6 min il bundan qabaq buraya düşməsi 
ilə düşərgəmizi iki otağa ayırıb. Odur, düşərgənin arxa (qərb) tərəfini tutmuş dik 
daş da o vaxt örtük qayanın üstündən lay kimi qopub düşərək düşərgəmizin qərb 
divarını əmələ gətirən daşda (siz onun üzərinə 32 yazmısınız) çəkilmiş   şəkillərin  
qabağını tutub.  Dağın bu sahəsində, «Ana zağa» ilə qaya kəsiyi arasında da bir çox 
qayalar yıxılıb, biri-birinin üstünə düşüb, bir çox  rahat düşərgələrimiz və çoxlu 
qədim  şəkillərimiz onların altında və arasında qalıb. Bu nəvəm (yenə   məni 
göstərir)   onların   çoxunun   yerini bilir, onların bəzini görmək üçün qayanın çatı 
arasından bir gözlə baxmaq lazımdır. İstəsəniz o sizə göstərə bilər. Bilirsinizmi, bu 
sahədə «Ana zağa» ilə «7 gözəl» mağarası   arasında   qədim   şəkil   niyə   çoxdu?   
Çünki, bura bizim vaxtımızda, 10 - 12 min il bundan qabaq da, sonrakı 
nəsillərimizin  vaxtında da   ibtidai  qəbilələrin yaşayış ocağı olub. Eh, siz bu 
ocaqdan hələ nə öyrənmisiniz ki? Doğrudur, bu nəvəm, bu mədəniyyət ocağında 
xeyli tədqiqat işi aparıb. Lakin hələ də açılmamış sirlərimiz, tariximizin sizin üçün 
qaranlıq səhifələri çoxdur. Deyim siz də biləsiniz? Yox, ruhumun çıraqları, buna 
35 
 
mənim ixtiyarım yoxdu. Bir də tariximizin necə keçdiyi haqqında danışsam da bu, 
quru söz olar, yuxuya bənzər. Bu balaca söhbətimiz kimi, heç kəs inanmaz,  
deyərlər  ruh  da  danışar?  Odur  ki, tariximizi  istədiyimiz kimi öyrənmək üçün 
bizim maddi qalıqları  daha   çox   araşdırmaq,  dindirmək lazımdır. Onda hər 
dövrün ruhu sizə söhbət açar. Bir də ki, həyat da, elə tarix də öyrənmək deməkdir, 
öyrənmək tələb edir. Bunsuz,  əməksiz,  zəhmətsiz  həyatın  nə   mənası,  nə də 
ləzzəti olar, xüsusən də insan üçün. 
Sual: - Bəs o dövrə aid başqa, indi salamat qalmış düşərgələriniz yox idimi? 
- Var idi, - deyir Ulu nənə. - Odur ey, birini Kiçikdaşın cənub baxarında 
qazıb öyrənmisiniz. Mən gördüm (siz bizim ruhumuzu görməsəniz də biz sizin 
əməllərinizi görürük), mənim bu nəvəm orada qazıntı apararkən oranı «Qayaarası» 
düşərgə adlandırıb. Bu, indi görüşdüyümüz yerə isə «Ana zağa» adını başqası 
verib. Yadımdadır, qabaqlar bu yerlərlə bizim şəkilləri bir kişi və bir qadın 
(görünür, İshaq müəllimlə Səriyyə xanımı deyirdi) kağıza köçürürdü. O vaxt o 
mənim ruhumla danışmamışdı, amma yazısında bizim bu məskənimizi «Ana zağa» 
adlandırmışdı. 12 il bundan qabaq (yanvar 1982-də) o sizin aləmdən bizim 
dünyaya köçdü. Bir dəfə ruhu buraya baş çəkməyə gəlmişdi. Məni görüb dedi ki, 
mən bu düşərgəni sizin şərəfinizə «Ana zağa» adlandırmışam. Nə olar, Allah ona 
rəhmət eləsin. 
Bizim bir neçə mağara yaşayış yerimiz də bu dağın qərb  tərəfində,  qayanın   
altında   idi.  Dağın  üstünün daşını sizinkilər maşınlarla doğrayıb  apardılar, 
tozunu isə kürüyüb dağın dalına tökdülər. Bizim oradakı düşərgələrimiz o yana 
tökülən torpağın altında qaldı. 
Yenə bir arxeoloq yoldaşımız soruşur: - Nənə, ay Ulu nənə, yəqin mağara - 
düşərgələrinizdə o   dövrü   öyrənmək   üçün   zəngin   şahid tapıntılar qalıb. Nə 
olar, o mağaraların yerini bizə göstərin, tökülmüş torpağı daşıyıb mağaranı 
təmizləyərik. 
- Yox bala, bu mümkün deyil. Axı, sizlə mənim ruhum danışır, özümü isə 
su səthinin aynasında, güzgüdə görən kimi görürsünüz. Mən yerimdən, qəbrimdən 
qalxa bilmərəm, qəbrimi açıb narahat edərsiniz. 
İndi mən şükür edirəm ki, qəbrim olan, sümüklərim saxlanan yerdə qazıntı 
aparılmayıb. Yoxsa, məni dünyaya tanıdan nəvəm çoxdan onu açıb sümüklərimi 
bıçağın burnu ilə didik-didik etmişdi ki, bəzək əşyalarımı muzeyə qoysun, kəlləmi 
də verərdi o sizin, insanları kəllə sümükləri ilə öyrənən antropoloq arvada, adı da 
nəydi, hə, Rəbiyyəyə ki, apar öyrən görək bizim nənələrdəndir yoxsa yox. O da 
aparıb qoyardı şkafa, məndən 6-cı arxa sonrakı bir qrup nəvələrimin «Firuz» 
düşərgəsində açdığınız qəbrin kəllələri kimi. 
Mən bilmirəm, sizin bəzi müasirləriniz niyə kökünüzə şübhə edir, niyə onu 
kənarlarda axtarırlar; Axı, sizin arxeoloqların üzə çıxartdıqları materiallar göstərir 
ki, onlar biri-birinin davamı kimi mən illər boyu inkişaf edib və həmişə də biz baba 
və nənələrin dəsti-xəttini yaşadıblar. Onların ən qədimlərinin tarixi buradan, «Ana 
36 
 
zağa»dan başlayır. Bu, sizin bizlərin nəvə-nəticələrimiz olmanıza sübut deyilmi? 
Siz niyə kökünüzü başqalarında axtarırsınız? Bilmirsiniz ki, onlar istərlər sizi bu 
əraziyə gəlmə kimi qələmə versin, sıxışdırsın, torpağınıza yiyələnsinlər. Atalar  
deyiblər  ki, peyğəmbər də  gözü öz qabağına çəkir. 
Siz öz kökünüzlə, biz baba-nənələrinizin keçmişdə necə yaşaması, nə ilə 
məşğul olmağımızla maraqlandığınız kimi mən də siz nəvələrimin necə inkişaf 
etdiyi, mədəniyyəti, dolanması ilə maraqlanıram. Bunun üçün ruhum bütün 
Azərbaycanı (bizim o vaxt yaşadığımız ərazini indi siz belə adlandırırsınız) gəzir, 
gözünüzə görünmədən yığıncaqlarda olur, məruzələrinizi dinləyirəm və fəxr 
edirəm. Sizin mədəniyyətinizdən də, elmi səviyyənizdən də razıyam. Məni yalnız 
sizin, necə dedim, qətiyyətsizliyiniz, öz ünvanınızı başqasının dili ilə deməyə adət 
etməniz narahat edir. Çəkinin, başqalarından asılı olmaqdan! Öz tarixinizi özünüz 
yazın. Mən görürəm, buna mənim alim nəvələrimin gücü çatar, lakin bu işdə 
başqalarının yox öz tədqiqat və məntiqinizə inanın. Mənbələr dediyiniz qədim 
yunan, ərəb və s. tarixçilərinin məlumatları həmişə olduğu kimi düzgün 
yazılmayıb, onlar da hər şeyi özləri görüb yazmayıblar, çox vaxt eşitdiklərini, özü 
də öz istədikləri kimi yazıblar. Hələ bu harasıdır, onların əyri-düz məlumatları da 
sizə başqalarının tərcüməsində, onların da öz xeyrlərinə yozması ilə gəlib çatıb. 
Mən istərdim ki, qədim kitabları mənim nəvələrim özləri əslindən oxuyub 
istifadə edəydilər. Axı buna onların qabiliyyəti də, gücü də çatar. 
Görürəm və eşidirəm, bəzi nəvələrim də var ki, başqasının qoltuğuna girib, 
tariximizi onların dili ilə ucuzlaşdırır, kökümüzü heçə endirirlər. Mənim ruhum 
buna dözməyir. Az qalıram Allah qoyan qanunu, yəni ölünün dirilməməzliyi və 
ruhun sizin dünyaya qayıtmamazlığı, dirilərlə danışmamazlığı qanununu pozam, 
düşəm bu qayadan, qalxam qəbrimdən, kənd-şəhər gəzib qışqıra-qışqıra nəvələrimə 
deyəm ki, inanmayın onlara, inanmayın ki siz, sizin baba-nənələr, bu torpağa 
haradansa gəlməyik, guya dilinizi də dəyişib başqasının dilində danışırsınız. 
Deyəsən, sizi çaş-baş salırlar. Vallah, belə ki oldu, dözmürəm, lap məni indidən 
sonra cəhənnəmə də anarsalar, kimliyiniz haqda az da olsa deyəcəyəm. 
- Hələ lap mənim də ulu babalarımın vaxtından biz elə sizin indi 
«Azərbaycan» sözü altında birləşən geniş ərazidə yaşamışıq. Bizim ulu babaların 
məskəni «Azıx», «Daş salahlı», «Tağlar», «Damcılı» kimi Daş dövrü mağaraları 
olub. Babaların bunlar kimi qədim düşərgələri çoxdur, mən yalnız şərtimizə görə 
sizin qazıb   öyrəndiklərinizin adını deyirəm. Sonra isə Qobustanı elm  aləminə 
tanıtdıran, bəşər tarixi  ilə  maraqlanan  turistlər   və   qonaqlarınızın ziyarətgahına 
çevirən qədim qayaüstü təsvirlər kolleksiyasını - bu mədəniyyəti yaratdıq. 
Çaşmayın, kökünüzü türkdilli xalqlar yaşayan başqa ərazilərdə axtarmayın, bilin, 
bu qayaüstü təsvirlər mədəniyyəti bütün türk aləminə, türkdilli qəbilə və xalqlar 
yaşayan ərazilərə buradan yayılmış və sizin bizdən qalma gözəl dilinizi də özü ilə 
yaymışdır. Özü də bizdən mən nənənizin bu dünyada olub, bu qayalar arasında 
gəzdiyi vaxtdan xeyli sonra. Fikir verin, mənim surətim çəkilmiş bu daşda məndən  
37 
 
başqa da  bizim dövrün adamları kölgə kimi qazılıb.   Bizdən  sonrakı dövrlərin  
insan təsvirləri isə belə deyil. İndi də bizdən şərqdəki böyük dənizə qədər türkdilli 
xalqlar yaşayan ərazilərdəki qayaüstü təsvirlərə  fikir   verin.  Görərsiniz  ki, orada   
bizim dövrün kölgəvari döyülmüş şəkilləri yoxdu. Olanların hamısı bizdən sonrakı 
dövrlərdə,   Qobustan ruhunda çəkilmiş  rəsmlərdir. Yadda  saxlayın ki, türk aləmi 
dediyiniz  ərazidə ən  qədim  xalq  sizsiniz. Mənim  dediklərimi təsdiq etmək üçün 
qazıntılarla aşkara çıxardığınız maddi   qalıqlarımızı, arxeoloji materialları yaxşı 
öyrənin, tariximizi havadan deyilən sözlərlə yox, o materialları dindirməklə 
öyrənib yazın. Onda hər  şey öz  yerinə düşər  və görərsiniz ki, sizin babalarınız 
kim olub, onlarla fəxr edərsiniz. Çalışın,  öyrənin, aldanmayın. - Ulu nənə sonra 
sözü dəyişdi, - hə, ruhumun çiçəkləri, deyəsən, söhbətim sizin suallardan kənara 
çıxdı, özüm də qanunu pozdum. Bəlkə də buna görə cəzalanacağam. Nə olar, təki 
söhbətimin xeyiri olsun. İstəyirəm tarixinizi  öyrənmək üçün düzgün istiqamət 
götürəsiniz. 
İndi də qayıdaq bayaqkı söhbətimizə. Dedim ki, dağın dalında torpaq 
altında qalmış Qobustanda ən qədim mağara-düşərgələrimizin yerini  göstərmək 
üçün cismani olaraq qəbirdən çıxa bilmərəm. Çünki siz bəylərə etibar qalmayıb. 
Son əsrlə lap yolunuzu azmısınız. Aləmi  qarışdırır, bir-birinizi  istismar  edir, 
aldadır, nə bilim nə oyunlardan çıxırsınız. Bizim dövrdə belə deyildi. Nə hakim var 
idi, nə məzlum. Nə bəy var idi, nə nökər. Qəbiləmizin üzvlərinin hamısı bacardığı 
qədər çalışar və bərabər bəhrələnərdilər. Anaya, ağsaqqala, ovda və əməkdə 
seçilənlərə hörmət var idi, onların şərəfinə çəkilən şəkillərdir bu  qayalarda  
gördükləriniz. Qaldı bizim  keçmişdəki   dolanacaq və məşğuliyyətimiz? Sizin 
alimlər öyrənib düzgün  müəyyənləşdiriblər ki, insanlar həyata ilk  addımlarını  
ovçular  kimi  atmışlar. Ovçuluq  sizin Daş dövrü adlandırdığınız zamanın bütün 
mərhələlərində, bizdən də çox-çox sonrakı nəsillər heyvanları əhliləşdirənə və 
əkinçiliyə başlayana qədər ovçuluq və yığıcılıqla, balıqçılıqla məşğul olmuşdur. 
Onlardan da əsası ovçuluq idi. Lakin Daş dövrünün müxtəlif vaxtlarında ovçu 
babalarımızın ovçuluq təsərrüfatı da müxtəlif səviyyədə davam edib. Hər dövrün 
özünə xas daş alətləri, ov obyektləri, şəraiti olub və biri-birindən fərqlənib. 
Bizim ulu babalarımız, bayaq dediyim kimi, «Azıx», «Daş salahlı», 
«Tağlar», «Damcılı» və hələ indiyə qədər aşkar edilməyən onlarca mağaralarda 
yaşamışlar. Bu yerlərə də orta Daş dövrünün sonlarında ov dalınca gəlib çıxmışlar. 
Sonra onları bu yerə bağlayan, o dövrdə bu ətrafda ovlanmalı heyvan sürülərinin 
çoxluğu, ov üçün əlverişli şərait, balıqçılıq üçün dənizə yaxınlığı, yaşamaq üçün 
hazır evlərin - qayaaltı sığınacaqların varlığı olmuşdur. 
Sizin orta Daş (Mezolit) dediyiniz dövrdə bu qayaların arasında həyat 
qaynayırdı. Ov heyvanları da çox idi, balıq da, yeməli meyvə və bitkilər də, 
Kişilərimiz ceyran və gur ovlayar, balıq tutar, qadınlar isə ətraf - yaxın yerlərdən 
meyvə, göbələk, dombalan və bu kimi bitkilərin məhsulunu yığardılar. Əvvəllər 
alətimiz çaxmaqdaşından, qopardılmış tək qəlpədən və ya lövhədən düzəldilirdi. 
38 
 
Onlarda kəsər ağız kiçik idi, iş yavaş gedirdi. Sonra kişilərimiz çox kiçik lövhələri 
ağaca bərkitməklə yığma alətlər - nizə, xəncər, bıçaq, ox ucluğu, dənli otları 
yığmaq üçün iri ağızlı çin bıçaqlar hazırlamağı öyrəndilər. Əlbəttə, təsərrüfatın 
bəzi sahələrində bütün işləri yığma alətlərlə görmək olmurdu. Çaxmaqdaşından 
qaşov, siyirqaç, kəsər, mişar kimi alətlər də işlənməkdə davam edirdi. Bir sıra işləri 
görmək, məsələn, dəridən paltar düzəltmək (tikmək) üçün biz və iynə, balıq tutmaq 
üçün qarmaq, balıq toru toxumaq üçün alətlər və s. sümükdən hazırlanırdı. Eləcə 
də iri ölçülü işlər, deyək ki, ağac gövdəsinin içini yonub kiçik qayıq düzəltmək, 
gördüyünüz bu təsvirləri qayada əhəng daşı üzərində döymək, yeməli dənləri əzib 
yumşaltmaq və s. kimi işlər də yığma alətlərlə həyata keçirilə bilməzdi. Bu 
məqsədli alətlər - zərb alətləri, gərki tipli çopperlər, çapacaqlar, isgənələr, 
sürtgəclər, dəstəklər, balıq toru üçün ağırlıq daşları və s. iri, bərk bazalt cinsli 
çaydaşılardan düzəldilərdi. Adlarını çəkdiyim və çəkmədiyim alətlərin bütün 
formalarını (5-ci tablo, şəkil B), siz odur o qabaqdakı muzey etdiyiniz binada görə 
bilərsiniz. Sizi buraya gətirən bu nəvəm (yenə məni göstərir) bizim 
düşərgələrimizdə - burada «Ana zağa»da yaxındakı «Kənizə» və «Öküzlər» 
düşərgələrində, «Ovçular zağası» və «Çardaq zağa»da, dağın aşağısındakı 
«Daşaltı» düşərgəsində, Kiçikdağ dağı ərazisində «Ceyranlar», «Firuz», 
«Qayaarası» düşərgələrində, nisbətən son dövrlərə aid «Çapmalı», «Böyük daş», 
«Dairə» yaşayış yerlərində apardığı qazıntılardan bu alətlərdən minlərlə tapıb 
yığıb, muzey də düzəldib, Qobustan qoruğunun arxeoloji fondunu da o materiallar 
təşkil edir. O, qayalar arasında qazıntı apara-apara özü də qocalır. Bir də bu işləri 
xanımı ilə birgə görüb, uşaqlarını da burada böyüdüblər. 
Mən gördüyüm işlər üçün tərif olunmaqdan utanaraq, tələsik: 
- Nənə, - dedim, - mən sizin düşərgələrdə apardığım qazıntılarla 
ulularımızın, kökümüzün kimlər olduğunu öyrənməyə çalışmışam. İstəyirəm 
mənim həmvətənlərim bilsinlər ki, biz kimik və kimlərdən törəmişik? Sizlərdən 
sonra bu yerlərin torpağına, sərvətinə göz tikənlər azmı olub? Bizə qarışıb burada 
məskunlaşanlar da olub. Necə deyərlər, meşə çaqqalsız olmaz. İndi elələri var ki, 
siz deyən kimi, özləri bu yerlərə gəlmə olduqları halda özünü buralı, elə bizim 
qanımızdan olanlar da var ki, bizi kəlmə sayır. 
Mənim Qobustanda apardığım qazıntılar və qədim təsvirlər üzərindəki 
müşahidələrimin nəticələri sizin bayaq dediklərinizi təsdiqləyir. Doğrudan da 
Qobustanda yaranan mədəniyyət ətraf regionlarda öyrənilmiş oxşar   
mədəniyyətlərin  kökünü təşkil edir. Qobustanda ulu baba və nənələrimizin 
portretlərinin, siluet  (kölgə kimi) çəkilmiş adam şəkillərinin tam oxşarı qonşu   
ərazilərdə  yoxdur. Oralardakı, yəni nəinki Qafqaz, eləcə də dənizin o tayında, Orta 
Asiyada, Sibirdə ta Sakit okeana qədər yayılmış qayaüstü şəkillər, Uralda Paleolit 
dövrü ulularının Kap mağarasında çəkdikləri bizən və mamont kimi üst Paleolit 
şəkillərindən    başqa,    Qobustanın    siluet    adamlarından gecdir. Onlar  yalnız 
buradakı Mezolitin sonundan başlayaraq çəkilmiş təsvirlərlə yaxınlaşır. Bu  o  
39 
 
demək  deyilmi   ki,  qayaüstü  təsvirlər yayılmış ərazilərdəki mədəniyyət öz 
kökünü Qobustandan başlayır. Belə olduqda niyə biz Mərkəzi Asiyadan gəlmişlər 
olaq və ya onlar gəlib bizə dil öyrətmiş olsunlar? 
Mən Qobustanı öyrənməklə yanaşı, vətənimizin başqa bucaqlarında və 
qonşu ərazilərdə aparılan arxeoloji qazıntılar, qədim mədəniyyət qalıqları, tapılmış 
əşyalar və s. abidələrlə də bir arxeoloq kimi az-çox tanış olmuşam. Mən görürəm 
ki, Qobustandan başlanğıc götürmüş qədim mədəniyyətimiz bütün sonrakı 
dövrlərdə də eyni dəsti-xətti saxlamaqla ilk əkinçi-maldar qəbilələrin Kültəpə, 
Şomutəpə, Töyrətəpə, Qarğalar təpəsi, Çalağantəpə və s.   kimi   yaşayış   
yerlərində daha da inkişaf edir. İlk Tunc dövründən Qobustanda,   xüsusən   
göstərilən   abidələrdə   qəbilə   birləşmələri böyüyüb daha da möhkəmlənir və 
onların bir-milli   ruhdan   törədiyi   özünü   daha   aydın   göstərməyə başlayır. Bu 
dövrdə Kültəpə, Töyrətəpə, Şomutəpə kimi ilk əkinçi-maldar qəbilələrin 
mədəniyyətləri əsasında babalarımızın yaratdığı Kür-Araz mədəniyyəti Baş Qafqaz 
dağlarının cənub ətəklərindən Göyçə gölü ətrafına, Şərqi Kiçik Asiyaya, Urmiya 
gölü ətrafına, Xəzər dənizi boyu Şimali Qafqaza qədərki ərazilərə yayılır. Sonralar 
bir mədəni kökdən olan tayfa, qəbilə birləşmələri bu geniş ərazidə Midiya, Manna, 
Atropatena, Albaniya kimi dövlətlər yaradırlar. Ayrı-ayrı ərazilərdə yaranan bu 
dövlət birləşmələri ümumi kökə malik qədim mədəniyyətimiz daxilində ərazi  
xüsüsiyyətlərinə malik yeni-yeni və dövrü mədəniyyətlərin: Naxçıvanda boyalı 
qablar, Kiçik Qafqazın şərq hissəsində Üzərlik-Göyçə, Xocalı-Gədəbəy, sonra 
Yaloylutəpə kimi   mədəniyyətlərin   yaranmasına   gətirib   çıxarır. Ayrı-ayrı  
ərazilərdə  yaranan mədəni lokalizasiyalar ümumi kökə malik dilimizdə də ləhcə 
fərqlərinə səbəb olur. Beləliklə, mən hesab edirəm ki, Azərbaycan xalqı 
Qobustandan  başlayıb  sonrakı dövrlərdə də onun inkişafının nəticəsi olan 
mədəniyyətləri  yaradanların varisləridir. 
Söhbətimə diqqətlə qulaq asan Ulu nənə söhbətim üçün razılıq edib dedi: 
- Nəvələrim, insan kimliyini bilməli, özünü dərk etməlidir. Heç bir 
kəlmənin özünü yerli, yerlinin özünü kəlmə kimi qələmə verməsi Allaha da xoş 
getməz. Düzdür, indi elələri də belələri də var. Lakin ataların bir kəlamını yaddan 
çıxarmaq olmaz: «Əsil-nəslini danan haramzadədir». Adam gərək mənliyini, 
qürurunu itirməsin. İndi sizlərdə bir adət düşüb, deyirsiniz mənim hansı mahaldan, 
vilayətdən, şəhərdən, kənddən olmağımı soruşma, bilirsən ki, azərbaycanlıyam, 
kifayətdir. 
Yox, bala, mən razı deyiləm. Hər kəs kəndlər arasında öz kəndi, rayonlar 
arasında öz rayonu, öz şəhəri, öz vilayəti, nəhayət, öz ölkəsinin təəccübünü, 
qürurunu gözləməli, gördüyü ümumi yaxşı iş üçün onlar qarşısında qürurlandığı 
kimi, pis işi üçün də cavab verməli, utanmalıdır. Millət adından alver edən, 
başqasının təsirinə düşüb  kimliyini danan, şəxsi məqsədlər üçün başını başqasının 
pencəyinin altına soxan heç vaxt  millətinə, xalqına xeyir verə bilməz. Aman 
40 
 
Allah, nəvələrimdən belələri varsa ona rəhmin gəlməsin, başına bu qayalar boyda 
daş sal! 
sonra Ulu nənə yorulduğunu bildirib, qayada öz yerini tutub daşa döndü. 
Dəstəmizdən bir nəfər gileyləndi ki, bu nənə nə tez yoruldu? Heyvanların necə 
əhliləşdirilməsi əkinçiliyin yaranması,   qayalardakı   bir sıra şəkil və səhnələrin nə 
vaxt, nə üçün çəkilmələri və s. haqda da danışsaydı yaxşı olardı. 
Ulu nənə yenidən daşda qabardı, lakin tam düşməyib dedi: 
- Ay oğul, mən onsuz da «ölü kordan qayıtmaz» kəlamını pozub az-çox sizə 
məlumat verdim. Mən bunu etdim, amma etməli deyildim. Mən sizin rejimlə işləyə 
bilmərəm. Narahat olma, ömrünü bu qayalar arasında keçirmiş nəvəm apardığı 
qazıntıların nəticələri və müşahidələri əsasında fikirlərini söyləsə mənim 
deyəcəklərimi demiş olar. Allah canınızı sağ eləsin, nə qədər sizin dünyadasınız 
çalışın, çalışın bizim dünyaya köçənə kimi elə hörmət qazanasınız ki, sonra sizin 
də surətiniz abidə olaraq əbədiləşsin, ruhunuz üçün ev olsun. 
Sonra ekskursiyanı mən davam etdirməli oldum. 
* * * 
Heyvanların nə vaxtdan və necə əhliləşdirilməsi hatda arxeoloji ədəbiyyatda 
çox yazılıb. Əlbəttə, bu proses dünyanın müxtəlif yerdərində müxtəlif minilliklərdə 
olsa da təsərrüfat və inkişaf baxımından əsasən Neolit (yeni Daş) dövründən, bəzən 
də kökləri lap Mezolitdən götürülür. Bu ədəbiyyatdan məlum olur ki ov zamanı 
anası ovlanmış balalar düşərgəyə gətirilir, ovda əldə edilmiş ət, yemək bol olduqca 
balalar bağlanıb yedizdirilir və bir müddətdən sonra insanlara öyrəşib onlardan 
qaçmır və beləliklə əhliləşir. Əlbəttə, çox yerdə, elə Qobustanda da müəyyən qədər 
belə olmuşdur. Lakin Qobustanda heyvanların əhliləşməsi iki mərhələdən 
keçmişdir. Birinci mərhələ ikincinin işini yüngülləşdirmişdir. 
İlk qobustanlılar bu qayalar arasında məskən salan zaman, üst Paleolitin 
axırlarında Qobustanda o qədər heyvan sürüsü var idi ki, ilk qobustanlı babaların 
ov etməsi də asan idi. Onlar ətrafda otlayan heyvan sürülərini yavaş-yavaş 
Böyükdaş və Kiçikdaş dağlarının 10-15 metrlik dik uçurumla əhatə olunmuş 
zirvəsinə qovub qayadan uçurardılar. Bu vaxt heyvanların yaşlıları da, cavanları da 
qayadan düşüb parçalanar, ət o qədər bol olardı ki, heç balığa, yeməli meyvə və 
bitkilər yığmağa da ehtiyac qalmazdı. Sonradan get-gedə ov heyvanları azaldı. 
Həm onları ovlamaq çətinləşdi, həm də ağsaqqallar gördülər ki, belə getsə onları 
qırıb qurtararlar, deməli onsuz, ətsiz qalarlar. Bu vaxt artıq yay-ox da ixtira 
olunmuşdu. Ağsaqqallar qərar çıxarırlar ki, heyvanlar bir müddət yalnız yay-oxla, 
bayram şənliklərində və qəbilə xüsusi şəraitdə, ac qalarsa, lazımi sayda ovlansın. 
Qəbiləni yedirmək üçün, on çox balıq ovlansın, müxtəlif xırda heyvanların, meyvə 
və yeməli otların yığımı artırılsın. Bir müddətdən sonra belə vəziyyət yaranmışdı 
ki, heyvan ovlamaq lazım gələndə qoçaq ovçuya sürüdəki hansı heyvanın tək 
ovlanması tapşırılırdı. 
41 
 
Bu vəziyyətdə Qobustanda olan heyvan sürüləri elə bil burada yaşayan 
qəbilənin xüsusi sürüsünə çevrilmişdi. Bu əsasən Qobustanın şəraiti ilə də bağlı idi. 
Qobustanda Böyükdaş, Kiçikdaş, Cingirdağ qayalıqları Kənizə və Torağay dağları 
ətrafındakı düzən sahələr dağ keçisi, ceyran, gur və s. sürüləri üçün bağlı sahə 
təşkil edirdi. Buradakı heyvanların uzaq sahələrə getməsinə yol, şərait yox idi. 
Dağın deyək ki, şərq tərəfi düzənlikdəki ceyran sürüsü hürkdükdə, o biri dağın 
qərb tərəfindəki düzənliyə, dağın bu başı qayalıqdakı keçilər hürkəndə dağın o biri 
qayalıq başına qanırdı, vəssalam. Beləliklə, onlar bir növ bu dağlarda məskən 
salmış qəbilələrin xüsusi heyvanlarına çevrilmişdilər. Artıq Qobustan qəbilələri 
ətraflarındakı heyvanların balalarını qurdun-quşun aparmamasının qeydinə 
qalırdılar. Heyvanlar da daim rastlaşdıqları insanlara isinişir, onlardan qaçmırdılar. 
Qobustanda heyvanların əhliləşməsinin birinci mərhələsi belə keçdi. Get-gedə keçi 
və öküz kimi heyvanlar qayalar arasında balasından uzağa getmədiyindən 
insanlardan o qədər də qaçmırlar. Qəbilə üzvləri bundan istifadə edib balaları və 
elə iriləri də, xüsusən qış vaxtları, müəyyən yerlərə ot qoymaqla, yedirməklə 
özlərinə yaxınlaşdırırlar. Beləliklə, Neolit dövründən Qobustanda heyvanların 
(öküz və keçinin)  əhliləşməsi başlanır   (4-cü tablo, şəkil B). 
Sual ola bilər ki, o vaxt Qobustanda, bu qapalı ərazidə nə qədər heyvan 
yaşaya bilərdi? Çox, lap çox, artımı ilə qəbilənin ehtiyacını ödəyə biləcək qədər. 
Oxucuya elə gəlməsin ki, mümkün olmazdı. Nəzərə alaq ki, o vaxt təbiət mülayim, 
bitki örtüyü zəngin idi. İkincisi, elə indinin özündə Qobustan qəsəbəsi və Şıxlar 
kəndinin minlərlə mal və qoyununu il uzunu bu ərazi saxlayır. Əhalinin ehtiyacını 
müəyyən qədər ödəyir. Qədim Qobustanda əhali indikindan dəfələrlə az, əsas işləri  
isə ovçuluq və maldarlıq idi. 
Qobustanda yığıcılıq təsərrüfatından bitkilərin becərilməsinə, əkinçiliyə 
keçidə də əlverişli şərait səbəb olmuşdu. 
Hələ Daş dövründə yeməli otları, onların kökü və dənini, meyvəsini yığan 
qədim insanlar çoxillik təcrübələri əsasında meşədə meyvə ağaclarının yerini, 
çöldə müəyyən otun, göbələyin, dombalanın və s. harada bitdiyini və onların nə 
vaxt baş verib yetişməsini yaxşı bilir, yadlarında saxlayırdılar. Söz yox ki, qədim 
qobustanlılar yeməli bitkiləri yığıb düşərgəyə gətirir, «evdəkilərlə» 
bölüşdürürdülər. Tökülmüş toxumların gələn mövsümdə, düşərgə yanında 
(həyətdə) bitib yetişməsi insanların diqqətindən yayınmır. Onlar bunun sirrini dərk 
etməyə başlayaraq yeməli bitkilərin toxumlarından yığıb düşərgələrinə yaxın 
yerlərdə özləri əkməyə başlayırlar. Sonra, get-gedə meyvə ağaclarını da düşərgə 
yanında bitirməyə nail olurlar. Antik və ilk orta əsrlərdə Qobustanda güclü bağçılıq 
olduğuna qayalar arasında sırlaşaraq indiyə qədər qalmış, bir sıra meyvə 
ağaclarının qalıqları şahidlik edir. 
«Ana zağa»da Tunc dövrü təbəqəsinin qazıntısı zamanı anbar kimi istifadə 
edilmiş kiçik daş qurğuların içində, bir yerdə olmaqla, dağdağan meyvəsinin 
42 
 
toxumları aşkar edilmişdi. Görünür, Tunc dövrü qobustanlıları dağdağan meyvəsini 
qurudub əzuqə kimi saxlamışlar. 
Son illərdə, xüsusən yaz yağmurlu keçəndə, iyun ayının sonunda, Böyükdaş 
dağı yuxarı səki sahəsində, qədim düşərgələrin ətrafındakı dinc sahələrdə diqqətimi 
alçaq, qaraqılçıq ot cəlb etmişdi. Mən onları yoxladıqda məlum oldu ki, onun kiçik 
gövdəsi, taxıl gövdəsidir, 3-4 buğumdan ibarət qaraqılçıq sünbülü var. Sünbülün 
içində isə 3-4 ədəd (bəlkə də quraqlıq, susuz olduğundandır) adi buğda dənələri 
var. Bu növ bitkinin Qobustanda yalnız qədim düşərgələr ətrafında olması, bəlkə 
də onların vaxtilə düşərgələr ətrafında əkilməsini göstərir. 
 
QOBUSTANIN QAYAÜSTÜ TƏSVİRLƏRİ 
 
Qobustanı dünyaya tanıtdıran ilk növbədə onun qədim qayaüstü təsvirləridir. 
Qobustanda qayaüstü təsvirlərin yaranma tarixi üst Paleolit dövrünün orta Daş 
(Mezolit) dövrünə   keçid   mərhələsindən,   12-15   min il bundan əvvəldən 
başlayıb orta əsrlərə, islamın yayılması  dövrünə   kimi  davam   edir.   İslamın   
―canlı aləmin yaradıcısı Allahdır, dünyanı, da o yaratmışdır, ondan başqa heç kəs 
canlı yaratmaq iqtidarında deyil‖ müddəaları insanı və bütün canlıları təsvir etməli 
də qadağan edirdi. Bu səbəbdən də artıq orta əsrlərdən Qobustan   qayalarında   
təsvirlər   getdikcə azalır,   reallığını  itirir.  Lakin bundan  sonra  da yəni   orta   
əsrlərin   özündə,   hətta   son   əsrlərə   aid bəzi təsvir, işarə, damğa və simvollara 
rast gəlmək olur. Əlbəttə, on min illərlə yerli xalqın mədəni vərdişinə  çevrilmiş  
mədəniyyət  izlərini  onun  ruhu  və qanından   çıxarmaq,   minillərin   keçməsini,   
neçə-neçə nəsillərin dəyişməsini tələb edir. 
Qobustanın qədim qayaüstü təsvirlər kolleksiyasının Böyükdaş, Kiçikdaş, 
Cingirdağ- Yazılıtəpə, Şonqar və Şıxqaya dağları sahəsində aşkar edilib qeydə 
alınmış abidələrinin ümumi sayı 6 mindən çoxdur. Buraya insan və heyvan 
təsvirləri, quş, balıq, hətta ilan və kərtənkələ kimi sürünənlər, böy, əqrəb kimi 
həşarət şəkilləri daxildir. Qayalarda çoxlu qayıq, balıq, tutmaq üçün tor şəkilləri, 
işarə və damğalar, latın və ərəb qrafikası ilə yazı qalıqları da saxlanmışdır. 
Qobustan qayaları üzərində qazılmış və tərpənməz qablar rolu oynamış 
yüzlərlə qədim yalaqlar, heyvan bağlamaq və ərzaq asmaq üçün açılmış dəlmə-
ilgəglər, insanların əyləncə və idmanla məşğuliyyət vasitəsi olmuş «ev köçdü» 
oyunu üçün kiçik yalaqlar qrupu və s kimi abidələrin çoxluğu Qobustanda qaynar 
həyatın əsrlər boyu davam etdiyini göstərir.  
Qobustanın qayaüstü təsvirlər kolleksiyası sayca o qədər çox olmasa da 
əhatə etdiyi tarixi çərçivənin genişliyi, mövzu müxtəlifliyi, müxtəlif dövrlər üçün 
həyat səhnələrinin əks etdirilməsi, təsvirlərin müxtəlif texniki üsullarla real 
çəkilməsi cəhətdən tayı-bərabəri olmayan qədim abidələr kompleksidir. 
Qobustanda qayalar üzərində qeydə alınmış 6 mindən çox qədim təsvir və 
başqa abidələrlə yanaşı «Ana zağa», «Ovçular zağası», «Çardaq zağa», «Kənizə», 
43 
 
«Öküzlər», «Öküzlər-2», «Maral», «IV sığınacaq», «Daşaltı», «Ceyranlar», «Qaya 
arası», «Firuz», «Firuz-2» və bu kimi ondan çox Daş dövrü düşərgəsi, 
«Böyükdaş», «Dairə», «Çapmalı» kimi Tunc dövrü yaşayış yerləri və 30-dan çox o 
dövrün kurqan tipli qəbir abidəsi, antik və orta əsrlərə aid bir sıra tikili və həyat 
qalıqları  aşkar edilib  arxeoloji qazıntılarla  öyrənilmişdir. 
Qobustan abidələri kompleksi uzunu 15-20 km, eni 2 km olan zolaqvari 
kiçik bir sahədə yerləşən Böyükdaş, Kiçikdaş və Cingirdağ ərazisindəki qayalıqlar 
arasındadır. 
Müxtəlif tarixi dövrlərdə yaranmış, qədim qobustanlıların keçmiş həyatını 
əks etdirən abidələrin saxlandığı bu kiçik ərazi əslində təbii arxeoloji rayon, açıq 
səma altında muzeydir. Elə muzey ki, bələdçi və hazırlıqlı tənəzzöhçünün 
müşayiəti ilə bu üç dağın ərazisini gəzənlər 10 min ildən artıq tarixi dövrdə 
arasıkəsilmədən bu dağların ərazisində yaranıb bizə qədər saxlanmış tarixi 
abidələrin əsli ilə tanış olar, bir növ muzeyə orta Daş dövründə girib zəmanəmizdə 
çıxarlar. Dünyada elə bir ikinci bu cür muzey yoxdur ki, onun 10 min ildən çox 
dövrü əhatə edən eksponatları, Qobustanda olduğu kimi, özünün ilkin yerində 
nümayiş etdirilsin. Gəlin Qobustan kolleksiyasının bəzi qədim şəkil və səhnələri, 
tarixi arxeloji abidələri ilə tanış olaq. 
 
İNSAN TƏSVİRLƏRİ 
 
Qobustanda   insan   şəkillərinin   ən   qədimləri   son Paleolit və Mezolit 
dövrünün qadın və kişi təsvirləridir. Onlar qayalarda öndən və yandan olmaqla 
siluet şəklində qazılmışlar.  Qayalarda  insan şəkillərinin bu cür döyülməsi  
Qobustan üçün səciyyəvidir. 
Qadın təsvirləri. Qobustanda qədim şəkillər arasında diqqəti xüsusi  cəlb 
edən  mövzulardan  biri qadın təsvirləridir. Qobustanın qadın təsvirləri bu mövzuda   
yuxarı  Paleolit dövrü  şəkilləri və Heykəlcikləri ilə yaxınlıq təşkil edir. 
Qobustanda «Kənizə» düşərgəsində arxeoloji qazıntılar zamanı tapılmış 
Qobustanın  Mezolit dövrü  qadın  fiqurları  da  qayalardakı qadın fiqurları 
formasındadır. 
Qadın   heykəlcikləri   və   şəkillərinin   yaradılmasını alimlərin çoxu bolluq 
rəmzi kimi izah edir və onu ovsunçuluqla bağlayıb ilahiləşdirirlər.  Anaya, 
bəşəriyyətin yaşaması səbəbkarına pərəstiş, onun ilahiləşdirilməsi tək ibtidai 
dövrdə deyil, indi də bir qanunauyğunluğa malikdir.   Ana   qarşısında  dünyanın 
ən böyük alimi də, sərkərdəsi də, ən qəddar  şahı da baş əymiş və bu baş əymədən 
boyun qaçıran tapılmaz. Hər birimizi dünyaya bir müqəddəs ana gətirib. Əgər 
dünyanın, bəşəriyyətin yaradıcısı kimi Allah tanınırsa bizi öz hüceyrələrindən 
yığıb, qanını, nəfəsini verməklə yaradan Ana əsl Allahımızdır. Hələ dünyanın təbii 
qanunlarını dərk etməmiş uşaq aclığa da, susuzluğa da, hər hansı ağrı əziyyətə 
ANA qışqırmaqla etiraz edir. Belə bir məxluqa, anaya pərəstiş olub və lazımdır. 
44 
 
Ananın obrazını yaratmaq - şəklini çəkmək, surətini heykəlciklər formasında   
düzəltməyə dəyər. Ananın siması, ana nəfəsinin istisi minillərlə ürəklərlə  yaşayıb, 
səsi qulaqlarda qalıb. 
Qobustanda qadın şəkilləri ən çox Kiçikdaş və Böyükdaş dağının yuxarı 
səki sahəsində qeydə alınmışdır. Aşağı səki sahəsində onlara nisbətən az rast 
olunur. Oxucu tələsib  soruşa   bilər: «Bəs Cingirdağda, Yazılıtəpədə?» Qeyd edim 
ki, Cingirdağ sahəsindəki qayaüstü təsvirlər kolleksiyası Kiçikdaş və Böyükdaş 
kolleksiyalarından çox-çox cavandır. Orada nəinki qədim qadın və kişi təsvirləri 
eləcə də ibtidai öküz, gur və daş dövrünə aid başqa heyvanların şəkilləri də yoxdur. 
Qobustanda qeydə alınmış qadın şəkilləri çəkilmə üsulu və təsviri  
formalarına görə müxtəlif baxımlıdır  (7-ci tablo, şəkil A). Onların bir qrupu 
qayalarda rəmzi olmaqla yandan, kölgə şəklində qazılmış və içərisi sürtülüb  
hamarlanmışdır. Üst Paleolit Dövrü qadın   fiqurlarını   xatırladan   bu   tip   qadın 
təsvirlərinin döşləri çox iri, bədənləri incə, oturacaqları dairəvi və bəzən 2-3 yumru 
ilə verilmişdir. Onlar elə bil  qabağa  doğru  əyilmiş  kimi göstərilmişlər. Bu tip 
qadın təsvirləri Böyükdaş dağı yuxarı səki sahəsindəki 29 №-li daşın şimal üzünün 
sağdan aşağı hissəsində  (7-ci tablo, şəkil A-da   1-3-cü fiqurlar), 46 №-li daşda 
(yenə orada, 4-5-ci fiqurlar), Kiçikdaş dağında 49 №-li daşda (17-18 №-li fiqurlar), 
Qayaaltı sahədə 1, 7, 8, 9 №-li və 5 №-li daşda (6-cı tablo, şəkil B)  və s. qeydə 
alınmışlar. Yuxarı Paleolit dövrü adamlarının   (qadın doğmaq və doğulmuşu 
yedizdirmək üçündür)   dünyagörüşünü rəmzi olaraq əks etdirən bu tip qadın 
təsvirləri Qobustanda ən qədim şəkillərdir. 
Qobustanda ikinci tip qadın təsvirləri mahiyyətcə yuxarıdakıları təkrarlayır. 
Mezolit dövrünün inkişaf mərhələsinə aid bu tip qadın təsvirləri düz iridöşlü, 
yoğun baldırlı, lakin dizdən boğma ilə ayrılmış ayaq hissəsinin əzələsi qabarıq 
verilmişdir. Onların çoxu öndən olmaqla təsvir edilmiş və xeyli iri ölçülüdürlər. 
Onların çiyinlərində Mezolit dövründə artıq əsas ov silahı olan yay-ox və ya ucuna 
daş bağlanmış toxa tipli yerqazan təsərrüfat aləti vardır (7-ci tablo, şəkil A-da 6-10,  
16,  19-cu fiqurlar). 
Üçüncü tip qadın rəsmləri ümumi baxımlığı cəhətdən ikinci tip qadınlar 
kimi, lakin kontur xətlə, əhatə edilməklə göstərilmiş və içərisi müxtəlif istiqamətli 
xətlərlə bəzədilmişdir (7-ci tablo, şəkil A-da 11-15 və 20-ci fiqurlar). Onlar da 
mahiyyət etibarilə ikinci tipi təkrarlayır və onun içində, onların davamı kimi 
yaranıb Eneolit dövründə də davam edir. 
Qadın fiqurları haqda S. Peterburq alim-arxeoloqu Z. Abramova deyir ki, 
bunlar hər hansı həyatdankənar abstrakt  ideyanın  təzahürü  və ya  izahlı  surəti 
yox, fərdi qadın təsvirləridir. Qadın fiqurlarının müxtəlifliyi isə ibtidai adamın 
təfəkkürünün xarakterindən xəbər verir. 
Qeyd edək ki, Qobustan qayalarındakı insan təsvirləri qəbilənin ağsaqqalı, 
ovda və əməkdə fərqlənmiş kişinin və nəslin davam etdiricisi, ev işlərini 
sahmanlayan, gəlin və qızları ümumi işlər üçün təşkil edən, qəbilə ocağının 
45 
 
qoruyucusu hörmətli nənə və anaların şəkilləridir. Onu da qeyd etməyi lazım 
bilirəm ki, elə hesab edilməsin ki, ağsaqqal dedikdə bütün qocalar, ovçu dedikdə 
bütün kişilər, eləcə də qadın dedikdə bütün qadınların şəkilləri çəkilirmiş. Yox, 
ağsaqqal dedikdə qəbiləyə başçılıq edən, məsləhət və əməlləri ilə qəbilənin hörmət 
və ehtiramını qazanan, ovda və işdə fərqlənən dedikdə isə xüsusi şücaət göstərən, 
mahir ovçu, indiki ölçü ilə götürsək əsl xalq qəhrəmanına bərabər kişilər nəzərdə 
tutulur. Qadın şəkilləri də heç bütün ana-nənələrin yox, seçilmişlərin təsvirləridir. 
Qobustan qayalarında o ananın (qadının) surəti qazılıb ki, qəbiləni ətrafına 
toplaya, özünə hörmət qazana bilmişdir. Deməli, Qobustan qayalarındakı hər qadın 
təsviri hansısa bir anaya pərəstişin, hörmətin təzahürü, onun adını (simasını, 
ruhunu) əbədiləşdirmə simvoludur. Belə olmasaydı (hər qadın və kişinin surəti 
daşa köçürülsəydi) 10--12 min ildən çox dövr ərzində Qobustan qayalarında həkk 
olunmuş insan təsvirlərinin sayı on minlərlə olardı. Doğrudur, Qobustanda bizə 
gəlib çatmış qədim təsvirlər vaxtilə qayada çəkilmiş şəkillərin bəlkə də heç 
1/
3—
1/
5-
i də deyil. Lakin on min il ərzində, hər iki ildə bir nəfərin şəkili çəkilsə idi belə, 
insan təsvirlərinin sayı daha çox olardı. Qobustan qayadarındakı insan təsvirləri 
ağsaqqallar yığıncağının qərarı ilə çəkilmiş, qəbilənin xüsusi fərqlənmiş kişi və 
qadınlarının surətidir. O vaxtlar belə işlər və ya irəli çəkilmələr üçün nə tanışlıq və 
ya qohumluq iş görür, nə də ağsaqqallar rüşvət alırdı. Görünür, bizdə də adamların 
fərqləndirilməsi üçün şərəf lövhəsinə vurulması və ensiklopediyaya salınması 
babalardan bizə qədər gəlib çatmış adət-ənənənin davamıdır. Antik dövrün 
görkəmli sərkərdələrinə, alimlərinə, allahlara, ilahələrə düzəldilmiş heykəllərin, 
orta əsrlər rəssamlarının yaratdıqları gözəlliklərin, şəkillərin kökü nəsldən-nəslə 
keçərək yaşayan bu ənənədən başlayır. Elə bizim vaxtımızda məbəd və binaların 
divarlarında, qoca çinarların gövdə və budaqlarında, xiyabanların oturacaq 
yerlərində və s. və s. yerlərdə düşünülməmiş və mənasız sözlərin, adların yazılması 
qədim, əbədiləşdirmə üsulunun qalıqlarıdır. Beləliklə, bunları yazan şəxs özü də 
bilmədən və hiss etmədən bu yerlərdə olması haqda nişanə qoymuş, məlumat 
vermiş olur. Lakin bu avtoqraflarla qayaüstü insan təsvirləri arasında dövrü qədər 
də böyük fərq var. Qədim insan şəkilləri qəbilə üzvlərinə, onların fərqlənmişlərinin 
sürətini qayada həkk etməklə, onlar kimi qoçaq, fədakar, hörmətli olmağa 
çağırırdısa indiki avtoqraflar qədim təsvirləri, abidələri zədələyib korlayır, 
adamlarda qəzəb oyadır. 
Yeri gəlmişkən deyim ki, Qobustan qayalarında da belə avtoqraflara çox rast 
gəlmişik. Nə deyim!! Qobustan qayaları üzərində nəinki avtoqraf yazmaq, hətta 
cızıq çəkmək belə qəbahətdir. Axı, burada daşlar üzərindəki qədim şəkillərin, 
minillər ərzində saxlanma vəziyyətindən asılı olaraq çoxunu görmək, qədim 
şəkillərlə əvvəlcədən tanışlığı olmayanlar, bəzən lap olanlar üçün də çətindir. Ona 
görə də qayalar üzərində yazılan avtoqraflar bəzən qədim şəkillərin üstünə 
düşməklə abidələri korlayır, məhv edir. 
46 
 
Bir qeyd. Deyə bilərlər ki, bəs Qobustan qoruğunun işi nədir? Əlbəttə, qoruq 
abidəni qorumalıdır. Lakin necə? Qoruğun 3-5 baxıcısı üçün üç dağın ərazisində 4-
5 kv km sahəyə səpələnmiş 100 minlərlə qayalıqları, qorumaq mala-qoyuna baxan 
çoban-sığırçıya, qayaların dibində dincələnlərə, eləcə də ilin müəyyən vaxtlarında, 
gündə 15-20 avtobusla ekskursiyaya gələn uşaqlı-böyüklü qonaqlara gəzinti 
zamanı nəzarət etmək çox çətin işdir. Bunun üçün geniş və mərkəzləşdirilmiş 
təbliğat, adamların bu işə münasibətində abidələrin qorunması xeyrinə dəyişiklik 
gərəkdir. 
KİŞİ TƏSVİRLƏRİ. Qobustan üçün enli çiyinli, hündür qamətli, möhkəm 
bədənli kişi təsvirləri səciyyəvidir. Onların dizdən aşağı qıçlarının əzələləri qabarıq 
verilmişdir. Əllərində ox, çiyinlərində kaman göstərilmiş, bellərindən kəmərçin 
sallanır. Başları çıxıntı şəklində, qolları nazik xətlə göstərilmişdir. Bu tip kişi 
təsvirləri Böyükdaş dağının yuxarı səki sahəsindəki 23, 25, 29, 30, 38, 39, 44, 85, 
128 №-li və b. daşlarda qeydə alınmışdır (3-cü tablo; 8-ci tablo, şəkil A; 10-cu 
tablo, şəkil A və B; 15-ci tablo, şəkil A, B və E). Bu tip kişi təsvirləri orta Daş 
dövrünün əməkdə və ovda fərqlənmiş qəbilə üzvləri - ovçulardır. Bu kişi 
təsvirlərinin qıçlarının qabarıq verilməsi onların gün çıxandan gün batana qədər - 
bütün günü ov dalınca qaça bilməsini, dözümlü olmasını nəzərə çarpdırmaq üçün 
idi. Söz yox ki, qəbilə ovçularının hamısı bütün günü ov dalınca qaçmağı 
bacarmalı idilər. Belə olmasaydı bir nəfərin gücsüzlüyü, dözümsüzlüyü üzündən 
cərgədən geri qalması ovun əldən çıxmasına, qəbilənin ac qalmasına səbəb olardı. 
Güclü və dözümlü olmaq üçün onlar boş vaxtlarında məşq etməli, yallı kimi 
kollektiv rəqslərdə bərkiməli idilər. 
Kişi təsvirlərinin (bəzən qadın şəkillərinin də) yay-oxla silahlanması 
Qobustanda artıq orta Daş dövründən bu ov silahından geniş istifadə olunduğunu 
göstərir. Qədim Qobustanlıların kəmərçində təsviv olunması isə o dövrün təbii 
iqlimi və geyimləri haqda məlumat verir. 
Qobustan qayalarında müxtəlif silahlarla (yay-ox, nizə, qılınc, gürz, sapand 
və s.) silahlanmış piyada və süvari ovçu, döyüşçü, cəngavər, yallı gedən və tək-tək 
rəqs edən, qayıqlarda mahir dənizçi-balıqçı, karvanbaşı və s. kimi kişi təsvirləri də 
qeydə alınmışdır. 
Kişi qəbilənin vuran əli, gətirən ayağı idi. Ovçuluq da, balıqçılıq da əsasən 
kişi əməyinin kişi qüvvəsinin sayəsində qəbilənin həyat mənbəyinə çevrilirdi. 
Qəbilədə qadınların ovda və balıq tutmaqda iştirakı isə tam həlledici rol 
oynamayırdı; Qadınlar ovdan gətirilmiş heyvanı, dənizdən gətirilmiş balığı 
təmizləməli, bişirib hazırlamalı, qəbilə üzvləri arasında hər kəsin ehtiyacına görə 
bölməli, ev işlərini görməli, körpələrə baxmalı idilər. Qadınların məşğul olduğu 
əsas təsərrüfat sahəsi isə yığıcılıq idi. Bu təsərrüfat sahəsi özü qəbilənin ərzaqla 
təminatında heç də ovçuluq və balıqçılıqdan az əhəmiyyətli deyildi. Ovçuluğun 
inkişafı cəmiyyətin maldarlığa keçməsinə, yığıcılıq vərdişləri isə əkinçiliyin 
meydana gəlməsinə səbəb olmuşdur. 
47 
 
 
HEYVAN TƏSVİRLƏRİ 
 
Qobustan qayalarında çox qədim zamanlarda bu ərazidə yaşamış - bütün 
məməli heyvanların, eləcə də bəzi sürünənlər, quşlar və balıqların şəkillərinə rast 
gəlmək olar. Məməli heyvanlardan ibtidai öküz, keçi, marad, at şəkilləri çoxdur. 
Başqa məməlilərdən gur, ceyran, donuz, pişik, it, tülkü, şir, canavar, bəbir, dəvə, 
qoyun və s. şəkilləri də var. 
Qobustan qayaüstü təsvirləri qayalar üzərində, əsasən, qazma, döymə və 
sürtmə üsulu ilə çəkilmişlər. Yağlı boya ilə çəkilmiş rəngli şəkillər və iti alətlə, çox 
nazik cızılmış xətlərlə verilmiş təsvirlər də qeydə alınmışdır. Heyvan şəkilləri 
əsasən kontur xətlə verilmişdir. Onlar adi xətlərlə o qədər real və mütənasib 
çəkilmişlər ki, adamı heyran qoyur. Onların mövzu zənginliyinin, real çəkilişinin 
sirri, ulu babalarımızın yadigarları olan bu qədim sənət əsərlərinin həyatla 
bağlılığındadır. 
Qobustan qayalarında kölgə kimi döyülmüş qadın və kişi şəkillərindən sonra 
tarixi cəhətdən ən qədim şəkillər öküz təsvirləridir. Öküz təsvirləri Böyükdaş, 
Kiçikdaş və Şonqardağ zonasında, qədim insanların Daş dövrü düşərgələri və 
onların ətraf sahələrində saxlanmışdır. Onlar qayalarda əsasən qazma üsulu ilə 
yandan görünüşdə kontur xətlərlə çəkilmişlər. Öküzlər Qobustanda çəkildiyi 
dövrün çəkilmə zəruriyyətindən və (məqsədindən asılı olaraq müxtəlif böyüklükdə 
və görünüşdə, müxtəlif səciyyəli reallıqla təsvir edilmişlər. Onların ən qədimləri 
əsasən iri ölçülü və çox real təsvir edilmişlər. Öküz təsvirləri ilk növbədə ölçüsü və 
buynuzlarının müxtəlif formalılığı ilə fərqlənirlər. 
Bir neçə qədim rəsm və səhnənin çəkilmə üsulunun və mövzusunun 
reallığına fikir verək: 
Öküz şəkilləri Qobustanda ən qədim heyvan təsvirlərindəndir. Sayca da 
müəyyən qədər çoxdur. Bu, əlbəttə onun Qobustanda tutduğu mövqeyi ilə bağlıdır. 
Öküz təsvirləri qayalarda bir qayda olaraq dörd xətlə, konturdan  çəkilmişdir.   
Burada   bir   xətlə  öküzün  qabaq buynuzu, başı və qabaqdan birinci ayağı; ikinci 
xətlə dal buynuzu, boyun-bel xətti və quyruğu; üçüncü xətlə bir qabaq və bir dal 
ayağı ilə qarınaltı xətti və dördüncü xətlə axırıncı dal ayağı göstərilir (6-cı və 8-ci 
tablolarda öküz təsvirləri). Dörd xətlə öküzün şəklini belə real və canlı təsvir etmək 
üçün qayada əvvəl rəsmin kontur xətti yan-yana olmaqla qazılmış nöqtələrlə 
ayrılmış, sonra onların araları  birləşdirilərək xəttə çevrilmiş və içərisi sürtülüb 
hamarlanmışdır. Öküz rəsminin bu cür texniki üsulla çəkilmiş olduğuna Böyükdaş 
dağında yuxarı səki sahəsindəki Ovçular mağarasında qazıntı zamanı tapılmış daş 
üzərində və   aşağı   səki   sahəsində    159   №-li   daş   üzərində qeydə alınmış 
yarımçıq (yarısı tam işlənmiş və yarısı  hələ  nöqtələrlə  ayrılmış)   öküz 
təsvirlərinin qalıqları şahidlik edir. Bu cür ifa üsulu Qobustan üçün səciyyəvidir. 
Öküz rəsmlərinin reallığını sözlə deməyə çətinlik çəkirəm. Lakin 
1/
4, 
1/
5 hissəsi 
48 
 
örtülməklə göstərilən bir neçə öküz təsviri arasında hansının Qobustan öküzünün 
şəkli olduğunu bilərəm. Çünki   Qobustanın   öküz  təsvirlərində  xətlərin   əyintisi 
buynuzda,  beldə,  boyunda,  ombada,  ayaqlar   və  onların dirsəklərində o qədər 
təbii verilir ki, onların qarşısında fikirləşdikcə adam qədim Qobustan rəssamının 
bacarığı qarşısında baş əyməli olur. 
Qobustan qayaları üzərindəki öküz təsvirlərinin mütənasibliyinə - başın 
bədənə, hündürlüyünün uzunluğuna nisbəti çox düzgün verilmişdir. Məncə, bu 
rəssamlıq bacarığı üçün çox vacib şərtdir. Doğrusu, mən özüm ali təhsilli, 30 ildən 
çox Qobustan abidələri arasında dolaşan, bəlkə min dəfə bu öküz şəkilləri 
qarşısında dayanmış, onların sirlərini öyrənməyə çalışmış tədqiqatçı olsam da, 
dəfələrlə cəhd etsəm də bir dəfə də olsa, çodur qaya yox, heç yağlı kağız üzərində 
də Qobustan öküzünü bütün səciyyəvi elementləri ilə axıra qədər tam çəkə 
bilməmişəm. Düzdür, öküz çəkə bilirəm, özü də lap qayadakı kimi, lakin haradasa 
Qobustan öküzü alınmır. Sözsüz, bu o demək deyil ki, bu şəkillər fövqəltəbiidir. 
Yox, amma indiyə kimi heç kəsin Qobustan öküzünü mən deyən şərtlə çəkə 
biləcəyinə  söz   verməsini  görməmişəm,  heç   rəssamların da. 
Dedim ki, mən 30 ildən çoxdur bu qayalar arasındayam, bu abidələrin 
tədqiqi ilə məşğulam, mütəxəssis kimi Qobustan qoruğunu təşkil etmiş və on il 
direktoru olmuşam. Bu müddət ərzində Qobustanın qədim qayaüstü təsvirlərini 
göstərib izah etmək üçün nə qədər ekskursiya aparmışam Allah bilir. Bu 
ekskursiyaların dinləyiciləri fəhlələr, kəndlilər və məktəblilər də olub, ziyalılar, 
elmi işçilər, rəssamlar, turistlər, xüsusi qonaqlar da. Hər dəfə də öküz rəsmlərindən 
söhbət gedəndə, elə bizim indiki söhbətimizin məqamında, Qobustandakı şəkillərin 
belə məharətlə çəkildiyi haqda söhbətə inamsızlıq yarananda, alimlərə də 
rəssamlara da təklif etmişəm ki, özlərini sınasınlar, Qobustan öküzünü çəksinlər, 
lakin bir şərtlə, burada gördüklərinə diqqət etsinlər, yadda saxlasınlar, canlı öküzü 
də ki, hamı görüb amma profesional rəssamlara məşq etmək olmaz. Əgər yumşaq 
qələmlə yağlı kağıza bir başa Qobustan öküzünü dəqiq çəkə bilən olsa mənə desin, 
mən bacardığımdan onu mükafatlandırım və təşəkkür edim. Lakin hələ ki nə belə 
mükafat vermək, nə də təşəkkür etmək qismətim olmayıb. 
Qobustan qayalarında çəkilmiş ən qədim heyvan təsvirləri olduqca real və 
tam mütənasib çəkilmələri ilə əsl ibtidai incəsənət əsərləri olmasına şübhə qoymur. 
Qobustan rəssamlarının belə bacarıqlı, mahir usta olmalarının səbəbi isə onların 
bütün ömrünü, uşaqlıqdan qocalana qədər, ov dalınca, həmişə bu heyvanları 
müşahidə etmələrində, heyvanların hər cür duruşuna, baxışına, yerişinə, 
xasiyyətinə yaxından tanış olmalarında axtarmaq lazımdır. Bu bilikləri qədim 
qobustanlılar lazımi şərait daxilində daimi müşahidələr nəticəsində əldə edirdilər. 
Qobustanda Daş dövründə yaranmış real ifaçılıq bacarığı sonrakı tarixi 
dövrlərdə də bir xüsusiyyət, milli ruhun təzahürü və davamı kimi saxlanılır. 
Böyükdaş dağı yuxarı səki sahəsində nömrəsini 1 v kimi qeydə aldığımız 
daşda pişik təsvir edilmişdir. Şəkil Qobustan qayaüstü təsvirləri üzərində 
49 
 
müşahidələrimiz və arxeoloji tədqiqatlarımızın nəticələrinə əsasən orta əsrlər 
dövrünə aid edilir. Lakin daş dövrünün öküz rəsmi kimi olduqca dinamik, 
proporsional və real təsvir edilib. Burada pişiyin quyruğu dik qalxaraq heyvanın 
(belinə paralel uzanır, başı adi xətlə çəkilmiş, qulaqlar isə bu düz xətdən ibarət 
başa elə maili qoşulmuşdur ki, elə bil pişik indicə mosuldayacaq. 
Qədim qobustanlıların heyvanların həyatına necə yaxından bələd olmalarını, 
gözəl bilmələrini Yazılıtəpədə 9 №-li daşdakı nəhəng maral (1-ci tablo, şəkil B), 42 
№-li daşdakı şir (10-cu tablo, şəkil B), Böyükdaş dağının yuxarı səki sahəsindəki 
42 №-li daşda otlayan (və ya su içən) öküz, 168 №-li daşda at, aşağı səki 
sahəsindəki 7 №-li, 23 №-li daşdakı ibtidai öküz, 259 №-li daşda tülkü və s. kimi 
heyvan şəkillərinin dinamikliyi və reallığı, eləcə də şəkillərlə yaradılmış 
kompozisiyalı səhnələr aydın göstərir. 
Qobustanda heyvan təsvirlərindən ən çoxu keçi şəkilləridir. Onlar əsasən 
Yazılıtəpədə, Böyükdaş dağının aşağı düzən sahəsində, Kiçikdaş dağında yenə 
düzən sahədə qeydə alınmışlar. Böyükdaş və Kiçikdaş dağı ərazisindəki ən qədim 
insan düşərgələri ətrafında isə onlara az təsadüf olunur. 
Keçi təsvirləri Qobustan qayaüstü təsvirləri arasında öküz, ceyran, gur, 
qaban kimi bir çox heyvanlara nisbətən cavan mövzudur. Onların çoxu, xüsusilə 
Yazılıtəpədə pirə qurban kimi çəkilmişlər, Qeyd edək ki, keçi şəkillərinə 
Qobustandan başqa kolleksiyalarda da rast gəlmək olur. 
Keçi şəkilləri Qafqazda və Orta Asiya -Altay regionlarında çoxdur. Hər 
yerdə keçi keçidir. Keçi şəkilləri qayalarda dördayaq, dik qalxıb qabağa tərəf 
əyilmiş qısa quyruqlu, iki qoşa, bəzən isə Altay və İssıkgül ətrafında və 
Tacikistanda Dağlıq Bədəxşan Muxtar Vilayətindəki kimi Böyükdaş dağı aşağı 
səki sahəsindəki 13, 116, 140. 145 №-li daşlardakı keçilər də (9-cu tablo, şəkil A) 
tək bir yarımçevrə şəkilli, ucu belinə çatan buynuzla (görünür tam profildən 
olmaqla) çəkilmişlər. Lakin hər ərazinin, hər dövrün öz dəst-xətti, öz keçisi var. 
Qobustanda keçi rəsmləri müxtəlif ölçülü, müxtəlif görünüşlüdür. Ən qədim 
keçiləri İshaq Cəfərzadə IV-III minilliyə aid etmişdir. Onlar (ümumiyyətlə, keçi 
təsvirlərinin hamısı) yandan görünüşdə təsvir edilmişlər. Onlarda baş bədənə 
nisbətən kiçikdir (Böyükdaş dağı aşağı səki sahəsindəki 13, 116, 140 və s. №-li 
daşlardakı kimi). Bu tip keçi təsvirlərində dal ayaqların dizlərinin əyrisi düzgün 
çəkilmişdir. Bu keçilərdə bədən ortada nazilib beli qarnına yaxınlaşır və xətlə 
kəsilir. Onlar üçün daha bir xüsusi əlamət isə döş hissəsinin irəli, çıxıntıvari və 
keçinin tək buynuzlu göstərilməsidir. Bu sahədəki 45 №-li daşda çəkilmiş iri 
ölçülü keçinin buynuzu isə qoşa çəkilib?.. Cingirdağ - Yazılıtəpə kolleksiyasında 
bu tip keçi təsviri yoxdur. Oradakı qədim keçi təsvirlərinin çox az hissəsi (burada 
şəkillərin əsasını keçi rəsmləri təşkil etsə də) Tunc dövrü və onun ilk mərhələlərinə 
aid edilə bilər. Keçi rəsmləri əsasən son antik və ilk orta əsrlərdə çəkilmişlər. 
İ. M. Cəfərzadə Yazılıtəpədəki iri ölçülü, qəşəng çəkilmiş keçi rəsmlərini 
(9-cu tablo, şəkil B və 11-ci tablo, şəkil A) əsasən III minilliyə aid edir. 
50 
 
Yazılıtəpədə aparılan arxeoloji qazıntı nəticəsində X-XII əsrlərə aid, tağvari 
tikilmiş üçotaqlı bina qalığı aşkar edilmiş və daha qədim dövrə aid heç bir mədəni 
qalıqa rast olunmamışdır. Burada aparılmış qazıntı və başqa elmi tədqiqatların 
nəticəsinə görə hesab etmək olar ki, Böyükdaş və Kiçikdaş dağlarının qayalıqları 
arasında orta Daş (Mezolit), yeni Daş (Neolit) və sonra Tunc dövründə də həyat 
qaynayarkən Yazılıtəpədə yaşayış olmayıb. Çox güman ki, Ceyrankeçməz çayının 
qədim yatağında, hər tərəfdən alçaq olmaqla çökək bir sahədə - su-axarda 
yerləşməsi Yazılıtəpənin o vaxtlar ada kimi su içində olduğunu söyləməyə imkan 
verir. Elə indi də yaz və payız aylarında, yağışlar çox olarkən sudan Yazılıtəpəyə 
keçmək olmur. Görünür, Yazılıtəpə daşları üzərində ilk rəsmlər də elə o vaxtlar, bu 
şəraitdə, ovçular tərəfindən çəkilmiş, sonralar isə Yazılıtəpənin pirə çevrilməsinə 
səbəb olmuşdur. 
Yazılıtəpədə keçi şəkilləri əsasən pirə qurban kimi çəkilib. İlk təsvirlərdən 
sonrakı dövrlərdə adamların hər yandan qamışlıq, palçıq və su ilə əhatə edilmiş 
Daşlı təpədə gördükləri şəkillər onlara möcüzə kimi görünmüş, onlar buradakı 
keçiləri öz totemləri kimi qəbul edərək Yazılıtəpəni pir hesab etmiş və adətlərində 
olan bayramlarda, təbiət və b. hadisələrlə əlaqədar bu yerə qurban gətirmişlər. 
Sual olunar ki, keçilər, elə başqa heyvan və şəkillər nə məqsədlə çəkilib? 
Yazılıtəpə pirdir? Olsun pir. Qurban gətirirlər, gətirsinlər, bəs qayalarda heyvan 
şəkillərini dəymək nə üçün? 
Birincisi, onu deyim ki, bu səpkidə elə bütün qayaüstü təsvirləri çəkilmə 
məqsədini, onların nə demək olduğunun sirrini açmaq bu sahədə - qədim qayaüstü 
təsvirlər problemi ilə məşğul olan alimlərin birinci arzusu, qarşılarında duran, tam 
qaldırılması mümkün olmayan elə bir iri daşdır ki, ağırlığı şəkillərin yaşının tona 
vurulmasından  alınacaq   çəkiyə bərabərdir. Bu  bir də ona görə çətin məsələdir ki, 
qayaüstü təsvirlər  müxtəlif  ərazilərdə və müxtəlif dövrlərdə müxtəlif həyat 
düşüncəsinə, mədəni səviyyəyə, dini etiqada malik müxtəlif adamlar tərəfindən 
yaradılmışdır. Oxucu mənimlə razılaşar ki, ekiz doğulmuş iki qardaş (və ya bacı, 
fərqi yoxdur) belə tam eyni hərəkət edə və ya biri-birinin ürəyini oxuya bilməz. 
İkincisi, tarixi dövrlərin bir-birini əvəz etməsi və bu abidələrin dövrlər  üzrə 
biri-birindən  əvvəl-sonra  yaranması bir  ardıcıllıq təşkil etdiyi  kimi tarix özü də 
ardıcıllıqla söylənmək sevir.  Lakin Qobustanda   minilliklər   ərzində   yaranmış   
abidələr və şəkillər bəzən bir yerdə, bir sahədə elə qarşılaşmışdır ki, (uzun müddət 
yaşayış qalıqları və çəkilmiş  şəkillər  üst-üstə  düşmüş) izahat  vermək üçün tez-
tez qədimdən son dövrə və əksinə sıçramalı olursan. Budur, ibtidai öküz 
təsvirlərindən sonra Qobustanda ən çoxsaylı keçi təsvirləri   haqda   məlumatla 
əlaqədar Yazılıtəpəyə gəldik və Daş dövründən, antik və orta əsrlər dövrünə 
keçdik. 
Üçüncüsü, necə deyərlər - ay sağ olmuşlar, bu işlər (qədim şəkillərin 
çəkilməsi) 5 ilin, 10 ilin, lap yüz ilin söhbəti deyil ki, babadan, kəndin, elin ən 
yaşlısından soruşasan, lap o da öz babasından eşitdiyini söyləyə. Bu haqda heç 
51 
 
babalarımız albanların, midiyalıların nə ilk yazılarında, nə də sonrakı yazılarda bir 
söz deyilməyib. Di gəl yoz, özü də elə yoz ki, inandırıcı, həqiqət və ya ona çox 
yaxın, ağılabatan olsun. Bunun da bir yolu var, o da zəhmətdən keçir. 
Tədqiqatçı arxeoloqlar hər hansı  arxeoloji materialın, elə qədim qayaüstü 
təsvirlərin də tarixini müəyyənləşdirmək, mənası və yaranma məqsədini yozmaq 
üçün onlarca əməliyyat  aparmalı, ondan qabaqkı  yozmaları öz məntiqindən 
keçirməli olurlar. Bunun üçün inadkarlıqla işləməli, çıxarılmış nəticələrin əleyhinə 
çoxlu suallar qoyub, ona cavab axtarmalı və sonra öz fikrini əsaslandırmalısan. 
Çalışmaq lazımdır ki, başqasının fikrini  kor-koranə  qəbul etməyəsən, onu öz 
süzgəcindən keçirəsən.  
Mən 30 ildir Qobustanla məşğul oluram, onunla yaşayıram.   Qobustanda   
13  Daş   dövrü  düşərgəsində, 6 Tunc dövrü yaşayış yerində, bir orta əsrlər bina 
qalığında və 4 yerdə kəşfiyyat qazıntısı aparmış, 2 Daş dövrü qəbri və 40-a yaxın 
kurqan qazıb tədqiq etmişəm. İ. M. Cəfərzadədən sonra 2000-dən çox qədim 
qayaüstü şəkil aşkar edib qeydə almışam. Sonuncuların bir qismi qazıntılar zamanı 
mədəni təbəqə altından və kurqanların qəbirətrafı daşlarından tapılıbdır. Qazıntılar 
nəticəsində aşkar edilmiş qədim  şəkillərin,   Qobustan,  eləcə  də  ümumən 
qayaüstü təsvirlərin dövrünün müəyyənləşdirilməsində  əhəmiyyəti haqda 
danışmaq artıqdır. Onlar qayaüstü təsvirlər üçün bir növ «doğum  şəhadətnaməsi» 
rolu oynaya bilər. Bununla belə, mən Qobustan qayaüstü təsvirləri haqda 
deyəcəyim söz və izahın qətiliyi iddiasında deyiləm, lakin hər halda öz  sözümü 
deməyə haqqım  var. Əlbəttə, bu söhbət daxilində azdan-çoxdan başqalarının 
dediklərinə də öz məntiqimlə münasibətdə olmalıyam, Qobustanda çəkdiyim 
zəhmət və 30 ildən çox arxeo-loq kimi işimin və düşünsələrimin nəticəsinə 
əsaslanmaqla bəzi məsələlər üçün öz izahımı deməliyəm.  
Yazılıtəpədə iri ölçülü və diqqəti cəlb edəcək dərəcədə  gözəl  çəkilmiş  keçi 
təsvirlərini  İ.  M.  Cəfərzadə qədim saymış, belindən kəsik keçiləri (başqa 
tədqiqatçıların çoxu kimi) ov keçisi, dağ keçisi; kəsik xətti və ya təsvirlərin üstünə 
düşmüş xətt və ya batığı ovsunçuluq əlaməti hesab  etmişdir. Yazılıtəpədə alınmış 
bir vəziyyəti qeyd edək ki, 12 №-li daşda qabaqlar  qeydə  alınmış  və  qədim  
sayılmış  şəkillər dağın üst üzündədir. Bu şəkillər iri və qəşəng çəkilmişdir. Onların 
arasında daşın vəziyyətinə görə ayaqları yuxarı, arxası üstdə keçi təsviri də vardır. 
Yuxarıda qeyd etmişdik ki, 1947-ci ildə İshaq müəllim  12 №-li daşın dibində,  13 
№-li çox iri daşın bunun üstünə yatması nəticəsində alınmış örtülü sahədə   
(sığınacaqda)  qazıntı aparmışdı. Qazıntı heç bir material verməmişdi, yalnız dövrü 
müəyyənləşdirilməmiş küllü torpaq sahələri qeydə alışmışdır. O vaxtdan çox 
keçmiş, 12 №-li daşın dibi həm küləyin, həm də aşınma ilə xeyli açılmışdır. 70-ci 
illərdə biz   Yazılıtəpədə   orta   əsr   bina   qalığında qazıntı apararkən daşın 
altında da şəkillər olduğunu görüb yanından bir qədər qazdıq və aydın oldu ki, 
burada xeyli şəkillərdən  (keçi və adamlar) ibarət böyük bir səhnə var. Bu şəkillər 
daşın qərb tərəfdən altındadır. Aydın oldu ki, bu şəkillər vaxtı ilə daşın qərb 
52 
 
üzündə olmuş, lakin daş qərbə tərəf çevrildiyindən torpağın üstünə yatmış, daşın 
altında  qalmışdır. Hesabladıqda  məlum oldu  ki, daşın üstündəki, ayaqları yuxarı 
keçi rəsmi daş çevrilməmişdən  daşın  şərq üzündə düzgün vəziyyətdə çəkilmişdir. 
Deməli, daşın altında qalmış səhnə və tərsinə keçi təsviri, daşın üstündə düzgün 
vəziyyətdə qeydə alınmış şəkillərdən qabaq çəkilmiş və daha qədimdir. Maraqlı 
burasıdır ki, daşın altında qalmış şəkillər sonradan daşın üst üzündə çəkilmiş 
şəkillərə görə o qədər də tam mütənasib və qəşəng çəkilməmişlər. Onlara oxşar 
keçi rəsmlərinə isə Qobustan kurqanlarının qəbirətrafı və kromlex daşlarında (2, 7, 
28, 30 №-li kurqanlarda) təsadüf etmişik. Deməli, beldən xətlə kəsilmiş iri ölçülü, 
mütənasib təsvir edilmiş keçilər ov obyekti deyil, ovsun üçün çəkilməyiblər, adi ev 
keçiləridir və canlı keçi əvəzinə pir üçün, çox güman ki, pirə qulluq edən xüsusi 
adamlar  (təcrübəli rəssam-israçılar) tərəfindən çəkilmişlər. Onu da qeyd etməyi 
lazım bilirəm ki,  Yazılıtəpədəki  keçi  təsvirləri   ovlanmayıb, onların   ovlana   
biləcəyi   yay-oxla   ovlanması   səhnəsi də yoxdur (lakin buradakı keçilərin iri 
ölçülüləri dağ keçisi kimi və ov obyekti kimi qələmə verilmişdir). İshaq müəllim 
Yazılıtəpədə 24 №-li daşın üst üzündə bir keçi ovu səhnəsi qeydə alıb. Səhnədə atlı 
(süvari) nizəni qabaqda qaçan keçiyə tərəf yönəldib. Bəli, keçidir, arxasınca da onu 
nizə ilə vurmağa hazırlaşmış süvari ovçu. Nə söz ola bilər, təmiz ov səhnəsidir. 
İndi gəlin, yuxarıda   şərtləşdiyimiz kimi bəzi məntiqi suallarla yoxlayaq görək bu 
doğrudan da ov səhnəsidir? Sual olunur: keçi, özü də dağ keçisi hansı şəraitdə 
yaşayır?  Hamı deyəcək ki, əlbəttə, dəstə ilə, özü  də dağ-daşda. Nahaq yerə dağ 
keçisinə ova dağa getmirlər. Uşaq şerində də deyilir: «dağa-daşa dırmanma»". 
Demək bu səhnədəki keçi vəhşi, ov keçisidirsə, o dağda-daşda   yaşayır,   lap   elə  
Cingirdağda,  Yazılıtəpədə, Böyükdaşda. Hər halda qayalıqda keçini ovlamaq üçün 
pusqu qurub yaxınlaşmalı, yaxın məsafədən oxla, qılıncla, nizə ilə zərbə 
vurmalısan. Keçi dəstəsini qaya uçurumuna qısnayıb uçurmaq da olar. Lakin bu 
cür at üstündə nizə ilə, qılıncla keçi ovlamaq çox çətindir, keçi qayadan-qayaya 
tullanıb çox vaxt aradan çıxa bilər. Süvarinin nizə və ya qılıncla dağ keçisi 
ovlaması isə mümkün deyil, keçi düzə, atın qova biləcəyi mənzilə düşən deyil, atla 
da qayada keçi ovlamaq? Nə deyim, mən hesab edirəm ki, bu səhnəni daşa həkk 
edən «rəssam» da həyatı, bu səhnəni həqiqi ov səhnəsi sayanlardan yaxşı bilməyib. 
Beləliklə, süvarinin nizə ilə keçi ovlaması səhnəsi heç cür həqiqətə uyğun deyil, 
nağıldır. Əgər süvarinin nizə ilə maral, ceyran, gur kimi heyvanı ovlaması səhnəsi 
olsaydı mən sözsüz inanar, bunu ov hesab edərdim. Lakin Qobustanda ceyran və 
gura süvarinin nizə ilə, ov səhnəsi yoxdur. Onu da deyək ki, qədim düşərgələrdə 
qazıntılar zamanı tapılıb yığılmış minlərlə sümük qalığının əksəriyyəti ceyran və 
gur sümüyüdür. («Ana zağa»dan tapılmış sümük qalığının 40%-ə qədəri ceyran və 
o qədəri də gur sümüyüdür. Yalnız qalan 15-20% sümük bütün qalan heyvanlara 
aiddir). Onu da nəzərə almaq lazımdır ki, gur və ceyran kimi qədim Qobustanda 
əsas ov obyekti olmuş heyvanların təsvirləri başqa heyvan təsvirlərinə nisbətən 
53 
 
olduqca azdır. Onların təsvirləri üzərində keçi üçün ovsunlama əlaməti sayılmış 
kəsik və ya başqa zərbə nişanəsi də yoxdur. 
Maral təsvirləri Qobustanda diqqəti cəlb edən və göz oxşayan mövzudur. 
Maral təsvirlərinin ümumi sayı 100-dən çoxdur. Onların çoxu Yazılıtəpə, 
Böyükdaş dağı yuxarı səki və Daşqışlaq sahəsində qeydə alınmışdır. Maral 
təsvirlərinin az bir hissəsi çox real işlənmiş əsl sənət əsəridir. Onlarda yandan 
görünən bədənin dinamikliyi, baldır çıxıntıları, budun dolğunluğu, kiçik quyruğun 
çəkilişi, baş yandan görünsə də dinamik bədənə daha da gözəllik verən qabaqdan 
göstərilmiş şaxəli buynuzun təqdimatı adamı heyran edir. Yazılıtəpədə 4, 9, 13, 33, 
Böyükdaşda 138, Daşqışlaq kolleksiyasının 16, 17 və s. daşlardan maral təsvirləri 
bunlara misal ola bilər. Bu tip maralları və Yazılıtəpə 24 №-li daşdakı döymə 
(kölgə kimi) maral şəklini İshaq müəllim haqlı olaraq qədim sayır, onları 
eramızdan əvvəlki III-II minilliklərə aid edirdi (9-cu tablo, şəkil V və Q; 11-ci 
tablo, şəkil B). 
Maral təsvirlərinin böyük çoxluğu yarıreal, lakin mütənasib və sxematik 
şəkillərdir. Onlar eradan əvvəlki II minilliklə orta əsrlərin arasında sonu müxtəlif 
dövrlərə (sxematik marallar daha gec dövrlərə olmaqla) aid edilirlər. 
Bizim xüsusi qeydiyyatımız ondan ibarətdir ki, ən gözəl işlənmiş real və 
düzgün maral təsvirləri qazıntı aparılmış qədim düşərgə və yaşayış yerlərinin 
yaxınlığında yoxdur, qazıntılar zamanı (Daş və Tunc dövrü abidələrində) təsadüf 
olunmamışdır. Onlar ən çox antik, ilk orta əsrlərdə yaşayış izi olan sahələr, o 
yerlərə yaxın və adi qaya və daşlar üzərində qeydə alınmışlar. Məsələn, Böyükdaş 
dağı, yuxarı səki sahəsində su quyusu yanında bizim qeydə aldığımız 9a №-li 
daşda çoxlu maral şəkli var. Lakin burada apardığımız yoxlama qazıntısının 
mataerialları ilk orta əsrlərdən qabağa getmir. Ən çox maral şəkli (sahəsinə görə) 
Yazılıtəpədədir. Lakin yuxarıda qeyd etdik ki, Yazılıtəpədə orta əsrlərdən qabaqkı 
dövrlərə aid materiallara rast gəlinməyib. 
Kiçikdaş dağı ərazisindəki Daşqışlaq sahəsində də gözəl işlənmiş maral 
təsvirləri (daş № 11, 16, 17) var. Lakin bu sahədə də insan həyatının çox qədim 
çağlarına aid yaşayış izi məlum deyil. 
Gözəl ifadə edilmiş maral təsvirlərindən yalnız Böyükdaş dağı yuxarı səki 
138 №-li daşdakı kiçik ölçülü maral şəkli Daş dövrünün sonuna aid həyat izi qeydə 
alınmış «Maral» düşərgəsinin divarında, lakin yer səthindən 1,5-2,0 m hündürdə 
qeydə alınıb. Onu da qeyd etmək lazımdır ki, düşərgə sonralar maldarlar tərəfindən 
heyvan saxlamaq üçün ikinci dəfə istifadə edilib. Bütün bunlar, bizim Qobustan 
abidələri üzərində müşahidələrimiz, apardığımız arxeoloji qazıntıların nəticələri 
bizə maral təsvirlərinin dövrünü daha qədimlərə aid etməyə imkan vermir. Lakin 
nəzərə alsaq ki, arxeoloji ədəbiyyatda maral təsviri çəkilmiş bəzi materiallar (gil 
qab və tunc əşyalar) Tunc dövrünə aid edilir, bu təsvirlərin ən qədimlərini Tunc 
dövrünə (özü də əsasən son mərhələsinə) aid etmək olar 
54 
 
Maral təsvirləri 10-dan çox halda ovlanma səhnəsində verilmişdir. Bu 
səhnələrdə marallar nizə, üç-dişli yaba və yay-oxla ovlanırlar. Maraqlı burasıdır ki, 
apardığımız arxeoloji qazıntılar zamanı Qobustanda nə Daş dövrü (Mezolit-Neolit) 
düşərgələri, nə də sonrakı dövrlərin (Tunc, antik, orta əsrlər) yaşayış yerlərində 
ovlanmış maral sümüyünə rast gəlməmişik. Marala aid rast gəlinən də buynuz 
sümüyüdür ki, görünür müxtəlif əşya və ya alət düzəltmək üçün gətirilmişdir.   
Bunları   götür-qoy etdikdə belə bir nəticəyə gəlməli olursan ki, Qobustanda maral 
da ovlanmayıb. 
Qobustanda ibtidai insanlardan, Daş dövrü qobustanlılarından danışarkən 
heç də fikirləşmək lazım deyil ki, texniki səviyyəsi indikinə nisbətən çox-çox aşağı 
olan insanlar vəhşi idilər. Əlbəttə yox. Doğrusu, bəzən elələri tapılır ki, alt 
Paleolitdən başlamış istehsal təsərrüfatı yaranana qədər ibtidai insanlar 
adlandırılmış adamları çox aşağı səviyyəli, vəhşi hesab edirlər. Hətta hörmətli və 
yüksək dərəcəli alimlərimizdən birinin Qobustanda sal qayalar üzərində qazılmış 
ilk tərpənməz qablar - yalaqlar haqda danışarkən bu yalaqlardan guya cəlbedici 
vasitə kimi istifadə edildiyini, heyvan su üçün bu yalaqlara yaxınlaşanda «Ho.. 
Ho...» səsləri ilə onları hürküdüb qayadan salırdılar deməsini, «bu ho...ho...lardan 
sonralar danışıq dili yaranmışdır» izahını da eşitmişəm. 
Sözsüz, qədim qobustanlıların Mezolit, Neolit dövrlərində bu səviyyədə 
vəhşi olmalarını düşünmək alim üçün gülüncdür. Bəlkə, 1,5 milyon il bundan 
qabaq Azıx mağarası və Quruçay dərəsində yaşamış ilk insanlar haqda belə demək 
olardı. Lakin qədim Qobustanda bizə məlum olan ilk abidələri yaradanlar artıq azı 
80-100 min il bundan əvvəl müasir insan tipinə çevrilmiş, boylu-buxunlu, 
antropoloji cəhətdən bizdən heç də fərqlənməyən, danışıq dilinə, dünyagörüşünə, 
estetik zövqə malik, qəbilə üzvləri arasında böyük-kiçiyin yerini bilən, qəbilənin 
yaşaması üçün onun üzvlərinin kollektiv birliyinin labüdlüyünü dərk etmiş insanlar 
idilər. 
Qobustanda orta Daş dövrü düşərgələrindən tapılmış mikroalətlərin 
ölçüsünə görə (uzunluğu 1,0-1,5, eni 0,3-0,5 sm) onlarda aparılmış dişəkləməyə 
(nəzərə alaq ki, onlar çaxmaq daşından düzəldiliblər) fikir verdikdə qədim 
qobustanlıların bu sənəti və vərdiş bacarığı qarşısında heyran qalırsan. Onların bu 
bacarığı, qayalar üzərində heyvanların adi xətlərlə nə qədər mütənasib və real 
təsvir etmək bacarığı, öz dövrü üçün yüksək mədəniyyətə və incə zövqə malik 
olduğunu göstərir. Əlbəttə, Qobustanın gözəl sənət əsərlərini zövqsüz adamların 
yaratmasından danışaraq olmaz. Qazıntılar zamanı hələ Daş dövründə qədim 
qobustanlıların qəşəng əşyalara həssas olmalarının şahidi olmuşam. Düşərgələrdə 
qazıntı sahəsində o dövrün mədəni təbəqəsindən daş alətlərlə birgə bəzək əşyaları - 
daşdan və sümükdən asma və muncuqlarla yanaşı təbiətdə su axarının cilaladığı 
xırda və zərif dağ bülluru və adi çay daşı nümunələrinə də rast gəlmişik. Sözsüz ki, 
göz oxşayan bu daşlar, eləcə də it başı və b. heyvan fiqurlarını xatırladan daş 
nümunələrinin düşərgəyə gətirilməsi qədim qobustanlıların estetik zövqü, gözəlliyə 
55 
 
aşiqliyinin nümunəsidir. «Firuz» düşərgəsində aşkar etdiyimiz kollektiv qəbirdəki 
skeletlərdən birinin boynunda daş muncuqlar və sümük alətlərlə (12-ci tablo, şəkil 
A) yanaşı 3 ədəd də kiçik çay daşından asma (amulet) vardır. Onlardan biri trapes, 
biri paralelloqram şəklində yastı, biri isə tamam yarımboğaz ayaqqabı 
formasındadır, «IV daşaltı sığınacaq» kimi qeydə alınmış düşərgədən tapdığımız 
çay daşından sürtgəc adlandırılan əzici alətin işlək üzdən kənar sahələri döymə 
üsulu ilə işlənmiş nöqtə və xətlərlə bəzədilmişdir (12-ci tablo, şəkil V). Bütün 
bunlar qədim insanların gözəlliyə bağlı olması ilə əlaqədar deyilmi? İndinin 
özündə də sənətkarlarımızın, eləcə də kəndlilərin öz əmək alətlərinin ağac 
dəstəyində açdıqları naxış-bəzək onların gözəllik istəyinin nəticəsi deyilmi? Bir də 
ki, əmək alətini naxışlamaq elə qədim babaların, göstərdiyim sürtgəcin 
naxışlanması adətinin nəsildən-nəslə keçərək indiyə kimi yaşayıb qalmasının 
nəticəsi deyilmi. 
Qobustanda, qeyd etdiyimiz kimi, 100-dən çox maral təsviri qeydə alınıb, 
onlardan yalnız 14-ü ov səhnəsində göstərilir. Maralın ovlanmasını təsdiq etmək 
üçün onların sümükləri də tapılmayıb. Lakin maral kimi gözəllik simvolu sayılan 
başqa heyvanın - ceyranın şəkli maral təsvirlərindən az, sümük qalıqları isə 
olduqca çoxdur. Niyə? Necə ola bilər ki, qədim qobustanlılar gözəl ceyranı 
ovlamış, maralı isə yox? Maralı çox təsvir etmiş, ceyranı isə az? 
Mən bunun səbəbini qısaca bunda görürəm ki, Qobustanda maral olmayıb. 
Biz əvvəlcə Qobustan ekspedisiyasının 1947-48-ci illər işindən danışanda 
demişdik ki, o vaxt Qobustanda ceyran sürüləri varmış, sonra qara əllər qırıb az 
qala kökünü kəsib. Lakin indi də Qobustanın içərilərində tək-tək də olsa ceyrana 
rast gəlmək olur. Qobustanda ceyranın olması təbiidir. Çünki hər heyvanın 
yaşaması üçün bir təbii mühüt, ceyran üçün də düzən, yovşan bitən şoran sahələr, 
Ceyrançöl, Qobustan kimi qışı mülayim yerlər əlverişlidir. 
Təbii olaraq belə yerlər marallar üçün əlverişli deyil. Maral üçün dağətəyi, 
şirəli yem örtüyü və meşəli sahələr əlverişlidir. Qobustan şəraiti maral üçün deyil. 
Soruşa bilərsiniz: «Bəs, Binəqədi qırlığında saxlanmış nəhəng maral sümükləri?» - 
Bəli, Binəqədi qalıqları içərisində maral var, lakin kərgədan da var, Məstanzadə 
öküzü adı almış, Qobustan öküzlərinə oxşar ibtidai öküz sümükləri də var. Yenə 
sual, maraqlı, dolaşıq, bir-birini çəkib gətirən suallar. Bəli belədir, doğrudur. 
Qobustanda kərgədan şəkli yoxdur, sümüyü də yoxdur. İbtidai öküz təsviri var, 
özüdə çox. Sümüyü də var, lakin az. Bəs səbəb? Yenə sual. Əlbəttə, belə suallara 
cavab vermək, özü də yenə də bu cür zəncirvari, ortaya çıxa biləcək bütün suallara 
tam cavab vermək asan deyil. Həm də ona görə ki, bu istiqamətdə xüsusi 
araşdırmalar aparılmayıb və istənilən əsaslar yoxdur. Bəlkə xülyalara dalaq, 
fantastikaya qapılaq, yalan deyək? Axı, «yalan da bir naxışdır» deyiblər. Mən isə 
bilə-bilə yalan danışa bilmərəm, ya cavab verməkdə acizliyimi boynuma alar, ya 
da susaram. İndi isə cavabım oxucunu mane etsə də, etməsə də öz məntiqim 
əsasında cavab verməyə cəhd etmək istərdim. 
56 
 
Bir daha qeyd edək ki, Böyükdaş və Kiçikdaş dağlarından cənubda, Böyük 
Qobustan ərazisində Atbulaq daş karxanasında mişar daşının (Abşeron əhəng daşı) 
içərisində fil sümüyü aşkar edilmişdir. Söz yox ki, sümük daş hələ bərkiməmiş, 
tum və balıqqulağı yığınının içinə düşmüş, onlar sonradan daşlaşmış və sümük 
onun içində qalmışdır. Yaşı isə milyonlarladır. 70-ci illərin əvvəllərində 
Qobustanın şimal sərhədi daxilində, Üçtəpə deyilən sahədə hərbçilər səngər 
qazarkən, özü də bir təpənin başında daşlaşmış balina skeletinə rast gəlmişdilər. 
Mütəxəssislərin fikrincə yaşı  10 milyondan çoxdur. 
Yenə o vaxtlar Qobustanın geoloji və coğrafi xəritəsini hazırlamaq üçün 
Qobustan qoruğunun (mən o vaxt həm də qoruğun direktoru idim), Akademiyanın 
Coğrafiya və Tarix institutlarının, Tibb İnstitutu və Universitetin coğrafiya 
fakültəsinin alimlərindən ibarət bir dəstə Qobustanın içərilərinə ikigünlük kəşfiyyat 
xarakterli səfər etmişdik. Onda Qobustandakı palçıq vulkanlarından birinin 
kraterindən bir az aralı, püskürmə zamanı yerin təkindən bayıra atılmış bir 
daşlaşmış ağac parçasına rast gəldik. Mütəxəssis alimlər onun «Maykop» geoloji 
dövrünün ağacı olduğunu söylədilər. Deməli, Qobustanda milyon illər bundan 
əvvəl tropik təbiətli vaxtlar olub. O vaxtlar, eləcə də Binəqədi faunası dövrü də 
Qobustanda həyatın başlanmasından çox-çox əvvəllər olub. Sonra Qobustanın adi 
görünüşü də, təbiəti də, heyvanat aləmi də çox dəyişib. Qədim qobustanlılar 
gördüklərini çəkiblər. İbtidai öküzlərin nəsli e. ə. V-IV minilliklərə kimi davam 
edib. Qobustanlı babalar Mezolit, Neolit dövrlərində onları görüb, ona inanıb səcdə 
edib, ilahiləşdirib və təsvirini daşa köçürüb (8-ci tablo,   şəkil   B). 
Nəhəng marallar isə Qobustanın sonuncu on minilliklərdə yaranmış təbii 
şəraitinə uyğunlaşmamış, nəsli kəsilmişdir. Qobustanda maral təsvirlərini 
yaradanlar sözsüz ki, maral görmüşlər, bəlkə lap ovlayıblar da, lakin Qobustandan 
kənarda, dağətəyi zonalara səfər zamanı. 
Qobustanda əsas ovlanan, arxeoloji qazıntılar aparılmış düşərgələrdən 
(sümüyü ən çox tapılmış heyvan - ceyran və gurdur. Lakin onların heç birinin 
təsviri ayrılıqda maral və öküz kimi gözə çarpacaq dərəcədə çox deyil. Yenə sual. 
Deyək ki, gurlar həyatda bir növ atla uzunqulaq arasında, qatır boyda və ona oxşar 
bir heyvandır, əti dadlı və çox olsa da özü gözəl deyil. Əslində gurlar da 
özünəməxsus gözəllik və zərifliyə malikdir. Ceyran ki, çox zərif, gözəl, adı maralla 
yanaşı çəkilən heyvandır. Bəs niyə ceyran, özü də elə Qobustanda ola-ola, qədim 
qobustanlıların iqtisadi həyatında maraldan da çox əhəmiyyətli olduğu halda, az 
təsvir edilmişdir? Məntiqi sual, haqlı sual. Cavab verilməsi çox çətin görünən sual. 
Gəlin cavab axtaraq. İ. M. Cəfərzadə «Qobustan» albomunda yalnız Yazılıtəpədə 
54 №-li daşdakı 10 №-li şəkli (onu atlı adam nizə ilə ovlayır) ceyran kimi qeydə 
almış və bir neçə heyvan təsvirini antilopa aid etmişdir. Əslində, birincisi, bu 
albomda keçi kimi qeydə alınan, Yazılıtəpədə həmin daşdakı 6, 136 №-li daşdakı - 
4 və 5, Böyükdaş dağı yuxarı səki üzrə 12 №-li dağın qərb üzündəki 1 və 21, 46a 
№-li daşdakı tək, 33 №-li daşdakı 44, 66 №-li daşdakı 17 aşağı səki sahəsindəki 1 
57 
 
№-li daşda 8 və 12, 201a №-li daşda 3 və 5, 163 №-li daşda 1-3 №-si ilə qeydə 
alınmış təsvirlər ceyran şəkilləridir. «Kənizə» düşərgəsində 117 №-li daşın şərq 
üzündə və 116a №-li daşda qazıntı nəticəsində açılmış, «Ceyranlar» düşərgəsinin 
divarlarında, Qayaaltı sahəsi üzrə 8 və 12 №-li və s. daşlarda da ceyran təsvirləri 
var. İkincisi, göstərilən daşlardakı təsvirlərin real çəkilməsi hesabına keçi yox, 
ceyran olduğunu çətinliklə də olsa seçmək mümkündür. Lakin sxematik olanda və 
səbatsız çəkilmiş təsvirlərin keçiyə və ya ceyrana aid olmasını söyləmək çox 
çətindir. 
Keçi ilə ceyran boyuna görə, ümumən görünüşcə bir-birinə yaxın 
heyvanlardır. Qədim qobustanlılar daş üzərində hər iki heyvanı kiçik oxşar bədən, 
və buynuzla təsvir etmişlər. Bunlar arasındakı fərqi, görünür, hər «rəssam» deyil, 
bacarıqlı «rəssam» verə bilmişdir. Ən yaxşı halda ceyranla keçi şəkli arasındakı 
fərqi görünür, onların buynuzunda axtarmaq lazımdır. Belə ki, keçilərdə buynuz 
əksər halda arxaya, qövsvari əyilib ucu boynuna tərəf qatlanır, ceyranlarda isə dik 
qalxıb azca arxaya meyllənir və bəzən bir az da vintvari burulur. Bu prinsiplə keçi 
və ceyran şəkillərini araşdırsaq ceyran təsvirləri çoxalmış olar. Bir də keçiyə aid 
edilmiş bəzi təsvirlərdə (yuxarı səki daş № 66 və aşağı səki daş № 263) iri 
buynuzlar yanında iki qoşa və kiçik çıxıntı verilir. Bizcə onları qulaq yox, 
ceyranlara xas olan 3 və 4-cü buynuzlar saymaq lazımdır. 
Qobustanda say cəhətdən at təsvirləri də çoxluq təşkil edir. Sayca onlar da 
yüzdən çoxdur və dörddə üç hissəsi kompozisiyalı, yəni süvari ilə birgə, ovçunun, 
döyüşçünün, yük aparanın, yol gedənin atı kimi təsvir edilmişdir. Bu cür at 
şəkilləri əsasən sxematikdir, onların at təsviri sayılmasına üstündə süvari olması 
zəmanət verir. Tək, süvarisiz təsvir edilmiş at təsvirlərindən də sxematik 
çəkilmişləri var. Axı bütün heyvanlar kimi at da dörd ayaq, 2 qulaq, bədən və 
quyruqdan ibarət təsvir olunmuşlar. Lakin tək çəkilmiş atların dinamik duruşu, 
baxışı, bədən üzvlərinin ata xas ifadəsi elə verilmişdir ki, onların at olmasına heç 
bir şübhə qalmır. 
Süvari ilə birgə göstərilmiş bir sıra at təsvirləri də (Yazılıtəpədə 9-cu 
daşdakı 13 №-li şəkildə, 13-cü daşdakı 45 №-li, 34-cü daşda 1 №-li, 40-cı daşda 1 
№-li şəkildə və s.) elə real çəkilmişdir ki, üstündə adam olmasa da onların at 
olması aydındır. 
İ. M. Cəfərzadə üstündə adam olmayan, lakin yüklü at təsvirlərinn dəvə 
saymışdır. Əlbəttə, yüklənmiş və zəncirvari düzülmüş (Böyükdaş dağı aşağı səkidə 
155 №-li daşdakı kimi) yüklü heyvanları dəvə karvanı hesab etmək olar. Özü də bu 
səhnə orta əsrlərdə çəkilmişdir və o zaman üçün quraq Qobustan sahəcikdə 
karvanda atların yükləndiyinə inanmaq çətindir. Bununla belə, bir sıra daşlar 
üzərində karvan səhnəsində dəvə kimi qeydə alınmış şəkillər boynu, bədəni, 
ayaqlarının quruluşuna və qulaqlarının dik-qoşa olması ilə dəvədən çox atı 
xatırladır. Onların ayrılıqda hər birinin boynu bədəndən azca üfüqi olaraq irəli çıxır 
və düzbucaq altında yuxarı qalxaraq, kəsik tərəfi aşağı olmaqla yarım çevrə şəkilli, 
58 
 
səviyyəcə heyvanın (bədənindən də, yükündən də hündür dayanan başa birləşir. 
Onun da üstündən iki qoşa çıxıntı - qulaq qalxır. Kiçikdaş dağında Daşqışlaq 
sahəsindəki 2 və 36 №-li daşlarda qeydə alınmış 20-yə qədər dəvə təsvirlərində isə 
heyvanın başı əyilmiş xətlə qabağa çıxır, başı bədənlə bir səviyyədədir və boyun 
xəttinin ucunun qalınlaşması ilə göstərilir. Burada 36 №-li daşdakı 3 şəkildə və 2 
№-li daşdakı karvanda (10-cu tablo, şəkil E), biri-birinə zəncirvari bağlanmış 20-yə 
yaxın heyvan qulaqsız təsvir edilmişdir. Hər halda Böyükdaşda aşağı səkidəki 155 
№-li daşdakı karvanda da, Daşqışlaqda 2 №-li daşda da karvan səhnəsini çəkənlər 
dəvə təsvir etmişlər. Görünür, əvvəlki 155 №-li daşdakı (və ümumən Böyükdaş 
dağında bir sıra daşlarda) eyni formada təsvir edilmiş dəvələrin «rəssamı» bir 
qədər səbatsız olub və dəvəyə qoşa qulaq qoyulub. 
Qobustanda həm at, həm də dəvə təsvirlərinin dəqiq dövrünü demək xeyli 
çətindir. Bu iki heyvanın təsviri ilə əlaqədar arxeoloji qazıntılar nəticəsində onlarla 
əlaqəli heç bir materiala rast olmamışıq. Karvan təsvirləri nisbətən son dövrlərin 
şəkilləri ilə bir sahədədir. Nəzərə alsaq ki, karvanlar ölkənin iqtisadi həyatında 
ticarətin meydana gəlib genişlənməsi, karvan yollarının, karvansaraların güclü 
dövlət nəzarəti olmaqla qaçaq-quldurdan qorunmasının təminatı sisteminin və 
qanununun yaranması ilə bağlıdır. Onları əsasən orta əsrlərə aid etmək lazımdır. 
Karvan səhnələrinin çəkiliş texnikası və şəkillərin saxlanma dərəcəsi də onları orta 
əsrlərə, ən tezi onun orta mərhələlərindən qabağa aid etmək olmaz. 
At təsvirlərinin tarixindən danışdıqda qeyd etmək lazımdır ki, Azərbaycan 
atın ilk əhliləşmə ocaqlarından biridir. Tarixin eneolit dövrünə aid Əlikömək 
təpəsində arxeoloji qazıntılar zamanı əhliləşmiş at sümüklərinin tapılması bunu 
təsdiq edir. Qobustanda nizə və üçdişli yaba ilə ov edən süvarilər atı yəhərsiz 
minmiş və yalmanından yapışmışlar. 
Qobustan qayaları üzərində 20-dən çox yırtıcı təsviri qeydə alınıb. Onların 
da təsvirləri çox reallıqla verilmişdir. Yazılıtəpədə 42-ci daşdakı şir təsvirlərinin 
mütənasibliyi və heyvanın bütün əzablarının özünəməxsus səciyyəsi ilə 
göstərilməsi bir tərəfdən adamı heyran qoyur, ikinci tərəfdən dövrün rəssamlarının 
(İ. M. Cəfərzadə onların dövrünü e. ə. IV-III minilliyə aid adir) müşahidə bacarığı 
və heyvanın bədən quruluşu, səciyyəvi hərəkət və xüsusiyyətlərini gözəl bilməsini 
göstərir (10-cu tablo, şəkil Q). 
Şirlərin başı iri, boyun hissəsi yoğun, getdikcə nazilən uzun quyruğunun ucu 
bir dəstə tüklə yumru, pəncələri iri, caynaqlı, beli nazik, dişləri görünməklə ağzı 
açıq verilmişdir. 
Qobustanda yırtıcı heyvan təsvirləri arasında şir təsvirləri çoxluq təşkil edir. 
Xüsusən Yazılıtəpədə qeydə alınmış yırtıcı şəkilləri əsasən şirlərdir. Görünür, bu 
ərazi vaxtilə şirlərin məskən salması üçün əlverişli olmuşdur. Qobustan 
qəsəbəsinin yaşlı sakinlərindən eşitmişdim ki, şir və ya pələng tipli nəhəng və 
əcayib bir yırtıcı heyvan Qobustanda axırıncı dəfə əsrimizin əvvəllərində 
öldürülmüşdür. 
59 
 
Qobustan qayalarında təsviri həkk edilmiş başqa yırtıcı heyvanlardan 
pələng, bəbir, canavar, tülkü it və pişik təsvirləri vardır. Onların da hər biri 
özünəməxsus dinamikliyi ilə, sxematik olsa da, çox real çəkilmişdir. Məsələn, qeyd 
etdiyimiz Böyükdaş dağı yuxarı səki sahəsində 1v №-li daşdakı pişik təsviri 
quyruğunu yuxarı qaldırıb qabağa əyilmiş şəkildə, qulaqlarını arxaya yatırdaraq 
nazlanmış kimi təsvir edilmişdir. 
12 №-li daşdakı 10-cu şəkli İshaq müəllim öküz ovlayan ovçunun iti kimi 
qeydə alıb. Əslində isə o pələng və ya bu cinsdən olan başqa yırtıcıdır. Çox güman 
ki, öküzə hücum edirmiş, lakin ovçu kimi qeyd olunan adam (13-cü şəkil) qılıncla 
yırtıcının qabağını kəsib 23 №-li daşdakı 18-ci şəkil də it kimi qeydə alınıb. Şəkil 
sxematikdir və çox cavandır. Görünür son əsrlərdə çəkilib. Yırtıcının başının iri, 
boynunun yoğun olması, bədənin arxaya doğru getdikcə nazilməsi, ayaqlarının 
caynaqlı, quyruğunun pişik quyruğu kimi yuxarı qalxıb arxaya əyilməsinə 
baxmayaraq, ucunun saçaqlı topa tüklə qeyd edilməsi onun şir olmasına şübhə 
doğumur. Quyruğun vəziyyətinin səhv verilməsini isə onun rəssamının şir haqda 
biliyinin səthi olması ilə izah etmək olar. 
24a və 30 №-li daşlarda xallı pələng və ya bəbirin   marallara hücum etməsi 
səhnəsi  təsvir edilib. Onlardan birincisi, Qobustanda yeganə   saxlanmış rəngli 
şəkildir (12-ci tablo, şəkil Q). Burada xallı bəbir var gücü ilə qaçan maralı az qalır 
ki, arxadan tutsun. İkinci səhnədə çox kiçik ölçülü pələng və maral  təsvirləri  
bıçağın ucu ilə cızılmış xətlərlə qabaq-qabağa dayanmış təsvir edilmişlər. Bu 
səhnədə də həyatı, heyvanların hərəkət və xasiyyətlərini qədim insanların necə 
gözəl bilmələri əks olunur. Səhnədə pələng qabaq ayaqları üstə əyilərək qulaqlarını 
qabağa şəkləmiş, ağzı açıq maralın üstünə atılmaq üçün hazır vəziyyətdədir. Onun 
qarşısında dayanmış və çox real təsvir edilmiş maral özünü yırtıcıdan müdafiə 
etmək üçün qabaq ayaqlarını irəli qoyub, başını yuxarı qaldırıb və buynuzlarını 
qabağa verməklə, bütün bədəninin vəziyyəti ilə yırtıcının onun üstünə atılacağı 
təqdirdə ona zərə vurmağa hazır vəziyyətdə təsvir edilib. Oxucu düşünə bilər ki, 
maral niyə qaçmır, axı bu yırtıcı qaçıb onu tuta bilməz. Lakin bu mümkün deyil. 
Rəssam bu səhnəni elə verib ki, yaxşı-yaxşı baxıb düşünəndə hiss edirsən ki, bu 
səhnədə yaranmış vəziyyətdə maralın qaçmaq üçün arxaya dönməsinə itirəcəyi 
vaxt pələngin onun üstünə atılmasına bəs edər. Bu səhnədə maralın özünü buynuzu 
ilə müdafiə etməkdən başqa çarəsi yoxdur. 90 №-li daşda boynuna xalta keçirilmiş 
it başqa yırtıcının  (şir)  qabağını kəsib. 
Dağın aşağı səki sahəsindəki 201a №-li daşda itin canavarı qovması verilib, 
239 №-li daşda iki yırtıcı qarşı-qarşıya qoyulub (döyüşə hazırdırlar). Biri şir, biri 
isə pişik kimilər qəbiləsindən çox iri heyvanın təsviridir. O başı və boynunun 
iriliyi, ayaqlarının dırnaqlı olması kimi əlamətləri ilə şiri xatırladır. Lakin quyruğu 
nisbətən qısa və ucu nazikdir. Bir də ki və ən əsasən, ağzından qabağa heyvana 
görə çox iri ölçülü, dimdikvari çıxıntı uzanır və bu yırtıcıya əcayib görkəm verir. 
Bu daşdakı şəkillər qayada sürtmə  yolu ilə çəkilmişlər. 
60 
 
Yazılıtəpədə 59 №-li daşın üstündə iki şirin keçilərə hücumu səhnəsi verilib. 
Bu səhnədə şirlərdən biri keçinin başından tutub. İkinci şirin qabağında başqa 
keçinin arxa hissəsi, dal ayaqları yuxarı olmaqla göstərilmişdir. Bu o deməkdir ki, 
şir keçinin qabaq hissəsini artıq yemişdir. Bəs belə niyə? Axı hər hansı heyvanın 
dal budları daha ətlidir. Sən demə hər canlının özünəməxsus bir xüsusiyyəti olduğu 
kimi şirlər üçün də ovladığı heyvanı başdan yeməyə başlamaq xüsusiyyəti vardır. 
Onlar heç vaxt, deyək ki, canavar kimi, ovunun buduna, qarnına yapışmır, o əvvəl 
ovunun başından yapışır, başından başlayıb yeyir. Bunu, əlbəttə, indi də çox adam 
bilmir. Göstərilən səhnəni yaradan qədim Qobustan rəssamı isə bilirmiş. Haradan? 
Elə Qobustandan. Dəfələrlə bu cür səhnənin müşahidəçisi - şahidi  olmaqla   
bilmişdir. 
Şir təsvirləri və heykəlcikləri yuxarı Paleolit mağaralarından məlumdur. 
Onu da qeyd edək ki, arxeoloji ədəbiyyatda şir  (eləcə də pələng) heykəlcikləri və 
təsvirlərinin ovsunçuluq məqsədi  güddüyü, mühafizəkar rolu oynadığı qeyd edilir. 
Belə hesab edilir ki, guya daşdan, sümükdən hazırlanmış kiçik ölçülü şir və pələng 
heykəlciyini eləcə də  bu heyvanların  azı dişlərini amulet və talisman kimi 
boyundan asmaq adamı xətadan qoruyar, həmin yırtıcı ona dəyməz, özü şir və ya 
pələng kimi güclü və çevik olar. Bu heyvanlar mədəni cəhətdən geri qalmış bir sıra 
Uzaq Şərq xalqları arasında ilahiləşdirilir, öz kökləri, əcdadları sayılır, ona pərəstiş 
edilir. Azərbaycanda yuxarı Paleolit dövrünə aid Binəqədi qır qəbiristanlığından da 
qədim şir sümüyü tapılmışdır. Onları tədqiq edən N. K. Vereşakin o heyvanda 
(sümüyü əsasında) həm mağara şiri, həm də pələngin elementlərini qeydə almış və 
heyvana  şirpələng   (tiqrlev)   adı vermişdir. Qobustan qayaüstü təsvirlər   
kolleksiyasındakı şir şəkillərinə xüsusi diqqət yetirdikdə adama elə gəlir ki, elə 
bunlar Binəqədi qırlığından tapılmış şirlərdən - şirpələnglərdəndir.   Qaldı şir və 
pələng kimi güclü yırtıcının   Qobustan  qayalarında  qədim sakinlər tərəfindən 
təsvir olunmasına,  sözsüz  ki,  o vaxtlar qədim rəssam çəkəcəyi obyekti   (şiri)  
bilavasitə görmədən çəkə bilməzdi, özü də yuxarıda qeyd olunan səciyyəvi 
xüsusiyyətləri və təbiəti ilə təsvir olunmalarının məqsədi çox güman ki, başqa 
xalqlarda olduğu kimi ovsunçuluq və totemizmlə bağlıdır. 
Qobustanda cəmi dörd ədəd quş təsviri qeydə alınmışdır. Onlardan biri 
Böyükdaş dağı yuxarı səki sahəsində 63 №-li qaya üzərindədir. Burada təsvir 
olunmuş tuş çox güman ki, su quşudur. Onun ayaqları, boynu və quyruğu çox 
uzundur. Ayağında barmaqları göstərilib, ağzı açıqdır. Qalan üç quş şəkli dağın 
aşağı səki sahəsində qeydə alınıb. Onlardan ikisi öyrədilmiş ov quşlarıdır. Biri 
süvarinin əlində təsvir edilib (daş № 258), o biri keçinin buynuzunda (daş № 217) 
çəkilmişdir. Dövrü orta əsrlərdən əvvələ getmir. Dördüncü quş təsviri 330 №-li 
daşda qeydə alınıb. O çox sxematikdir. Elə bil qarşısındakı, Qobustan üçün yeganə 
olan ağac təsvirinə tərəf uçur. Quşların heç birinin dövrünü dəqiq 
müəyyənləşdirmək mümkün deyil. İ. Cəfərzadə onlardan ucu quşunu e. ə. I 
minilliyə, keçinin buynuzunda oturmuğa quşu isə e.ə. III-II minilliklərə aid 
61 
 
etmişdir. Söz yox ki, süvarinin əlindəki quş şahin tipli ov quşudur. Etnoqrafik 
məlumatlar göstərir ki, öyrədilmiş qartalın keçinin buynuzuna oturub (qanadları ilə 
onun gözünü örtməklə sahibinin heyvanı ovlamasına köməyi məlumdur. 
Bununla belə, quş təsvirlərinin niyə az olması maraq doğurur. Yəqin ki, bu 
vəziyyəti qədim Qobustanla heyvanın çox, ət ərzağının bol olması, eləcə də quşu 
ovlamağın çətinliyi ilə izah etmək olar. Yay-oxun təkmilləşdiyi, nizə-qılınc 
dövründə isə sözsüz ki, əkinçilik və maldarlığın əhalini ərzaqla təmin etdiyi, 
ovçuluğun bu cəhətdən əsas təsərrüfat sahəsi kimi əhəmiyyətini itirdiyi zaman quşu 
ovlamaq iqtisadi ehtiyacdan [ox, insanların əyləncə məşğuliyyəti kimi yaşayır. 
Qobustanda qeydə alınmış 4 quşdan ikisinin ov quşu olması bu fikri təsdiq edir. 
Eyni zamanda öyrədilmiş (quşla tək-tək hallarda xırda heyvanları ovlardılar. Bu isə 
qəbilənin, kollektivin dolanmasına təminat verə bilməzdi. 
Qobustan qayalarında qədim heyvan təsvirləri arasında Qobustanın indiki 
təbii şəraitində yaşaması çətin hesab edilən antilop təsvirləri də vardır. 
Qobustan təsvirlərinin mövzu genişliyi, onun başqa oxşar kolleksiyalar 
arasında üstünlüyünün təsdiqidir. Bu barədə dəfələrlə, təkrar-təkrar deməyə dəyər. 
Biz yuxarıda Qobustanın qədim qayaüstü təsvirlərinin bir neçə tipindən söz 
açdıq, bu kolleksiyanın əsas mövzuları haqda təsəvvür yaratmağa çalışdıq. Lakin 
bunların hamısı haqda nəinki söhbət açmaq, onları tam sadalamaq da çətindir. 
Mənə elə gəlir ki, Qobustan kolleksiyasında hansı heyvanların (canlıların) təsviri 
saxlanıb sualına ən yaxşı cavab qısaca olaraq «bu kolleksiyanın yarandığı tarixi 
dövr ərzində bu ərazidə yaşamış bütün heyvanların» cavabı bəs edər. Doğrudur, 
bütün tiplərdən olan heyvan şəkilləri eyni dərəcədə çoxluq təşkil etmir. Buraya 
pişik, tülkü, balıq, tısbağa, bəy və s. kimi heyvan və həşərat şəkillərini daxil etmək 
olar. Bu qrupdan balıq təsvirləri nisbətən çox və diqqət cəlb edəndir. Axı, balıq da 
başqa ov heyvanları ilə yanaşı ibtidai insanların həyatında, eləcə də sonrakı 
dövrlərdə də yaşayış mənbələrinin bir obyekti kimi əsas rol oynamış və indiyə 
qədər də insanın diqqətindən kənar deyil. 
Qobustanda 6 ədəd balıq təsviri qeydə alınıb. Onlardan dördü Böyükdaş 
dağı yuxarı səki sahəsinin 104 və 105 №-li daşlarında (hərəsində iki balıq şəkli), 
biri Kiçikdaş dağı üzrə 49 №-li daşın aşağı hissəsində, Ceyranlar düşərgəsində 
qazıntı nəticəsində, mədəni təbəqənin altı səviyyəsində, biri isə Qayaaltı 
kolleksiyanın 5 №-li daşında aşkar edilmişdir (6-cı tablo, şəkil A). 
Balıq şəkillərinin hamısı xarici görünüşcə bədən quruluşunun əlamətlərinə 
görə nərə balığı cinsindəndir. Hamısında burun hissə küt verilmiş, quyruq 
üzgəclərindən üstdəki xeyli uzundur. İki balığın (daş № 104 və 105-də) arxa 
hissəsi, 49 №-li daşda isə başı silinib saxlanmamışdır. Hər üçü nisbətən kiçik 
ölçülüdür. Onların uzunluqları qalmış hissədə 50 sm qədərdir. Qalan üç bütöv balıq 
şəklindən 104 №-li daşdakının uzunluğu 115 sm, 105 №-li daşdakınınkı 158 sm, 
Qayaaltı kolleksiyadan 5 №-li daşdakı balıq şəklinin uzunluğu isə 430 sm-dir. 
62 
 
Qobustana səyahət bölməsində «Ana zağa»dakı ulu nənə bizə bu sonuncu 
balığın bölgə olduğunu demişdi. (Qeyd edək ki, bizim zəmanəmizdə, bir neçə il 
bundan qabaq Xəzər dənizində uzunluğu 4 metrdən, ağırlığı bir tondan artıq nərə 
cinsli balıq tutulması haqda qəzetdə məlumat olmuşdu). Qalan iki iri ölçülü 
balıqlar da bəlkə bölgədir. Hər halda hər üçü nərə cinsli balıqlardır. Belə çıxır ki, 
qədim Qobustanda yalnız nərə ovlayıblar? Demək çətindir. Hər halda «Ana 
zağada» çox iri nərə balığının üzgəcinin mili tapılmışdır. Nərə balığında başqa 
sümük olmadığını nəzərə alsaq fikrimizin doğruluğuna təkid edə bilərik. 
104 №-li daşdakı balıq şəkli bir növ ovlanma vəziyyətində çəkilmişdir. 
Qobustanda yuxarı səki sahəsi üzrə 33 və 45, aşağı səki üzrə isə 9 №-li daşda tor 
şəkilləri var və çox güman ki, balıqçılıq torudur. Qazıntılar zamanı çay daşından 
iki tərəfindən gəz açılmış, balıqçılıq toru üçün ağırlıq daşı kimi, işlədilmiş çoxlu 
pərsəng tapılmışdır. Bunlar bütövlükdə qədim Qobustanda balıqçılığın da əsas 
həyat mənbələrindən olduğunu göstərir. Bəs, doğrudandamı qədim qobustanlılar 
ancaq nərə cinsli, sümüksüz balıqları ovlayıblar? Sözsüz ki, yox. Balıq 
sümüklərinin min illər ərzində, özü də Qobustan düşərgələrində saxlanmaması 
(düşərgələrin mədəni təbəqələrində ətraf qayaların havadan yığdığı şeh hesabına 
həmişə nəmişlik hiss olunur) təəccüb doğurmamalıdır. Qədim qobustanlılar isə 
balıqlarla yanaşı dənizdə suiti, su tısbağası da ovlamışlar. Qazıntılar zamanı «Ana 
zağa»dan suiti sümüyü də aşkar edilmişdir. Aşağı səki sahəsində çoxlu qayıq 
şəkilləri ilə yanaşı qarmağa düşmüş tısbağa təsviri də vardır. Bu baxımdan 
Qobustan qayalarındakı qayıq təsvirlərinin çoxluğu da qədim qobustanlıların 
təsərrüfatında balıqçılığın nə qədər geniş və inkişaf etdiyinə sübutdur. 
 
QOBUSTANDA QAYIQ TƏSVİRLƏRİ 
 
Qobustanda qayıq təsvirləri yüzdən çoxdur. Onlar qayalar üzərində qazma 
üsulu ilə çəkilmişlər. Formalarına görə üç cürə: xətti, siluet və hörmə görünüşlü 
qayıqlardır. Xətlə çəkilmiş qayıqlar ən qədimdir. Apardığımız arxeoloji qazıntılar 
göstərir ki, Paleolit dövründə qayıq düzəldilməyib. Qayıqların tarixi Qobustanda 
orta Daş (Mezolit) dövründən başlayır. İlk qayıqlar əsasən ağac gövdəsindən 
düzəldilmiş, kiçik ölçülü, təknəvari olmuş, 1-2 adam və yük götürmüş, əsasən 
çayları keçmək üçün işlədilmişlər. Bu tip qayıq təsvirləri Böyükdaş və Kiçikdaş 
dağlarının ətəklərindəki daşlarda çoxdur. Onlara tək-tək dağların yuxarılarında da 
rast gəlinir. Belə qayıqlar kiçik ölçülüdürlər. 
Qayıq təsvirlərinin dağın aşağısında, düzənliyə yaxın sahələrdə daşlarda 
çoxluğu görünür, bu, qədim qobustanlıların balıqçılıq fəaliyyəti ilə əlaqədardır. 
Kiçikdaş dağı 85 №-li daşdan qədim qayıq təsvirlərindən birinin içində 2 adam, 
aralarında isə qayığın yükü göstərilmiş, Böyükdaş dağı yuxarı səki sahəsindəki 42 
№-li daşda isə qayığın fəlakətə uğraması səhnəsi təsvir edilmişdir. Burala qayıq 
təsviri ortadan qatlanıb sınmış kimi göstərilmişdir. 
63 
 
İkinci tip qayıq təsvirləri qayalarda kölgəvari döyülmüş enli gövdəlidir. 
Böyükdaş dağının aşağı səki sahəsindəki 8 və 99 №-li, Kiçikdaş sahəsindəki 50 və 
123 №-li daşlarda çəkilmiş bu tip qayıq təsvirləri qamışdan və qarğıdan 
hazırlanmışdır. Bu cür qayıqları İ. Cəfərzadə eradan əvvəlki VII-VI minilliklərə aid 
etmişdir (5-ci tablo, şəkil A və 13-cü tablo, şəkil A). 
Üçüncü tip qayıq təsviri Daşqışlaq sahəsində 13 №-li daş üzərində qeydə 
alınmışdır. Buradakı hər iki qayıq xətlə çəkilmiş, forması qövs tərəfi aşağı olmaqla 
seqment şəkillidir. Hər iki qayıq təsvirinin gövdəsi sağa və sola maili çəkilmiş 
xətlərin kəsişməsindən alınan şəbəkə ilə doldurulmuşdur. Bu cür qayıqlar bir növ 
səbətvaridir. Çox güman ki, onların üzərinə heyvan dərisi çəkilmiş və ya içəridən 
su keçirməyən maddə ilə (qətran) suvanmışdır. Onlar Mesopotamiyada e.ə. VIII 
əsrə aid karkas üzərinə ağac qabığı və ya heyvan dərisi çəkilməklə hazırlanmış 
yüngül qayığa oxşayır. 
Qobustanda 1 və 2-ci tip qayıq təsvirlərinin içərisində dikinə, lakin qısa 
çəkilmiş xətdən ibarət simvolik adam verilmişdir. 2-ci tip gəmilərin bəzilərindəki 
bu cür dənizçiləri çəpinə xətt kəsir. Görünür ki, bu xətlərlə avarlar göstərilmişdir. 
Bəzi qayıq təsvirlərinin burnunda günəş çəkilmişdir. Başqa regionlarda və 
tarixin sonrakı dövrlərində gəminin başında quş, ilan, heyvan başı formalı 
simvollar, quyruq (hissəsinin quş quyruğu kimi düzəldildiyi məlumdur. 
Arxeoloji ədəbiyyatda bəzən qayıq təsvirlərinin dənizlərdən uzaq 
məsafələrdə olmasına əsaslanaraq hesab edirlər ki, gəmilər ölünün ruhunu o biri 
dünyaya aparmaq üçün çəkilmişdir. Əlbəttə, qədim gəmilər və onların çəkilmiş 
təsvirlərinin ölünü axirət dünyaya aparmaq üçün olmaları haqda fikirlər və 
əfsanələr çoxdur. Qobustan qayıqlarının burnundakı günəş təsvirinin də pis havada 
günəşi çağırmaq üçün, ovsunçuluq məqsədi ilə çəkildiyini hesab edənlər də var. 
Mən gəmi təsvirlərinin burnunda verilmiş günəş şəklinin günəşi çağırmaq 
məqsədi ilə çəkilməsinin əleyhinəyəm. Gəminin burnunda günəş şəkli çəkilməsini 
ovsun və günəş şəklinin günəşi çağırmaq olduğunu iddia edənlər, deyəsən insan 
tarixinin inkişaf mərhələlərini yaxşı bilmirlər, bu cür izahla bizim qədim qobustanlı 
babalarımızı həyatdan kənar, küt təbiəti bilməyən ağılsızlar hesab edirlər. Yuxarıda 
demişdim ki, qədim Qobustan sakinləri elə indiki insan tipində idilər. Bizim kimi 
düşünməyi də, dərk etməyi də bacarırdılar. Oxucu özü düşünsün, bizim Qobustan 
mədəniyyətini yaradanlar haqda belə fikirləşmək onların özlərinin səviyyəsinin 
aşağılığından irəli gəlmirmi? 
Mezolit dövrü qobustanlılarının çaxmaq daşından mikroölçülü lövhələri 
necə qoparmasını  (daşı daşa vurmaqla), onlar üzərində mikroskopik dərəcədə 
xırda dişəkləri necə işləmələrini fikirləşəndə az qalırsan səcdə edəsən. Bir də, 
yuxarıda ayrı-ayrı heyvanları və bütöv səhnələri onların necə real, mütənasib, 
təbiət qanunlarına, heyvanların anatomik və həyati xüsusiyyətlərini gözəl bilmələri 
ilə çəkdikləri haqda danışmışdıq. Biz qəti deyirik, qədim qobustanlılar öz dövrünün 
64 
 
ən inkişaf etmiş və mədəni adamları, öz dövrünə görə elmi-texniki və həyati 
biliklərin qabaqcılları səviyyəsinə bərabər adamlar idilər. 
İnsan yaranandan kün çıxanda yuvasından (mağarasından, ocağından...) 
çıxıb çölə, ova, işə gedib (elə indiki kimi, öz dövrünün tələbinə uyğun, öz 
səviyyəsində), axşam evinə, mağarasına, ocağına qayıdıb, oturub (ocaq başında), 
yatıb, bilib ki, neçə keçəcək, səhər açılacaq, günəş çıxacaq, yenidən işə, ova... gün 
günü əvəz edəcək. Bunu nəinki Mezolit və Neolit dövrünün, elə alt Paleolit 
dövrünün adamları da 100 min illər bundan qabaq bilirdilər. Bunu nəinki insanlar, 
bütün canlılar bilir, hətta yarasalar da bilir ki, gecə qurtarır, gün çıxacaq, işıq 
olacaq, qaçıb mağaraların tavanından asılmaq, axşam qaranlığını gözləmək 
lazımdır. 
Bəlkə, pis havada günəşi çağırıblar. Yenə yox. Mən sual edərdim, il fəsillərə 
- yaza, yaya, payıza, qışa nə vaxtdan və kim tərəfindən bölünüb, eləcə də aya, 
həftəyə... Əlbəttə, insanlar tərəfindən, onların nəsilbənəsil təbiət qanunlarını 
müşahidələri nəticəsində, özü də hər yerin öz iqlim qurşağına uyğun olaraq. 
Demək, insanlar (eləcə də qədim qobustanlılar) yaxşı bidirdilər ki, fəsillər üzrə nə 
vaxt hansı bitki bitir, meyvə yetişir, yarpaq tökülür, hava soyuyur. Günəş yayda 
yandırır, qışda isə heç isitmir də. Odur ki, günəşi çağırmaqla gələn deyil, qədim 
adamlar inansaydılar ki, günəşin şəklini çəkməklə, çağırmaqla o gəlir, özü də lap 
yaydakı kimi isti olur, daha yanacaq ehtiyatı görməzdilər. 
Mən hiss edirəm ki, mənə etiraz edənlər, «inamsız insan yaşaya bilməz, 
gəminin burnunda günəş çəkməklə ona inanıblar» deyənlər, hətta etnoqrafik 
dəlillər söyləyənlər də olacaq. Bəli, bunlar düzdür, lakin kim inanar ki, qışın 
dumanlı, çiskinli günündə gəminin burun hissəsinə günəş təsviri çəkilsə, doğrudan 
da elə o gün hava açılar, duman çəkilər, günəş çıxar? Əlbəttə, yox. 
50-ci illərə qədər, Göycə mahalı, bizim yaylaqlar Ermənistana verilənə 
qədər hər il kəndimizin adamları dədə-baba yaylaqlarımıza gedərdi. Orada çox 
vaxt yağış, duman, soyuq olur. Yadımdadır, həftə ilə yağmurlu günlər olardı. 
Ancaq hamı bilirdi ki, hava açılıb günəşli günlər olacaq. Qonşuda Mələk nənə adlı 
bir qarı vardı. Yağış yağanda yuyub sərdiyi paltarı yığmazdı. Deyərdi: - «yağ-yağ, 
paltarı yığan deyiləm, axırda özün qurudacaqsan» (yəni günəş çıxacaq, qurudacaq). 
Bu, Mələk nənənin günəşin gələcəyinə inamı idi. Allah ona rəhmət eləsin. 
Bir də görürdün duman dağılır, axşam buludun arasından ulduz görünür. 
Belə vaxtda qonşular Feyzulla kişinin qızı Pərnisanı, Pirməmməd oğlu Nəbinin 
oğlu Dadaşı, Əmrahoğlu  Mədədi və başqa anasının ilki olan uşaqları səslər, tələb 
edərdilər ki, göydə ulduz görünür, tez onu bağla, səhər gün olsun. Onlar da üzünü 
ulduza tutub deyərdilər: 
 
Mən anamın ilkiyəm, 
Ağzı qara tülküyəm. 
Əgər səhər gün çıxmasa 
65 
 
Dörd yanını dağlaram 
Məhşərəcən bağlaram. 
 
Səhərisi gün doğrudan da gün çıxan vaxt da, günəşin çıxmadığı günlər də 
olurdu. Birinci halda axşam ulduzu bağlayanlara təşəkkür edilirdi, elə bil bütün 
yaylaqdakı ellər, obalar üçün günəşin çıxmasının açarı elə onların əlində imiş. 
Lakin hava dumanlı qalıb gün çıxmayanda bir dəfə də onlara irad tutanın səsini 
eşitməzdik. Hamı bilirdi ki, külək dumanı qovub aparmadı, ona görə də günəş 
çıxmadı. Nə olar sabah çıxar, o biri gün çıxar, axır  çıxacaq. Ulduzu bağlamaq isə 
bir adət idi, bəlkə də ilk uşağın üstünlüyü, kəsərliliyinə inam yaratmaq, ona, ilk 
uşağa istəkdən yaranan adət, nə isə... 
Gəminin burnunda günəş təsviri çəkmək qışda, pis havada günəşin 
çıxmasına zəmanət ola bilməz. Bəs, Qobustanda gəmi təsvirlərinin burnundakı 
günəş təsvirləri nə üçün çəkilib? 
Mən yuxarıda demişəm və bir daha qeyd edirəm ki, qədim qayaüstü 
təsvirlərin hər birinin və onların hissələrinin nə məqsədlə çəkilməsi haqda qəti fikir 
söyləmək çox çətindir. Lap tam mənası ilə düzünü söyləmiş olsan da qətiliyinə 
təkid edə bilməzsən, sonra o qədər niyələr çıxır ki, axı, keçmişdən dediyin fikiri 
təsdiq edəcək heç kəs qalmayıb. Yozumlar isə müxtəlif ola bilir və hər kəs özünü 
haqlı sayır. 
Mən də Qobustan gəmilərindəki günəş təsviri, onun məqsədi barədə öz 
izahımı söyləyə bilərəm. Əvvəlcədən oxucuların nəzərinə çatdırım   ki,   burun   
hissəsində günəş təsviri  çəkilmiş gəmi  şəkilləri yalnız Qobustandadır. Məncə, bu 
o deməkdir ki, günəşin bu qaydada təsviri Qobustan üçün lazım imiş. Nə üçün? 
Görünür, Qobustan şəraiti ilə əlaqədar, Qobustan Xəzər dənizinin qərb 
sahilindədir. Balıqçılıq qobustanlıların həyat və təsərrüfatında ovçuluq və 
yığıcılıqdan az əhəmiyyətli sahə olmayıb. Buna görə də onlar hələ Mezolit   
dövründən   qayıq  düzəldib  dənizə   çıxa   bilmişlər. Bir tərəfdən də qeyd etdik ki, 
ilk kiçik ölçülü qayıq təsvirlərində günəş təsviri yoxdur. Burnunda günəş təsvir 
olunan iri qayıqlar -gəmilərdir. O gəmilər ki,  sahildən uzaqlaşıb dənizə çıxa  
bilirlər. 
Mən gəmidə olmuşam, dənizə çıxmış və dənizdən qayıtmışam. Bilmirəm, 
bəlkə mənə elə gəlir, adam gəmidə olarkən, sahil görünməyəndə elə bil suyun 
üzündə qalır, cəhəti itirir (söhbət texniki vasitələrlə təchiz olunmuş səriştəli 
dənizçilərdən getmir bir cəhət, bir istiqamət axtarır. Bununla əlaqədar ta qədim 
zamanlardan dənizçilər üçün açıq dənizdə ay, ulduz və günəş bir növ kompas 
rolunu oynayıb. Qobustanda isə dənizə çıxan qədim qobustanlılar səhər-səhər, 
günəşə tərəf şərqə - dənizə, axşam evə - qərbə, yenə günəşə tərəf üzməli idilər. 
Bütün günü günəşə tərəf üzmək, günəşlə bərabər dəniz üzərində dolanıb, istiqaməti 
itirmədən, axşam günəşlə geri qayıda bilərdi. Görünür, gəminin burun hissəsində 
66 
 
günəş təsvir etmək azmamaq, istiqaməti itirməmək üçün həmişə günəşə tərəf 
üzmək lazım olduğunu göstərmək üçündür. 
Başqa bir inam. Məlum olduğu kimi, qədim Misirdən başlamış, demək olar 
bütün qədim mədəniyyət ocaqlarında insanlar günəşə inanmış, ona sitayiş etmişlər. 
Əlbəttə, dağlarında vulkanlar od püskürən Qobustan, torpağından alov çıxan 
Abşeron, atəşpərəstliyin ocağı, çox qədim zamanlardan «Odlar diyarı» kimi 
tanınan bir ərazi üçün də günəşi müqəddəs saymaq, ona sitayiş etmək istisna 
olmamışdır. Qobustanda günəş pirinin olması da bu fikri təsdiq edir. Kiçikdaş 
dağında 97 №-li qayanın üstündə 20-dən çox günəş simvolu -spiralvari çevrələr 
çəkilmişdir. Onlardan 6 ədədi qaya üzərində yer səviyyəsindən hündürdədir, 
qalanları isə qazıntı nəticəsində aşkar edilmişdir.  Qazıntı zamanı  buradan   ocaq   
qalığı,   son Eneolit və ilk Tunc dövrü qab qırıqları və s. materiallar tapılmışdır. 
Eyni spiralvari günəş simvolları üzbəüzdəki 18 №-li daşın dibində də aşkar 
edilmişdir. Arxeoloji ədəbiyyatdan günəş məbədinin divarlarının spiralvari dairələr 
və çərxi-fələk - svastika nişanları ilə bəzədilməsi məlumdur. Qobustanda qazılmış 
7 №-li kurqanın qəbir daşının üstündə və bir çox şəkilli daşlar üzərində də günəş 
simvolu olan işarələr vardır. Bütün bunlar günəşə inamın, ona pərəstişin 
Qobustanda güclü olması və uzun zaman davam etməsili göstərir. 
Beləliklə, günəş Qobustanda sitayiş edilən obyektlərdən, qədim 
qobustanlıların allahlarından biri olmuş, onları nəinki isitmiş, hətta dəniz 
səyahətində müşayiət etmiş, onlara yol göstərmişdir. 
Bu söhbət oxucuya təzadlı görünə bilər, deyə bilər ki, qədim qobustanlılar 
günəşi allah sayıb, ona inanmışlar, lakin qayığın burnuna adicə yol göstərən, 
mayak kimi çəkmişlər. 
Bir aydınlıq. Bəli, o dövrdə hər yerdə, eləcə qədim Qobustanda da günəş 
ümumi allah, insanlara həyat verən, həyat mənbəyi idi. Lakin hər qəbilənin, 
qrupun, hətta bəzən ailənin də öz allahı, totemi vardı. Çoxallahlılıq dövrü idi. Hamı 
üçün ümumi günəş allahdan başqa, adamlar və qəbilələr ayrı-ayrılıqda heyvanlara, 
təbiət hadisələrinə, göy gurultusuna, şimşək çaxmasına, dağa, daşa, hətta özlərinin 
düzəltdikləri heykəlciklərə və s. inanmış, ona səcdə etmişlər. İndi bütün bunlar 
təəccüblü görünsə də, dünyada hələ də belə inamlar qalmış yerlər var. 
Qayıq təsvirlərinin burnunda günəşin yol göstərici kimi təsvir edilməsi heç 
də o dövr üçün günəşə inamsızlıq kimi başa düşülməməlidir. Əksinə, günəş göydə 
görünsə də, görünməsə də onlar üçün allah sayılmış, inanmışlar ki, o var, qarşısını 
duman, bulud alsa da var. Ona inanmaq, ona tərəf getmək həmişə səadət 
gətirməlidir. Günəşin qayıqların burnunda çəkilməsi də günəşi çağırmaq üçün yox, 
günəşə inananların ona səcdə etməsi, günəşə arxa çevirməmək, həmişə ona tərəf 
getmək, üzmək təbliğatıdır. 
Söhbət ki, Qobustanın gəmi təsvirlərindən düşdü, daha bir məsələ haqda - 
Qobustan gəmiləri tipində «Ra» və «Tiqris» gəmilərini düzəldərək dənizlər keçmiş, 
okeana çıxmış məşhur norveçli alim və səyyah Tur Heyerdalın Qobustana gəlməsi 
67 
 
haqda da məlumat vermək istərdim. Çünki Heyerdalın Qobustana səfərindən sonra 
mətbuatda və s. «Qobustan bilicilərinin» dilində belə şayiələr gəzmişdi ki, guya 
məhz Heyerdal Qobustan gəmilərinin dünyada ən qədim olduğunu göstərib və 
tarixini dəqiqləşdirib və s. 
Mən Qobustanın qədim mədəniyyət ocağı olmasını və tarixinin qədimliyini 
Tur Heyerdalın və b. şəxsiyyətlərin adı və dedikləri əsasında təsdiqləməyə tərəfdar 
deyiləm. Bəzi alim və tədqiqatçılarımızı da indiyə qədər bizdə vərdiş halı almış öz 
gücümüzə və bacarığımıza inamsızlıqdan, başqa millətin tanınmış 
nümayəndələrinin dediklərinə haqq-nahaq üstünlük verərək ona baş əyməkdən, 
qədim mədəniyyətimizin, milli kökümüzün haradansa, başqa yerlərdən gəlmə 
saymaqdan əl çəkməyə səsləyirəm. 
1981-ci il avqustun ortalarında Tarix İnstitutundan mənə xəbər verdilər ki, 
(o vaxt mən ekspedisiyada idim) ayın axırı üçün Tur Heyerdal Qobustana gələcək. 
Ayın 28-də o, Bakıya və 29-da Qobustana gəldi. O, əslində Azərbaycana 
Qobustandakı qayıq təsvirlərinə baxmağa gəlmişdi. Özü də buraya gələnə kimi 
onun Qobustan qayıqları, onların dövrü haqda məlumatı var idi. Gəlməsindən 
məqsəd isə Qobustan «Tiqris»lərinin qamışdan hazırlandıqlarını və onların dövrü 
haqdakı məlumatları yoxlamaq idi. 
Mən onu Qobustanın tarixi-arxeoloji abidələri, qayaüstü təsvirlər, 
alardığımız arxeoloji qazıntıların nəticələri ilə tanış etdim. Onu da deyim ki, mən 
ona ümumiyyətlə qayaüstü təsvirlər haqda məlumat verərkən bir qədər bikef 
görünürdü. Ona görə də «Ana zağa» mağarasındakı qadın təsvirlərini göstərib 
zarafatla dedim ki, gör Qobustanın qadınları necə gözəldirlər. O da zarafatla cavab 
verdi ki, «qadınları özünə götür, mənə isə gəmiləri göstər». Mən onun arzusu ilə 
gəzib baxa biləcəyimiz sahələrdəki qayıq təsvirlərini  ona  göstərdim  və biz  bu 
təsvirlər   ilə əlaqədar fikir mübadiləsi etdik. Söhbətimiz çox canlı keçirdi. 
Tərcüməçi - Heyerdalın kitablarını rus dilinə tərcümə etmiş, həm də onun dostu, 
Oslo universitetində təhsil almış Lev Jdanov dediklərimizi elə tərcümə edirdi ki, 
elə bil tərcüməsiz danışırdıq. 
T. Heyerdal  qayıq təsvirlərinə baxdıqca I tip  qayıqların ağacdan, ikincilərin 
qamışdan və qarğıdan düzəldildiyinə etiraz etmədiyini bildirdi. Bir də onu ən çox 
maraqlandıran günəşin qayığın  burun  hissəsində verilməsi oldu. Axı o, qədim 
Misir qayıqlarında günəş təsvirinin qayığın burnunda yox, ortasında - dor ağacında 
təsvir olunduğunu görmüşdü. Özü də etiraf etdi, günəşin bu cür təsvirini birinci 
dəfədir, özü də Qobustanda görür. O, günəş təsvirinin günəşə sitayişlə əlaqədar 
olması fikri ilə razılaşdı. 
Qonaqla əsas mübahisə Qobustan qayalarındakı qayıq təsvirlərinin tarixi 
barədə oldu. O, hələ Azərbaycana gələnə qədər Qobustan gəmilərinin e.ə. VII-VI 
minilliklərə  aid   edilməsini   bilirdi və  buna   şübhə  ilə yanaşırdı  (onu müşayiət 
edənlərdən biri də moskvalı etnoqraf Henrix Anoxin idi. Yəqin ki, onun vasitəsilə 
İ.  Cəfərzadənin «Qobustan»   (Bakı,   1973)   albomu ilə tanış olmuşdu). Odur ki, 
68 
 
o bildirdi ki, Şərq ölkələrində gəmi təsvirləri xeyli gec dövrlərə, cəmi 3500 il 
bundan əvvələ aid edilir. Bu, bizdən Qobustandakı gəmi təsvirlərinin qədimliyini 
əsaslandırmağı tələb etmək idi. Çünki o,   Qobustanda qayıq təsvirlərinin tarixinin 
göstərdiyimiz qədər qədim olması ilə heç cür   razılaşmaq  istəmirdi.  Məsələ  çox  
ciddi   qoyulmuşdu. 
Onu da deyim ki, (təvəzökardıqdan uzaq olsa da) əgər o gün hansı bir 
(üzürlü və ya üzürsüz) səbəbdənsə mənim onu müşayiət edib izahat vermək 
imkanım olmasaydı, yəqin ki, bizim tədqiqatların nəticəsi ilə tanış olmayan və 
bizim bu məsələnin sübutu üçün dəlillərimizi bilməyən onu razı sala bilməyəcəkdi. 
Mən onunla bir saata qədər mübahisə etməli oldum. Ən əvvəl qonağa qədim 
qayaüstü təsvirlər, o cümlədən qayıq təsvirlərinin (yarandığı dövrdə Qobustanda 
olmuş əlverişli təbii-coğrafi şəraitdən söhbət açdım. Bu işdə mənə xüsusilə 
Azərbaycan EA-nın müxbir üzvü (indi akademik) Budaq Budaqov kömək etdi. 
Sonra qonağa Qobustanda aparılmış arxeoloji qazıntılar nəticəsində əldə edilmiş 
materiallar, onların saxlanmış olduğu mədəni təbəqələr, buradan tapılmış, üzərində 
gəmi şəkli çəkilmiş daşları göstərdim və lazımi məlumat verdim. Bundan sonra o 
bildirdi ki, Qobustanda aparılan yüksək səviyyəli arxeoloji qazıntı və tədqiqat 
işlərinin nəticələri Qobustan qayıqlarının qədimliyinə onda şübhə qoymur. Sonra 
etiraf etdi ki, Qobustanda qədim mədəniyyət və ibtidai incəsənət abidələrinin bu 
qədər zəngin, onun köklərinin, xüsusilə qayıq təsvirlərinin bu qədər qədim 
olmasını gözləmirmiş. 
Açığını deyim, bu etirafa kimi Heyerdal çox soyuqqanlı idi, gülmürdü, üz-
gözündən şübhə tökülürdü. Yalnız bu uzun mübahisədən sonra göstərdiyimiz 
etirafı etdi və əllərini qaldırıb (olduğu kimi deyirəm) iki kəlmə dedi. Tərcüməçi də 
onun kimi əllərini qaldırıb tərcümə etdi: «Mən təslim». Sonra Tur bildirdi ki, hər 
şey indi ona aydın oddu, qayıqların tarixi ilə də, tədqiqatçıların nəticələri ilə də 
razıdır. Deməli, Qobustanda qayıq təsvirlərinin ən qədim olmasını və tarixini o 
bizə yox, biz ona dedik. O isə güman etdiyini bildirdi ki, ola bilsin Qobustan, 
kökləri çox qədimə gedən və indiyə qədər məlum olmayan, Mesopotamiyadan da 
qədim mədəniyyət ocağıdır. Onun bizdən qabaq, bizə dediyi əsas fikir bu idi. 
Bundan sonra qonağın üzünə təbəssüm   gəldi,  gözləri  güldü.   Çünki   o  
gəlişindən çox razı  qalmışdı,  Qobustana   məftun   olmuşdu. Artıq dincəlmək də 
istəmir, hey yeni şəkillər görmək istəyirdi. Ona təklif edəndə ki, -«yorulmusunuz, 
gedək bir az dincəlin», etiraz etdi ki: «Nə dincəlmək? Gördüklərim və   
eşitdiklərimdən   artıq   dincəlmək varmı? Mənə bütün gəmi şəkillərini göstərin». 
Sonra o biləndə ki, gəmi təsvirlərinin çoxu marşrutdan kənarda, Kiçikdaş dağı 
sahəsindədir, bizi addımbaşı izləyən və   işləməyə  mane olan  mətbuat  işçilərini  
və  avtoqraf almaq üçün əl-ayağa dolaşan  «müşahidəçiləri» göstərib dedi: «Mənə 
bunlar yox, siz (məni və Firuzə Muradovanı göstərərək)   tədqiqatçılar,  tərcüməçi  
və maşın bəs edərdi. Mən o dağdakı qayıq təsvirlərinə də baxardım» (13-cü tablo, 
şəkil B). 
69 
 
Mən ona Kiçikdaş dağının Daşqışlaq sahəsindəki III tip – səbətvari 
qayıqların fotosu və rəngli slaydını göstərdim. Heyerdal onların səbətvari, dərin 
oturacaqlı qayıqlar olması haqda fikrimizi təsdiq etdi və bu tip qayıqlardan 
Mesopotamiyanın çay və göllərində indi də istifadə olunduğunu söylədi. O bizdən 
ayrılarkən Qobustana bir daha gəlmək, Qobustan abidələri ilə daha geniş, daha 
yaxından tanış olmaq arzusunda olduğunu bildirdi. 
1987-ci ilin sonunda xəbər tutdum ki, Tur Heyerdal 1988-ci ilin yazında 
yenidən Qobustana gəlmək və Qobustandan kinofilm çəkmək üçün icazə alıb. 
Lakin erməni daşnaklarının 1988-ci ilin ilk aylarından qaldırdığı, Azərbaycan 
xalqının başına gələn bugünkü müsibətlərə səbəb məşhur Qarabağ «problemi» 
onun yenidən Qobustana gəlməsinə mane oldu. 
 
QƏDİM QOBUSTANDA «YALLI» 
 
Qədim qobustanlıların yaşayışı, adət-ənənələri və kökü ovçuluqla bağlı 
ibtidai həyat tərzini əks etdirən tablolar içərisində «Yallı» rəqsi səhnələri də diqqəti 
cəlb edir (7-ci tablo, şəkil B; 10-cu tablo, şəkil V). Müasir balet, teatr, rəqs 
sənətinin başlanğıcı olan «Yallı» rəqsinin kökü çox qədimlərdən, Daş dövründən 
başlayır. Özü də insanların həyatı zərurətindən doğmuşdur. «Yallı»nın 
Azərbaycanda ən qədim rəqs olduğunu söyləmək üçün işcə dəlilə müraciət edək. 
Birincisi, Qobustan (qayalarında tarixin müxtəlif mərhələlərinə aid kollektiv 
rəqs - «yallı» səhnələri vardır. Əlbəttə, bu cəhət başqa regionları istisna etmir. Belə 
ki, qayalarda çəkilmiş yallıya oxşar kollektiv rəqs səhnələri başqa yerlərdə (məs: 
Özbəkistanda, Qazaxıstanda, Sibirdə və s.) və başqa xalqlarda da vardır. Bu nə 
deməkdir? Böyük bir ərazilə, bəlkə dünyanın hər yerində eyni mədəniyyətmi 
olmuşdur? Hər halda (bu qədim insanların dünyagörüşü və ideologiyası ilə bağlı 
olsa da) yallı oyunu ibtidai insanların yaşamaq üçün qalib gəlmək ehtiyacından 
doğmuşdur. Bu rəqs ibtidai insanların güclülüyünü, dözümlülüyünü, çevikliyini, 
kollektivin bir adam kimi birgə, ahəngdar hərəkətini təmin etmək üçün məşq rəqsi, 
ibtidai idman oyunu kimi meydana gəlmişdir. Bu cür məşqlə qəbilə üzvləri ov 
zamanı bir adam kimi hərəkət etmək, güclü vəhşi heyvana ovda iştirak edən 
ovçuların bir anda zərbə endirmək, heyvan sürüsünü lazımi istiqamətə - tələyə, 
əlverişli ov sahəsinə yönəltmək, qaçmağa yol tapmayan yaralı vəhşinin ovçulara 
hücum edəcəyi təqdirdə necə hərəkət etmək, yoldaşına necə kömək etmək və s. 
kimi vərdişlərə yiyələnirdilər. Belə olmasaydı onlar təbiətin sərt qanunlarına və 
güclü vəhşi heyvanlara qarşı aciz qalardılar. Axı, uğurlu ov - qida, qida isə 
yaşamaq demək idi. Deməli, yaşamaq üçün yeməli, «yallanmalı», «yal» (qida) əldə 
etməli idilər. Bunun üçün ovladıqları heyvanı hər gün səhərdən axşamadək 
qovmağa dözməli, ona qalib gəlməli idi. Bu isə qədim ovçudan güclü və çevik 
olmağı, o da öz növbəsində məşq tələb edirdi. 
70 
 
Bütün göstərilən vərdişlər, eləcə də nizə və ox atmaq, lazım gələrsə yaralı 
heyvanın üzərinə atılmaq, ağaca dırmaşmaq, qayadan atılmaq və s. «yallı» 
oyununun məşqində qazanılırdı. Bütün bu söhbətlər insanların təbiətlə üz-üzə 
durduğu ibtidai dövrlərə aiddir. 
Qədim qobustanlıların (ovçuların) öz işlərin müvəffəqiyyəti üçün necə məşq 
etmələri qayalardakı kişi təsvirlərinin ayaq əzələlərinin qabarıq, bədənlərinin 
qamətli və möhkəm təsvir edilməsində aydın görünür. 
Zaman keçdikcə həyat inkişaf edir, ibtidai dövr daha mütərəqqi tarixi 
dövrlərin yaranması, yaşayış üçün lazım olan nemətləri insanların özlərinin 
yaratması, ovçuluqdan istehsal təsərrüfatına keçilməsi başlanır, ovçuluğu əkinçilik 
və maldarlıq təsərrüfatı əvəz edir. İnsanların qida ilə təmin edilməsində ovçuluğun 
ikinci, üçüncü yerə keçməsi ilə əlaqədar «yallı» oyunu üçün vərdişlər də get-gedə 
yumşalır, öz formasını dəyişir, insanlar üçün əyləncə, sağlamlıq və gözəllik 
oyununa çevrilir, tamaşa və teatr səhnələrinə çıxır. 
Bir haşiyə. Oxucular yəqin bilirlər ki, insanlarda irsiyyət, irqi mənsubiyyət 
nəsildən-nəslə keçir, təbiətin, dünyanın sonsuzluq məhvərində fırlanan bir element 
kimi davam edir. Mənə elə gəlir ki, (etiraf edirəm ki, mən bu sahələr üzrə 
mütəxəssis deyiləm, xüsusi məşğul da olmamışam) insanların min illər ərzində 
qazandıqları vərdişlər, adət-ənənələr də bir növ «irsilik» hüququ qazanır, 
özününküləşir. Belə ki, məsələn, ayrı-ayrı fərdlər və ya qruplar istisna olmaqla, 
bütöv bir xalqın, millətin dili, milli musiqi hissiyyatı, həyata və təsərrüfata 
münasibətlərinin elementləri müəyyən qədər dəyişə bilər, lakin itə bilməz. 
Bu cəhətdən Azərbaycan xalq rəqsi «yallı»nın köklərinə və bu gününə nəzər 
salaq. Yuxarıda göstərdiyimiz «yallı» oyununu yaradan təbii-tarixi səbəblər, dövrü, 
şəraiti həyatda çox əsas məsələnin (ov-qida) həlli üçün ciddi və çətin hazırlıq tələb 
edirdi. Belə bir hazırlığa nail olmaq üçün məşqin tələbatı da çox çətin idi. O 
dövrün daş aləti ilə heyvan, özü də güclü heyvan ovu o qədər də asan, qəbilə 
üzvlərinin ayrı-ayrılıqda öhdəsindən gələ biləcəyi  iş  deyildi. 
«Yallı» oyununa güclü, dözümlü, özü də 20 yaşla 40 yaş arasında kişilər 
girirdilər. 
Hazırda «yallı» oyununu çox vaxt tamaşa meydançalarında görürük. Bu 
«yallı» söz yox ki, onun ovçuluqda öz əhəmiyyətini itirməsindən atom dövrünə 
qədər inkişaf yolunun bəhrəsidir. İndi «yallı»da yaşından asılı olmayaraq kişi və 
qadın bir yerdə rəqs edir, ürəkaçan istirahət səhnəsi yaranır. Lakin bu müasirləşmiş 
«yallı»dır. Kişilərlə qadınların birlikdə «yallı» getməsi səhnəsini, mənim fikrimcə, 
Qobustan «yallı»sı ilə bağlamaq və xalq rəqsi adlandırmaq dövrün tələbilə düz 
gəlmir, xalqın ifasında yaşamış fərmanı vermir, Qobustan qayalarında yalnız 
kişilərin ifa etdiyi «yallı» səhnəsinin ruhunda deyil. Bu cür, kişilərlə bir yerdə, 
bərabər sayda və bir sırada «yallı» oynamaq İslamın hökm sürdüyü yüzilliklərdə, 
xüsusən də bizim kəndlər və obalarımızda, qadınların üzlərini göstərməyə haqqı 
olmadığı bir şəraitdə mümküm deyildi. 
71 
 
Bir də xalq arasında, necə deyərlər, toyda-mağarda oynanan «yallı» var, 
uşaqlıq vaxtlarında kənddə gördüyüm «yallı». O «yallı» ki, mən onu yada salmaqla 
yuxarıda qədim Qobustan «yallı»sı haqda dediklərim nəticəyə gəlmişəm. 
Yadımdadır, otuzuncu illər idi (mənim təxminən 9-10 yaşım vardı). Kənddə 
Oktyabr inqilabının ildönümü günü idi. Bayram şənliyini keçirmək üçün kənd 
camaatı dəstə ilə tarla düşərgəsinə gedirdi (deyəsən kolxoz belə qərar çıxarmışdı). 
Axını qara zurna müşayiət edir, bir dəstə kənd cavanı isə çalınan «yallı» sədaları 
altında insan axınının qabağında gedirdi. Oyuna kəndin hörmətli cavanlarından 
Gülməmmədoğlu Bayram başçılıq edirdi (Gülməmmədoğlu Bayram 37-ci illər 
repressiyasının qurbanı olmuşdur). Ümumiyyətlə, o vaxt kənd şənliklərində «yallı» 
daimi oyun idi. Ona Gülməmmədoğlu Bayram, İsmayıloğlu İslam və b. adları 
yadımdan çıxmış seçmə cavanlar başçılıq edərdilər. Başçı cərgə ilə düzülmüş 
oyunçular dəstəsinin boy sırası ilə baş tərəfində durar, əlində qamçı və ya möhkəm 
eşilmiş çatı olardı. Dəstə harmonik şəkildə (elə səhnədəki kimi) rəqs edirəm. Başçı 
əlindəki  qamçı  və   ya  çatını yellədə-yellədə hərdən gözlənilməz bir hərəkət 
edərdi (məsələn, cibindən yaylıq və ya bıçaq çıxarar, papağını yuxarı atıb- tutar, 
yerdən əlinə daş götürər, atılıb ağacdan yarpaq qoparar və s). Oyunçular da 
başçının etdiyi hər bir hərəkəti olduğu kimi təkrar etməli idilər, əks halda başçı 
tərəfindən qamçı və ya çatı ilə vurulub cəzalandırılardı (onu da deyim ki, bu cəza 
zərbəsi heç də yüngül olmurdu). Başçı həmişə vəziyyəti çətinləşdirmək, oyunçuları 
daha çətin «suallarla» imtahan etmək üçün fənd axtarmalı, oyunçular isə onu təkrar 
etməli idilər. Lakin başçının ortaya atdığı hərəkət prinsipcə yerinə yetirilməsi 
mümkün olan hərəkət olmalı idi. Odur ki, göstərdiyim vaxt ahıl, uşaq, böyük bir 
yerdə, qabaqda «yallı» dəstəsi tarla düşərgəsinə gedərkən birdən başçı 
(Gülməmmədoğlu Bayram) atılıb bir uşağı qucağına götürdü. Oyunda iştirak edən 
cavanlar hamısı adamlara tərəf yüyürdü, kimi uşaq, kimisi də əlinə uşaq 
keçmədiyindən, yaşlı adamları qucağına götürdü. Lazımi vaxtda bu hərəkəti icra 
etməyə müvəffəq olmayan və cəza zərbəsi alan da oldu. 
Mən bu hadisəni və o vaxt kənddə dəfələrlə gördüyüm «yallı» oyununun 
ümumi şərtlərini qeydə almaqla oxucunun diqqətini ona cəlb etmək istəyirəm ki, 
yallının gedişində başçı cibindən yaylıq, bıçaq və ya kişiyə məxsus hər hansı əşya 
çıxarır, papaq atır, kəmər açır və s. nə edirsə, deməli başqa üzvlər də kişi olmalı, 
onlarda da bu əşyalar olmalıdır (deyək ki, ovçudur, demək silahı olmalıdır). Əgər 
ağacdan yarpaq qoparır, su arxından atılır, yerdən daş götürür və s. hərəkətləri 
vaxtında təkrar edirsə, o «yallı» oynaya bilər, yəni qədim ovçu kimi əli də, ayağı 
da, başı da işləyir, gücü də çatır, hər hərəkətə, hər hadisəyə hazırdır. Biz bu 
hərəkətlərdə qədim qobustanlılara məşq kimi lazım olmuş qədim «yallı»nın 
saxlanmış cizgilərini görürük. 
Bütün oyunlar (istər qədim, istər müasir) kökü etibarı ilə gücün və ağlın 
qələbəsi üçün məşq rolu oynayır və bütün qələbələrin rəhnidir. Hərb sahəsində də, 
idmanda da, təhsildə də qələbə qazanmaq yaxşı təlim möhkəm məşq tələb edir. Nə 
72 
 
alim, nə rəssam, nə musiqiçi və s. təlimsiz, biliksiz, zəhmətsiz əsər yarada bilməz. 
Bütün idmançılar, eləcə də zehni yarış idmançıları olan şahmatçılar da yaxşı 
bilirlər ki, yüksək pilləyə qalxmaq üçün güclü, dözümlü, öz sahəsində tam hazır 
olmalıdırlar. Bilirlər ki, birinci olmaq üçün möhkəm hazırlıq, məşq lazımdır. 
Bunsuz qələbə də ola bilməz. 
«Yallı»nın köklərinin çox qədimlərə getməsinə dəlalət edən ikinci sübut 
«yallı» sözünün özünü hesab etmək olar. 
Yuxarıda qeyd olunduğu kimi, «yallı»nın kökünü yemək mənasında işlənən 
«yal» sözü təşkil edir. «Yallı» ov, yəni qida əldə etmək üçün lazımı gücə və 
vərdişə yeyələnmək oyunudur. Bəzən deyirlər yal it üçün yeməyin adıdır. Bəli, indi 
dilimizdə belə qalıb, yeri gələndə elə indi də yemək mənasında işlədilir. 
Yeməkdən başqa dağın qılıncvari tirəsinə və atın boynuna da «yal» deyilir. 
Dağ tirəsinin «yal» adlanması da, çox güman ki, yal-yemək-yallı oyunu sözləri ilə 
əlaqəlidir. Çünki, «yallı» oyununda qazanılmış bütün vərdişlər əsasında ov adətən 
dağ tirəsində, dağın aşırımında, bir yandan pusqu qurmaq, o biri tərəfdən ov 
heyvanlarını dağdan uçurmaq üçün qovub oraya yönəltmək tələb edir. Dağın yalı 
ovun uğurlu olması üçün münasib yerlərdəndir, bir növ bərədir. Nahaq yerə 
demirlər ki ovçu ovu bərəsində vurar. 
Qaldı atın «yalı». Dilimizdə belə ifadələr var - «...filankəs... atın yalından 
yapışdı» və ya «atı yalmanlayıb mindi». Bu ifadələrdə atın «yalı» və ya «yalmanı» 
dedikdə, atın yalı kimi onun uzun, dağ tirəsi kimi boynu, yalmanı dedikdə yalında 
bitmiş uzun və gur teli başa düşülməlidir. Onu da deyim ki, «yallı» sözü elə lap 
qədimdən, Qobustandan türkdilli söz kimi işlənilməkdədir. 
Bir neçə kəlmə «yallı» oyununa başqa izahlar haqqında. 
Qayaüstü təsvirlərlə məşğul olan bəzi alimlər və həvəskarlar «yallı»nı 
mərasim oyunu, ovsunçuluqla bağlı rəqs səhnəsi hesab edirlər. Bu cür yozma 
tərəfdarları hesab edirlər ki, uğurlu ov üçün ocaq başında «yallı» getmək lazım 
imiş və inama görə kollektiv nə qədər çox rəqs etsəydi, ov o qədər uğurlu olardı. 
Ona görə də bu cür «yallı» - mərasim oyunları günlər və həftə   ilə ocaq ətrafında  
davam edərdi. 
Əlbəttə, cəmiyyətin tarixi boyu insanların dünyagörüşündə ovsunçuluğun 
müəyyən yer tutması hallarını inkar etmək fikrində deyilik. Eləcə də kollektivin 
ovdan əvvəl «yallı» getməsinin ovçularda qələbəyə, oyun uğurlu olacağına inam 
yarada biləcəyinə də sözüm yoxdur. Lakin uğurlu oyun «yallı» oyununun formal 
və uzunmüddətli ifasından asılı olması düzgün izah deyil. Yəni mərasim üçün 
«yallı» getmək heç də ov obyekti olan heyvanlara təsir və onları təslim edə bilməz. 
İnam. Bəli, inam müvəffəqiyyət üçün əsas şərtlərdəndir. Müharibədə 
qələbəyə, ovda müvəffəqiyyətə inanmaq gərəkdir. Lakin yalnız inamla qələbə 
çalmaq olmaz. İnam o vaxt qələbə gətirir ki, müharibə üçün lazım olan hər cür 
silah və texnika, ordunun yaxşı hazırlığı, möhkəm nizam-intizam olsun, əsgərlərin 
yaxşı fiziki hazırlığı, qədim Qobustan ovçuları kimi dözümlü, güclü, çevik və s. 
73 
 
lazımi hazırlığa malik olsun. O zaman onlarda qələbəyə həqiqi inam yaranır və 
qələbə əldə olunur. Qədim qobustanlılar da ovda müvəffəqiyyət qazanacaqlarına 
ona görə inanmırdılar ki, «yallı»» oynayıb, mərasim icra ediblər, ona görə 
inanırdılar ki, ov üçün hər cür hazırlıq keçiblər, lazımi gücə  malikdirlər,  
dözümlüdürlər  və  s. 
Qobustan qayaüstü təsvirlərinin yaradıcılarının nə kimi bacarığa, həyati 
biliklərə malik olmaları haqda söhbət açmışdıq. Onu da qeyd etmişdik ki, süvarinin 
nizə ilə keçi ovlaması nə qədər səbatsız, Həyati biliklərdən uzaq səhnədir. Lakin bu 
kimi şəkil və səhnələr qədim qayaüstü təsvirlərin məqsədli çəkilməsi çərçivəsindən 
kənardır və onların həyatı olduğu kimi əks etdirməsi fikrini kölgə altına ala bilməz. 
Belə səriştəsiz, qeyri-real «tablolar» azdır, kökləri də qədim qayaüstü təsvirlərin 
yaranması dövründən və məqsədindən uzaqdır. Onlar əsasən son dövrlərin, 
ovçuluq təsərrüfatının qəbiləni təminedici sahə kimi aradan çıxması, onun köhnə 
üsullarla aparılması qaydasının yaddan çıxması dövrünün məhsuludur. Bu dövrdən 
rəsmlər də reallığını itirir. 
Biz yuxarıda yeri gəldikcə qayalar üzərində həkk edilmiş bəzi qədim 
səhnələr, onların həyatiliyi və reallığı haqda məlumat vermişdik. Əlbəttə, Qobustan 
qayalarında saxlanmış bütün təsvir və səhnələr haqda söhbət açmaq, onların hər 
birini təsvir etmək bizim bu işimizin həcmi baxımından mümkün deyil və onların 
hamısından danışmağa ehtiyac da yoxdur. Bu, Qobustanın bütün qayaüstü 
təsvirləri kompleksinin tam çapı ilə əlaqədər həyata keçirilə bilər və olacaqdır. 
Yuxarıda biz Qobustanın qədim qayaüstü təsvirlər kolleksiyası və ümumən 
Qobustan abidələri haqda ümumi aydınlıq yaratmaq məqsədilə buradakı bəzi 
seçmə, yəni söhbətimizin izahı ilə əlaqədar şəkil və səhnələr haqda məlumat 
verdik. Bu baxımdan daha bir səhnə, qədim ovçuluq təsərrüfatının silah 
işlətmədən, tələ üsulu ilə apardıqları ov üsulu haqqında məlumat vermək istəyirəm. 
Yuxarıda Böyükdaş və Kiçikdaş dağlarının hər yandan qayalı uçurumla əhatə 
olunmuş hamar zirvəsinin (Qədim qobustanlılar üçün təbii tələ olduğunu demişdik. 
Qədim   qobustanlılar   qayalar   arasında   qurma   tələlərdən istifadə edib 
heyvanları diri də tuta bilmişlər. Kiçikdaş dağında 58 №-li qayada belə bir ov 
üsulu  səhnəsi  təsvir   edilmişdir. Bu səhnədə vəhşi öküz tələyə düşüb. Səhnə özü 
öküzün də insanın da rahat keçə biləcəyi qaya çatının arasında çəkilib. Şəkildə 
yuxarısı bir, aşağıya tərəf haçalanan ip təsvir edilib. Bir ucuna da nə isə ağırlıq 
bağlanıb. Görünür bu ipin ucunu tutmaq, sürüşüb çıxmağa qoymamaq üçündür. 
İpin arasında öküz təsvir edilib. İlk baxımda bu adi bir səhnədir, öküzün üstündən 
enən xətt haçalanıb bucaq əmələ gətirir. Lakin fikir verdikdə aydın olur ki, öküz 
adicə dayanmayıb, o tələdədir və elə təsvir edilib ki, irəli dartınıb nədənsə qopmaq, 
azad olmağa çalışır. Bununla yanaşı öküzün  ağzından iki  xətt çıxır. Həyatı, təbiəti 
bilməyən deyər, nə olsun öküzün dilidir. Amma yox, qədim qobustanlı yaxşı bilirdi 
ki, öküzün dili heç vaxt bayıra (itinki kimi) çıxmır. Özü də öküzdə iki yox, bir dil 
var. Bəs bu xətlər nədir? Öküz tələdədir, o azad olmaq üçün dartınır, çalışır, 
74 
 
böyüdür. O çox yorulub (lap bütün günü kəndlinin çubuğu altında kotan çəkmiş 
öküz kimi) odur ki, bu xətlər, öküzlər  üçün  bu vəziyyətdə xas olan,  ağzından 
daşan köpüyün göstəricisidir. 
Əlbəttə, bu təbii qanunauyğunluğu qədim qobustanlı rəssam bilib, bəlkə 
tələyə düşmüş öküzün vəziyyətini də dəfələrlə görüb və ona görə də bu səhnəni 
çox real və canlı təsvir edib. 
 
QOBUSTANDAKI BAŞQA ABİDƏLƏR HAQQINDA 
 
Qobustanda Böyükdaş və Kiçikdaş dağları ərazisində orta Daş dövründən 
başlamış həyat min illər boyu, eramızın orta əsrlər dövrünə qədər davam etmişdir. 
Bu dövr ərzində davam edən həyat Qobustanda qayaüstü təsvirlərdən əlavə 
müxtəlif dövrlərin həyat, təsərrüfat və mədəniyyətinin izlərini qoymuş, bir çox 
müxtəlif tipli tarixi abidələr yaratmışdır. Bəzi tipləri haqda söhbət açmağı lazım 
bildiyimiz bu abidələr də qədim qayaüstü təsvirlərlə yanaşı, (qədim qobustanlıların 
min illər ərzində həyat ehtiyacından irəli gəlib yaradılmışdır 
Qayaüstü təsvirlər kimi Qobustanda başqa tarixi-mədəni  abidələr   də  
müxtəlif  tiplidir.  Onların da yaranması və müxtəlif tipli olması Qobustanda 
həyatın min illər boyu davam etməsi, bu dövr ərzində insanların yaşayış tərzinin, 
həyat iqliminin dəyişməsi ilə bağlıdır. Belə abidələrə qazıntılar nəticəsində qədim 
düşərgə və yaşayış  yerlərindən əldə edilmiş daş alətlər, silahlar, bəzək əşyaları və 
insanların başqa məişət əşyaları,  Qobustanın    qədim musiqi aləti «Qaval daş», 
yalaqlar, dəlmələr, qədim yazılar, işarə və damğalar, pirlər, karvansaralar və s. 
daxildir. Bu kimi abidələrin də xalqımızın keçmişi, tarixi, adət-ənənəsi, təsərrüfat 
həyatı, ideoloji dünyagörüşü və s. haqda anlayışları araşdırmaq üçün əhəmiyyəti 
böyükdür. 
Qavaldaş. Qobustanda maraq doğuran qədim abidələrdən biri qədim musiqi 
aləti-Qavaldaşdır. İshaq müəllimin əsərlərində onun adı «Qavalçalan daş» deyə 
çəkilir. Bu təsadüfi deyil, çünki həmin abidə yerli maldarlara ata-babadan bu ad 
altında məlum olmuş  və yaddaşlardan silinməmişdir. 
Daşdan bu cür qədim musiqi aləti Qobustanda iki ədəddir. Bunlardan 
birincisi Cingirdağın şimal-şərq ətəyindədir. O Cingirdağ - Yazılıtəpə qədim 
qayaüstü təsvirlər kolleksiyası üzrə 114 №-li daş kimi qeydə alınmışdır (12-ci 
tablo, şəkil B). İkinci Qavaldaş Böyükdaş dağının şimal-şərq ətəyində yastı və 
nəhəng qaya parçasıdır. O bir (qərb) yanını torpaq örtmüş sal qayanın üstündədir. 
Qavaldaşın şimal ucu 50 sm-dən çox yuxarı qaldırılıb və daşın ortasına yaxın yerdə 
altına balaca bir daş atılmışdır. Beləliklə, Qavaldaşın cənub ucu altına atılmış daşın 
üstündə olmaqla bütövlükdə havada qalmışdır. 
Cingirdağdakı birinci Qavaldaş ortada 70 sm qalınlığında, şərq tərəfdə 
getdikcə nazikləşən (uzunluğu 270, eni 200 sm) yastı qaya parçasıdır. Bu qaya 
75 
 
parçası iki ədəd nisbətən kiçik daşın üstünə qoyulub, onlar isə öz növbəsində üstü 
şərqə tərəf maili nəhəng qaya üzərində yerləşdirilib. 
Qavaldaşların hər biri görkəmcə ətrafda olln minlərlə qaya parçalarından o 
qədər də fərqlənmir. Nə çox ətrafda yastı iri və xırda ölçülü daş və qaya parçası. 
Bəs niyə yalnız bunlar, göstərilən iki daş musiqi aləti sayılır? Bunun səbəbi həmin 
daşların müxtəlif sahələrinə xırda daşlarla zərbə endirməklə alınan müxtəlif tonlu, 
metal cingiltili səslərdir. Bəli, bu daşlarda zərb alətlərində ifa edilən musiqi 
nömrələrini səsləndirmək mümkündür. 
Qavaldaşın səs çıxarmasının sirri çox sadədir - onun hava yastığı üzərinə 
qaldırılmasındadır. Bəli, quru, yüngül, özündən altdakı daş və qaya üzərinə iki 
nöqtədə toxunan və beləliklə bir növ havada qalmış təbəqəvari yastı əhəngdaşına 
kiçik daşla zərbə vurduqda qalınlığından və nazikliyindən, böyük və kiçikliyindən, 
zərbənin daşın qalın və ya nazik hissəsinə, vurulmasından asılı olaraq müxtəlif 
toplu, istənilən ahəngli səslər alınır. Hətta, kiçik daş parçası 6 yana, elə yalın əllə 
də Qavaldaşa ötəri bir zərbə vurduqda onun içərisindən gələn zümzümə bir dəqiqə 
kəsilmir. 
Mən Qavaldaşın səsinin adi milli nağaradan da güclü səslənməsi haqda 
söhbət açmaq istəmirəm. Yəqin ki, oxucuların bir çoxu xalqımızın ən qədim 
mədəniyyət ocağı - Qobustanda olmuş, onun qədim qayaüstü təsvirlərini ziyarətə 
gəlmiş və burada nəinki Qavaldaşın səsini eşitmiş, hətta kiçik daşla vurub onu 
dindirmişlər də. Oxucuların böyük əksəriyyəti bəlkə də elə hamısı söz yox ki, 
Qavaldaşın səsini televiziya verilişlərində mərhum sənətkarımız, bir çox musiqi 
festivalları laureatı, nağaraçalan Cingiz Mehdiyevin   dindirməsində   eşitmişlər. 
Qobustana ekskursiyaya - qədim mədəniyyət ocağımıza ziyarətə gələnlər 
çox vaxt sual edirlər: «Qavaldaşdan musiqi aləti kimi istifadə etmiş babalarımızdan 
heç kəs zəmanəmizə qədər yaşamayıb, o dövrdə yazı da olmayıb, yazılı sənət də 
yoxdu. Bəs alimlər necə biliblər ki, bu daşlar musiqi alətidir? Onlar necə aşkar 
edilmişlər?» sözsüz ki, təbii olaraq bu vəziyyətdə düşüb qalmış daşlara da təsadüf 
etmək olur, demək olarmı ki, qədim babalarımız onların hamısından istifadə 
ediblər?.. 
Əvvəlcə bir haşiyə. 1973-cü ilin yazında Azərbaycan Ali Soveti sessiyasının 
gündəliyinə Azərbaycanda tarixi abidələrin vəziyyəti və mühafizəsi məsələsi 
qoyulmuşdu. Məsləhət olmuşdu ki, sessiya öz işinə başlaması ərəfədə və 
iclaslararası tənəffüslərdə iclas salonuna giriş qapısındakı zal və foyelərdə, 
deputatları tanış etmək üçün tarixi-arxeoloji və qədim memarlıq abidələrinin 
şəkilləri və tapıntı eksponatlardan sərgi təşkil edilsin, eyni zamanda musiqi 
mədəniyyətimizin qədim abidəsi - Qavaldaşda qədim melodiyalar səsləndirilsin. 
Bu ərəfədə, bir gün mədəniyyət nazirinin o vaxtkı müavini Rüstəm 
Babaxanov məni çağırıb tapşırıq verdi ki, səhər telestudiyadan bir nəfər operator və 
nağaraçalan Çingiz Mehdiyevi götürərsən gedərsiniz Qavaldaşda bir-iki qədim 
76 
 
musiqi nömrəsi çalıb lentə alarsınız. Qoy sessiya iştirakçıları və qonaqlar eşidib 
görsünlər ki, bizim xalqın mədəni kökü nə qədər qədimdən gəlir. 
Səhəri biz görüşdük rəhmətlik Çingiz nağarası ilə gəlmişdi. Mən ona dedim: 
«Çingiz, nağaranı burada, studiyada bir yerdə qoy qalsın, lazım deyil». O təəccüblə 
«Necə, bəs mən niyə gedirəm, çalmaq lazım olmayacaq?» Dedim: «Yox Çingiz, 
çalacaqsan, bu yoldaş da (adını bilmədiyim operatoru göstərdim) lentə yazacaq, 
ancaq Qobustanın öz nağarasında çalmaq lazımdır». O əvvəl bir söz demədi, 
razılaşdı, maşına oturub yola düşdük. Yolda soruşdu: «Cəfərqulu müəllim, 
çalacağım nağara hansındandır. Birdən məktəb barabanı olar? Böyükdür, kiçikdir, 
nədəndir, axı mən nədə çalacağımı bilmədim? Dedim: «Çingiz, narahat olma, 
orada nə sizin nağaradan, nə də heç bir baraban yoxdu. Siz zəmanəmizdə ilk dəfə 
olaraq səsini maqnitofon lentinə yazmaq üçün Azərbaycanın ən qədim zərb musiqi 
alətini - Qavaldaşı səsləndirəcəksiniz. Bu şərəf sizin qismətinizə düşüb, bunun 
üçün narahat olmaq yox, sevinmək lazımdır. Qaldı çalacağınız alət, o iri bir qaya 
parçasıdır. Nə deyim, gedək görərsən. Əminəm ki, o alətdə istədiyin havanı çala 
biləcək və sonra özün də razı qalacaqsan». 
Yolda maşını saxlayıb 2 ədəd yumurta formalı lakin bir qədər iri çay daşı 
götürdüm. Maşın Qavaldaşın 25-30 metrliyində dayandı, düşüb piyada getdik. 
Qavaldaşa çatanda  mən çaydaşılarını Çingizə uzatdım. 
- Al, Çingiz, məharətini göstər. 
- Nə, daşı neynirəm, nə çalım? 
- Çingiz, bizim babalardan qalma ən qədim musiqi alətimiz budur 
(Qavaldaşı göstərdim), babalarımız hələ çox qədim zamanlarda yallı rəqslərini, 
bayram və şənliklərini bu daşdan axan musiqi sədaları altında keçiriblər. Al, bu 
kiçik daşlarla bir bu qaya parçasına toxun və qulaq as. 
O daşların hərəsini bir əlində tutub Qavaldaşa yaxınlaşdı. Sonra əlindəki 
daşları Qavaldaşa toxundurub üzümə baxdı. Mən qımışdım. Onun sifəti donmuşdu. 
Daşdan çıxan zümzümə hələ də davam edirdi. Sonra yenidən daşa əvvəlcə iki 
yavaş, sonra iki bərk zərbə endirdi və geri çəkildi. İndi onun da sifəti güldü. 
- Cəfərqulu müəllim, bu lap aləmdir ki? -dedi. 
- Çal, Çingiz, - dedim, - çal yazaq aparaq səsləndirək. Qoy hamı görsün ki, 
ulu babalarımız daşların sirrinə necə bələd olublar, ondan nəinki silah və əmək 
alətləri düzəldiblər, hələ onların səsindən də istifadə etməyi bacarıblar. 
- Bəli, - dedi Çingiz, sonra operatora – Qur, qardaş, dedi, qur 
maqnitofonunu bu daşın dibində, yazın, görək nə çıxır. - Sonra mənə - Nə çalım, 
Cəfərqulu müəllim? 
- Çal, Çingiz, qədim yallı havasın çal, - dedim, - qoy o havanı Qavaldaşın 
«dilindən» eşidib özümüz üçün   bu   yerlərin   keçmişi  haqda  təsəvvür   yaradaq,  
o vaxtların  şahidi   olan   qayalar   isə   bu   səsi   yenidən eşidib diksinsin. 
Çingiz çaldı, maqnitofon işlədi, Qavaldaşın səsi qayalarda əks-səda verdi. 
Qədim yallı, tərəkəmə havaları və Çingizin, oradaca həvəsə gəlib bəslədiyi «Qədim 
77 
 
ritmlər» Qavaldaşın nəfəsindən lentə köçürüldü. Qavaldaşın səsi respublika Ali 
Sovetinin sessiyasında qonaqlar üçün, sonra isə dəfələrlə radio dalğaları və 
televiziya ilə səsləndirildi. Eşidənlərin çoxu inana bilmirdi ki, bu melodiyalar 
nağarada deyil, qavaldaşda ifa edilir. 
Yadımdadır bir dəfə qavaldaşı o vaxtlar respublika televiziyasında «Dalğa» 
proqramının ilk verilişlərindən birində səsləndirməli olduq. Bu dəfə Çingiz oğlu 
Həsən də (o da nağaraçıdır, atasının sənətini davam etdirir) nağarasını da 
götürmüşdü. Çingiz Qavaldaşı səsləndirdi. Sonra Qavaldaşı yenidən oğlu Həsənlə 
birlikdə səsləndirdilər. Daha sonra Çingiz gətirdiyi nağaranı götürüb eyni 
melodiyanı onda çalmağa başladı. Yenidən, bir də Qavaldaş səsləndi. Bu səfərdə 
iştirak edənlərin hamısı Qazaldaşın nağaradan daha  yaxşı səsləndiyini söylədi. 
«Qavaldaş» necə tapılmış, onun musiqi aləti olduğu necə 
müəyyənləşdirilmişdir? Bu haqda İshaq müəllim belə nəql edirdi ki, 1947-ci ildə 
axtarışda olarkən bir dəfə, yazın istisində yorulub Cingirdağ zonasında 
yaxınlıqdakı çoban dəyələrinə yaxınlaşıb su istəyir. Onu yorulmuş görüb alaçığa 
dəvət edirlər, körəməz verirlər, içir, sonra oturub bir qədər dincəlmək istəyir. 
Düşərgədəkilər onun başına yığışıb işi ilə maraqlanırlar, söhbət edirlər. Bir azdan 
çobanların briqadiri yolda görünür (o düşərgədə yox imiş) və yaxınlaşıb toğlu 
sürüsünün yerini - harada olduğunu soruşur. Çobanlardan biri cavab verir ki, 
«Qaval çalan daşın» yanındadır. İshaq müəllim bu cümləni tutur və soruşur: «Sürü 
haradadır dediniz?» Çoban cavab verir ki, «Qaval çalan daşın yanındadır». İshaq 
müəllimi maraq götürür, çobanları o daş haqda sorğu-suala tutur. Deyirlər ki, bəli, 
Cingirdağın şimal-şərq ətəyində belə bir daş var ki, qaval kimi səslənir. Onu nağara 
kimi çalıb səsləndirmək olur. İshaq müəllim xahiş edir ki, daşı ona göstərsinlər. Bir 
nəfər gedib daşı göstərir. İshaq müəllim deyirdi ki, çoban daşı çaldı və daşdan elə 
bir məlahətli səs qopdu ki, az qalmışdı mən özüm də oynayam. Bir də deyirdi ki, 
mən maldarların çoxundan, qocasından da cavanından da soruşanda ki: «Siz nə 
bildiniz ki, bu daş nağara kimi səs çıxarır və ona «Qaval çalan daş» adını kim 
verib? Hamısı çiyinlərini çəkib deyirdilər: «Nə bilim ata-babadan gözümüzü 
açandan onu «Qaval çalan daş» deyə eşidib tanımışıq». 
Böyükdaş dağındakı 2 №-li Qavaldaş isə sonralar aşkar edilib qeydə 
alınmışdır. Yuxarıda qeyd etdiyimiz kimi, özündən altdakı qayaya-daşa az 
toxunmaqla bir növ havada qalmış hər hansı yastı və iri əhəng daşı parçası 
müəyyən ölçüdə səs çıxarır. Biz belələrinə çox rast gəlmişik. Lakin bu daşların 
yeri, vəziyyəti, duruşu və s. qədim insanlar tərəfindən onların musiqi aləti kimi 
istifadə edilməsi haqda fikir söyləməyə haqq vermir. 
Böyükdaş dağındakı Qavaldaşın qaldırılıb altına daş qoyulmaqla, xüsusi 
olaraq düzəldildiyini qeyd etmişdik. Onu da deyim -ki, hələ təzəcə aşkar edilən 
zaman onun şimal ucu və cənub tərəfi səthində döyülüb hamarlanmış sahələr aydın 
görünürdü (bu sahələr indi də turistlər tərəfindən döyülməkdən təzələnib ağarıblar). 
Onun qədim qobustanlılar, çox güman ki, 200-300 metr aralıdakı, ilk Tunc dövrünə 
78 
 
aid «Dairə» yaşayış yerinin sakinləri tərəfindən qaldırılıb düzəldildiyi və musiqi 
aləti kimi istifadə edildiyi bizdə şübhə doğurmur. 
Qobustana ekskursiyaya gəlmiş həmvətənlərdən, elə qonaqlardan da soruşan 
olar ki, bəs Böyükdaşda, yuxarı səkidə,  marşrutun axırındakı Qavaldaş? 
Əlbəttə, ekskursiya marşrutunun axırında gələnlərə Qavaldaş kimi təqdim 
edilən belə bir daş var. Lakin o əsl Qavaldaş deyil, adi qaya parçasıdır, qədim 
adamlar ondan qavaldaş kimi istifadə etməyiblər. Onu son illərdə Qobustan 
qoruğunun əməkdaşları qoyublar ki, ekskursiyanın axırında, əsl Qavaldaşa 
baxmağa, onu dindirməyə gedə bilməyən (əsl Qavaldaşın uzaqda olması və ya 
vaxtın azlığı üzündən) qonaqlara Qavaldaş haqda məlumatı burada versinlər, bu 
daşı səsləndirməklə  daha  dolğun  təsəvvür   yaratsınlar. 
Cingirdağdakı 1 №-li Qavaldaş qədim Qobustanda görünür daha çox 
səsləndirilmişdir. Onun şərq tərəfi döyülməkdən quruluşca pianoyaoxşar görkəm 
almışdır. Onun bir ucundan o biri ucuna qədər yan-yana vurulan zərbələrdən alınan 
səslər pianoda bu istiqamətdə basılan dillərin verdiyi səslər kimi dəyişir. Bu 
səslənmənin təsirini ifadə etməyə çətinlik çəkirəm. 
Qavaldaşın təqdim olunan fotosunu İshaq müəllim 1947-48-ci illərdə çəkib 
(12-ci tablo, şəkil B). O vaxt Qavaldaş qədimdəki kimi tam salamat olub. İndi 
daşın şərq tərəfinin çalınan səthi boyaboy sındırılıb. Kimsə, hansı yaramaz, hansı 
qanmazsa (oxucudan üzr istəyirəm) daşdan çıxan səsə görə hesab edib ki, yəqin 
içərisi boşdur... Sındırıb (İshaq müəllimin qeydinə görə 1953-cü ildə sındırılıb). 
Söz yox ki, 1 №-li Qavaldaş sındırılmamış daha ahəngdar səslənirmiş,  lakin   indi  
də   pis  səslənmir. 
Qavaldaşdan danışdıq, ancaq oxucu heç də elə fikir etməsin ki, qədim 
qobustanlılar çalğı aləti kimi yalnız bu daşdan istifadə ediblər. Əlbəttə, dünyanın 
hər yerində və bütün xalqlarda olduğu kimi qədim qobustanlılar da, söz yox ki, 
qarğıdan, qamışdan, ağacdan, tarım çəkilmiş teldən, dəridən və s. orqanik 
materiallardan düzəldilmiş nəfəsli və zərb musiqi alətlərindən də istifadə etmişlər. 
Lakin, orqanik materiallardan düzəldilmiş musiqi alətlərinin nümunələri min illər 
ərzində, zamanın hökmü ilə çürüyüb məhv olmuş, bizə qədər gəlib çatmamışdır. 
Qərinələrin tufanlarına sinə gərərək bizə gəlib çatanı Qavaldaş olmuşdur. Bir də 
daşdan musiqi aləti kimi istifadə edilməsi tək bizdə, Qobustanda deyil, dünyanın 
bir sıra   regionlarında   məlumdur. 
Ədəbiyyatda qaya və qədim daş tablolar üzərində qədim musiqi alətlərinin 
təsvirlərinə rast gəlinir. Daş tam-tamlar və daş litofonlar da məlumdur. 
1949-cu ildə Cənubi Vyetnamda dəmir yol fəhlələri Ndut Lyanq Krak kəndi 
yaxınlığında torpaq işləri zamanı əhəng daşından uzunluğu bir metrə qədər, hər iki 
üzdən qəlpələr qopardılmaqla yonulub nazildilmiş bir neçə qəribə formalı daş 
lövhə aşkar edirlər. Neolit dövrünə aid edilən bu daş lövhələnin vəzifəsini 
müəyyən etməkdə uzun müddət alimlər çətinlik çəkirlər. 9 il sonra bir nəfər torpaq 
sahibi, fransız Bulbe göstərilən daş lövhələrin yerindən onlarca kilometr aralıdakı 
79 
 
Buon Berde kəndində, təsadüfən bir dini bayrama rast gəlir və görür ki, müqəddəs 
camışı   qurbankəsmə  məqamında   üç   ədəd   uzunsov daş  lövhə gətirib ipdən 
asdılar. Sonra daş lövhələri çalmağa başlayır və onlardan alınan melodiya altında 
camışı kəsib qanından bu daşların çopur səthinə də çilərdilər. Beləliklə, əvvəl 
tapılmış daş lövhələrin də qədim musiqi aləti - litofon olduğu aydınlaşır (məlumat 
«Nauka i jizn» jurnalından (1908, № 1) götürülüb). 
Yadımdadır, bir dəfə Qobustana Afrikadan Mali Respublikasının 
mədəniyyət işçiləri gəlmişdilər. Onlara Qavaldaşı göstərəndə onların ölkəsində də 
belə çalınan daş olduğunu, ona tam-tam deyildiyini bildirdilər. 
Ədəbiyyatda tam-tamların vəzifəsi çox vaxt musiqi ifa etmək üçün yox, səs 
siqnallarının ötürücüsü, bir növ edilən basqınlar və bu kimi hadisələr haqda 
xəbərdarlıq ötürücüsü kimi izah edilir. Biz bu cür izahla tam razı deyilik. Götürək 
elə Qobustanı. Cəmi iki Qavaldaş (Böyükdaşda və Cingirdağda) məlumdur. 
Araları, əgər düz xətt çəksən və aradakı nəhəng Kənizə dağını belə silib götürsən 
7-8 km-dir. Şıx qaya ilə Şonqardağ qədim insan məskənlərinin arası isə 15-20 km-
dir. Tam-tamlar da qavaldaşlar da adi qaya parçalarıdır, qayalar dənizinin 
içərisində başqa daşlardan seçilmir, onların səsi yerləşdikləri ərazi və dağın 
ərazisindən kənara çıxmır. Onları dağların zirvəsinə, səsin qonşu dağa çata biləcək 
nöqtəsinə qaldırmaq da mümkün deyil və beləsinə bir dənə də olsun təsadüf 
olunmayıb. Ona görə də təcili xəbərlərin tam-tamlar vasitəsilə uzaq məsafəyə 
ötürülməsi haqda fikirlər əsassızdır. Tam-tamlardan, deyək ki, qavaldaşdan 
«xəbərçi» kimi yalnız ətraf ərazidə (Yazılıtəpə və Cingirdağda 1 №-li, Böyükdaşda 
2 №-li Qavaldaşla) yaşayan qəbilə ağsaqqallarını qəbilə şurasına yığmaq və ya 
ovçuları ova səsləmək üçün istifadə oluna bilər. 
Uzaq məsafəyə xəbər göndərmək üçün siqnal vasitəsi kimi dağların başında 
od yandırmaq, tüstü qaldırmaq daha əlverişlidir, o da ki, təmiz, dumansız hava 
şəraitində. Qobustanın qavaldaşları olduqları sahənin sakinlərinin - qədim 
Qobustan qəbiləsinin şənliklərini musiqi sədalarına qərq etmiş, cavanları yallı 
oyununa həvəsləndirmişdir. Qavaldaş Qobustanın möcüzələrindəndir. Bu gün də 
onda istənilən musiqini səsləndirmək olar. 
Yalaqlar. Yalaqlar qayalar və daşlar üzərində qazılmış ilk tərpənməz 
qablardır. Bu cür qablar Qobustanda çoxdur. Bu tip abidələrə əsasən (mənim 
təcrübi müşahidələrimə görə) qədim düşərgə və yaşayış yerləri olan sahələrdə qaya 
və daşlar üzərində təsadüf olunur. Qobustanda yalaqlar Böyükdaş, Kiçikdaş 
sahələri və Cingirdağda Yazılıtəpədə çoxdur. Şonqardağ sahəsində «Şonqar» 
düşərgəsi ətrafında da yalaqlar var. Mən Böyük Qobustan ərazisində qədim yaşayış 
izi olmayan heç bir başqa dağın ərazisindəki daşlı-qayalı sahədə yalağa təsadüf 
etməmişəm. 
Arxeoloji dəlillərə əsasən yalaqların yaranma tarixi yeni Daş, Neolit 
dövründən başlayır və onlardan istifadə müxtəlif formalarda indiyə kimi davam 
edir. 
80 
 
Yalaq sözü, indi xalq arasında, itə yal (yemək) qekülən çuxur (qab) 
mənasında işlənir. Buradan aydınca görünür ki, yalaq çox qədimdən bəri yemək 
mənasını saxlamış, yemək qabı mənası daşıyır. (Yalaqlara, xüsusən qayalar 
üzərindəki yalaqlara cülyə də deyilir, Məs: Qazax rayonunda). Qədim yalaqlar 
çevrilmiş konus şəklində qazılmış, formaca da Neolit dözrünün sivri oturacaqlı ilk 
gil qablarını xatırladır. Belə qablardan biri «Ana zağa» düşərgəsində iri daş parçası 
üzərində, Neolit dövrünün ocaq qalığının kənarında, biri, yenə o dövrə aid 
«Kənizə» düşərgəsində qərb kameranın içində, ikisi də düşərgənin şərq tərəfi 
həyətində aşkar edilmişdir. «Ana zağa» ətrafındakı 26, 28, 53-57 və 143 №-li 
daşlar üzərində də 40-a qədər yalaq vardır. Dağın aşağı səki sahəsində isə 200-dən 
çox yalaq qeydə alınıb. Qobustan qayalarındakı bu cür yalaqların diametri 10-40 
sm, dərinlikləri isə 10-20 sm-ə çatır. Onlar əsasən açıq havada, qayaların üst 
səthində qazılmışdır. Çoxunun kənarında yağış suyunu ona istiqamətləndirmək 
üçün nazik qanovlar vardır. Deməli, bu cür yalaqlar yağış suyu yığmaq üçün 
nəzərdə tutulmuşdur. 
Böyükdaş dağı aşağı səki sahəsindəki 2,5x1,8 m səthə və 50-60 sm qalınlığa 
malik 21 №-li daş üzərində irili-xırdalı 21 ədəd yalaq qazılmışdır. Qeyd edək ki, 
birincisi, bu daş çox iri bir qayanın bu daşa tərəf əyilməklə əmələ gətirdiyi örtülü 
sahədədir və heç vaxt bu daşın yalaqlarına yağış suyu düşmür. İkincisi, üzərində 
yalaqlar qazılmış bu daş parçasının yalaqlar qazılmış səthi odun təsirindən yanıb 
qızarmışdır.   Görünür,  vaxtilə qədim  qobustanlılar onun üstündə güclü ocaq 
qalamaqla daşı bərk qızdırmış, sonra odu və külü süpürüb təmizləyərək bu 
yalaqlara çiy ərzaq qoyub üstünü örtmüşlər ki, daşın istisi (daş soyuyana qədər) 
onu bişirsin. Bu daş bir nöz qədim qobustanlıların   «pitixanası»   rolunu   
oynamışdır və biz bu daşı şərti olaraq «Qobustan mətbəxi» adlandırmışıq. 
«Ana zağa» və «Kənizə» düşərgələrində qazıntı zamanı diqqətimizi 
yuxarıda qeyd etdiyimiz Neolit dövrü yalaqları ətrafında  rast  gəldiyimiz  çoxlu  
çaydaşı qırıqları cəlb etmişdi. Ümumiyyətlə, çaydaşı qırıq və qəlpələrinə 
Qobustanın Daş dövrü düşərgələrində çox rast gəlmişik. Onlar bu daşdan alət 
düzəldərkən alınmış qəlpə və qırıqlardır. Onların üzərindəki, əsasdan qopardılmaq 
üçün vurulmuş zərbələrin izi və alınmış zərbə düyünləri əsasında bu cür istehsal 
tullantılarını, elə çaydaşından düzəldilmiş alətlərin özünü də seçmək arxeoloq üçün 
çox asandır. Qeyd etdiyimiz düşərgədə yalaqların yanında topa halında rast 
olduğumuz çaydaşı qırıqlarında isə onların  zərbə ilə  qopardılmasını  göstərən  heç  
bir   əlamət   yoxdur. 
Lakin onların xeyli hissəsinin ocaqda olması, yanıb qızarması aydın bilinir. 
Deməli, bu çaydaşı qırıqları yalaqlarda maye (su, süd kimi)  qızdırmaq, xörək 
(yarma, piti) bişirmək üçün  qızdırıcı  kimi   işləmiş çaydaşılarının qırıqlarıdır. Bu 
üsulla yemək bişirmək üçün yalağa müəyyən qədər soyuq ərzaq tökülür   və 
ocaqda çox  bərk qızdırılmış  çay  daşını təmizləyib  onun  içinə   atırlar   və  daşın  
istisindən maye qızır,  qaynayır,  bişir.  Əgər  bir daşın istisi yalaqdakı həcmin 
81 
 
qızıb bişməsinə bəs etməsə, vaxtaşırı yalaqdan  soyumuş daşı  kənar  edib əvəzinə 
başqa qızmış çaydaşı atırlar və s. Deməli, qazıntı zamanı yalaqların yanında aşkar 
edilmiş,   ocaqda olmuş, lakin heç bir zərbə almadan parçalanmasına çaydaşıların 
bərk, qızarıncaya qədər qızdırılmış halda soyuq mayenin içinə atılması 
temperaturun bir anda kəskin  dəyişməsi  səbəb  olmuşdur. Bu  o deməkdir   ki,  
qədim qobustanlılar yalaqlardan xörək -piti və yabanı dənlərdən - çətənə və dabanı 
taxıl  dənlərini, daş sürtgəclər vasitəsilə  əzərək yarma bişirmək üçün istifadə 
etmişlər. Qeyd edək ki, yabanı buğda Qobustanda indi də bitir və dən verin. 
Etnoqrafik dəlillər göstərir ki, yalaqlardan tərpənməz qablar kimi istifadə edilməsi 
(müəyyən şəraitlə əlaqədər, qab olmadığı təqdirdə) zəmanəmizə qədər davam edir. 
Çobanların çöldə qoyunu yalağa sağıb sonra qızdırılmış daşlarla südü qaynadıb 
«qoqurtmac» deyilən qatılaşmış süd məhsulu, hazırlamaları haqda məlumatlar var. 
Onların qab olmayan yerdə yalağa sağılmış südün içinə maya atıb pendir 
düzəltmələri də  məlumdur. 
70-ci illərin əvvəllərində (dəqiq tarixi yadımda deyil) Bakıda geofiziklərin 
Ümumittifaq konfransı keçirdi. Konfrans iştirakçılarından bir dəstə Qobustana 
gəlmişdi. Onlara mən özüm bələdçilik edirdim. «Ana zağa» yaxınlığındakı 
yalaqların yanında yuxarıdakı fikrimi söylədikdə iştirakçılardan biri - moskvalı bir 
alim, bildirdi ki, turist kimi Yaponiyada olarkən onlara qızdırılmış daşların köməyi   
ilə  yalaqlarda   bişirilmiş  düyü   veriblər. 
Tarixən gildən, daha sonralar metal, şüşə və b. materiallardan qabların 
meydana gəlməsi və inkişafı daş yalağlara olan ehtiyacı heçə endirir və yalaqlar 
məişətdə birbaşa insanlara qulluqetmə funksiyasını itirir, adamlar onlardan itə 
yemək, yal tökmək üçün istifadə edirlər. Bununla belə, Qobustan qayalarındakı 
yalaqlardan maldarların yağış suyu yığmaq üçün istifadəsi son vaxtlara kimi davam 
etmişdir. Diametrləri ən çoxu 25-30 sm, dərinlikləri 15-20 sm-dən çox olmayan, 
əsasən çevrilmiş konus formalı qədim yalaqların həcmi get-gedə böyümüş, forması 
dəyişmiş və onlar təknəvari dördbucaqlı vannalara və daş çərhovuzlara 
çevrilmişlər. 
Dəlmələr. Qədim Qobustanda təsərrüfat həyatı ilə bağlı abidələrdən biri də 
dəlmələrdir. Onlara əsasən qədim düşərgə və sığınacaqların divarlarında, ən çox isə 
antik və orta əsr dövrlərinin yaşayış məskənlərində, ətrafın arxac daşlarında 
(demək olar addımbaşı) rast gəlinir. Qobustanda Cingirdağ - Yazılıtəpə sahəsindəki 
daşlarda ilk illər 100-ə qədər dəlmə qeydə alınmışdır. 
Dəlmələr daş və qayaların tilində, iki tərəfdən iti daş, sonralar isə metal 
alətlərlə qazılaraq açılmışdır; Onlardan düşərgə sığınacaqların divarlarında bir, bir 
yarım, bəzən iki metr və daha hündürdən açılmışları zənbil və torbalarda ərzaq 
məhsulları asmaq üçün, yaşayış yeri ətrafındakı dəlmələr isə heyvanları (atı, öküzü, 
dana-buzovu və s.) bağlamaq üçün idi. Qobustanda ən qədim dəlmələrdən biri 
―ovçular zağasında‖, 45 №-li daşdakı öküz ovu səhnəsinin qabağındakı daşın üst 
tilindədir. 45 №-li daşın o biri üzündə isə Qobustanda yeganə, boynunda ip olan 
82 
 
vəhşi öküz təsviri var. Buradakı dəlmə hər iki tərəfdən burma üsulu ilə işlənib, 
başqa dəlmələrə görə xeyli geniş deşiyə malikdir. Özü də «Ovçular zağasına» 
arxeoloji qazıntı nəticəsində, bir metrə qədər dərindən, torpağın altından aşkar 
olunmuşdur. Çox güman ki, heyvanların əhliləşdirilməsi dövrünə aiddir. O zaman 
onda diri tutulmuş balaları № yaralı heyvanları, görünür, bu daşa bağlayıb, ot verib 
yedizdirirlərmiş ki, sonra heyvanlar insanlara öyrəşib əhliləşmişlər. 
Qobustanda qədim yaşayış olmuş ərazilərdə bir ucundan deşik (dəlmə) 
açılmış, insanın gücü çata biləcək, ölçücə kiçik daşlara da rast gəlinir. Onlar 
əslində iki məqsədlə -heyvanın xüsusən atın, otlamasına imkan yaratmaqdan ötrü 
belə daşa bağlayıb hörükləmək üçün və gəmi-qayıqlarda lövbər kimi istifadə oluna 
bilərlər. Bu ölçülü və eyni məqsədlə işlədilmiş, lakin bir ucu və yanından deşik 
açmaq əvəzinə daşın ortasından ip bağlamaq üçün dərin gəz açılmış daşlara da rast 
gəlinir. 
İşarə və damğalar. Qayaüstü təsvirlərlə yanaşı Qobustanda işarə və 
damğalar da diqqəti cəlb edir. Daş və qaya (eləcə də ağac, metal və s. materiallar) 
üzərində qazılmış işarə və damğalar ideoqramlar, simvollar qayaüstü təsvirlər 
arasında xüsusi yer tutur. Qaya və daşlar üzərində qədim şəkillərlə yanaşı tez-tez 
bu kimi abidələrə də rast gəlinir. Onlar bir çox qədim rəsm qallereyalarında artıq 
Paleolit dövründən məlumdur. Lakin təbii çəkilişi ilə adamı heyran edən qədim 
incəsənət əsərləri - qədim qayaüstü təsvirlərlə yanaşı çəkilmiş bu tip abidələrə çox 
vaxt fikir verilməmiş və onlar uçota alınmamışdır. Tarixən yazı əvəzi, yazı simvolu 
sayılan bu tip abidələr Qobustanda çoxdur və onlar müxtəlif məna və məqsəd 
daşımışlar. 
Qobustanda qeydə alınmış işarə və damğalardan ən qədimlərinin yaranma 
tarixi Tunc və bir qədər də qabaqkı dövrlərdən başlayır. Onlar arxeoloji 
ədəbiyyatda göy cisimləri kimi başa düşülən çərxi-fələk nişanı, biri-birinin içində 
olmaqla konsentrik çevrələr, çevrənin perpendikulyar kəsişən xəttlərlə dörd yerə 
bölünməsi, bir nöqtə və çevrədən yanlara çəkilmiş şüavari xətlərlə alınmış işarələr 
kimi abidələrdir. 
Göy cisimləri kimi başa düşülən işarə və damğalara Qobustanda əsasən 
yaşayış yerləri və onların yaxınlığındakı qayalar, eləcə də kurqan tipli qəbir 
abidələrinin daşları üzərində rast gəlinmişdir. Görünür, axırıncılar axirət dünyası 
ilə bağlı insanlara həyat və işıq mənbəyi - günəşin tərənnümü üçün yaradılmışdır. 
İşarə və damğalar qayalar, daşlar, tikili qalıqları, qəbir daşları üzərində eləcə 
də iri ağacların, (çinarların) gövdəsində qazılmışdır. Qobustan zonasında işarə və 
damğalar son zamanlara kimi yaşamışdır. Onların yaranması zərurətini heç də nə 
təsadüfi, nə də birmənalı izah etmək yaramaz. Kosmik işarələr əsasən günəşə, aya, 
ulduza və s. pərəstişin nəticəsi kimi izah edilir, axirət dünyaya inamla 
əlaqələndirilir. Belə işarələrə az-az təsadüf edilir. Qobustan qayalarında ən çox 
yayılmış işarə kiçik çevrədən aşağıya tərəf çəkilmiş üç şüavari xətt və ya əvvəl bir 
83 
 
xətt çəkilərək sonra onun yanlarından ayrılmış xətlərin əmələ gətirdiyi formaya 
malik işarələrdir (14-cü tablo, şəkil A). 
Bu tip işarələr Cingirdağ ərazisində çoxdur. Cingirdağ sahəsində 43 daş 
üzərində 170-ə qədər işarə-damğa qeydə alınıb. Onlardan 23 daş üzərində yalnız 
işarələr qazılıb (120 ədəd), 20 daşda isə işarələrlə yanaşı qayaüstü təsvirlər də 
vardır. 123 və 143 №-li daşlar üzərində 21 və 36 ədəd olmaqla 57 işarə qazılmışdır. 
Onların hamısı müxtəlif ölçülü elementlərlə olsalar da eyni motivli işarələrdir. 
Qaya və daşlar üzərində işarə və damğaların nə məqsədlə qazılması haqda 
tam və qəti fikir söyləmək, söz demək çətindir. Hər halda onların tayfa-qəbilə nəsli 
və şəxsi damğa-işarələri olduğu haqda fikir bizə görə, daha ağlabatandır, əsas 
sayılmalıdır. Bu işdə ayrı-ayrılıqda həmin abidələrin yaranma tarixini də bilmək 
vacibdir. Əlbəttə, qayalar üzərində qazılmış qədim şəkillər kimi işarə və damğalar, 
eləcə də başqa abidələrin də yaranması tarixinə çox ehtiyatla, götür-qoyla 
yanaşmaq lazımdır. Xüsusən də bu abidələrdən söhbət açmaq xatirinə qələm 
işlədən alimlər üçün.  Bu haqda sonrakı bölmədə. 
Qobustanda qədim yazılar. Qədim tarixin öyrənilib dəqiqləşdirilməsi işində 
qayalar, qədim tikililər, qəbir daşları və s. üzərində saxlanmış epiqrafik abidələrin 
də tarixi mənbə kimi böyük əhəmiyyəti var. Bu kimi kitabələrdə əsasən binaların 
nə vaxt, kim tərəfindən tikilməsi, dəfn olunanın kimliyi, yaşadığı dövr haqda 
məlumat və dini kəlamlar verilir. Bir qisim yazılar qaya, daş, tikili, ağac, divar və 
s. üzərində avtoqraflar kimi meydana gəlir. Bir də tarixi əhəmiyyəti olan, 
keçmişdən xəbər verən, keçmişin almanaxı olan (Bisütun yazıları kimi) kitabələr 
də olur. Qobustan qayaları üzərində də bir sıra yazı qalıqları qeydə alınmışdır. 
Onların çoxu ərəb əlifbası ilə, biri isə latın qrafikası ilə yazılmışdır. Ərəb əlifbası 
ilə yazılmış kitabələrdən biri və latın qrafikalı yazı müəyyən tarixi əhəmiyyətə 
malikdir. 
Qədim Roma kitabəsi. Latın qrafikası ilə latın dilində yazılmış bu kitabə 
1948-ci ildə İ. M. Cəfərzadə tərəfindən Böyükdaş dağı aşağı səki sahəsində 16-cı 
daş kimi qeydə alınmış qaya üzərində aşkar edilmişdir. Bu kitabə romalıların 
ildırım-sürətli, XII legionu və ya onun senturiyasının, eramızın I əsrinin 84-96-cı 
illəri arasında Şərqi Azərbaycanda-Qobustan ərazisində olduğunu göstərir. 
Kitabənin dövrü onun mətnindən aydın olur. Kitabədə deyilir ki, imperator 
Domisian Sezar Avqust Kermanskinin dövrü Lütsi Yuli Maksim XII ildırım sürətli 
legionun senturiyası. Deməli, kitabə 84-cü ildən əvvəl yazıla bilməzdi. Çünki 
burada Domisianın ləqəbi-Kermanski sözü işlənib. Tarixən məlumdur ki, Domisian 
bu adı 84-cü ildə qallar üzərində qələbədən sonra alıb. Kitabə 96-cı ildən sonra da 
yazıla bilməzdi, çünki Flavilər sülaləsinin son nümayəndəsi olan Roma imperatoru 
Tit Flavi Domisian 96-cı ildə bürokratik hakimiyyətini möhkəmləndirməsindən 
narazı qalmış senatın əli ilə azad edilmiş qullar tərəfindən öldürülmüş və onun 
adının hər yerdən silinməsi haqda qərar çıxarılmışdı. Belə olduqda, sözsüz ki, 
ölümündən sonra onun adı bu kitabədə çəkilə bilməzdi. Burada Domisianın  adının 
84 
 
saxlanması   isə,  görünür  onunla  bağlıdır   ki,  Domisianın ölümündən sonra 
romalıların əli bu yerlərə çatmayıb. Roma qoşun hissəsinin o dövrdə Azərbaycana 
kəlməsi, eləcə də Qobustan ərazisində olması haqqında ümumiyyətlə, heç bir yazılı  
məlumat saxlanmamışdır. Ona görə də Roma qoşunlarının bu ərazidə olmasının 
səbəbi haqda da tam və qəti söz demək çətindir. Lakin bu   yazı,   hər   halda,  
göstərilən  dövrdə  romalıların buraya gəlmiş olduqlarına şahidlik edir. Kitabədə 
XII  ildırımsürətli  legionun  adı çəkilib və sentüriya   (80-dan   120  nəfərə  qədər  
sayda   qoşun  bölməsi) işarəsi  qoyulub.  Bunu da  demək çətindir   ki, burada 
legionun özü və ya onun senturiyası olub? 
Qobustandakı qədim Roma  kitabəsinə İ. M. Cəfərzadə, P. X. Tumbil, Y. A. 
Paxomov və Z. İ. Yampolski xüsusi məqalələr həsr ediblər. Lakin axır nəticə kimi 
burada olmuş Roma qoşunlarının nə sayı, nə də kəlmələrinin məqsədi, bu haqda bir 
başqa  yazılı məlumatın, maddi  dəlilin olmaması  üzündən tam aydınlaşdırılmır. 
Aydın olan isə odur ki, birincisi, kitabə, adı hələ eradan əvvəlki III əsrdən çəkilən, 
Xəzər dənizinin   qərb  sahili   boyu  cənubdan   şimala   gedən yolun üstündədir. 
Yəni romalılar buraya bu qədim yolla gəlmişlər. Fərqi yoxdu, Tumbilin güman 
etdiyi kimi Sarmat keçidi vasitəsilə olsa (şimaldan) da, Ermənistandan keçərək 
Ağstafa vadisi və Kür ilə, cənubdan Xəzər sahili ilə olsa da Böyükdaş və Kənizə 
dağları ilə Xəzər dənizi arasından keçən yolla gəlmişlər. 
İkincisi,   romalılar   bu   kitabəni   çox   güman   ki, ötəri, yolüstü 
yazmayıblar, az müddətə (heç olmasa bir neçə günlüyə)  də olsa burada dincəlmək 
üçün dayanıblar. Biz ona əsaslanırıq ki, o vaxt üçün qoşun hissəsinin Kür çayından 
şimala, heç olmasa su olan Bakıya kimi getməsi üçün (100 km-dən çox) azı iki gün 
vaxt lazım idi və onlar bu yolu gecələyib dincəlmədəm keçə bilməzdilər. Bir 
tərəfdən də orada içməli su da olmalı idi. Belə bir nöqtə, həm yolun yarı edilməsi, 
həm də su olması baxımından Böyükdaş dağının ətəyi ola bilərdi. Bizim   
Qobustanda apardığımız tədqiqat və müşahidələrimiz də göstərir ki, romalılar 
tərəfindən bu kitabə yazıldığı vaxt, ümumən antik dövrdə Böyükdaş dağının cənub 
və şərq tərəfinin cənub hissəsində qaynar həyat olmuşdur. Nəzərə alsaq ki, o vaxt 
Böyükdaş dağı yuxarı səki sahəsindəki çox sulu bulaq -quyunun (bu quyunun suyu 
ilin payız, qış və yaz aylarında daşıb öz-özünə axır) suyu əl ilə yonulub düzəldilmiş 
daş arxla dağın cənub ətəyinə axıdılmışdır, buradakı qaynar həyatın həcmini 
təsəvvür etmək olar, 
Daha bir qeyd. İ. M. Cəfərzadə 16 №-li daşın üzərində kitabədən 4 və 8 
metr qərbə olmaqla 2 ədəd sadə qazılmış xaçvari (üstəgəl işarəsi kimi) işarə qeydə 
almışdır. Biz hesab edirik ki, bu iki işarə əsl mənasında xristianlıqla bağlı deyil 
(belə hesab edəklər olub), çünki, əvvələn kitabə ilə işarələrin qazılması üsulu və 
saxlanma vəziyyəti uyğun deyil, bir də ki, Böyük Qobustan ərazisindəki 30 illik 
axtarış və müşahidələrimizə əsasən bu ərazidə ümumiyyətlə, müsəlmanlığa qədər 
bütpərəstlik və atəşpərəstlik olub, xristianlıq  olmayıb. 
85 
 
Hər halda Qobustandakı latın dilli Roma kitabəsi tariximizin bir səhifəsinə 
işarədir, bu səhifənin doldurulması yeni materiallar və xüsusi tədqiqat tələb edir. 
Ərəb qrafikalı  yazılar. Qobustanda bir neçə daş və qaya üzərində Ərəb 
əlifbası ilə yazılar da qeydə alınmışdır. Onlar əsasən bir-iki isimdən və ya nəsli 
adlardan ibarətdir.  Ərəb  əlifbası ilə, lakin fars dilində yazılmış bir kitabə bu 
baxımdan müəyyən əhəmiyyət kəsb edir. O, Yazılıtəpədə 91 №-li daş üzərində 
qeydə alınmışdır. Kitabə üç sətirdən ibarətdir. 
1-ci sətirdə - «İmad», 2-ci sətirdə - İ. M. Cəfərzadənin oxuduğu kimi - 
«Şaki»  (və ya «Şaci»), 3-cü sətirdə - «dua qoftə rəft» yəni - dua  etdi  getdi  
yazılmış  və dua etdi sözü ilə getdi sözü arasında  iri bir çevrə qazılmışdır.   İshaq  
müəllimin   bu  dairəvi işarəni ibadət duvağı hesab etməsi həqiqətə uyğundur. 
Yazının dövrü orta əsrlərə - XIII-XIV    əsrlərə  aid   edilir (14-cü tablo, şəkil B). 
Qobustanda Kiçikdaş dağı Daşqışlaq sahəsindəki 15 №-li daşın üzərində, 
maral şəkilləri arasında ərəb əlifbası ilə iki yazı qalığı var. Onlardan biri müəyyən 
əhəmiyyət kəsb edir. 2 sözdən ibarət olan bu da, yazıda «Məlik Şaci» yazılmışdır. 
Burada yazı kufi xətlədir. Lakin Nəsx xəttinin elementlərinin olması yazını XIII 
əsrə aid edir. Bu yazı çox aydın yazılmış və yaxşı saxlanmışdır. Buradakı «Şaci» 
sözü formaca Yazılıtəpədəki «Şaki» oxunmuş sözlə eynidir. Orada əlifin yuxarı 
ucu sola əyilib simin başlanğıcı ilə birləşdiyindən «Şaki» kimi oxunmuşdur və bizə 
görə orada da «Şaki» yox, «Şaci» yazılmışdır, hər iki oxunuşda bu söz isimdən 
sonra gəlir və çox güman ki, Şaci ya məkani ləqəb, ya da orta əsrlərdə bu 
regiondakı qəbilələrdən birinin adıdır. Bir sıra daşlarda isə ərəb əlifbası ilə 
«Bəylər» sözü yazılmışdır. Son əsrlərə aid yazılar əslən Mərəzə - Şamaxı 
zonasından olan nəslin adıdır və burada həmin nəslin adının tez-tez yazılması son 
əsrlərdə bu yerlərdə o nəslin qışlalaması ilə əlaqədardır. 
Yazılıtəpədə 91 №-li daşdakı yazı isə Yazılıtəpənin pir kimi ibadət yeri 
olmasının məhsuludur və bu baxımdan İmad Şacinin bu yerə gəlib ibadət etməsi, 
namaz qılması heç də təəccüblü deyil. Onu da qeyd edək ki, Yazılıtəpədə 
apardığımız arxeoloji qazıntı nəticəsində aşkar edilmiş XII-XIII əsrlərə aid üçotaqlı 
dini bina qalığı yazıya qədər artıq burada var idi və yüz illərlə özündən qabaq 
«müqəddəs yerdə» yaranmış pir üçün inşa edilmişdi. 
Qobustanda pirlər. Qobustanın qədim qayaüstü təsvirlərinin  sonrakı tarixi 
dövrlərdə ilahi qüvvə tərəfindən yaradıldığının güman edilməsi bu yerlərdə pirlərin  
yaranmasına,  qayalarda  mehrablar  yonulmasına, qazılmış  ayaq  izlərinin 
müqəddəslərin ayaq izləri sayılması və s. kimi inamlara səbəb olmuşdur. 
Ümumiyyətlə, Böyük Qobustan ərazisində pirlər çoxdur. Onlardan bütpərəstlik və 
atəşpərəstlik dövrlərinin pirləri demək olar ki, tamamilə yaddan çıxmışdır. Bununla 
belə qayalar üzərində saxlanmış göy cisimlərinin   şəkillərinin   olması,   qədim   
şəkillərin çoxunun totemizmlə əlaqəli  olması,  Kərkəz, Şonqar, Turaqay, Kənizə, 
Cingir baba kimi müəyyən etiqadlarla bağlı dağ adlarının saxlanması bu ərazidə 
vaxtilə pirlər şəbəkəsinin çoxluğunu göstərir. Onlardan bir qismi  (İshaq müəllimin 
86 
 
arxiv yazılarında adı çəkilən «Cingir baba», «Sarı baba», «Huri qızlar» «Şıxı qaya» 
kimi, görünür, müsəlmançılıqdan qabaqkı dövrlərin  dini  görüşlərinə  uyğun  
pirlər)   artıq   yaddan çıxır.  Bəli, həyat zamanın  gərdişinə uyğun neçə də tez və 
amansız dəyişir. 1950-ci illərdə Qobustan qışlaqlarının sahiblərinin hamısının bilib 
tanıdığı bu pirlərin yerini göstərə biləcək adam tapmaq indi gec  də çətindir. 
Pir dedikdə əslində inam, ibarət yeri düşünülür. Bəli, pirə inama, etiqada 
görə gəlir, ibadət edirlər. Biz azərbaycanlılarda belə bir inam yerinə ocaq da deyilir 
(Bittili ocağı, Hacı Əfəndinin ocağı və s). Bizə elə gəlir ki, ocaq inamı, ocağa səcdə 
də pirə səcdənin anonimidir və bu adla inam daha güclüdür. «Ocaq haqqı» ən 
inandırıcı andı, «ocağı söndü» ən dəhşətli faciəni, ən qəddar qarğışı ifadə edir. 
Əlbəttə, inamla əlaqədar, ümumən pirlər, ocaq, od, günəş, ay, su, çörək və s. inam 
obyektləri haqda çox danışmaq odardı! Lakin bu bizim məqsədimizdən genişdir. 
Biz Qobustan ərazisində qayaüstü təsvirlərdən əlavə başqa abidələr haqda, eləcə də 
bir qədər də pirlər haqda məlumat da kifayətlənməliyik. 
Qobustanda formasını və funksiyasını saxlamış pirlər əslində müsəlmançılıq 
dövründə yaranmış pirlərdir («Qara atlı», «Sofu Həmid», «Sofu Novruz» və s.).  
Qara atlı piri. Kiçikdaş dağ massivinin cənub qurtaracağında, kiçik təpə 
üstündəki iri qaya parçalarından birinin altında düzəldilmiş pir belə adlanır. Burada 
nəhəng qaya parçasının altında qayadan yonularaq sənduqə formalı qəbir daşı 
düzəldilmiş, qaya örtüyü sahəsi açıq tərəflərdə hörülərək qapı asılmaqla pir üçün 
yarımağara tipli otağa çevrilmişdir. Sənduqənin üstündə və ətrafında zəvvarlar 
tərəfindən gətirilmiş qab-qacaq qoyulmuş, ip-sap, cır-cındır (parça qırıqları) 
asılmış, bütün başqa pirlərdəki kimi adi pir səhnəsi yaradılmışdır. Rəvayətə görə, 
bu sənduqə qeybə çəkilmiş mömin bir ərəb sərkərdəsinin qəbrinin simvoludur. 
Bu pirin yaranması buradan bir qədər cənub-şərqdəki «Qara atlı» 
qəbristanlığındakı at fiquru formalı qəbir daşı (10-cu tablo, şəkil D) ilə əlaqədardır. 
Bəli, bu qəbristanlıqdakı bir qəbir daşı başsız və ayaqsız olsa da üstündə yəhər və 
silah növləri olmaqla atın bədəni formasındadır. Yanında isə formaca keçədən qış 
üçün boğazlı çəkməni andıran yonulmuş bir daş parçası - atın kəsilmiş başı (?) var. 
Qara atlı qəbristanlığındakı at fiquru və Qara atlı piri ilə əlaqədar əfsanədə 
deyilir ki, bu diyarda islam dini yayılan vaxtlarda ərəb missionerləri və qoşun 
dəstələri ilə «dinsizlər» (atəşpərəst və bütpərəstlər) arasında tez-tez baş verən 
toqquşmaların birində çox böyük nüfuza malik mömin hərbi rəis dəstəsindən aralı 
düşüb dinsizlər tərəfindən təqib olunaraq bu yerə - Kiçikdaş dağının cənubuna, 
indiki Qara atlı qəbristanı olan yerə çatır. Burada görür ki, artıq düşmənlər onu 
haqlayıb. Odur ki, atından düşüb gizlənmək üçün qayaların arasına qaçır. 
Düşmənlər ata çatıb, görəndə ki, sahibi yoxdu, atın başını kəsirlər. Sonra yenidən 
müqəddəs şəxsin dalınca qayalığa cumurlar və indiki pirə çevrilmiş yerdə ona 
çatdıqda, düşmən əlinə keçməmək üçün o qeybə çəkilir, görünməz olur. Elə həmin 
anda da atının başı kəsilmiş   cəsədi  daşa   dönür. 
87 
 
Qara atlı qəbiristanındakı at fiquru Azərbaycanın bir sıra cənub rayonlarında 
orta əsrlər dövrü üçün məlum qoç, qoyun, at fiqurlarından biridir. 
Qara atlı xalq arasında uzun sürən pis xəstəliklərdən azad olma piri sayılırdı. 
İndi də işlərinin düzəlməsi, xəstəlikdən azad olması üçün bu pirə nəzir deyən və 
ibadətə gələnlər çoxdur. Pirin içərisində uşağı olmayan qadınlar tərəfindən nənni 
(yüyürük) asılmasına da təsadüf olunur. 
Sofi Həmid piri. Səngəçal karvansarasından Qaraçı karvansarasına, 
Şıxqayaya, oradan da qərbə - Şamaxıya gedən qədim karvan yolunun üstündə, 
Miyəcik deyilən yerə çatmamış, yolun solunda, hündür təpənin dibində, düzdəki 
qəbristanlıqda Sofu Həmid adlı müqəddəs bir qocanın qəbridir. Qəbrin üstündə ağ 
daşdan, çöldən kub şəkilli, üstündə 8 tərəfli gümbəzə malik məqbərə tikilib. 
Məqbərənin ətrafı dördbucaqlı olaraq hasara alınmışdır. Məqbərənin içində, 
girişdən sağ tərəfdə Sofu Həmidin qəbirüstü tikilisidir. İshaq müəllim 1940-cı ildə 
bu qəbir qutusunu necə gördüyünü belə təsvir edirdi: üstü 2 kv metrə qədər, 
hündürlüyü 80 sm olan dördbucaqlıdır. Üstündə, görünür ziyarətçilərin uzun 
müddət əl vurub toxunmasından tam şumallaşmış 2-3 ədəd tünd rəngli çay daşı var 
idi. Bu daşların yanında isə köhnə bir saxsı cam vardı. Onun içinə yarıya qədər su 
tökülmüşdü. Bu su pirin həyətindən götürülmüş torpağın onda əridildiyindən 
bulanıq olurdu. Torpaq suya qabın yanına qoyulmuş ağac qaşıqla qatılardı. 
Sənduqənin üstündəki dəmir çubuğa isə pirə gələnlərin paltarlarından əsgilər, qadın 
saçı və s. bağlanmışdı. Bir yanda ağac çərçivədə   köhnə,   parıltısını   itirmiş   
güzgü   qoyulmuş, bir  küncdə isə uşaq üçün simvolik nənni asılmışdı. Qapının 
girəcəyində isə yerə çoxlu dəmir mıx çalınmışdı. İshaq müəllimin dediyinə görə elə 
o vaxt Şamaxı rayonundan Şıxlar qəbiləsindən olan iki nəfər oradaca ona danışıb 
ki, Sofu Həmid piri əsasən ilan vuran adamlara onun zəhərindən qurtarmaq üçün 
kömək edir və odur ki, ona «İlan piri» də deyilir. 
Sofu Həmid piri haqda rəvayətə görə Sofu Həmid 450 il bundan qabaq 
Abşeronda, Pirşağı kəndində yaşayırmış və oranın şeyxlərinin qohumu imiş. 
Rəvayətlərin hamısının əsasını belə bir süjet təşkil edir ki, mömin allah bəndəsi 
Sofu Həmid qoca vaxtı oğlanlarına vəsiyyət edir ki, öləndə onu dəvəsinin üstünə 
sarıyıb buraxsınlar, dəvə harda yatsa orada da dəfn etsinlər (onun varı-dövləti bir 
ağ dəvəsi varmış). Odur ki, Sofu Həmid öləndə oğlanları onun vəsiyyətinə əməl 
edirlər, ölüsünü dəvənin üstünə sarıyıb buraxırlar. Ağ dəvə baş alıb gedir və gəlib 
Qobustana çıxır, indi pirdəki qəbir daşının yerində yatır. Sofu Həmidi düşürüb 
oradaca dəfn edirlər, dəvə isə daşa dönür. 
Sofu Həmid pirinin əslində ilan piri olması haqda Vladimir Bezmenovun 
Qafqazın tarixi və arxeologiyası cəmiyyətinin xəbərlərinin I cildindəki Şirvan 
haqdakı məqaləsindən: Sofu Həmidin qəbri və onun ətrafındakı torpaq zəhərli ilan 
və həşəratların sancmalarının öldürücü nəticələrini yox etmək kimi qəribə 
xüsusiyyətə malikdir. Misal üçün - bu torpaqla zəhərli ilanın dişi dəyişmiş yeri 
sürtmək, bədənə iynə ilə olduğu kimi yeridilmiş zəhərin təsirini azaldır. Bu yerə 
88 
 
sürünüb gəlmiş ilan zəhər vermək iqtidarını itirir. Qobustanda eləcə də Şirvanda 
hər ehtimala qarşı şəfaverici vasitə kimi bu torpaqdan bir çimdik dəsmalın ucuna 
bağlayıb özləri ilə gəzdirirlər. 
Məqalədə belə bir məlumat da verilir ki, Mərhum Mir-Mühəmməd Şirazı 
tərəfindən tərtib edilmiş Karabazinin (padzəhr çarə) və ya ―Mahzen-ül-ədviyyat‖ 
(Dərmanlar mağazası, yəni aptek) kitabının torpağın xassəsi fəslində belə 
yazılmışdı: «Sofu Həmid Kabıstanskinin torpağı güclü tirilkiyat (zəhərkəsici) 
cümləsindəndir və vaxtında həm sürtmək, həm də su ilə udmaqla işlədilərsə ən 
qorxulu ilan növünün zəhərini təsirsizləşdirir və ona görə də onların sancmasından 
xilasedici vasitə kimi məsləhət bilinir. 
Əlbəttə, vaxtilə xalq arasında yayılmış və hətta V. Bezmenov tərəfindən 
qələmə alınmış, torpağın sürtülüb və ya əridilib içilməsinin ilan zəhəri üçün şəfa 
verəcəyinin heç bir elmi-tibbi əsası yoxdur, bu, ümumi dini etiqad inamına 
əsaslanır. Söz yox, Sofu Həmid piri torpağının neçə ilan vuranı xilas etməsi haqda 
məlumat yoxdur. Lakin belə bir şərti məlumat da var ki, bu üsullarla ilan vurmuş 
(sancmış) adam bu yerə çox tez çatdırılmalıdır (görünür, nə vaxtsa ilan vurmuş 
adamın aqibəti pis qurtarmış və səbəbi onun pirə gec çatdırılması ilə izah 
olunmuşdur). 
Sofu Həmid babanın ağ dəvəsinə gəldikdə deməliyəm ki, indi doğrudan da 
pirin həyətində, Sofu Həmidin sərdabəsinin qabağında bir neçə metrlikdə, ağ 
daşdan, təbii böyüklükdə, dizlərini qatlayıb yatmış dəvə heykəli var. İshaq müəllim 
bu dəvə heykəlinin faşizmə qarşı 1941-1945-ci illər müharibəsi vaxtı Mədəniyyət 
Nazirliyi tərəfindən Sofu Həmid piri yanındakı «Ovdana» gözətçi qoyulmuş, eyni 
zamanda pirə qulluq edən Baba Gözəl adlı bir nəfərin sifarişilə Şamaxı rayonunun 
Sündi kəndi sakinləri tərəfindən düzəldildiyini söyləmişdi. 1966-cı ildə mən özüm, 
t.e.n. F. M. Muradova ilə Şamaxı zonasına daşlar üzərində işarə və damğaları 
toplamaq üçün arxeoloji səfərdə olarkən Sündi kəndində olduq və bu məsələ ilə 
maraqlandıq. Orada Bizə Sofu Həmid pirindəki ağ dəvə heykəlini doğrudan da 
Sündi kəndinin sakini Nemətov Balanemətin düzəltdiyini söylədilər. 
Sofu Novruz piri. Bu pir adi qəbiristanlıqla kiçik, dördbucaqlı məqbərə 
içində, deyilənə görə, Sofu Novruz adlı mömin və müqəddəs bir şəxsin qəbridir. 
Sofu Novruz piri (və Sofu Novruz qəbiristanlığı Qobustan qəsəbəsindən Umbakı 
yolu ilə, sonra köhnə torpaq yolla qərbə, Qaynarça deyilən (25 km məsafədə) 
yerdən keçərək Ərəbqədim və Mərəzəyə gedən yolla 50 km məsafədə, kiçik dağın 
cənub ətəyindədir. Burada yol çox böyük bir qəbiristanlığı iki hissəyə ayırır. 
Sağda, dağa tərəf şimal hissədə qəbirlər təzədir, hətta indi də Mərəzə (Qobustan) 
rayonu kəndlərindən, bəzən elə Qaradağ-Ələt zonasından da vəsiyyətə əsasən 
ölüləri burada dəfn edirlər. Qəbiristanlığın çox geniş sahəsində, yolun sol 
hissəsində qəbirlərin hamısı qədimdir. Bu hissədə zəmanəmizdə gözümüz 
öyrəndiyi formada və yazısı olan bir dənə də qəbir yoxdu. Qəbirlərin hamısında 
başdaşıları adi, qəbirətrafı daşlardan az seçilən, çox iri olmayan yonulmamış 
89 
 
daşlardandır. Lakin onların çoxunun üzərində müxtəlif) formalı işarə və damğalar 
qazılmışdır. Onların çoxu Qobustan qoruğu ərazisindəki Böyükdaş, Kiçikdaş və 
Cingirdağ sahəsinin qayaları və yaxın ərazilərdəki son əsrlərin qəbir daşları 
üzərində qeydə alınmış işarə və damğalardan fərqlidir. Bizə görə, Sofu Novruz 
qəbiristanlığındakı işarə və damğalar Qobustan zonasında yazı mədəniyyətindən 
qabaqkı dövrlərin məhsuludur və orta əsrlərin ilk çağlarına, bəlkə də daha qədim 
tarixi zamanlara aiddir. Qəbiristanlığın bu hissəsində, eləcə də pir ətrafındakı 
hissədən dağın zirvəsinə tərəf döşündə bir neçə çox böyük, 10 metrlərlə diametrə 
malik və nisbətən kiçik diametrli, əsasən dairəvi planda, yonulmamış iri daşlardan, 
qədim   kromlexlər  tipli  hörgü  qalıqları  var. 
Bu sahənin Qobustan qoruğu və Qobustan qəsəbəsindən uzaqlığı, lazımi 
nəqliyyat vasitəsinin və fəhlə qüvvəsinnn olmaması üzündən bu abidələrdə 
yoxlama qazıntısı belə apara bilməmişik. Lakin müşahidələrə əsasən deyə bilərəm 
ki, bu divar qalıqları Böyükdaşda eramızdan əvvəlki III minilliyin sonuna aid 
«Dairə» yaşayış yeri və Qaynarça kromlexləri tipindədir. Bu tip abidələr Böyük 
Qobustanın qərb sərhədləri daxilində «Qoçbulaq» deyilən Qoşabulağın ətrafında da 
çoxdur. Güman edirik ki, onların arxeoloji qazıntılarla tədqiqi Qobustanın ilk Tunc 
dövründən sonrakı az məlum olan tarixi-mədəni irsi haqda material verəcəkdir. 
  
QOBUSTAN ABİDƏLƏRİNƏ BƏZİ MÜNASİBƏTLƏR HAQQINDA 
 
Həyat aksiomalarından biri odur ki, insan dünyaya bir dəfə gəlir və bir dəfə 
də ölür. Lakin bir ölməzlik, yəni insanın cismani olaraq ölməsi, ruhunun isə mütləq 
və əbədi yaşaması ideyası da var. Bu ideya bütün dinlər tərəfindən qəbul edilir, 
inanılır. İnsamları pis işlərdən çəkinməyə, dəyərli, xeyirli işləri isə sevməyə, 
qürurlu olmağa səsləyir. Bu yaxşıdır. Lakin doğrudanmı insan öləndən sonra onun 
ruhu yaşayır, gəzir, görür? 
Biz yuxarıda, qədim Qobustana səyahət edərkən, ulu bir nənənin ruhu ilə 
«danışdıq», Qobustanda apardığımız arxeoloji qazıntı və tədqiqat işləri nəticəsində 
Qobustanın keçmişi haqda bizdə yaranan təsəvvürləri  onun  dili  ilə söylədik. 
Bizim çıxardığımız nəticələr doğru, həqiqətə uyğundursa, ulu nənənin «dili 
ilə» dediklərimiz tam olmasa da o dövrün həyat tərzini ümumən az-çox düzgün əks 
etdirirsə, deməli o nənənin də, onunla tayadan bizə baxan qədim şəkillərdəki 
babaların da ruhunu sezindirmiş, onları ölməz etmiş oluruq. Biz əminik ki, o 
dövrdə qədim qobustanlılar yalan, fırıldaq bilməyib, heç yalana, əyriliyə ehtiyacları 
da olmayıb, məqsədlərini, deyək ki, kitab yazıb səhifə doldurmaq, ad, dərəcə 
almaq, yüksək vəzifə tutmaq üçün əyrilik, satqınlıq etməkdən uzaq olub, düzlük, 
doğruluq, halal əmək seviblər. Başqasının tikəsini ələ keçirmək üçün onun üstünə 
tüpürüb sahibini iyrəndirmək, başqasının yaxşı işini öz adına çıxmaq və s. kimi, 
zəmanəmizdə rast gəldiyimiz yaramazlıqları ağıllarına da gətirməyiblər, Onların 
ruhu həqiqətlərdə, insanlıqda, nağıllarda, atalar sözlərində, qəlblərdə, istəklərdə 
90 
 
yaşayır, xalq tərəfindən yaşadılır. Onlar doğrudan da ölməzdirlər və doğruçu, 
zəhmətkeş, tamahsız, geniş ürəkli və s kimi insani sifətli nəvə-nəticələrinin 
simasında yaşayırlar. 
Bu yozumlar üçün biz tələsməmişik. Bunun üçün 30 il ərzində Qobustanda 
onlarca abidədə qazıntı aparmışıq, eyni bir qaya üzərindəki qədim şəkil və 
səhnələrə dəfələrlə tamaşa etmiş, düşünmüşük. Biri birinə zidd çıxan nəticələr və 
dəlillərin həyatiliyi haqda düşünmüş, çalışmışıq ki, olub keçmişləri 
təsəvvürümüzdə tələsik, şəxsi istəyimiz baxımından yox, tarixi dövrün tələbinə 
uyğun, həyatiliyi nöqteyi-nəzərdən canlandıraq. 
* * * 
Qədim qayaüstü təsvirlər dünyada müxtəlif regionlarda, tarixin müxtəlif 
mərhələlərində  yaranmış və qədim tarixin şahidləri kimi saxlanmışdır. Biz qeyd 
etmişdik ki, qayaüstü təsvirlərin meydana   gəlməsi həyat, həyati zərurətlə, insanın 
tarixi dövrlər ərzində dünyəvi görüşləri və təsərrüfat həyatı ilə bağlı olmuşdur. 
Bəli, bu, qayaüstü  təsvirlərin yaradılması məqsədinə ümumi   yanaşmadır. Lakin 
onun bilavasitə nə  məqsəd güdməsinin izahında fikir ayrılıqları, müxtəlif   izahlar   
mövcuddur.   Bu   müxtəliflik  özünü qayaüstü təsvirlərin  niyə  bəzən, deyək  ki,  
2000-2500 metr yüksəklikdə, ibtidai adamlar üçün çıxılması çətin   olan   yerlərdə,   
yaşayış  düşərgələrindən çox-çox uzaqlarda,  mağaraların  qaranlıq zallarında,  
qayaların əlçatmaz hündür sahələrində, dar, keçilməz aralarında çəkilməsinin 
izahında özünü göstərir. Bunlarla yanaşı bizim Qobustanımızda qədim qayaüstü 
təsvirlər qədim   insan  düşərgələri daşaltı   sığınacaqların divarlarında, düşərgə  
ətrafında, heç bir çətinlik çəkmədən   yaxınlaşması mümkün olan daşlar üzərində, 
hətta ocaq qırağındakı kiçik daşlar üzərində də çəkilmişdir. 
Bütün bunlara görə qayaüstü təsvirlərin meydanagəlmə, çəkilmə səbəbləri 
hələ də çox tədqiqatlar tələb edir. 
Qədim qayaüstü təsvirlərin varlığı bizə ümumən məlumdur. Onların minillər 
bundan qabaq yarandıqlarını bilirik. Təsəvvür edək ki, bu biliklərimiz böyük bir 
dağ massivinin yaxınlığında durub 5-10 km məsafədən görünən dağın  yaşıl 
görünməsi səbəbinin meşə   ilə   örtülü   olmasını   bilməyimizə   bərabərdir. 
Qədim qayaüstü təsvirlər kolleksiyasındakı şəkil və səhnələrin ayrı-ayrılıqda nə 
üçün çəkildiyi, nə demək olduğunu bilmək  isə,  bu  baxımdan,  uzaq məsafədən o 
meşədə hansı ağacların bitdiyini, ayrı-ayrılıqda görüb seçməyə bərabərdir. Əlbəttə, 
qeyd etdiyimiz kimi əgər bu niyələri öz bildiyi, düşündüyü, bacardığı kimi izah 
edənlərin fikirlərini birbaşa filan alim belə deyibsə onu sən də öz süzgəcindən 
keçirmədən, olduğu kimi ya qəbul edir, ya da əks cərəyanla həmrəy olub inkar  
edirsənsə qədim  qayaüstü təsvirlərin yaranma səbəbləri haqda izahının ən çox 
yayılmışı, ovsunçuluqla   bağlıdır. Başqa qrup alimlərin   konsepsiyasına, görə 
ovsunçuluq qayaüstü təsvirlərin nə meydana gəlməsinə, nə də rəssamlığın və 
nəqqaşlığın inkişafına səbəb olmamışdır. Onlara görə qayaüstü təsvirlər heç bir 
mistik və dini oyanmalar nəticəsi deyil, insanların təbiətən təsviri sənətə meyilli 
91 
 
olmasının, həyatla bağlı, həyati görüşlərinin nəticəsidir. Biz də sonuncu konsepsiya 
ilə razılaşırıq. 
Uşaqlıqda hər kəs, əli bir təhər qələm tutan uşaq da ilk əvvəl qələmini 
cızma-qara şəkillər çəkməyə yönəldir, çəkdiyi eybəcər şəkillərdə anasını, atasını, 
özünü, bacı və qardaşını görür. Quş çəkir, heyvan çəkir, meyvə ağacı çəkir... 
dairədən şüa saçan günəş təsvir edir və s. Mən özüm də, əminəm ki, oxucuların da 
100% olmasa da 99 faizi, hərf öyrənməzdən qabaq belə şəkillər çəkmişik. Əlbəttə, 
5-6 yaşlı uşağın bu kimi əyri-düz çəkdiyi rəsmləri ovsun və ya dinlə bağlamaq   
ağıla   sığan   deyil. 
Qayaüstü təsvirlərlə yanaşı qədim insanlardan yadigar qalmış abidələr 
sırasında daşdan, gildən metaldan və s. hazırlanmış kiçik fiqurlar, modellər, 
heykəlciklər kimi qədim incəsənət abidələri də diqqəti cəlb edir. Bunların da 
yaranma səbəbləri və izahı çox vaxt eyni ilə qayaüstü təsvirlərə olan fikirlərə 
uyğunlaşdırılır, makiya (ovsun) ilə bağlanır. Makiya tərəfdarları qədim insanların 
demək olar ki, bütöv hərəkət və əməllərini ovçuluqla bağlı ovsunçuluq hərəkəti 
hesab etməklə, necə deyərlər, məsələni birbaşa, zəhmətsiz «həll etmiş» olurlar. 
İnandırıcı olmaq üçün ovsunçuluğun təbliğ etdiyi şəksiz inamdan da istifadə 
edirlər. 
Ovsunçuluq insanların sonradan, həyat şəraitinin ağırlaşması nəticəsində 
axtardığı çıxış, yaratdığı istəkdir. Ov obyektinin istənilən qədər çox olduğu bolluq 
şəraitində ov heyvanını ovsunlamaq ovçuların ağlına çətin ki, kələydi. Bir də 
qayaüstü təsvirlərin çoxunun məzmunu etibarilə, nə ovsunçuluq, nə də totem kimi 
yaranmasını iddia etmək çətindir (yırtıcının ot yeyən heyvana hücumu, gəminin 
burnunda günəş şəkli çəkmək, öküzün tələyə düşməsi və s. səhnələr). 
Mən nə qayaüstü təsvirlər, nə də plastik abidələr haqda deyilənlərin 
ucdantutma hamısını inkar etmək fikirində deyiləm. Demirəm ki, qayaüstü və ya 
plastik abidələrin heç biri dinləmi, ovsunçuluqlamı, rəvayətlərin kökü iləmi bağlı 
ola bilməz. İstəyirəm ki, oxucular da və sözsüz ki mənim bu fikirlərimə qarşı nizə 
çevirəcək həmkarlarım da mənim dediklərimi deyilənlərə qarşı şəkk sayaraq götür-
qoy etsinlər, məntiqi cəhətdən mümkünlüyünə fikir versinlər. Mənə görə, hər 
deyilənin düzlüyünə kor-koranə inanmaq, şəksiz inanmaq fanatikliyə gətirib 
çıxarır. Mən elmdə fanatizmi görmək istəmirəm. Elmdə məntiq tərəfdarıyam. 
Əlbəttə, min-min illər bundan qabaqkı hər hansı bir abidəni yaratmış insanın hər 
abidə üçün ayrılıqda nə düşündüyünü olduğu kimi tapmaq, yozmaq çox çətindir. 
Lakin bunun üçün baş çatladıb fikir demək (qədim adamın fikrini «oxumaq») 
lazımdır. Bu elmdir və o vaxt əsl elmdir ki, izahı məntiqi, inandırıcı, həyati olsun. 
Söylədiyi fikirləri əks fikir və şəklərdən qoruya bilsin. 
Mən hesab edirəm ki, tədqiqatçı bir abidənin dövrü, yaranma səbəbi və 
mənası haqda fikir söyləmək üçün (özü də yeni fikir) oxşar abidələr haqda 
söylənmişlərlə yanaşı deyəcəyi fikrin həyatiliyini də öyrənməli, bu fikrin 
doğruluğuna özü əmin olmalıdır. 
92 
 
Yuxarıda, Qobustan qayalarındakı qədim kişi təsvirlərindən söz açanda 
göstərmişdik ki, başı sıxıntıvari verilmiş, qamətli, qıçı dizdən aşağısı qabarıq 
əzələli, çiyinlərində kaman, əllərində ox, belləri kəmərçinli kişi təsvirlərinə yalnız 
Böyükdaş dağının yuxarı səki sahəsinin daşları üzərində rast gəlinir. Bu tip insan 
təsvirləri Yazılıtəpədə, Kiçikdaşda, eləcə də Böyükdaşın aşağı səki sahəsində 
yoxdur. Yazılıtəpədə bu tip kişi təsvirlərinin olmaması sözsüz ki, buradakı 
kolleksiyanın onlardan çox cavan olması ilə əlaqədərdir. Bəs Kiçikdaşda bu tip kişi 
şəkilləri niyə yoxdu? Orada onlardan daha qədim də cavan da şəkillər var. Bu da 
bir  yana, elə Böyükdaş dağının özündə, onun yuxarı hissəsi üçün bu tip kişi  
təsvirlərinin səciyyəvi olduğu halda, onlardan 300-400 metr alçaqda, dağın 
ətəyində (aşağı səki kimi qeydə alınmış hissəsində), minlərlə qədim şəkillər 
arasında onlar yoxdur. Çox maraqlıdır, deyilmi?  Bu sualın niyəsinə mən hələlik 
cavab verə bilmərəm. Çox maraqlı və qəribə vəziyətdir. Bu sualın cavabı xüsusi 
tədqiqat tələb edir. Mənim isə buna hələlik nə vaxtım, nə də imkanım olmayıb. 
Əlbəttə, özünü Qobustan rəsmlərinin bilicisi kimi göstərən bəzi «tədqiqatçılar» 
kimi mən də bu məsələnin izahı ilə əlaqədər bir fikir  (əyri-düz) söyləyə bilərdim. 
Bu izah tamam, səhv olsaydı da 30 il Qobustanda tədqiqat aparan adam 
olduğumdan hamı  ona inanardı. Lakin əgər   deyəcəyim fikrin həyatiliyinə mənim 
özümdə tam inam yaranmayıbsa tələsmək nəyə gərək? Mən belə edə bilmərəm. 
Qobustan abidələri Azərbaycan xalqının keçmişi, adət-ənənələri, qədim 
mədəniyyəti və incəsənətinin köklərini, Şərqi Azərbaycanda keçmişin heyvanat 
aləmini, bitki örtüyünü, bu ərazidə geoloji və coğrafi dəyişiklikləri öyrənmək üçün 
gözəl mənbə, dilsiz məxəzdir. Bu (mənbədən istifadə etmək, bu məxəzi dindirmək 
üçün Qobustan qayaları üzərindəki qədim şəkilləri oxumaq lazımdır. Ona görə də 
bu daş kitablar tək alimləri, tarixçi arxeoloqları deyil, hamını maraqlandırır. Nəinki 
respublikamızda, ondan xaricdə də Qobustanla maraqlananların sayı çoxalır. 
Son illər Qobustan abidələri və onların tədqiqinə aid tədqiqatçılarla yanaşı 
mətbuat səhifələrində, eləcə də elmi, elmi-publisistik ədəbiyyatda da tarixçilərin, 
sənətşünasların, jurnalistlərin və həvəskarların Qobustan haqqında çoxlu məqalə və 
yazılarına rast gəlmək olur. Qobustan radio dalğalarında eşidilir, televiziya 
ekranlarında görünür. Bütün bunlara Qobustan abidələrinə marağın, ona hörmətin, 
ona verilən  qiymətin təzahürü  kimi  baxmaq lazımdır. 
Bu, əslində çox yaxşıdır ki, xalqımızın kimliyi, kökü haqqında tariximizin 
daş səlnaməsinə diqqət bu qədər artıqdır. Lakin Qobustana, onun qayaüstü 
təsvirlərinin izahına həsr edilən yazılarda bəzən səhvlərə, qeyri-həyati izahlara da 
təsadüf olunur. Əlbəttə, neçə minillik tarixə malik abidələrin sirlərini yozarkən hər 
şeyi olduğu kimi görmək, heç bir səhvə yol verməmək mümkün deyil. Lakin səhv 
də var səhv də. Səhv var səndən, sənin izah etmə imkanından kənar məlumata aid 
olsun, səhv də var heç özünə əziyyət vermədən, axtarmadan, götür-qoy etmədən 
ağlına necə gəldi elə də yazıb səhv edəsən. Dözülməz odur ki bəzi məqalələr elə 
məqalə yazmaq xatirinə yazılır, Qobustan haqda eşitsə də onun haqqında 
93 
 
mütəxəssis, tədqiqatçı axtarmadan, Qobustanın bilmədən, öyrənmədən yazılır. 
Qobustan şəkillərinin izahı və tarixi həyati faktların ziddinə olsa da müəllifin istəyi 
baxımından şərh edilir, saxtalaşdırılır, əfsanəyə çevrilir. Bizə görə qələmə alınan 
vaxt üçün hər hansı bir izahda buraxılmış səhvi görməmək imkan xaricində olubsa 
o əslində səhv deyil, açılmamış sirri yada salmaqdır. Bir də var əlində imkan, 
məlumat ola-ola, həyati məntiqilikdən istifadə etmədən, özünə əziyyət vermədən, 
araşdırmalar aparmadan edilən səhvlər, bu dözülməz və zərərlidir. 
Birinci hal üçün. İ. M. Cəfərzadənin əsərlərində iddia edilir ki, ölçücə iri, 
təbii ölçülü və ya bu ölçüyə yaxın insan və heyvan şəkilləri daha qədimdir. Onun 
ilk əsərlərində ən qədim təsvirlərin tarixi də xeyli cavan verilir və neolitdən qabağa 
hesab olunmur. Bizim Qobustanda apardığımız arxeoloji qazıntılar isə göstərir ki, 
şəkillərin daha qədim, ya gec olmağı üçün onların ölçüsü şərt deyil və Qobustanda 
həyat Neolitdən çox-çox qabaq, orta Daş dövrünün əvvəllərindən, (son illərin 
tədqiqatlarına görə isə bəlkə, də üst Paleolitdən) başlayır. Mən bu haqda İshaq 
müəllimin («Qobustan». Bakı, Elm, 1973) kitabına yazdığım rəydə demişəm. 
Lakin oradaca göstərirəm ki, bu «səhvlər» İshaq müəllimin səhvləri 
sayılmamalıdır. Çünki, o vaxtlar o öz fikirlərini ümumi ədəbiyyat və mülahizələr 
əsasında söyləmişdi. Onun əlində bizim apardığımız  geniş  arxeoloji  qazıntıların 
verdiyi nəticələr yox idi. 
İkinci hal-üçün. 1992-ci ildə İncəsənət İnstitutunun hazırladığı «Azərbaycan 
incəsənəti» kitabı çapdan çıxıb. Sözsüz ki, burada Qobustana yer verilməsi lazım 
idi və adi haldır. . , , ' 
Kitabın 15-ci səhifəsində «Kromlexlər» bəhsindən söhbət gedir. Göstərilir 
ki, «Qobustanın, Böyükdaş adlanan   hissəsində (?)  qayalıqların ətəyində, nisbətən 
düzənlik sahədə belə bir abidə var, diametri 21 metrdir, mərkəzində də tək daş var, 
ətrafına isə çevrə şəklində daşlar qoyulmuşdur». Sonra qeyd olunur ki, «hələlik bu 
abidənin daxilində və ətrafında arxeoloji qazıntı aparılmadığından onun haqqında 
ətraflı danışmaq mümkün deyil». 
Nə deyim? Mənim Qobustanda, xüsusən də Böyükdaş dağında başına 
dəfələrlə dolanmadığım daş yoxdu. Lakin diametri 21 metr və ortasında tək daş 
dayanmış, kromlex tipli abidə tanımıram. Qobustanda Böyükdaşda da Kiçikdaşda 
da hörgü ilə hasarlanmış sahələr çoxdur, qədimləri də, cavanları da var. Lakin 
onlar çəpər, xalxal tipli hasarlardır, hörgüləri də yerin üstündə aydın görünür. 
Onların heç biri arxeoloji ədəbiyyatda kromlex adlanan abidələrdən deyil. Kromlex 
adətən qəbir ətrafı və dini yerlərin ətrafında dairəvi daş düzümləri kimi səslənir. 
Qobustanda arxeoloji qazıntılarla tədqiq etdiyimiz 30-dan çox kurqan qəbirlərin, 
demək olar ki, hamısı kurqanların -iri-xırdalığından asılı olaraq 5-dən 10-12 metrə 
qədər diametri olan kromlexlə - dairəvi daş düzümü ilə əhatə olunmuşdur (2-ci 
tablo, şəkil B). Kromlex tipli, çox iri diametrli dairəvi daş düzümlərindən ibarət 
abidələr Qobustanın içərilərində, Qaynarça deyilən yerdə (Böyükdaşdan 25 km 
qərbə), Sofu Novruz piri yanında və Qoçbulaq  ətrafında da var. Bəli, Böyükdaş 
94 
 
dağının şimal-şərq ətəyində, düzdə də kromlex formalı bir abidə var. Əslində 
«Azərbaycan incəsənəti» kitabında, görünür bu abidə nəzərdə tutulur. Lakin 
«Dairə» yaşayış yeri adlandırdığımız bu abidənin diametri 21 metr yox, bir tərəfdə 
45, onu kəsməklə isə 50 metrdir. Bu abidənin ortasında da deyilən kimi, nəzərə 
çarpacaq xüsusi daş yoxdur. Ən əsası da budur ki, 1969 və 1970-ci illərdə tarix 
elmləri namizədi F. M. Muradova ilə bu abidənin cənub və şimal sektorlarında 
geniş arxeoloji qazıntı aparmışıq. Qazıntının nəticələri F. Muradovanın «Qobustan 
Tunc dövründə» adlı namizədlik dissertasiyasının materiallarının yarısını verib və 
1979-cu ildə eyni adlı monoqrafiyada çap olunub. 
Oxuculardan üzr istəyirəm, məni maraqlandıran və ən çox narahat edən odur 
ki, kitabın müəllifləri arasında Qobustan abidələrinin izahına xüsusi kitablar həsr 
etmiş, məqalələr  yazmış, doktorluq dissertasiyasında Qobustan abidələrinə fəsil 
ayırmış adam, sənətşünaslıq elmləri doktoru N. Rzayev ola-ola belə diqqətsizliyə, 
faktlara biganəliyə, Qobustana hörmətsizliyə niyə yol verilmişdir? Axı, N. 
Rzayevdə F. Muradovanın kitabı da var, özü də Qobustanda apardığımız bütün 
tədqiqatlardan xəbəri də. 
Bu sətirləri yazmaqla mən Qobustan haqda qələm çalmağı heç kəsə irad 
tutmaq fikrində deyiləm. Lakin onda da olmur, necə deyərlər biri bir quyuya bir 
daş atır, on beşi çəkib çıxara bilmir. Bir də görürsən biri Qobustan haqda yazdığı 
adi məlumatların içində özündən ad (deyək ki, «Çobanlar zağası») işlədir. Həmin 
alimin işində getmiş, deyək ki, təsadüfi və ya makinaçı tərəfindən Ovçular zağası 
əvəzinə «Çobanlar zağası» yazılması nəticəsində buraxılmış bu səhvi başqaları da 
təkrar edir, kitaba salır. Elə bil Herodotdan və ya Strabondan sitat gətirilir ki, əyri-
düzlüyünü yoxlamaq mümkün də deyil. Əlbəttə, səhvdir olub. Bəs mən niyə 
ağardıram? Çünki yuxarıda dedim səhv də var səhv də. Bir dəfə yay vaxtı şübhəli 
olduğum bir təsvirdə elementi dəqiqləşdirmək üçün Qobustanda idim. Qobustana 
gələn çox idi. Qobustan qoruğunun işçiləri gələnlərə ekskursiyalar aparırdılar. 
Marşrutdan qayıdan bir dəstə mənimlə qarşılaşdı. Ekskursiya aparıcısı mənimlə 
salamlaşıb qruppaya təqdim etdi: «Uşaqlar, tanış olun sizə dediyim Qobustan 
abidələrinin tədqiqatçısı Cəfərqulu müəllimdir». Sonra bir tələbəyə üz tutub: «İndi 
sizin soruşduğunuz zağanın yerini bilərik, Qobustanda nəinki zağaların hətta hər 
bir daşın yerini bilir, onları tədqiq edir, öyrənir», - dedi. (Məlum oldu ki, 
tələbələrdən biri tənəzzöhçüdən «Çobanlar zağası»nı soruşub, o isə bilməyib və 
hesab edib ki, bəlkə mən onu qeydə alsam da hələ ekskursiya marşrutuna daxil 
etməmişəm). Sonra məndən «Çobanlar zağası»nın yerini soruşdular. Mən 
fikirləşmədən: «Qobustanda bu adda mağara qeydə alınmayıb» - dedim. Sual verən 
tələbə qürurla, döşünü irəli verib: «Necə yoxdu, müəllim, kitabda var. Kitab yalan 
yazmır ki, yəqin siz bilmirsiniz» - deyir. Dəstədə bir canlanma əmələ gəldi, 
üzlərindən «bu da Qobustanın tədqiqatçısı, onun ən yaxşı bilicisi» istehzası 
oxundu. 
95 
 
Oxucu mənim vəziyyətimi təsəvvür edər. Deməli, «Çobanlar zağası» sözünü 
kitaba salan «müəllif» (bəlkə də heç Qobustanda olmayıb və ya elə bu tələbələr 
kimi cəmi 30 dəqiqə - bir saat, elə bu marşrutda olub) Qobustanı məndən yaxşı 
bilir... Mənim deməyə sözüm qalmır. 
Bəzən Qobustana gələnlər çox olanda və qoruğum inciləri çatışmayanda və 
ya dəstədə məni tanıyan elm, incəsənət və mədəniyyət işçiləri olub məndən xahiş 
edəndə və bu kimi hallarda və s. mən özüm də həvəslə ekskursiyalar aparır və 
açığı, adamlara xidmət etməyimdən ləzzət alıram. Çünki öz tədqiqatlarımın 
nəticəsini təbliğ etməyə imkan yaranır, həm də belə qruplar adamı diqqətlə 
dinləyir, bu özü də tədqiqatçı üçün böyük hörmətə çevrilir... nə isə, sözüm onadır 
ki, bir də görürsən kimsə müxtəlif kitab və mətbuatdan oxuyub eşitdiyi (axı indi 
Qobustanla maraqlanan, onu oxuyanlar çoxdur) hansısa müəllifin əyri-düz izahı ilə 
əlaqədar suallar verir. Suallar çox vaxt adi suallar olsa da bəzən kabinet 
tədqiqatçılarının qeyri-həyati və qeyri-məntiqi izahlarının nəticələrinə əsaslanır. Bu 
cür suallar bəzən, qısa izah verilmiş ekskursiya mətni əsasında hazırlığa malik 
ekskursiya aparıcılarını da çaş-baş sala bilir. Belə olduqda Qobustan haqda 
uydurma izahlar, əsassız tarixlər və s. səhv fikirlər də yayılır ki, bunlar xalqımızın 
qədim mədəniyyətinə hörmətsizlikdir. 
Bir-iki dəlilə müraciət edək. Yuxarıda qeyd etdim ki, Qobustan haqda 
yazılar çoxdur və getdikcə çoxalır. Onların əksəriyyəti jurnalistlər, qonaqlar, 
Qobustan haqda yazan ziyalı və tələbələr tərəfindən qələmə alınır. Bu kimi 
yazılarda gedən səhvlər xırda olur, gözə görünmür, elmi-izahi səhvlər olmur. Bir 
də var Qobustan abidələrinə elmi izah vermək baxımından yazılar ki, dediyimiz 
kimi bu sahədəki səhvlərlə razılaşmaq düz deyil. Götürək elə yuxarıda qeyd 
etdiyimiz «Azərbaycan incəsənəti» kitabını. Orada 20-23-cü səhifələrdə Qobustan 
qayaüstü təsvirləri haqda bəhs edilir. Bu hissənin hörmətli Nəsir Rzayev 
tərəfindəm yazıldığına heç bir şübhəmiz yoxdur. Buradakı fikir və yozumlar onun 
«Əsrlərin səsi» (1974), «Möcüzəli qərinələr» (1984), «Qayalar danışır» (1985), 
«Əcdadların izi ilə» (1992), ««Зарјa искусства Азербајджана» (1993) kimi 
kitabları və bir sıra məqalələrindəki fikir və yozumların eynidir. N. Rzayevin 
incəsənətşünas alim kimi Qobustan qayaüstü təsvirlərinə müraciət etməsi, ixtisası 
baxımından bu abidələr haqda fikir söyləməsi təbiidir və xalqımızın qədim 
mədəniyyət və incəsənət abidələrinə, Qobustan qayaüstü təsvirlərinə müraciət 
etməyə onun tam haqqı var. Lakin Qobustana, onun qədim qayaüstü təsvirlərinin 
izahına həsr edilmiş məqalələr elə məqalə yazmaq xatirinə yazılırsa, bu izahlar 
müəllifin istəyi ilə tarixi və həyati faktların ziddinə şərh edilirsə, saxtalaşdırılırsa 
belə izahların müəlliflərinin, lap elə N. Rzayevin özünün də tədqiqatçı   
adlandırılmağa   hüququ  qalmır. 
Qobustan qayaüstü təsvirləri haqda deyilənlər, söylənən fikir və izahların 
hamısının əyri-düzlüyündən söhbət açmağa nə ehtiyac var, nə də vaxt və həcm 
96 
 
imkanı. Lakin yuxarıda dediklərimizlə əlaqədar bir neçə məqamları 
aydınlaşdırmağı lazım bilirəm. 
Qobustanda ən qədim şəkillərin bir hissəsini döşləri və baldırları qabarıq 
verilmiş qadın təsvirləri təşkil edir. Onlarda nəslin davametdiricisi ana təsvir edilir 
və rəmzi məna daşıyır. 
Qobustanın ana rəmzi ifadə edən qadın təsvirlərinin oxşarı daha qədim 
dövrlərə aid edilən qadın heykəlcikləri Paleolit düşərgələrindən məlumdur. Qədim 
dövrlərin tədqiqi ilə məşğul olan heç bir alim - arxeoloq bu şəkillərin və 
heykəlciklərin qadını təsvir etdiyinə şübhə etmir. Qeyd edək ki, Qobustanda 
«Kənizə» düşərgəsindən arxeoloji qazıntılar zamanı qadın şəkillərinin tam oxşarı 
olan qadın heykəlcikləri də tapılmışdır. 
N. Rzayev doktorluq dissertasiyasının 2-ci fəslində qədim Qobustan 
şəkillərini incəsənət baxımından izah edərkən yeni bir fikir söyləmək xatirinə 
Böyükdaş dağı yuxarı səki sahəsində 78 №-li daşdakı qadın təsvirlərini «bələk»  
(«mumiya») şəkli kimi vermiş, az sonra  isə «Qobustan» toplusunun   1970-ci il   
1-ci  nömrəsindəki məqaləsində öz səhvini etiraf etsə də qadın şəkilləri üçün yeni 
məna axtarmış, onları və bütün insan təsvirlərini heyvan dərisindən düzəldilmiş 
gizləncəklər hesab etmişdir. O, yuxarıda göstərilən əsərləri və başqa işlərində də bu 
izahı dönə-dönə təkrar edir. Gəlin Nəsir müəllimin qalın təsvirlərindən düzəltdiyi 
«gizləncəklərin» mahiyyəti ilə tanış olaq və məntiqi olaraq   onların   həyatiliyinə   
fikir   verək. N. Rzayev   yazır   ki,   ovlanacaq   heyvana    yaxınlaşmaq üçün 
«ovçular içalatı təmizlənmiş heyvan cəmdəklərini günün altında qurudur, sonra 
cəmdəyin mərkəzinə şaquli vəziyyətdə uzun bir ağac bənd edərək onun da ucuna 
heyvan başı keçirirmişlər. Qədim ovçu həmin ağacdan yapışıb heyvan cəmdəyini 
öz qarşısında qalxan kimi tutaraq ov edəcəyi heyvana asanlıqla yaxınlaşır və onu 
qəfildən oxla vururmuş» («Qayalar danışır», səh. 11). 
N. Rzayev öküz təsvirlərinin hədəf, nişangah olduğunu iddia edir (bu fikir 
başqalarında da var). Deməli, belə çıxır ki, qədim qobustanlılar əsasən öküz 
ovlayırmışlar, özü də nizə və oxla öküz  rəsmi üzərində sərrast atmaq üçün məşq 
keçir, heyvan, yəni öküz (söhbət öküz ovundan gedir, o bir dəfə də olsa, qədim 
Qobustanda əsas ov obyekti olmuş nə gurun, nə də ceyranın adını çəkir) 
ovlayırmışlar. Onlar vəhşi öküz sürüsünə yaxınlaşmaq üçün qurudulmuş öküz 
cəmdəyinə (müqəvvasına)  girir və onlara  yaxınlaşıb yaxın məsafədən oxla  
«öldürücü» zərbə endirirmişlər. Bu və buna oxşar izahların elementlərinə onun, 
bütün əsərlərində rast gəlinir. O bu fikirlərini xüsusi genişliyi ilə izah edir və ilk 
baxışda oxucuda belə cəfəngiyatlara inam yaradır. 
Gəlin bu fikirləri məntiqin süzgəsindən keçirək. Bizim Qobustanın daşaltı 
düşərgələrində apardığımız arxeoloji qazıntıların nəticələri göstərir ki, qədim 
Qobustanda (Mezolit dövrü) əsasən ceyran və gur ovlanmışdır. Bu dövrün sümük 
qalıqlarının 80%-i «Ana zağada» da heyvanlara, ən qədim düşərgə - Qayaarasında 
isə 95%-dən çoxu ceyrana aiddir. Qazıntılar zamanı tək-tək öküz sümüklərinə də 
97 
 
rast gəlinmişdir. Lakin onlar əsasən qarışıq təbəqələrdən və sonrakı dövrlərin 
abidələrindən tapılmışdır. Deməli, öküz qədim Qobustanda heç də əsas ov obyekti 
olmamışdı. Qobustanda yalnız Böyükdaş dağı yuxarı səki sahəsindəki 45 №-li 
daşın şimal üzündə yay-oxla (hələ öz izahı və tarixinin dürüstləşdirilməsini 
gözləyən) öküz ovu səhnəsi var. Lakin N. Rzayev Qobustanda Kiçikdaş dağında 18 
№-li daşda da öküzlərin ox və kamanla ovlandığını göstərir («Qayalar danışır», 
səh. 10). 
Qəribədir, Kiçikdaş dağında 18 №-li daşda öküzün ox və kamanla 
ovlanması haqda məlumatı N. Rzayev görəsən haradan alıb? Axı, Nəsir müəllim 
əvvələn ümumiyyətlə Qobustanda olmayıb, xüsusən də Kiçikdaşda və 18 №-li daşı 
görməyib. İkincisi,  18 №-li daşın nə fotosu, nə də estap surəti çıxarılmayıb və heç 
yerdə də çap olunmayıb. Üçüncüsü də Kiçikdaş dağı 18 №-li daşda öküz şəkilləri 
var, lakin onlara heç kəs ox atmır... N. Rzayev göstərir ki, Qobustanın bu dövr 
(Mezolit) böyük öküz rəsmlərində nizə və ox izləri indi də görünür. Mən bilmirəm 
o hansı öküz təsviri üzərində nizə və ya ox izi görüb, özü onu naturada görübmü? 
Mən 30 ildən çoxdur Qobustan qayaları arasında öküz, təsvirlərinə tamaşa 
etmişəm, lakin öküz təsvirləri üzərində nizə və ox zərbəsinin yerini görməmişəm. 
Görünür savadsız və azsavadlı kəndlilərin bildiyi adi həyat qanunlarını N. 
Rzayev bilmir. Yəni o bilmir ki, öküzün diri çəkisi 300-400, dərisiz təmiz əti 120-
150 kq və daha çox çəkir. Dərisi də üstə qurudulmuş cəsədi daha ağır olar. Bu cür 
öküz cəmdəyini, elə lap öküzün cəmdəksiz bütöv dərisini belə ovçuya «gizlənsək» 
kimi gəzdirmək çox çətindir və onun içindən yay-oxdan atəş açmaq da mümkün 
deyil. Bir də deyək ki, qədim ovçunun öküzün cəmdəyini gəzdirməyə gücü çatdı, 
öküz sürüsünə yaxınlaşa bildi, gizləncəkdən də çıxıb öküzü oxla vurdu. Yox, heç 
bir qədim qobustanlı ovçu belə ova getməzdi. O, yaxşı bilirdi ki, ibtidai yay-oxun 
zərbəsi vəhşi öküzü öldürə bilməz, əksinə, yaralı öküz ovçunu buynuzuna taxar, 
ayaqlayıb öldürər. Bunu qədim qobustanlılar da yaxşı bilirdi, elə indiki ovçular da 
bilirlər. İndinin özündə qaban ovuna gedən ovçu heç də qabanla üz-üzə gəldikdə 
müasir ov tüfəngindən açacağı atəşə tam arxayın olmur. O, atəşdən əvvəl, əgər 
qaban yaralanıb ona cühum edərsə özünü necə müdafiə edə biləcəyini, hansı daşın 
üstünə çıxacağı və ya ağacın budağına qalxacağını və ya cığırdan necə kənara 
atılacağını götür-qoy edir. Çünki az hallarda ov tüfəngindən sərrast atılan güllə 
qabanın ürəyinə çatıb onun hərəkətini dayandıra bilir... 
N. Rzayev alman Bernard Qrjimekin fil, şir, pələng üçün iybilmə 
qabiliyyətini inkar etməsinə isnad edərək heyvanlarda (yəni Qobustanda da) belə 
olduğunu, onlar üçün görmə qabiliyyətinin əsas olduğunu göstərir. Aydındır ki, 
Nəsir müəllim başqasının fikirlərini öz istəyinə uyğunlaşdırmaq yolu ilə belə həyati 
«kəşflər» edir. O bilməlidir ki, heyvanlarda (itdə və pişikdəki kimi olmasa da) 
iybilmə var, güclüdür. Körpə buzovlar biri-birindən heç seçilmədiyi halda balası 
ölmüş inək onların heç birini yaxına, əmməyə buraxmır, yalnız üzərinə öz 
balasının iyi gələn dərisi salınmış buzovu, özü də şübhə ilə yaxın buraxır. Eləcə də 
98 
 
qoyun sürüsündə əmiş vaxtı yüzlərlə bir boyda, bir rəngdə körpə quzunun içindən 
qoyun yalnız öz balasını seçib əmizdirir. 
Nəsir müəllim Qobustanın qadın şəkillərini Mezolit dövrü ovçularının 
gizlənəcəkləri, öküz şəkillərinin isə onların atıcılıq məşqi keçirməsi üçün hədəf 
kimi çəkildiyini iddia edir və öküz şəkillərini Neolit dövrünə aid edir. Belə çıxır ki, 
Mezolit ovçuları Neolit dövründə çəkilmiş öküz təsvirləri üzərində atıcılıq məşqi 
keçiblər? 
Deyək ki, öküz şəkillərinin hədəf kimi istifadə edilməsi, həqiqətə uyğun 
olması da, deyilişdə məqsədyönlüdür, ağılabatandır. Bəs ovçuları gizləncəkdə - 
müqəvvada çəkmək nəyə lazım? Vəhşi heyvanlar qayalardakı şəkillərə baxmırdılar 
ki? Bir də qadın (eləcə də kişi) təsvirlərində hansı heyvanın dərisindən düzəldilmiş 
gizləncəklərdir? N. Rzayevin «gizləncəkləri» bir heyvana oxşamalıdır ya yox? 
Görünür, N. Rzayev Sibir petroqlifləri içərisində ayı, Afrikada dəvəquşu 
dərisinə girmiş ovçu şəkillərini (biz onlar haqda fikir söyləməyi lazım bilmirik) 
görüb və Qobustanda onlara oxşar axtarıb. Lakin onlarda ayı və dəvəquşu öz 
görünüşündədir. İçərisində ovçu olması isə döş tərəfində oxun ucu (?) sayılan 
çıxıntı ilə izah edilir. 
Böyükdaş dağı yuxarı səki sahəsində 78 №-li daşdakı, tədqiqatçı İ. M. 
Cəfərzadə tərəfindən şərti olaraq «Yeddi gözəl» adlandırılmış qadın təsvirlərini (4-
cü tablo, şəkil A). N. Rzayev heyvan dərisindən gen şalvarlar geymiş, böyük öküz 
təsvirinə ox atan ovçular sayır. Hesab edir ki, ovçular arxadan görünür və onların 
yönü öküzə tərəf olduğundan irəlidə ox və kaman tutan əlləri görünmür. Sonra da 
onların kürəklərindəki alətin kaman olduğu göstərilir («Qobustanın sirləri», 1-ci 
məqalə, səh. 19). Maraqlıdır, əgər ovçular doğrudan da görünməyən əlləri ilə 
öküzə öx atırlarsa (axı, ox kamanla atılır) kürəklərindəki kaman nədir? 
Buradakı qadın təsvirlərini İ. Cəfərzadə IV-III, öküz təsvirini isə VI 
minilliyin əvvəllərinə aid edir. N. Rzayev isə bu öküz şəklinin X-VIII minilliklərdə 
«cızıldığını»  göstərir.   Deməli,   İshaq   müəllimin  səhvini daha da dərinləşdirir. 
Axı, buradakı öküz təsviri qadın (Rzayevə görə heyvan dərisindən gen şalvar 
geymiş və üstündən sarınmış kişi ovçular) şəkillərindən sonra çəkilibdir. Bunu    
nəinki şəkilin özünə yerində baxmaqla yoxlamaq, elə təsvirə kitabda diqqətlə 
baxmaqla da müəyyən etmək olur. 
Qobustanın qayaüstü təsvirlərinin ən qədim tarixini İ. M. Cəfərzadə ilk 
məqalələrində eramızdan əvvəlki IV, VI minilliklərə, Ovçular zağasında, öz 
rəhbərliyi ilə apardığımız qazıntıya əsasən isə VIII minnillikdən qabağa aid 
etməmişdi (Qobustan, 1973). O bu kitabı hazırlayarkən mənim Ana zağada və IV 
daşaltı sığınacaqda apardığım qazıntıların nəticələri ilə tanış və mənim elmi 
rəhbərim idi. O vaxt İshaq müəllim bilirdi ki, mən Qobustanda Mezolit dövrü 
düşərgələri açmışam və Qobustanda həyatın kökləri VIII minillikdən çox-çox 
qabaqlara, XII-X minilliklərə gedir. Lakin o bunları öz adından deməyi rəva 
bilməmişdir. N. Rzayev isə Qobustanın qədim tarixinin Mezolitin əvvəllərindən 
99 
 
başlanmasının mənim zəhmətim nəticəsində aşkarlandığını çox yaxşı bilir. Lakin 
son əsərlərində yazılarını oxuculara elə təqdim edir ki, guya Qobustan təsvirlərinin 
tarixinin Mezolit dövrünə - XIII minilliyə qədər dərinləşdirilməsi onun tədqiqatları 
nəticəsidir. Cəmi bir-iki yerdə adımı çəksə də elə deyir ki, yəni mən də Qobustanda 
şəkillərin axtarışında iştirak etmişəm, hətta «Qobustan muzeyinin direktoru, 
arxeoloq C. Rüstəmovun Böyükdaşda tapdığı marala hücum edən şir təsviri oxra 
ilə boyanmışdır» yazmışdı. Əvvələn, mən özüm o səhnədəki şəkilləri tapmışam 
demərəm, çünki onu mənə rəhmətlik Araz dayı göstərib, ikincisi, oradakı təsvirlər 
orxa ilə boyanmayıb, elə rənglə çəkilib. 
Yuxarıdakıları deməklə N. Rzayevin Qobustan abidələri haqqında incəsənət 
baxımından söylədiyi başqa dəyərli fikirlərinin də əleyhinə çıxmaq fikirində 
deyilik. İrad tutduğumuz və qeyd etmədiyimiz səhvləri isə sözsüz ki, onun 
Qobustanı yalnız yarımçıq, dəqiqləşdirilməmiş yazılar əsasında, öz istəyi, 
quraşdırması baxımından yozması nəticəsidir. Belə səhvlər isə Qobustanı 
şöhrətləndirmək əvəzinə onun başını aşağı edir. 
Yeri gəlmişkən Qobustan «mədh» edən başqa bir kitab «İşıq» nəşriyyatının 
1974-cü ildə buraxdığı «İnsan, zaman, izlər...» haqqında. Görkəmcə çox gözəl 
tərtib  edilmiş   bu   kitab  əslində   Qobustan   abidələrinə, xalqımızın qədim 
mədəniyyətinə hörmətsizlikdir. 
Kitabda əsas mətn kimi şair E. Borçalının eyni adlı poeması verilmiş, 
xalqımızın qədim mədəniyyət və incəsənət abidələri və qədim həyat tərzinin 
güzgüsü olan Qobustanın  qədim qayaüstü təsvirləri poema üçün heç uyğun    
olmayan    illüstrasiya    edilmişdir.    Bizim E. Borçalının şairlik bacarığına və 
onun poeması bədiiliyinə sözümüz yoxdu. Lakin tədim babalarımızın əl izinin əsli 
olan Qobustan təsvirlərinin hər hansı nağıl-poema üçün adi və izahsız şəkillərə 
çevrilməsi  qəbahətdir. Poemada  şairin Qobustanı elmi əsaslarla bilmədən mədh 
etmək və bilmədən sahədə ona verilmiş, sifarişi  yerinə yetirmək istəyi Qobustanı 
nağıla çevirməyə gətirib çıxarmış,  xalqımızın qədim   mədəniyyət   və   incəsənət 
abidələri Məlikməmməd nağılı  kimi qələmə verilmişdir. Qobustanda qədim 
qayaüstü təsvirlərin   fotosundan   ibarət   bu   albomda Qobustan  rəsmlərinin izahı 
və tarixi haqqında  məlumat yoxdur. Heç bu qədim   təsvirlərin fotoşəkilləri üçün 
şəkilaltı yazılar belə verilməmişdir. Bir də ki, şəkilaltı   sözləri   kim yazacaqdı? 
Məsələ burasındadır  ki, Qobustan fotoalbomunu o vaxt ―Foto nəşriyyat‖  adlanan 
«İşıq» nəşriyyatının təşəbbüsü idə Qobustan qoruğu hazırlayırdı. Əmək 
müqaviləsinə əsasən albom  0,5 ç.v. həcmində mətnlə müşayiət edilməli idi. 
Qobustan  abidələrini   təbliğ   edəcək   fotoalbomun lazımı səviyyədə 
çıxması üçün Qobustan qoruğu müqavilədə göstərilən mətni də hazırladı, 
abidələrin fotosunun çəkilməsi üçün isə bir aydan çox qoruğun əməkdaşları və 
avtomaşını fotoqraf Y. Şamilovun qulluğuna verildi. Lakin iş başa çatdıqda məlum 
oldu ki, kitaba  nağıl-poema da daxil  edilir. Qobustan qoruğu fotoalboma onun  
100 
 
hazırlanması planında  nəzərdə tutulmamış nağıl-poemanın daxil edilməsinə, 
Qobustan təsvirlərinin nağıla çevrilməsinə qəti etiraz etdi. 
Etiraz  Qobustan təsvirlərinin  poemada  illustirasiyaya çevrilməsi ilə 
nəticələndi. Bəs səbəb? Səbəb amirlik dövrünün dostbazlığı,   tanışbazlığı, sən 
mənə, mən sənə prinsipi... Sən demə poema sifariş veriləndə, tanışlıqda 
qabaqcadan onun qonararı da ödənilibmiş və poema yaradı-yaramadı, heç bir 
etiraza   baxmadan çap olunmalı imiş. Qobustan qoruğu isə əsasən Qobustanın 
təbliği ilə maraqlandığı üçün yazdığı mətn üçün əmək müqaviləsi ilə nəzərdə 
tutulmuş qonararı vaxtında tələb etməmiş və almamışdı. Bəli, nəşriyyatın o vaxtkı 
rəhbərliyi planlaşdırılmış, lakin qonararı verilməmiş mətnin əvəzinə nağıl-
poemamı çap etdirdi. 
Qeyd edək ki, Qobustan haqda poemanı yazmaq üçün şairin Qobustanla 
tanışlığı yalnız bizim verdiyimiz kiçik mətndən ibarət olub, vəssalam. 
Ümumiyyətlə maddi abidələr, arxeoloji tədqiqatlar haqda təsəvvürü olmayan şair 
onu da nəzmə çəkməkdə çətinlik çəkib. Bizim mətndən götürüb nəzmə çəkməklə 
işlətdiyi: 
 
«-Buyur-dedi-ocaq başına, 
buyur, oturaq, danışaq. 
tunc geyimli, qartal gözlü bu qadın 
 
Əmr elədi bir ikidə: 
 - Kabab çəkin gur ətindən!  
Qonağımız da dadsın bir az  
dünyanın ləzzətindən?» 
 
bir qədər sonra 
 
«bu   gördüyün   həqiqət,  
yoxsa əfsanə idi?  
bəs o biri qayada  
o öküzlər nə idi, 
o atlılar nə idi?» 
 
kimi ifadələrin mənasını da tam dərk etməyib. Mən əminəm ki, əgər o vaxt 
şair poemasını Kislovodsk kurortunda fikirləşdiyi fantaziyalar əsasında yox, bircə 
gün Qobustanda bizi dinlədikdən sonra yazsaydı onun poeması nağıl-poema yox, 
Qobustanı oxucuya çatdıracaq poema olardı. Görünür, elə buna görədir ki, 
kitabdakı 80 fotoşəkil heç bir izahını tapmır. Poemaya isə olsa-olsa yalnız rəssam 
P. Babayevin çəkdiyi 6-7 ədəd fantastik tabloları uyğunlaşdırmaq olar. 
101 
 
Qobustanın dərdləri, müsibətləri çox olub. Onlar haqda sonrakı bölmələrdə 
də az-çox söhbət açacağıq. Lakin yuxarıda göstərilənlər kimi başdansovdu 
münasibətlər onun üçün az dərd deyil, dözülməzdir. 
Qobustanın qədim qayaüstü təsvirləri ilə əlaqədar yazılar çox olub və olacaq 
da. Biz onların hamısına münasibət bildirməyi artıq sayırıq. Lakin daha iki yazı 
haqda söz deməyi vacib hesab edirəm. Ona görə yox ki, kim olsa Qobustan haqda 
öz, fikrini, izahını, sözünü deyə bilməz, yox, ona görə ki, qoy hamı bilsin, 
Qobustan cəfəngiyat obyekti deyil və olmamalıdır. Onun nə şişirdilməyə, nə də 
tarixinin dərinləşdirilməsinə ehtiyacı yoxdu. Qobustan elə Qobustan, xalqımızın 
qədim  mədəniyyəti,  mədəni  irsimizin  kökü, tariximizin güzgücüdür. 
1990-cı il noyabr ayının 2-də «Aydınlıq» qəzetində «Qobustan-Qobustan» 
başlıqlı bir səhifəlik məqalə çap olunub. Məqalədə Qobustan sözünün «qur» və ya 
«qor» kimi sözlərdən kök götürməsi, günəşlə bağlılıq və s. kimi məsələlər haqda 
fikir yürüdülür, bəzi cəfəngiyatlar da söylənilir. Əslində bizi bu kimi fikirlər 
narahat etmədi. Nə olar, adamdır, öz fikrini deyir (özü də mərhum Mirəli 
Seyidovun fikirlərinə isnadla) qoy desin, mühakiməsini qoy aidi elmi sahələrin 
alimləri aparsın. Məni isə elmi-arxeoloji dəlillərin şişirdilməsi və yalanı narahat 
etdi. Belə ki, əvvələn, qəzetdə Qobustan adı ilə çap edilən yeganə şəkil 
Qobustandan deyil. Müəllif əlinə düşən və haradan olduğunu heç özü də bilmədiyi 
şəkil Qobustan kimi qəzetə verib. 
İkincisi və ən dəhşətlisi odur ki, məqalənin müəllifi (qeyd edək ki, o 
minlərlə şagird və tələbə kimi də olsa bəlkə heç Qobustanda olmayıb da və 
məqalədən hiss olunduğu kimi Qobustan haqda heç bir elmi, ya jurnalist məqaləsi 
belə oxumamışdır) çox inamla Qobustanın tarixinin eramızdan 30-32 min il əvvələ 
aid olduğunu deyir. Bunu oxuduqda məni dəhşət götürdü. Necə yəni, 25 ildən çox 
Qobustan düşərgələrində apardığım qazıntılar nəticəsində mən 15 min ildən 
qədimə aid dəlil tapmamışam, bu məqalənin müəllifi T. Ağazadə isə evində və 
institutda oturub Qobustanın yaşının 32-34 min olduğunu göstərir. 
Doğrusu mən belə məsuliyyətsizliyə dözməyib qəzetin redaksiyasına zəng 
vurdum. Dəstəyi redaktor özü götürdü. Mən məqalədə Qobustan üçün 32-34 min. 
illik tarixin göstərilməsinin çox böyük qəbahət olması, aidi olmayan  şəklin  
Qobustan  adına   çap olunduğunu  bildirdim.  Hörmətli  redaktor  mənə mədəni  
şəkildə, çox düzgün olaraq cavab verdi: 
- Cəfərqulu müəllim, biz müəllifin məqaləsini olduğu kimi çap etmişik. Siz 
deyirsiniz düz deyil, sözüm yox, ancaq EA Tarix İnstitutunun əməkdaşı özü də 
tarix elmləri namizədinin dəlillərinə biz inanmaya bilməzdik. 
Nə deyim, çox haqlı cavabdır. Mən redaktordan üzr istəməli oldum. Lakin 
yenə dözə bilməyib müəllifi tapıb etirazımı bildirdim ki, ay yoldaş, axı siz nə 
əsasla Qobustanı eramızdan əvvəlki 30-32-ci minilliklərə aid edirsiniz? Nə cavab 
alsam yaxşıdır? «Bu da mənim fikirimdir». Əcəb fikirdir. Görünür bu da bir cür 
«patiriotluqdur». Deməli, elm nəyə lazım, tədqiqat nəyə lazımmış, kim istəsə 
102 
 
Qobustana nəinki 30-32, hətta 50, 100, 500 min istəsə lap milyon da yaş verə 
bilərmiş. 
Başqa bir əsərdə İ. M. Cəfərzadənin Cingirdağda 123 və 14,3 № ilə qeydə 
aldığı daşlar üzərindəki, son orta əsrlərdə qazılmış işarə və damğalar Neolit və 
Eneolit dövrlərinin yaşayış yeri və tikili qalıqlarının planı kimi qələmə verilir. 
Yenə də cəfəngiyat, həqiqətlə heç bir əlaqəsi olmayan, məntiqilikdən və həyatdan 
uzaq bir nağıl, elmi axtarışın «nəticəsi» kimi qələmə verilən bir «elmi» cəfəngiyat! 
Bu əsər çox hörmətli, tanınmış, adlar almış bir alimindir. Onun əsərləri və 
işi, elmimizə köməyi haqda çox yüksək fikirlər söyləyir. Mən özüm də onu 
alicənab və dərin elm sahibi kimi tanımışam. Lakin Qobustanla əlaqədər, ilk dəfə 
olaraq tanış olduğum bir işini oxuduqda belə fikrə gəldim ki, əgər onun başqa elmi 
məqalələri və həcmcə sanballı kitabların da bu cür «elmi» dəlilləri işıqlandırır, 
təbliğ edirsə vay elmimizin və millətimizin halına. Yəni elmlə cəfəngiyyat arasında 
bir fərq, sərhəd olmazmı? Sonra müəllifin başqa işləri ilə də maraqlandıqda 
gördüm ki, elmi fəaliyyətinin şah əsəri sayılacaq kitabının da əsasını bu və bu kimi 
başqa cəfəngiyatlar təşkil edir. Onu da qeyd edək ki, müəllifin əsərlərində 123 və 
143 №-li daşların yeri səhv olaraq Yazılıtəpədə göstərilir. Əslində 123 №-li daş 
Yazılıtəpədən 300-350 m qərbdə, 143 №-li daş isə 1-km qədər cənub-şərqdə özü 
də qayalıqlardan və yaşayış sahəsi ola biləcək yerlərdən çox uzaq, düzənlikdədir. 
Sonuncu (№ 143) çox kiçik (hündürlüyü 108, ümumi uzunluğu 260 sm) daşdır  
(14-cü tablo, şəkil A). O çoxüzlüdür. İşarələr də daşın beş müxtəlif üzündə, normal 
vəziyyətdə qazılıb. İ. Cəfərzadə 143 №-li daşın müxtəlif üzlərindəki işarələri qrup-
qrup olmaqla bir tabloda çap edib. Bizim müəllif isə daşın müxtəlif istiqamətlərə 
baxan     işarələr  qrupunda  dağlar  arasında, müxtəlif terraslarda salınmış kəndlər 
- qəsəbələr görür. Qayalarda qazılmış bəzi işarə və damğalarda nəinki evləri, hətta 
evlərin döşəməsinə həsir döşəndiyini,   içində  ocaq yandığını,  adamları,  
həyətində çəpəri, heyvanları və s. görür. O bunları elə təsvir edir ki, elə bil İshaq 
müəllimin X-XV əsrlərə aid etdiyi  (əslində, bəlkə bir qədər də gec qazılmış) bu 
işarə və damğalar doğrudan da 7-8 min il bundan qabağın yaşayış məhəllələrinin 
planıdır və onların kosmosa uçmuş əksi hansısa ulduza dəyib geri qayıdıb, bizə 
indi çatıb, onu da bu müəllif görüb kağıza köçürüb?   Görəsən, XV əsrdə  inşa  
edilmiş  Bakı Xan sarayının əsas giriş qapısının sol tərəfində və bir qədər   
hündürdəki, eləcə də Qaraçı karvansarasının divarlarında və müəllifin özünün 
etiraf etdiyi kimi son orta əsrlərin təbir abidələri üzərində çoxlu miqdarda qazılmış, 
eyni işarə və damğaları da Peolit dövrünün adamlarımı qazıblar? 
Mən əminəm ki, müəllif Cingirdağ sahəsində 143 №-li daşın özünü görsə, 
nəinki işarə və damğaların Neolit və Eneolit dövrü yaşayış məskənlərinin «planı» 
olması fikrindən əl çəkər, həm də kitabında müraciət etdiyi bütün qayaüstü 
təsvirlər kolleksiyalarının tədqiqatçılarından onları saymadığına görə üzr istərdi, 
Nə deyim? Allah Qobustanı onun haqqında cəfəngiyat yazan, yuxarıdakı 
kimi tədqiqatçı və təbliğatçılardan qorusun! 
103 
 
QAYAÜSTÜ  TƏSVİRLƏRİN  YARANMA SƏBƏBLƏRİ HAQDA 
 
İnsan yaranan gündən dünya onun maraq dairəsidir. O, bütün ömrünü bu 
maraq dairəsində zəhmətlə, sevinclə, əziyyətlə, şadlıqla keçirir, fikri-zikri yemək-
yaşamaq, axtarmaq-tapmaq, ehtiyacını ödəmək, istəyini yerinə yetirmək olur. 
Təminatı, dolanması yaxşı keçdikdə əyləncəyə də, gözəlliyə də fikir verir, özü də 
gözəlliklər yaratmaq həvəsinə düşür. İşi düz gətirmədikdə, şərait olmadıqda, 
ehtiyaclarını rəvan ödəyə bilmədikdə çətinlikləri aradan qaldırmaq üçün yollar 
axtarmağa, fövqəltəbii qüvvələrə baş əyməyə məcbur olur. O həyatının 
(zəhmətinin bəhrəsi, ovunun uğurluluğunun, sağlamlığının, xəstəliyinin və s. həm 
istənilən, həm də arzu olunmayan vəziyyətlərinin səbəbinin) kimdənsə, nədənsə 
asılı olmasına inanmalı olur. Onun ürəyində xeyir və şər qüvvələrin varlığı, ilahi 
qüvvələrin insan üzərində hakimliyi fikri onun özünün varlığını istiqamətləndirici 
amilə çevrilir, insan özü üçün allah da  yaradır, ovsuna da inanır. 
İnsan irsi və təcrübi biliklər əsasında baş verəcək hər şeyi bilir, onlar üçün 
həm sevinir, həm də kədərlənir. O bilir ki, kişi-qadın yeni insan, qəbiləyə artım 
gətirir. Uşaq doğulur ana-ata sevinir, iməkləyir, tutub ayağa qalxır, ilk addımını 
atır, ilk «ana», «ata» kəlmələrini deyir, bunların hamısı üçün valideyin sevinir 
Uşaq böyüyür, ilk qazanc gətirir, evlənir, uşağı (qocalar üçün nəvə) olur yenə 
sevinc və s. Bunlar hamısı təbiətin səndən, məndən və heç kəsdən asılı olmayan 
qanunlarıdır. Bu qanunların başqa, əks üzü də var. Demirəm təsadüflər nəticəsində, 
elə lap qocalıb 80-ı, 100-ü ötdükdə də insanın ölümü arzu olunmur, nəinki 
qocalıqda, eyni vaxtda lap pis və ağır xəstəliklərin incidib əzab verdiyi bir vaxtda 
da insan ölüm istəmir. Bəli, həyatda işi düz gətirmədikdə, çıxılması çətin görünən 
anlarda və s. bir sıra vəziyyətlərdə insanın Allahdan ölüm istəməsini çox adam 
eşidib. Lakin bu istək və qışqırıqlar dilin ucunda, boğazdan yuxarıdır, ürək onu 
demir. İnsan ən axır gündə, son nəfəsində belə yaşayacağına inamını itirmir, əgər 
itirirsə onu təbiblər də heç olmasa bir müddət, bir gün, bir neçə saat belə saxlaya 
bilmir. O ölməlidir, ölür! 
Dünyanın işinə bax. İnsan ölür, əvvəl axır, yüz min illərdən sonra olmamışa 
dönür, adı da, qəbri də izi də itir, hətta ən tanınmış, dünyanı lərzəyə salmış adamlar 
da.  Bu da həyatın qanunauyğunluqlarındandır. 
Həyat belə qurulub. Onun qanunları rəngarəng, çox və dəyişilməzdir, 
«Xeyirlə şər qardaşdır» kəlamı havayı deyilməyib, biri doğulur, biri ölür, biri 
ağlayır biri gülür... Beləcə həyat da dağ çayı kimi axıb gedir. Günəş də səhər çıxır 
axşam batır (bizə, bizim dünyamıza görə olsa da). 
Nə olsun? Mən bunları niyə yazıram? Bəlkə, bunların Qobustana bir dəxli 
var? Bəli, var. Qobustanda bizim dünyamızın bir zərrəsi, minillərin həyat meydanı, 
keçmişimizin tarixi, bu günümüzdə babalarımızın ocağına olan maraq dairəmizin 
bir nöqtəsidir. 
104 
 
Qobustanda həyat 12-13 min il bundan qabaq başlayıb. Bunu Qobustanda 30 
ilə qədər apardığımız arxeoloji qazıntıların nəticələri deyir. Bəlkə bu tarixi bir-iki 
min il də qabaqdan hesab etmək olar. Buna işarə edən elementlər və məntiqi 
dəlillər var, işığı gəlir. Lakin bunun üçün materiallar, tarixi şahidlər hələlik azdır. 
Qobustanda arxeoloji qazıntılar, qədim insan düşərgələrindən (20-dən çox 
insan məskəninin əksəriyyətində qədim qobustanlılar orta və yeni Daş dövründə -
Mezolit və Neolitdə yaşamışlar) aşkar edilmiş materiallar, onların təsviri və təhlili 
irihəcmli elmi kitabda verilə bilər. 
«Qobustan dünyası» kimi oxuculara təqdim etdiyimiz bu kitabda biz 
söhbətimizi Qobustanın qədim qayaüstü təsvirləri əsasında qurmuşuq. Ona görə də 
bir qədər onların necə, nə məqsədlə, hansı düşüncə və təfəkkürün nəticəsi kimi 
yarandığı haqda mülahizələrimizi bildirmək istərdik. Əlbəttə, yuxarıda biz demişik 
ki, bu haqda deyilən heç bir fikrin əyri və ya düzlüyünə heç kəs şahidlik edə 
bilməz. İbtidai adamların fikrini olduğu kimi oxumaq üçün yalnız ibtidai   adam 
olmaq lazımdır, bu isə mümkün olan şey deyil. Ona görə də bizim fikirlərimiz 
arxeologiya elminin 200 ilə yaxın müddətdə əldə etdiyi nailiyyətlərin nəticələrinə, 
apardığımız arxeoloji qazıntılar, müşahidələr, şəxsi məntiq və mülahizələrə 
əsaslanır. 
Qədim  qayaüstü təsvirlərin mənasını  açmaq çoxlu zəhmət və vaxt tələb 
edir. Bir də kolleksiyadan götürülmüş bir-iki qədim şəkil haqqında fikir söyləmək 
üçün onlar seçilmiş yox, tam şəkildə (kolleksiyada) öyrənilməlidir. 
Biz yuxarıda Ulu nənənin dili ilə keçmişdən söz açmışdıq. Demişdik ki, 
Qobustan qayalarındakı hər insan təsviri ovda, əməkdə fərqlənmiş, qəbilədə 
hörmət qazanmış, tanınmış bir qədim qobustanlının əksi, obrazı kimi yaradılıb, 
«ölməzləşdirilib», pərəstiş obyektinə, başqalarının onun əməlləri və hörmətindən 
ibrət dərsi almaq simvoluna çevrilib. Sonuncu göstərici haqda fikir arxeoloji 
ədəbiyyatda var. Biz onunla müəyyən qədər razıyıq. 
İnsan heç vaxt ölmək istəmir, eləcə də onun əzizləri, yaxınları, soydaşları 
onun öldüyünə inanmaq istəmirlər. İnsanlar ölmüş valideyninin adını uşağına, 
nəvəsinə qoyur (hələ sağlığında da öz adını nəvəsinə qoyan baba və nənələr var). 
İndi də əziz adam öldükdən sonra onun qəbri üstündə sərdabələr tikdirir, qəbir 
daşları qoydurur, üstündə barelyef əksini çəkdirir, varı, gücü çatmayanlar isə eləcə 
fotosunu yapışdırırlar. Bəli, bütün bunlar keçmişlə, insanların və dinlərin yaratdığı 
insanın ölməzliyi inamı ilə bağlı deyilmi? Arxeoloji qazıntılar zamanı açılmış 
qədim qəbirlərdə ölülərin yanına onun bəzək şeyləri, silahı, qab-qacağı, əmək 
alətləri işə qoyulurmuş? Qəbilə, başçıları və o dövrün hökmdarlarının qəbrində 
onların atının, nökərlərinin, arvadlarının basdırılması nə ilə bağlıdır? O dünyada 
ölmüş şəxsin qulluğunda    duracaqları   üçün   basdırılmayıblarmı? 
Misir fironu Tutanxamon öldükdə onu yerin altında hazırlanmış xüsusi 
sarayda dəfn etmiş, qızıl taxtı və neçə ton qızıldan ibarət var-dövlətini yanına 
qoymuşlar. Fironun tabutunu 453 kq təmiz qızıldan tökülmüş qapaq örtmüşdür. 
105 
 
Qapaq elə tökülmüşdür ki, üstü barelyef formasındadır və sahibinin sifətini əks 
etdirir. Fironun axirət binasında onun o dünyada ac qalmaması üçün qızardılıb 
mumiyalanmış turac və s. yeməklər də qoyulmuşdur. Bütün bunlar indiki əsas 
dinlərdə axirət dünyası, cənnət-cəhənnəm, ruhun yaşaması kimi inamların özülünü 
qoyub.  Bəli,  bütün  bu inamlar islamdan da, xristianlıqdan da, başqa dünyəvi 
dinlərdən də çox-çox qabaq, ibtidai dövrün başlanğıcından,  insanın özünü insan 
kimi dərk etdiyi zamandan yaranıb. 
Arxeoloqlar tarixi-keçmiş insanların yaşayış tərzi, adət-ənənəsi, təfəkkürünü 
öyrənmək üçün qədim insan məskənlərində, onların qəbir abidələrində axtarışlar 
aparır, maddi dəlillər toplayır, mühakimələr yürüdürlər. Əldə edilmiş əmək alətləri, 
təsərrüfat əşyaları, ocaq və tikili qalıqları babaların yaşayış tərzi və təsərrüfat 
həyatından xəbər verirsə, qədim qayaüstü təsvirlərin yaranma səbəblərinin bağlı 
olduğu dini görüşlər, düşüncə və təfəkkürləri, adət-ənənələri haqda əsas 
materialları keçmişin qəbir abidələri verir. Müxtəlif tarixi dövrlərdə, müxtəlif dini 
görüşlərə malik insanların qəbir abidələrində, qəbir formasında, ölünün qəbirdə 
qoyulması vəziyyətində və s. fərq olur, Lakin insanın ölünü basdırmağa başladığı 
vaxtdan ta əsrimizə qədər (müəyyən qədər indi də) ölünün yanına avadanlıq bəzək 
əşyaları və paltar, at, qul, yemək-içmək, silah qoymaqla basdırılması ölümü tam 
axıracan qəbul etməmək, ölməzliyə inam deməkdir. 
Arxeoloji ədəbiyyatda qayaüstü təsvirlərin yaranma səbəbi haqda 
mübahisələrdə alimlər əsasən ovsunçuluq (makiya) və real həyatla bağlılıq 
tərəfdarları kimi çıxış edirlər. Qayaüstü təsvirlərin dini və ya incəsənət abidəsi 
olması haqda da mübahisələr çox olur. Mən   bu məsələlərə ilk dəfə toxunduğuma 
görə bu haqda fikir söyləmək istəməzdim. Çünki bu sahədə fikir söyləmək üçün 
mən xüsusi axtarış aparmamışam, heç düşünməmişəm də. Burası da var ki, mənim 
apardığım tədqiqatlar elə bilavasitə bu məsələlərə yaxındır, qayaüstü təsvirləri 
yaradanların həyatını, tarixini, kimliyini öyrənməyə qulluq edir. 
Qayaüstü təsvirlərin yaranma səbəbinin izahında mən real həyatla bağlılıq 
tərəfdarıyam. Qayaüstü təsvirlərin izahında ovsun tərəfdarları çoxluq təşkil edir. 
Onlar hesab edirlər ki, ovsun dindən qabaqdır və qayaüstü təsvirlər tam mənfəət 
üçün çəkilmişdir. Yəni, heyvanları çəkmişlər ki, ov uğurlu olsun, qadın şəkilləri 
bolluq rəmzidir, heyvanların artmasına kömək etmək üçündür, günəş təsviri günəşi 
çağırmaq üçündü, və s. Buna görə də qayaüstü təsvirlər incəsənət abidələri sayıla 
bilməz. Əgər incəsənət abidəsi kimi yaransa idi biri-birinin, yenisi qədiminin 
üstündən çəkilib altdakını kəsib korlamazdı. Eyni zamanda qayaüstü təsvirlərin 
mifik görüşlər və ovsun mərasimi ilə bağlılığı da irəli sürülür. 
Bəli, ilk baxışda bu cür fikir və dəlillər inandırıcı görünür. Elə izah edirlər 
ki, az qalırsan inanasan ki, nəinki qayaüstü təsvirlər elə dünya özü də ovsun 
üstündə yaranıb. Hətta qədim qayaüstü təsvirlər haqda qələm işlədən müəlliflərin 
çoxu da fikirləşmədən, bu konsepsiyanın təsiri ilə ovsuna düşüb əsərlərində qədim 
təsvirlərin izahının əsas səbəbini ovsunçuluqla bağlayırlar. 
106 
 
Mən   abidələrin  yaranma   səbəblərinin   ovsunçuluq ilə bağlılığını əsas 
götürən alimlərlə tam razılaşa bilmirəm. Eyni zamanda bir xalq, qəbilə, qrupun 
həyatı, adət-ənənəsi, dünyaya baxışı, təsəvvürü və s. izah edərkən onu başqasının 
həyatı, adət-ənənəsi və s. ilə eyniləşdirmək yolu ilə izahın da əleyhinəyəm. Bütün 
xalqlar və qəbilələrdə insanların həyatı üçün ümumi cəhətlər olsa da adamlar biri-
birindən seçilir. Milyonlarla insanlardan biri-birinə oxşayanları olsa da hamısı 
seçilir, hətta ən oxşar əkizlər belə səsilə də olsa, hər hansı bir əlamətinə görə isə, 
heç olmasa yaxın adamları tərəfindən tanınıb seçilir. Qədim xalqlar, qəbilə və 
qrupların qoyub getdiyi abidələr kompleksi də mütləq, nə ilə isə biri-birindən 
özünəməxsusluğu ilə seçilir. Odur ki, xalqın tarixini düzgün öyrənmək üçün 
abidələrimizi başqalarından fərqləndirən əlamətləri ayırmağı onların fərqini 
tutmağı bacarmaq lazımdır. Necə ki, küçədə safari geymiş adam görsən bilirsən ki,   
hindlidir,   başı   çalmalıdırsa ərəbdir, başına geniş kənarlı həsir şlyapa qoyubsa - 
meksikalı və mərkəzi amerikalıdır və s. 
Mən bilirəm ki, mənim bu cür izahımın əleyhinə çıxan çox olacaq. Bax, elə 
deyəsən o etirazları eşidirəm, - deyirlər ki, bəs necə olur ki, Fransada da, Afrikada 
da bizdə də, Sibirdə də ibtidai insanlar biri-birindən xəbərsiz eyni formalı və 
məqsədli alətlər (əl çapacağı, iti ucluq, qaşov və s.) düzəltmişlər. Bəli, müxtəlif 
tipli alətlər qədim insanlar tərəfindən və biri-birindən xəbərsiz olaraq hər yerdə 
düzəldilib. Axı, onların hamısı insanların paltar geyməsi kimi ümumi həyat 
ehtiyacı ilə əlaqədər (çapma üçün, kəsmək üçün, vurmaq, deşmək, əzmək və s. 
üçün) hər yerdə icra edəcəyi vəzifəyə uyğun  formada düzəldilmişlər. Onların da 
hər biri, bir atadan, bir anadan olmuş oxşar əkizlərdə olduğu kimi, eyni ustanın 
əlilə hazırlansalar da bir-birindən seçilməsini təmin edəcək ştrixlərə  malikdirlər.  
Biri-birindən  seçilməsi mümkün olmayan ekzemplyarlar yalnız qəlibdə və ya 
zavod  dəzgahlarında   düzəldilə bilər. 
Beləliklə, mən hesab edirəm ki, milyonlarla insan fərdləri, meşədəki ağaclar, 
çöldəki bitkilər və s. və s. öz aralarında fərqləndiyi, tanındığı kimi insan qrupları -
qəbilələr də öz aralarında həyata baxışları, xüsusilə mədəni qalıqları ilə seçilə 
bilərlər. İnsan cəmiyyətinin tarixi, həyatı və   mədəniyyətini öyrənib izah edərkən 
bu fərqləri, deyək ki, heç olmasa Avstraliya və Qafqazın qədim qəbilələrinin 
mədəni irsləri arasındakı fərqləri ümumi oxşarlığa görə eyniləşdirmək yox, onları 
seçmək lazımdır. Deməli, müxtəlif dövrlərdə,  müxtəlif  qədim  müəllif - rəssam 
tərəfindən qayada qazılmış qayaüstü rəsmlər də mövzusu,  yaranmasına, dövrün 
tələbatı baxımından biri-birindən seçilməlidir. Onların yaranma səbəblərini izah 
etdikdə də hər dövrün  qayaüstü təsvirlər  kolleksiyasının bütövlükdə və  fərdi 
çəkilməsi üçün ola  biləcək səbəbləri seçib öyrənmək və sonra fikir söyləmək 
lazımdır. 
Qayaüstü təsvirlərin ovsunçuluq məqsədilə çəkilməsini hesab etmək bizə 
görə, onunla bağlıdır ki, bu konsepsiya tərəfdarları ibtidai adamları təkcə texniki-
mədəni səviyyəsi aşağı, təbiət qüvvələri qarşısında aciz insanlar deyil, həm də 
107 
 
həyatda tam aciz, bir növ yalnız yemək və yatmaq qeydinə qalan canlı varlıq 
sayırlar. 
Dünyada ən qədim qayaüstü təsvirlərin çoxu üst Paleolitə aid edilir. Bu 
dövrün insanları artıq müasir insanlara bənzəyirlər. O dövrün maddi qalıqlarını 
(arxeoloji materialları) (yaradanları o qədər də küt, deyilişi qədər ibtidai - geri 
qalmış, aciz və bacarıqsız saymaq bizə görə o qədər də düz deyil, sadəlövhlükdür. 
Kim deyə bilər ki, İspaniya və Fransa mağaralarındakı 20-30 min il bundan qabaq 
oxranı piyə qatıb düzəltdiyi rəngi barmağı ilə hamar olmayan, girintili-çıxıntılı 
səthdə bizən, vəhşi at,  kərgədan və s. kimi heyvanların şəklini böyük ustalıqla 
təsvir etmiş ibtidai rəssamların bacarığı indiki rəssamlardan aşağı olub? Yəni o 
rəsmləri yaradan, eləcə də Qobustanda təbii böyüklükdə öküz, 4 m-dən çox 
uzunluğu olan balıq təsvirlərini bir neçə xəttin köməyilə çox real və mütənasib verə 
bilən, əməlləri müasir adamları heyran qoyacaq qədim  Qobustan rəssamının ağlı  
yəni o  qədər işləməyib ki,   qida əldə etməkdə aciz olub, ovsuna yalvarıb. Mən 
buna inanmıram. İnanmıram ki, çaxmaq, yaşma, dəvəgözü və bu cür şüşə qədər 
kövrək, lakin  çox  möhkəm daşlardan alət düzəldən,  onu xüsusi formaya sala 
bilən, lazım gəldikdə bu daşlardan qopardılmış lövhəvari qəlpələrin nəinki 
kənarlarını dişəkləmək, hətta qalın üzlərindən qəlpədər qopartmaqla lazımi   qədər 
nazildib ox ucluğu, nizə ucluğu düzəldə bilən qədim babalar ədəbiyyata düşdüyü 
qədər də aciz olub? Bəli, ehtiyac insanı hər şeyə qadir edir, lakin düşünən insanı, 
heyvanı yox. İbtidai insanlar gücü çatmayan təbiət qüvvələri qarşısında aciz 
olmuşlar. Elə indi də zəlzələ, tufan, qışın soyuq, yayın bəzən çox isti olması kimi 
hallara qarşı çətinlik çəkirik. Lakin qədim insanlar yem, yemək, «yal» əldə etmək 
üçün əməl, vasitə, özündə güc tapmış, heyvan ovlamaq üçün silah növləri 
düzəltməyi, tələlər qurmağı və s. bacarmışlar. Eləcə də təbiətin hazır nemətlərinin 
hansının yeməli olduğunu, onları nə vaxt, haradan yığmaq lazım olduğunu 
öyrənmiş və bilmişlər.  
İbtidai   insanların   təbii   qüvvələr    qarşısında gücsüzlüyü, yuxarıda qeyd 
etdiyimiz kimi, onları fövqəltəbii   qüvvələrə   baş   əyməyə  məcbur   edir,   
onlarda kimdənsə, nədənsə asılı olmaları fikrini, allahları, dini   yaradır.   Bu   kimi   
asılılıqdan   çıxmaq arzusu ovsunun yaranmasına, ona inama gətirir. Bizə görə ilk 
insanlarda  təbiət  qüvvələri qarşısında acizliklə əlaqədər yaranan inamlar ilk dini 
görüşlərdir.  İnsanların zəmanəmizdə yaradıb qəbul  etdiyi müxtəlif dinlər isə ilk 
inamların müxtəlif şəraitdə insanlar tərəfindən öz istəklərinə uyğun, müxtəlif 
istiqamətlərdə inkişafının nəticəsidir. 
Ovsunçuluğun dindən qabaq yaranması fikrini irəli sürənlər onun müasir 
dini   ehkamlara görə bəsit, sadə formada olmasını əsas götürürlər. 
Qobustanın qədim qayaüstü təsvirlərinin yaranma səbəblərini biz ovsunla 
bağlılıqda yox, dinin köklərini yaratmış inamla bağlılıqda görürük. Biz artıq bu 
inam və təsvirlərin yaranma səbəbləri haqda, yeri gəldikcə onun ovsun əsasında və 
ya bizim necə hesab etdiyimiz hatda söhbət açmışıq. Bizə görə insan təsvirlərində 
108 
 
əsasən qəbilə üzvləri, onların hörmətliləri, ovda və əməkdə fərqlənənləri, ayrı-ayrı 
fərdlər, qadınlar (ana simvolu kimi), heyvanlar əsasən totem, pərəstiş obyekti, az 
miqdarda ovlamış, əsasən isə qəbilənin, adamların keçisi, atı, malı və s. marallar 
gözəllik simvolu kimi və s. çəkilmişlər. Rəsmlərdə istənilən hadisənin qabaqcadan 
arzu olunan kimi göstərilməsi yox, artıq olmuş hadisələr, varlıqlar təsvir olunur. Bu 
baxımdan Qobustanın qayaüstü təsvirlərinin müəyyən mənada şəkillərlə verilmiş 
hadisələr haqda piktoqrafik yazıya yaxınlığını qeyd etmək olar. 
Makiya tərəfdarlarına görə: 1. Təsvirlər ovsun məqsədilə olmasa idi 
qayalarda şəkillər çəkmək də lazım gəlməzdi. Elə isə bəs indi qəbir daşları 
üzərində heykəl qoymaq, yaradılan portretlər, məbədlərin divarlarında, 
tramvaylarda... məktəblərdə şagird mizlərində yazılan adlardamı ovsun məqsədi 
güdür? Yox, bütün bunlar ölməzlik inamından gələn özünü əbədiləşdirmə inamının 
nəticəsidir. 
2. Makiya tərəftarları hesab edirlər ki, şəkillər ovsun məqsədi ilə 
çəkilməsəydi bir-birinin üstündən, eləcə də qaranlıq mağaralarda və əlçatmaz 
sahələrdə qazılmazdı. Bəli, Qobustanda bir-birinin üstündən çəkilmiş, altdakını 
kəsmiş və korlamış şəkillər çoxdur. Lakin bu o deməkdirmi ki, sonuncu rəssam 
ovsun məqsədi güddüyünə görə altdakı şəkilə fikir verməyib? Yox, sadəcə olaraq 
onlar arasında dövr fərqi çoxdur, vaxt keçdikcə daha qədimlər köhnəlib, təzəliyini 
itirir, tam diqqət etməsən görünməz olur və hətta silinib itir. Bu cür biri digəri 
üzərində çəkilmiş şəkillərə isə əsasən qədim yaşayış yerlərinin divarlarında daha 
çox rast gəlinir. Deməli başqa dövrün adamları bir yandan qədim şəkillərə o qədər 
də fikir vermir, bəlkə onu heç görməmişlər də. Bir də ki, əgər çəkilən insan təsviri 
kiminsə, qəbilə üzvünün xatirəsini əbədiləşdirirsə onun əksi (şəkili) niyə yaşayış 
yerinin divarında (indi ümumi qəbristanlıqda dəfn olunma sayağı) qazılmayaydı? 
Daha qədim şəkillərin sonrakı nəsillər tərəfindən görünməyib, yeni təsvirlərlə 
kəsilib korlanmasını da adi hal saymaq olar. Bəli, çox vaxt onlar altdakı şəkilləri 
görməyiblər. 
Kiçik bir izahat: ən qədim təsvirlərin üzərində onu kəsib korlayan nisbətən 
sonrakı rəsmləri çəkən rəssamı sözsüz ki, əsasən öz çəkdiyi şəkil maraqlandırıb. 
Qobustanın qədim qayaüstü təsvirlərinin ilk tədqiqatçısı İ. M. Cəfərzadə də, mən 
də qayalar üzərindəki hər cür (ən qədim və sonrakı) təsvirləri öyrənmək üçün 
onların hamısının estampını olduğu kimi çıxarmağa, hər birinin tarixini 
müəyyənləşdirmək üçün hansının hansını kəsməsini (sonra çəkildiyini) 
müəyyənləşdirməyə çalışmışıq. Lakin çox vaxt hamısını görə bilməmişik. Mən 
özüm dəfələrlə, mənə yaxşı tanış olan səhnədə, hətta deyək ki, nəinki ildə, ayda, 
həftədə, lap ekspedisiya vaxtı gündə yanından keçdiyim, dibində oturub qazıntı 
apardığım qayalar üzərindəki məlum təsvirlər arasında daha bir, qabaq mənə 
məlum olmayan, İshaq müəllimin estampına düşməmiş şəkil gördükdə 
təəccüblənmişəm ki, necə olub onu indiyə qədər görməmişəm. 
109 
 
Kiçikdaş dağı Qayaaltı kolleksiyasının 5 №-li ilə qeydə aldığımız daşında 
nəhəng bir balıq şəkli var, uzunluğu 4, 3 metrdir, əvvəldə Ulu nənənin dediyi bölgə 
balığı. Biz onun estamp surətini və fotosunu, üstündəki başqa təsvirlərlə birlikdə 4 
dəfə təzədən işləməli olmuşuq. 1-ci dəfə onun quyruq hissəsini (naməlum şəkil 
qalığı kimi), 2-ci dəfə bundan sola gedən və üstündə üçbucaqlı fiqur qazılmış uzun 
xətt qalığını (balığın bel xətti və üst üzgəsi) görüb götürmüş, 3-cü dəfə balığın tam 
konturunu aşkarlayıb estamp etmişik, 4-cü dəfə balığın ortasında və ondan aşağıda 
da başqa şəkillər (insan və öküz) olduğunu aydınlaşdıra bilmişik (1972, 1985 və 
1986 illərdə). İ. M. Cəfərzadənin estampını çıxardığı və hətta bəzi çap etdiyi 
səhnələrdə də gözə dəyməyən, estampdan kənar qalmış təsvirlər çoxdur. (Biz 
çalışırıq ki, «Qobustan petroqlifləri»nin tam çapı üçün buraxılmış təsvirləri 
mümkün qədər yerinə qoyaq). 
Qədim təsvirlərin qaranlıq, əlçatmaz, çətin keçilən   yerlərdə   (səthlərdə)   
çəkilməsini də  makiya ilə əlaqələndirmək  ilk  baxışda   yenə  inandırıcı görünür. 
Bəli, Qobustanda «Ana zağa» ətrafında belə vəziyyət  var.  Kiçikdaşda   
yuxarıda  qeyd etdiyimiz,  balıq olan 5 №-li qayanın uçuruma baxan, əlçatmaz 
üzündə də qədim təsvirlər var. (Onların nə tam fotosunu çəkmək, nə də bir hissə də 
olsa estampını çıxarmaq mümkün deyil). İndi qoy əvvəl makiya tərəfdarları cavab 
versinlər ki, bu şəkilləri, lap elə ovsun məqsədilə olsa da, necə çəkiblər? Axı, 
Böyükdaş dağı yuxarı səki sahəsindəki 78 №-li qayanın qərb üzü dibindəki qadın 
və öküz (bunlar yuxarıda söhbət açdığımız «7 gözəl» adlandırılan qadın və oradakı 
öküz deyil, onlar daşın cənub başındadır) təsvirlərilə qabağındakı qaya arasında 
məsafə 0,5 m qədər və daha dardır. Bu şəkillərə heç adamın əli də çatmır. Onları 
yalnız yandan baxmaqla görmək olur və s. Lakin axtarışlar və tutuşdurmalar deyir 
ki, təsvirlərin bu kimi çətin vəziyyətlərdə, əlçatmaz sahələrdə olması bu yerlərdə 
vaxtilə vəziyyətin başqa cür, şəraitin əlverişli olması, minillər  ərzində qayaların 
uçub dağılması, yıxılması, aşması, çevrilməsi nəticəsi ilə əlaqədardır. Onlar çəkilən 
vaxt bu yerlər nə əlçatmaz, nə də qaranlıq olmamışdı. 
Makiya tərəfdarlarının irəli sürdüyü bir fikrə də etiraz edək. Bəziləri hesab 
edirlər ki, qədim qayaüstü təsvirlər ovsun məqsədi ilə, -yalnız ovun 
müvəffəqiyyətli olması, yəni tam mənfəət üçün çəkilib. O vaxt estetik hiss 
olmamış, ona görə də onları incəsənət abidəsi hesab etmək olmaz. 
Moskvalı  arxeoloq  A.  A.  Formozov  bu fikrə çox haqlı olaraq etiraz edir 
ki, hər bir sənət (rəssamlıq, qrafika, heykəltəraşlıq) əsərini yaradan bir mənfəət 
güdməmiş deyil, hamısının məqsədi ilə yanaşı mənfəəti də nəzərə alınır. Doğrudan 
da bu cür əsərlər ya, satılmaqla, ya ad almaqla, ya heç olmasa bağışlanıb hörmət  
qazanılması  ilə  öz  mənfəətini  gətirir.  Bu tip əsərlərin incəsənət əsəri olmasına 
heç kəs etiraz etmir. Eləcə də portretlər, plakatlar, mozaika, freska, kilsə  şəkilləri,  
barelyeflər, qəbir  daşları  və s. incəsənət əsərləri sayılır və hər biri axır nəticədə 
mənfəət gətirir. Əksinə, bu   baxımdan  bəlkə   də  elə qayaüstü  təsvirlər   öz 
müəllifi üçün xüsusi  mənfəət gətirməyib. Axı, daş dövründə, qəbilənin kollektiv 
110 
 
yaşayışı şəraitində, qəbilə üzvləri kollektivin yaşaması üçün bacardığı işi icra edib, 
qəbilənin ümumi süfrəsindən yediyi vaxt hər hansı ağsaqqalın, fərqlənmişin 
surətini qayada yonmağa, əlavə, xüsusi bir mükafat kimi nə ala bilərdi? Onun 
mənfəəti güman ki, yaxşı işinə görə bir və ya bir neçə dəfə payına «yağlı tikə» 
verilməsi olardı. 
Söz yox ki, mənimlə bu məsələdə, eləcədə qayaüstü təsvirlərin izahı ilə 
əlaqədar fikirlərimlə razılaşmayanlar, mənim başqaların fikirləri əleyhinə 
çıxmağıma irad tutanlar olacaq. Onlardan xahiş edərdim ki, mənim «səhvimi» - axı 
filan böyük alim filan kitabında belə yazıb isnadına əsasən tənqid etməyə 
tələsməsinlər, əvvəl mənim tənqid etdiyim fikirlər, eləcə də mənim fikirlərimin 
həyatiliyinə əmin olsunlar, məntiqiliyini yoxlasınlar, sonra qiymət versinlər, tənqid 
etsinlər. 
Onu da qeyd edək ki, əgər ovun uğurlu olması üçün qayalarda ovlanacaq 
heyvanın şəklini çəkmək müvəffəqiyyəti təmin edən əsas amil olsa idi, bütün 
qayalıqlar qədim təsvirlərlə dolu olmalı idi. 
Qobustanda   qədim  insan  düşərgələrində  və  onun ətrafında ən çox qədim 
insan və öküz təsvirləri olduğu halda  keçi təsvirləri tək-təkdir və onların da bəzisi, 
bizə elə gəlir ki, ceyran şəkilləridir. Yazılıtəpədə   əksinədir.   Keçi   şəkilləri   
Böyükdaş  dağı aşağı səki  sahəsində  də  nisbətən  çoxdur  və vaxtilə pir kimi 
ibadət yeri odmuş sahədədir. Beləliklə, bizim nəticələrimizə görə Qobustan 
qayaüstü təsvirləri süjet müxtəlifliyi qədər   də müxtəlif səbəblərdən yaradılmışlar.   
Onlar   başlanğıc etibarilə imkanların dünyagörüşləri  ilə bağlı həyat və təsərrüfat 
zərurətləri   nəticəsində  yaradılmışdır.   Qədim   qayaüstü təsvirlərin yaranma 
səbəblərini, qeyd etdiyimiz kimi, qədim insanlar tərəfindən hörmətli müasirlərinin 
ölməzliyi ilə əlaqədər, onlara pərəstişin nəticəsi,  onlara   qoyulmuş  «abidələr» 
mövqeyindən,  heyvan təsvirlərini  totem,  var-dövlət,  öz heyvanı və sürüsü, 
kəsilmiş qurbanlar və s kimi həyati ehtiyac və istəklərlə  bağlı  izah etmək  
lazımdır.   Gəmi   təsvirləri, kollektiv  əmək,   kollektiv  və  tək-tək  rəqs   
səhnələri, müxtəlif üsullarla ov səhnələri və s. insanların həyat şəraiti və tərzinin 
göstəricisidir. 
Qədim qayaüstü təsvirlərlə yanaşı Qobustandakı «Qaval daşlar», müxtəlif 
tarixi dövrlərdə qazılmış yalaq və çapma hovuzlar, heyvan bağlamaq və ərzaq 
asmaq üçün dəlmələr, qədim düşərgə və yaşayış yerləri və s. kimi insan 
faaliyyətinin qalıqları, bu yerlərdə minillərlə adi insan həyatının, müxtəlif tarixi 
dövrü və inkişafı səviyyəsindən məlumat verən arxeoloji xəbərçilərdir. 
Qədim   qayaüstü   təsvirlərin   yaranma   səbəblərinin izahı üçün bəzən 
nağıl və əfsanələrə də müraciət edirlər. Bəli, həyat özü ilə yanaşı nağıllar və 
əfsanələr lə yaradır. Lakin nağıllar və əfsanələr həyat - tarix yaratmır. Qobustan  
qədim  babalarımızın tarixən  yaşayış tərzi və mədəni inkişafının güzgüsüdür. Ona 
olduğu kimi, tarixi əks etdirdiyi kimi baxmaq lazımdır. Onu şişirtmək, nağıla, 
111 
 
əfsanəyə çevirmək, daha da «böyütmək» üçün dartıb-dartıb nəticədə əymək lazım 
deyil, tariximizi gülünc göstərər. 
 
QAYAÜSTÜ TƏSVİRLƏRİN DÖVRLƏŞDİRİLMƏSİ 
 
Qayaüstü təsvirlərin dövrünü müəyyənləşdirmək üçün hələlik nə 
ümumiləşdirilmiş, nə də fiziki-kimyəvi üsul məlumdur. Bunun üçün əsasən rəsmin 
qayada döyülməsi texnikası, şəklin üslubu, ya mövzu yığımı və ya şəcərə 
müşahidəsi (köhnə-təzəliyi, biri-birini kəsməsi) və s kimi üsullar əsas götürülür. 
Lakin abidənin tarixini düzgün müəyyənləşdirmək üçün bu üsulların heç biri 
ayrılıqda, hər bir qayaüstü təsvir üçün ayrılıqda əsas ola bilməz. Qayaüstü 
təsvirlərin düzgün tarixiləşdirilməsi üçün bu və başqa üsullardan hamılıqla, 
kompleks şəkildə istifadə etməklə yanaşı, əsasən onların yaradıcılarının düşərgələri 
və qəbir abidələrində (aparılmış qazıntıların nəticələrini nəzərə almaq lazımdır. 
Əgər qayaüstü təsvirlər qədim düşərgə, yaşayış yeri və qəbir abidələrindən 
uzaqdırsa onların tarixini əsaslandırılmış şəkildə müəyyən etmək çox çətin olur. 
Təsvirlərdə eyni obyektin (deyək ki, insanın, öküzün, keçinin və s. ayrı-ayrılıqda) 
iri və ya kiçik ölçülü, az və çox real çəkilməsi də onun tarixini müəyyənləşdirmək 
üçün əsas ola bilməz. Belə bir fərdin təsviri nəhəng qaya səthində çox iri ölçüdə də 
kiçik də qazıla bilər. Lakin ocaq başında kiçik bir daş parçası üzərinə qazılmış eyni 
heyvan şəkli dövründən asılı olmayaraq kiçik ölçülü olacaqdır. Qayalar üzərindəki 
qədim təsvirlərin reallıq dərəcəsi də sözsüz həmişə əsas kimi qəbul oluna bilməz. 
Axı, kolleksiyada, deyək ki, Qobustanda qeydə alınmış müxtəlif tarixi dövrlərə aid 
yüzlərlə keçi təsviri sözsüz ki, nə bir «rəssamın», nə də rəssamlıq məktəbinin 
yaratdığı əsərlərdir. O dövrün «rəssamlarının» heç də hamısı eyni qabiliyyətə, 
indiki ölçü ilə savada malik olmamışdı. Elə indinin özündə bir neçə lap eyni 
məktəbi qurtarmış adam naturadan və ya fotosundan istifadə etmədən hansı bir 
heyvanın, deyək ki, öküzün, keçinin təsvirini çəkməyi tələb etsək onların çəkdiyi 
rəsmlərin heç ikisi də bir-biri ilə eyni olmayacaq. 
Qədim qayaüstü təsvirlərin dövrünü dəqiqləşdirmək sahəsində arxeoloji 
qazıntıların nəticələri əsas ola bilər, əgər qazıntı ilə tədqiq edilən abidənin qayaüstü 
təsvirlər mədəniyyəti ilə əlaqəsi olsa, yəni biləvasitə qonşu olsalar. Bu baxımdan 
qədim şəkillərin tarixinin müəyyənləşdirilib dəqiqləşdirilməsi üçün Qobustanda 
aparılmış qazıntı-tədqiqat işləri böyük elmi əhəmiyyət kəsb edir. 
Doğrudur, qayaüstü təsvirlərin aşkar edilib qeydə alındığı yerlərdən çox 
uzaqda aparılmış qazıntılar zamanı əldə edilmiş materiallardan gil qablar, 
sümükdən və tuncdan düzəldilmiş əşya, silah, kəmər və s. üzərində müxtəlif bəzək 
xətləri və təsvirlərə (keçi, maral, balıq və s.) rast gəlinir və bu kimi materiallar 
qayaüstü təsvirlərdə, bir ümumi hal kimi bu və ya başqa süjetin hansı tarixi 
dövrdən başlanıb yaranması üçün əsas götürülür. Bu da müəyyən qədər deyək ki, 
Xanlar rayonundan üzərində keçi ovu səhnəsi təsvir edilmiş qab, Şahtaxtıdan 
112 
 
üzərində heyvan rəsmləri çəkilmiş boyalı qab, müxtəlif rayonlardan tapılmış tunc 
kəmərlər kimi abidələr üzərindəki təsvirlər, tapıntı və onu müşayiət edən 
materiallarla dövrləşdirmək baxımından əhəmiyyətlidir. Lakin, qədim təsvirlərin 
tam dəqiq, yəni nəinki müəyyən yüzilliyin əvvəli - axırı ilə lap əsrlə də 
müəyyənləşdirilməsi etiraz doğura bilər. 
Qədim qayaüstü təsvirlərin dövrünü çox geniş götürmək lazımdır. Belə ki, 
eyni süjet istifadə olunan abidənin (gil qabın, kəmərin və s.) düzəldilməsindən 
əvvəl də, sonra da yaşaya bilər. Yəni deyək ki, bir keçi şəkli və ya hər hansı bir 
rəsmin tarixini arxeoloji materialın üzərindəki eyni tipli rəsmə əsasən o materialın 
(gil qabın) dövründən sözsüz ki, qabağa aid edirik. Lakin o qabın üzərindəki şəklin 
qabdan gec olmaması o demək deyil ki, bizim onunla oxşar saydığımız obyekt 
ondan gec ola bilməz. Və ya bir arxeoloji abidə üzərində qeydə alınmış süjetin 
yalnız o tapıntı dövründə meydana gəldiyini, ondan çox-çox qabaq da 
yaşamadığını kim təsdiq edə bilər? Ona görə də Qobustanda arxeoloji qazıntılar   
zamanı aşkar edilmiş abidə ilə biləvasitə bağlı, qədim təsvirlərin tarixini daha 
düzgün təyin etmək olar. 
Misal üçün, «Ana zağa»nın şimal divarını təşkil edən 30 №-li qayanın 
düşərgəyə baxan üzündə, 12-14 metr uzunu, 5-6 metr hündürlüyü olan sahədə 
yüzlərlə qədim şəkillər bir-birinin üstündə çəkilib (15-ci tablo, şəkil E). Bu 
səhnənin 1,5 metr hündürlüyündə aşağı hissəsi qazıntı nəticəsində torpaq altından 
üzə çıxarılıb. Buradakı şəkillər bir-birinə qarışmış, kölgə kimi döyülmüş, belləri 
kəmərçinli və yay-oxla silahlanmış Mezolit dövrü adamlarının təsvirləridir. Bu 
şəkillərin aşağı, ayaq hissəsi Daş dövrünün mədəni təbəqəsinə çatır, qalan hissəsi 
sonrakı Eneolit, Tunc, Antik dövrlərinin qalıqları ilə örtülmüşdür. Buradakı insan 
təsvirləri o vaxt - Daş dövrü rəssamları tərəfindən, adamların rahat dayanıb işləyə 
biləcəyi səviyyədə çəkilmişdir. Minillər ərzində, sonrakı tarixi dövrlərdəki insan 
fəaliyyəti nəticəsində yaranmış mədəni təbəqələrin altında qalmışdır. Bununla 
yanaşı Daş dövrü təbəqəsinin özünün içində, ocaq başında və təbəqənin altında 
qalmış, üzərində göstərilən tip təsvirlərin çəkildiyi kiçik ölçülü daşların da aşkara 
çıxarılması onların Qobustanda Daş dövrü Mezolit və Neolit) rəssamlarının işi 
olduğuna şübhə qoymur. 
«Ana zağa»da həyat davam etdikcə əmələ gələn mədəni təbəqə qalınlaşmış, 
daha qədim şəkilləri örtmüş, sonrakı dövrün sakinləri isə əlləri satdıqca yuxarı 
sahələri öz dövrlərinin təsvirləri ilə bəzəmişlər. Ona görə də Daş dövrü adamlarının 
əli çatmamış, sonrakı dövrlərdə çəkilmiş şəkillər olan səviyyədə daş dövrü şəkilləri 
yoxdur. Buna bənzər səhnə və mədəni təbəqə altından aşkar edilmiş, üzərində 
təsvirlər qazılmış daşlar Qobustanda «Kənizə», «Firuz», «Qayaarası» və başqa 
düşərgələrdən, «Böyükdaş» Tunc dövrü yaşayış yerindən, eləcə də 3, 7, 15, 18, 23, 
28, 30 №-li kurqanlardan da aşkar edilmişdir ki, onlar Qobustanın qədim qayaüstü 
təsvirlərinin tarixini dəqiqləşdirmək üçün bir növ doğum şəhadətnaməsi sayıla  
bilərlər   (15-ci tablo, şəkil A,B,V,Q,D). 
113 
 
Bir qeyd. Kurqanların qazıntısı ilə aşkar edilmiş şəkilli daşların kurqanlara 
təsadüfi gətirildiyini və bu təsvirlərin daşın üzərində qabaqdan olduğunu söyləmək 
olardı. Lakin qazıntılar zamanı bu vəziyyətin ola biləcəyinə fikir verməklə biz 
müəyyən edə bilmişik ki, onlar elə dəfnlə əlaqədər çəkilmiş təsvirlərdir. Bu cür 
şəkilli daşlar 7, 18, 23 və 28 №-li kurqanlarda qəbrin üstünü örtmüş, 3, 7, 30 №-li 
kurqanların kromlex daşları, 15 №-li Kurqanın nişangah daşı kimi qoyulmuşdur. 3 
№-li kurqanda 12 ədəd şəkilli daşdan ikisi kromlexdə, on ədədi isə daş qutu qəbrin 
ətrafına düzülüb ona söykənmiş vəziyyətdə qoyulmuşdur. Göstərilən daşlarda 
şəkillər hər yerdə düz vəziyyətdədir. Onların hamısında əsasən keçi təsvir 
edilmişdir. 3 №-li kurqanın şəkilli daşlarından birində sayqaq şəkli çəkilmişdir. 
Başqasının isə bir üzündə keçi təsviri düz vəziyyətdə qoyulmuş, əks üzündə isə 
kiçik ölçülü öküz təsviri var. Görünür bu öküz şəkli daşda qabaqdan olmuşdur, 
Belə ki, keçi şəkli daşda düz vəziyyətdə dayandığı halda onun ayaqları yuxarı 
vəziyyətdə qalmışdır. (15-ci tablo, şəkil D). 
3 №-li kurqan eramızdan əvvəlki 3-cü minilliyə aiddir. Bu kurqanda 
basdırılan adam kurqanın böyüklüyü, ölünün daş qutuda dəfn edilməsi (qəbir çox 
qədim zamanlarda açılıb qarət edilmişdir) və bəzi əldən qalmış tapıntılara, eləcə də 
kromlexdə nişangah daşı kimi kobud daş heykəlin qoyulması dəfn olunanın çox 
hörmətli, varlı adam, qəbilə ağsaqqalı olmasına işarə edir. Onun qəbrinin ətrafına 
söykənmiş daşlardan 10 ədədinin üzərində çəkilmiş heyvan şəkilləri isə görünür 
rəmzi şəkildə onun mallarının öz yanında dəfn olunmasını ifadə edir. Bu məsələ 
qayaüstü təsvirlərin çəkilməsi səbəblərinin izahı üçün də əhəmiyyətlidir. Onu da 
qeyd edək ki, Qobustanda kurqanlar eləcə də yaşayış yerlərinin qazıntısından aşkar 
edilmiş daşlar üzərindəki keçi təsvirlərinin heç birinin belinin kəsik olmasına rast 
gəlməmişik. 
Qobustanda ən qədim rəsmlər qadın təsvirləridir. Onlar adətən döş və 
baldırları qabarıq, başı çıxıntıvari, qolsuz olmaqla rəmzi ANA, nəslin davam 
etdiricisi kimi təsvir edilmişlər. Bəzi qadın təsvirlərində (Ceyranlar düşərgəsində) 
oturacaq almacıqları qoşa, hətta üç kiçik dairəcik şəklində verilmişdir. Qayaarası 
düşərgədə, «Ana zağa»da 29 №-li daşın şimal üzünün aşağı hissəsindəki tipli qadın 
təsvirləri Paleolit dövrü qadın fiqurlarına tam oxşar və Qobustanda ən qədimdir. 
Sonrakı qadın təsvirlərində baldırlar öndən görünüşdə ikiləşir, yayla (kaman) 
silahlanmış, bədəni xətlərlə kəsilib bəzənmiş və s. şəkildə verilirlər. 
Öküz təsvirləri qadın və yay-oxla silahlanmış siluet şəkilli kişi təsvirlərindən 
sonradır. Onlar Qobustanda qədim insan düşərgələri və onların ətrafındakı 
qayalarda çəkilmiş ibtidai vəhşi öküzlərdir. Deməli, Qobustanda öküz şəkilləri 
insan təsvirləri qədər qədimdir. Əlbəttə, qədim qobustanlılar ibtidai öküzü 
görmədən onun təsvirini yarada bilməzdilər. İbtidai öküzlərin isə nəsli eradan 
əvvəlki IV minillikdən kəsilib. Hər halda onlar qadın təsvirlərindən sonradır. Belə 
ki, Qobustanda bir neçə yerdə öküz təsviri qadını kəsir (Böyükdaş, yuxarı səkidə 
29, 43, 78 №-li və Kiçikdaş dağında Qayaaltı sahənin 5 №-li daşında), lakin bir 
114 
 
yerdə belə, qadın təsvirinin öküzü kəsməsi qeydə alınmayıb. Bu o demək deyil ki, 
Qobustanda üst Paleolitin sonları - Mezolitin əvvəllərində qayalarda qadın 
təsvirləri çəkilən zaman bu yerlərdə öküz olmayıb. Əksinə, Qobustanda (və 
Abşeronda) Qobustan öküzləri tipli, Binəqədi qır qalıqlarından tapılmış 
«Məstanzadə» öküzləri yaşayarkən çox güman ki, bu yerlərdə heç həyat 
olmamışdır (hər halda o yaşda həyat izi, Şərqi Azərbaycanda hələlik bizə məlum 
deyil). 
Qobustanda öküz təsvirləri çoxdur. Sözsüz ki, onların çox qədimləri də, gec 
çəkilmişləri də var. Qədim Qobustanda öküz əsas ov obyekti də olmayıb. Ona görə 
də bir sıra «tərs» suallara cavab tapmaq çətin olduğundan onların hər biri haqda və 
ya dövrlər üzrə tarix demək də çətindir. Lakin qadına pərəstişlə öküzün totem 
olması onların eyni dövrə aidliyini, həmişə öküz qadından  sonra çəkilsə də, 
qədimliyini göstərir. 
Qabaqda qeyd etmişdik ki, qədim Qobustanda ən çox ceyran və gur 
ovlanmışdır. Lakin onların təsvirləri azdır. Onlar da, az olsalar da, əsasən qədim 
düşərgələrdə və onlara yaxın yerlərdədir. Ceyran şəkilləri keçiyə, gur şəkilləri isə 
ata oxşadığından ayrı-ayrılıqda hər birinin tarixini müəyyənləşdirmək çətindir. 
Lakin ümumən ceyran təsvirlərini gur şəkillərindən daha qədimdən çəkildiyini 
söyləmək olar. Çünki «Qayaarası» düşərgəsində ən çox ceyran ovlanması görünür 
bu yerlərdə hələ gurların məskunlaşmaması ilə əlaqədardır. Bundan sonrakı bütün 
dövrlərdə ceyran da, gur da başqa heyvanlar da həmişə yaşamışlar. Ona görə də 
onların tarixinin hər tip, fərd üçün ayrı-ayrılıqda müəyyənləşdirilməsi çox çətindir. 
Bu çox böyük problemdir və onun həlli bizim bu işimizin çərçivəsindən kənardır. 
Bir də ki, bizim söhbətimizin əvvəllərində də bu məsələlərlə əlaqədər fikirlərimiz 
olub. 
 
QOBUSTANDA KEÇMİŞ  VƏ İNDİKİ VƏZİYYƏT 
 
Qobustanda aparılmış arxeoloji qazıntılar, müşahidə və tədqiqatlarımızın 
nəticələri göstərir ki, Böyükdaş və Kiçikdaş dağları ərazisində həyat üst Paleolitin 
sonundan -Mezolitə keçid dövründən başlamış və orta əsrlərə qədər davam 
etmişdir. Burada həyat Daş dövründən antik dövrə qədər xüsusən qaynar olmuş, 
orta əsrlərdən, görünür iqlimin dəyişməsi, rütubətin azalması, quraqlığın 
çoxalması, torpağın şoranlaşması, bitki örtüyü və heyvanat aləminin kasıblaması 
get-gedə yaşayış şəraitinin pisləşməsinə səbəb olmuşdur. Lakin Qobustanda həyat 
tam kəsilməmiş, maldarlar üçün qışlaqlarda da olsa XX əsrə qədər davam etmişdir. 
Qobustanda Daş dövrü yaşayış yerlərinin çoxluğu o dövrdə burada yaşayışın daha 
qaynar olması ilə bağlıdır ki, ən çox qayaüstü təsvirlər də o dövrdə yaradılmışdır. 
Qobustan abidələri həyatla yanaşı yaranmağa başladığı kimi bu minillər 
ərzində hər cür təsirlərə də məruz qalmış, bir yandan yaranıb çoxalan abidələr bir 
yandan da korlanmış, dağılmış, silinmişdir və s. Əlbəttə, abidələrin saxlanmasına 
115 
 
belə mənfi təsir həm insanlar (elə çox qədimdən, onların özlərinin dövründən 
indiyə kimi), həm də təbii qüvvələr (su, külək, günəş, soyuq, zəlzələ və s.) 
tərəfindən edilmiş və nəticəsi ondan ibarətdir ki, bizim götür-qoylarımıza görə 
qayalar üzərində döyülmüş. sürtülmüş, qazılmış, cızılmış qədim rəsmlərdən bizə 
qədər gəlib çatan (qeydə alınmışları) çox az faiz təşkil edir. Elə qaya sahələri var 
ki, külək onun səthində şəbəkə düzəldib, ovub töküb, kənar hissələrdə isə orda-
burda xətt qalığına (yəqin ki, qədim şəkil qalığı izləri) rast gəlinir. Qədim 
şəkillərdən bir qismi yenə də daşın yumşaqlığından yağış suları ilə yuyulub tamam 
və ya hissə-hissə silinib (məs. Böyükdaş dağı aşağı səki sahəsi üzrə 1 №-li daşın 
şərq üzünün cənub hissəsindəki gəmi təsvirləri kimi); bir hissə qədim təsvirlər 
qazılmış olduqları qaya səthinin isti və soyuğun, yağış və küləyin təsiri ilə lay-lay 
qopub düşmüşdür (misal üçün Böyükdaş dağı yuxarı səki sahəsində 39 və 67 №-li 
qayalardakı «yallı» səhnələrinin hissələri kimi). Qeyd edək ki, 67 №-li qayadakı 
«yallı» səhnəsində 1948-1950-ci illərdə İshaq müəllim yuxarı cərgədə 5, altdakı 
cərgədə 7 adam olmaqla 12 adam rəsmi qeydə alıb, çap da edib. İndi bu səhnədə 10 
adamın rəsmi qalıb, hər cərgənin sol tərəfində qayadan bir lay (təbəqə) qopub. 
Bunlardan başqa çox yerdə, xüsusən qayaların altında və sığınacaq tipli örtülü 
yerlərin divarlarında da min illər ərzində müxtəlif dövrlərin adamları tərəfindən 
qaya - daşın dibində qalanmış ocaqların da istisi daşı (əhəngi) yandırıb korlamış və 
oradakı şəkilləri məhv etmişdir. 
Qobustana ən böyük ziyanı tikinti üçün daş kəsənlər vurub. Bu iş xüsusən 
şəhərsalma ilə əlaqədar, binaların yonma ağ daşdan tikildiyi vaxtlardan 
başlanmışdır. Bakıdakı bir çox binaların keyfiyyətli daşları (o cümlədən Xan sarayı 
kompleksinin daşları hələ XV əsrdən, çox güman ki, ondan da qabaqdan) 
Qobustandan araba və dəvə ilə daşınıb gətirilmişdir. Bu iş - qayaları partladıb daş 
qırmaq əsrimizin 40-cı illərində Qobustana qarşı çox güclü, dağıdıcı düşmənə 
çevrilmişdir. Nəticədə, Böyükdaş və Kiçikdaş dağlarının ətəklərində çox böyük 
sahələrdə minlərlə qayalar partladılıb, daşı doğranıb daşınmış, yerlə-yeksan 
edilmişdir. Qayaların partladılması ilə (özü də insan yaşayışı üçün ən əlverişli, 
qədim düşərgə yerlərdə olan qayalar) nəinki minlərlə şəkillər eləcə də başqa maddi 
qalıqlar məhv edilmişdir. Bu cür yerlərə baxdıqca adamı dəhşət götürür. Belə ki, 
Böyükdaş dağının cənub və cənub-şərq ətəyi qayaları (yeri gəlmişkən qeyd edək 
ki, yaşlı yerlilərin dediyinə görə vaxtilə bu sahədə olmuş nəhəng qayaların dibində 
bütöv qoyun sürüsü, mal naxırı kölgələnə bilirmiş); dağın yuxarı səki sahəsindəki 
su quyusu ətrafında qədim yaşayış yerlərini örtmüş qaya çıxıntıları; «Ana zağa» 
düşərgəsi ətrafındakı qayalar; Kiçikdaş dağının şərq ətəyi və cənub qurtaracağı 
sahələrinin qayaları üzərindəki qədim şəkillər və yaşayış yerləri məhv edilmişdir. 
Azərbaycan EA Tarix İnstitutunun Qobustanda qədim qayaüstü təsvirləri 
aşkar etdiyi vaxtdan, Qobustanda qayaların sındırılmasına qarşı mübarizəsinə 
baxmayaraq 1950-ci illərin əvvəllərinə kimi daşların partladılıb əl ilə doğranması 
davam etmiş, hətta üzərində qədim şəkillər olan, qeydə alınıb nömrələnmiş bir 
116 
 
neçə daş (Böyükdaş dağı aşağı səki sahəsi üzrə 15, 203, 212, 216, 220 və s. kimi 
şəkilli daşlar) da 1950-ci ildə sındırılıb məhv edilmişdir. 1951-ci ildən isə 
Qobustan abidələri mexanikləşdirilmiş Duvannı daş karxanasının «dəyirmanında 
üyüdülməyə» məruz qaldı. Böyükdaş dağının üstünə, karxananın işləməsi üçün yol 
çəkilməsi, yüksək gərginlikli elektrik xətti çəkilməsi də neçə-neçə qayanın bu işə 
mane olmaması üçün partladılıb götürülməsinə səbəb oldu. 
Böyükdaş dağının hər tərəfdən sıldırım qaya ilə əhatələnmiş, daş dövründə 
Qobustan qəbilələrinin qovma üsulu ilə ov etməsi üçün təbii tələsi, Tunc dövründə 
qonşu qəbilələrin basqınından qorunduqları təbii möhkəm yaşayış yeri 
(«Böyükdaş» yaşayış yeri) olmuş düzən zirvəsində mexanikləşdirilmiş daş 
karxanası açıldı. Onun fəaliyyəti nəticəsində qədim Qobustan sakinlərinin maddi-
mədəniyyət qalıqları buldozerlə süpürülüb atılmış, dağın üstü eybəcər hala 
salınmış, dağın tam dağıdılması üçün real şərait yaradılmışdır. Bu vəziyyət haqda 
yuxarıda yeri gəldikcə danışmışıq. 
Bəli, Qobustan abidələrinin başına nə oyunlar açılmayıb? Bu suala 
Qobustanın Daş dövrü sakinlərindən biri «Kirpi» jurnalında belə cavab vermişdi: 
- Ey mənim nəticə-kötükcələrim, mən sizin fəxrlə haqqında danışdığınız bu 
abidələri minilliklər boyu, qışın soyuğunda, yayın istisində, daş alətlərlə, ovum 
uğurlu olduqda tox, olmayanda ac, qarına yaratdım. Sizin üçün yadigar tarix 
qoydum. Minilliklər boyu ruhum onların yanına qayıtdıqca təsəlli tapır, şad olurdu. 
İndi siz, neçə vaxtdır ki, onları dağıtmaqla məşğul olmusunuz. Söz düşəndə isə 
məni ibtidai insan, vəhşi, geri qalmış adlandırırsınız. Bu necə olur? Yaradan mən, 
bağışlayan mən laqeydcəsinə dağıdan siz, vəhşi, geri qalmış ibtidai mən, mədəni 
siz? Bağışlayın,  mədəni  kimdi, vəhşi  kim?  İnciməyin!.. 
Qobustanda qədim qayaüstü təsvirlərin elm aləminə məlum olması 
Qobustan abidələrinin tam dağılmasının qarşısını almağa bir qədər kömək etdi. 
Şəkilli daşların axtarılıb qeydə alınmasına başlandı. Onların üzərində iri ölçüdə 
(gözə çarpan) inventar nömrələri yazıldı, toxunulmazlıqları haqda qərarlar 
çıxarıldı, tapşırıqlar verildi. Müəyyən qədər əl ilə daş sındırılmasının qarşısı alındı. 
Mexanikləşdirilmiş daş karxanasının fəaliyyətə başlaması ilə qayaların partladılıb 
doğranması dayandırıldı. 
Qobustan abidələrinin qorunub saxlanması naminə, Tarix İnstitutu o vaxt 
müraciət və məktublarla yuxarı orqanlar qarşısında məsələlər qaldırmış, lakin 
Böyükdaşda mexanikləşdirilmiş daş karxanasının açılmasına mane ola bilməmişdi. 
Rəhmətlik İshaq müəllim deyirdi: 
- Bir dəfə Mir Cəfər Bağırov (o vaxtkı Azərbaycan KP MK-nın birinci 
katibi) məni yanına çağırtdırıb dedi: «Yoldaş Cəfərzadə, nə deyirsiniz, qayalarda 
bir neçə cızıq tapmısınız deyə istəyirsiniz ki, müharibədən qayıtmış, Hitlerə qələbə 
çalmış əsgərlərimiz üçün ev tikməyək?» 
Aydın idi. Amirlik dövründə baş katibin bu amiranə sözünə kim etiraz edə 
bilərdi? 
117 
 
Qeyd edək ki, Böyükdaş dağının (sonra da Kiçikdaş dağının) üstündə daş 
karxanasının açılması və buna icazə verilməsi böyük tarixi səhv, tarixi abidələrə 
qarşı görünməmiş cinayət idi. Ona görə ki; 
1. Mexanikləşdirilmiş daş karxanası açılarkən qədim qobustanlıların yaşayış 
yeri, öz təbii quruluşu, müxtəlif tarixi dövrlərin çoxlu abidələrini özündə 
saxlaması, bütövlükdə Böyükdaş dağının özünün tarixi  abidə olması  nəzərə  
alınmamışdı. 
2. Daş karxanası işə başlayana qədər dağın Tunc dövründə təbii qala kimi, 
yaşayış yerinə çevrilmiş yastı zirvəsi tədqiq edilməmişdi. 
3. Nəzərə alınmamışdı ki, dağın üstünü örtmüş 15-20 metr qalınlığında 
əhəng daşı layı, üstü şərqə tərəf maili olan dəniz dibinin, su keçirməyən gilin 
üstündədir. Burada daş karxanasının fəaliyyəti nəticəsində, daşın kəsilməsi ilə 
alınacaq çalaya yığılacaq yağış sularının qaya örtüyü ilə dəniz gilinin arasına 
düşməsi qayaların minillər ərzində təbii şəkildə qopub şərqə tərəf diyirlənməsilə 
dağın görkəminin dağılması prosesi 100 dəfə, 1000 dəfə sürətlənə bilər. 
Beləliklə, nə bunları nəzərə alan, nə də tarixçilərin abidələrin qorunması 
üçün qaldırdıqları səsi eşidən oldu. Beləcə, düz 15 il alimlər Qobustanda qayaüstü 
təsvirlərin öyrənilməsi və arxeoloji qazıntılarla öz tədqiqatlarını Qobustan 
qayalarını kəsib əridən daş karxanası ilə qonşuluqda aparmalı oldular. Bu dövrdə 
nəinki dağın üstü doğranıb dərinləşdi, eləcə də gecə-gündüzlü iş şəraitində, 
karxanada işçi qüvvəsi kimi istifadə edilən məhbusların (onlar düşərgələri ilə 
karxana arasında azad gəzirdilər) qədim şəkillərin üstündən yazdıqları avtoqraflarla 
Qobustan abidələrinə daha bir zərbə vuruldu. 1962-1963-cü illərdə Böyükdaş 
dağının üstünə yolu qısaltmaq üçün açılmış tunel dağın qədim şəklini də dəyişdi. 
Sonra Respublika Tikinti Materialları Nazirliyi Böyükdaş dağının üstündən 
milyonlarla doğranmış daş çıxarmaqla Kiçikdaş dağının zirvəsini də karxana üçün 
hazırlamağa başladı. 
1965-ci ildən mən Qobustanda geniş arxeoloji qazıntı işləri aparmağa 
başladım. həmin il «Çardağ zağa», «Qara zağa» IV daşaltı sığınacaq və «Ana 
zağa»da, 1966-cı ildə yenə «Ana zağa» və 1 və 2 №-li kurqanlarda qazıntı 
aparmaqla yanaşı daş karxanasının Böyükdaş dağına (onun tarixi-arxeoloji 
abidələrinə) vurduğu zərbələr və bu zərbələrin gələcək nəticələri haqda fikirləşməli 
oldum. Daş karxanasının maneəsiz genişlənməsinin nəticəsinin gətirə biləcəyi 
ziyan gündən-günə iri görünür və bu haqda təbil çalınmasını tələb edirdi. 
Bu yolda ilk addım Qobustanda qədim qayaüstü təsvirlər, qədim düşərgə və 
yaşayış yerləri, kurqan abidələri saxlanmış Böyükdaş, Kiçikdaş, Cingirdağ və 
Yazılıtəpə sahələrinin 1966-cı ildə Respublika Nazirlər Sovetinin 9 sentyabr tarixli 
503 №-li qərarı ilə Mədəniyyət Nazirliyi nəzdində Qobustan Dövlət Tarixi-Bədii 
Qoruğu elan edilməsi oldu. 
118 
 
Yeri gəlmişkən qeyd edim ki, Qobustan ərazisinin qoruq elan edilməsi üçün, 
Tarix İnstitutunun əməkdaşı, tarix elmləri doktoru mərhum Zelik Yampolskinin 
əməyi çox olub. Allah ona rəhmət eləsin. 
Qobustan Dövlət Tarixi-Bədii Qoruğu 1967-ci il fevral ayından fəaliyyətə 
başladı və bu vaxtdan Qobustan abidələrinə maraq və diqqət artdı. 1971-ci ildə 
Qobustan abidələri üzərində Duvannı daş karxanasının dağıdıcı işi dayandırıldı, O 
vaxta qədər dağıdılan dağılmış, sındırılan sınmış, itən itmişdi, Bundan sonra daş 
karxanasının dağıdıcı fəaliyyətinin   izlərini   silmək,   Qobustanı   abadlaşdırmaq,  
onu geniş və hərtərəfli öyrənmək, onu milli mənlik timsalına çevirmək və sözsüz, 
xarici turizmə şərait yaratmaq üçün (hökumət və partiya   qərarları   verildi. 
Qobustan qoruğu ərazisinin abadlaşdırılması,  (ətrafına  sərhəd işarələri  vurulması, 
bəzi  sahələrinin hasara alınması,  Səlyan şossesindən,  Səngəçal qəsəbəsi yanından 
Cingirdağ sahəsinə, oradan Kənizə dağının şərq ətəyi ilə Böyükdaşa və Kiçikdaşa, 
oradan da  yenə Səlyan şossesinə çıxan, qoruq ərazisində isə bu yoldan  turistlərin  
abidələrin  yığcam sahələrinə gedə biləcəyi qollar ayrılan yol çəkilməsi, Böyükdaş 
dağının ətəyində muzey kompleksi və muzeyə giriş arkası və s. planlaşdırıldı. 
1976-cı ilə kimi Qobustan ərazisinin abadlaşdırılması və yollar çəkilməsinin 
planları Azərbaycan Dövlət Layihə İnstitutu və Bakı soveti tərəfindən hazırlandı. 
Lakin   get-gedə bu qərarların həyata keçirilməsi işinə maraq azaldı. Hazır 
layihələrin maliyyələşdirilməsi, abadlıq işləri və yollar  çəkilməsi planının icrası 
yaddan çıxdı. Qobustan dildən-dilə düşsə də turkistlərin və ekskursiyaların, eləcə 
də sərbəst gələnlərin sayı getdikcə artsa da, bununla yanaşı baxımsız Qobustanın 
dərdi də artdı. Qapısız, hasarsız Qobustan muzeyi onu görməyə gələnlər üçün 
dönüb oldu, necə deyərlər, açıq şəhər. Dağın ərazisində nəzarətsiz gəzənlər, 
xüsusən məktəblilər (bəzən elə böyüklər də) və çobanlar addımbaşı, «qədim 
babaları» kimi qayalarda aftoqraflar yazmağa və  bununla  da  Qobustanın qədim 
təsvirlərini korlamağa  başladılar. Bunun üçün tək Qobustan  qoruğunu təqsirkar 
etmək düz deyil, Çünki davamiyət, özü də nəzarətsiz  davamiyət, çoxaldıqca  
nəzarəti  də artırmaq lazım idi. Qoruğun az miqdar elmi işçisi və ekskursiya 
aparıcısının gücü, nəinki üç dağın ərazisi, İç Böyükdaş  dağının  ekskursiya  
marşrutuna daxil  edilmiş sahəsini belə tam nəzarətdə saxlamağa çatmır. 
Get-gedə Qobustan unudulmağa başladı: Mədəniyyət Nazirliyinin Qobustan 
kimi zəngin, ümumbəşəri əhəmiyyətə malik, Azərbaycan xalqının on minillik 
tarixinin güzgüsü olan açıq səma altındakı bu muzeyə hansısa ev muzeyi ilə bir 
səviyyədə baxması Qobustana olan marağın get-gedə zəifləyib   aşağı   düşməsinə 
səbəb oldu. 
Qobustan abidələri aşkar edildiyi vaxtdan cəmi iki dəfə lazımi qədər diqqət 
mərkəzində olub. Onlardan, bir dəfə Qobustanda qədim qayaüstü təsvirlərin 
varlığının aşkara çıxarılıb öyrənilməyə başladığı ilk illərdə - 1950-ci illərin 
əvvəllərində, ikinci dəfə Qobustanda qoruq yaradılmasından sonrakı 5-6 il ərzində. 
Hər iki halda Qobustana marağın, onun bir tarixi mərkəz, qədim mədəniyyət ocağı 
119 
 
kimi qiymətləndirilməsinin əsas şərtini vəzifəli şəxslərin, akademiya və 
Mədəniyyət Nazirliyi rəhbərliyinin Qobustana hörmətində, onların sözdə yox, işdə 
Qobustan abidələri ilə maraqlanması və ona qiymət verməsində, onun da 
nəticəsində Qobustana, adicə olaraq, tez-tez getmələrində görürəm. 
Birinci hal üçün. Qobustan hələ yenicə açıldığı, çoxlarının hələ Qobustanın 
qədim mədəniyyət ocağı olmasını inkar etdiyi, Qobustan qayaüstü təsvirlərinin 
səyyar ovçular və çobanların əməlləri olduğunu düşünənlər olduğu vaxt respublika 
Elmlər Akademiyasının prezidenti, dünya şöhrətli alim Yusif Məmmədəliyevin və 
Azərbaycanın xalq şairi, ölməz Səməd Vurğunun (16-cı tablo. şəkil A və B), eləcə 
də institut direktorları, elmlər doktorlarının tez-tez Qobustana getməsi, abidələrlə 
maraqlanması, Qobustanın əhali arasında tanınması, onun hörmətinin artmasını 
bilavasitə təmin etmişdi. 
İndi Böyükdaş dağındakı muzey binası o vaxt daş karxanasına edilmiş bəzi 
güzəştlər əvəzində, onun hesabına, Qobustanı öyrənən arxeoloji ekspedisiya üçün 
baza tikilmişdir. 
İshaq müəllim deyirdi ki, o binanın tikintisini razılaşdıq. Sonra planı, cizgisi 
hazırlandı. Karxana işə başlamağı gecikdirirdi. Bir dəfə akademiyada Səməd 
Vurğunla görüşəndə məndən binanın tikintisinin nə yerdə olduğunu soruşdu. 
Gileyləndim. Dedim: - Ay Səməd, çox o yan-bu yan edirlər, gecikdirirlər, işə 
başlamaq istəmirlər. O qayıtdı ki, Əə, ay İshaq, Səməd Vurğun ölməyib ki, kefini 
pozma, onlar tikməz, mən özüm tikdirərəm, öz pulumla, qorxma sizin rahat 
işləməniz üçün bina tikiləcək. 
Bəli, Səməd Vurğun kimi adamın bu cür qiyməti və ürək-dirəyindən sonra    
Qobustanın    qədim    mədəniyyət ocağı olmasına kimdə şübhə qala bilərdi. İlk 
illər göstərilən yüksək şəxslərin tez-tez Qobustana getməsi, Qobustanın 
öyrənilməsi üçün ekspedisiya təşkili və onun hər cür təchiz edilməsi Qobustanın 
tanınması üçün əsas şərt olmuşdu. 
İkinci dəfə Qobustan ərazisində dövlət qoruğu yaradıldığı gündən, şəxsən 
mədəniyyət naziri, görkəmli bəstəkarımız Rauf Hacıyevin və müavini Rüstəm 
Babaxanovun dövründə xüsusi diqqət mərkəzində olmuşdur. Həm nazir, həm də 
nazir müavini tərəfindən bu diqqət heç də bəzilərinin o dövrün iyrənc 
münasibətləri əsasında, mənim direktor kimi şəxsi «qulluğum» müqabilində 
olduğunu düşünə biləcəkləri səbəbdən deyildi. Əksinə, hər iki rəhbərin (nazir və 
müavinin) xalqımızın keçmiş tarixi və mədəniyyətinə hədsiz hörməti, bu sahədə 
Qobustan abidələrinin əhəmiyyətini dərindən başa düşmələrinin nəticəsi idi. (Mən 
Qobustan qoruğunda ilk direktor olduğum 10 ilin 5-6 ilini R. Hacıyev və R. 
Babaxanovun rəhbərliyi altında, qalanını Zakir Bağırovun Nazir, Nəbi Xəzri və 
Teymur Əliyevin nazir müavini olduqları vaxt işləmişəm). R. Hacıyev və R. 
Babaxanovun vaxtında Qobustan qoruğunun təşkili, onun əsl mənasında açıq səma 
altında, minilliklərin tarixini orijinaldan nümayiş etdirən bir muzeyə çevrilməsi 
bütün mədəniyyət nazirliyinin bir nömrəli qayğısına çevrilmişdi. Nazirliyin 
120 
 
tabeliyində olan bütün idarə və təşkilatlar (təchizat idarəsi, təmir və istehsal sexləri, 
plan büroları və s.) rəhbərliyin xüsusi tapşırığı ilə sözsüz və tam təmənnasız 
Qobustana kömək etməli, onun sifarişlərini növbədənkənar, birinci yerinə yetirməli 
idi. Qobustanın başqa nazirlik və yuxarı təşkilatlardan asılı işi olduqda mütləq zəng 
çalar, nazir və ya müavin adından Qobustana kömək etməyi xahiş edərdilər. 
O vaxt nazir və müavini heç olmasa ayda bir dəfə (bəzən 2-3 dəfə) 
Qobustana gələrdi, qonaq gətirərdi, ya da elə özü istirahət gününü Qobustanda 
keçirərdi. Bəzən abidələr haqda, məndən qabaq qonağa R. Babaxanov özü izahat 
verər, ekskursiya başlayardı. Nazir və müavinin Qobustana gəlməsi adamlarda, 
Qobustan qəsəbəsinin rəhbər və ziyalıları arasında ən tutarlı təbliğat rolu oynayırdı. 
Yadımdadır,  bir dəfə R. Babaxanov xəbər göndərdi ki, sabah səhər saat 8-in 
yarısında Qobustanda olum,  qonaq gələcək. Oldum. sonra saat 8-də Rüstəm 
müəllim öz   maşınında   bir   nəfərdə  gəldi.   Məlum   oldu ki,  qonaq   Fransa   
baletinin   ulduzu   Serj   Lifardır.   O, Moskvada R. Hacıyevlə görüşüb Qobustan, 
oradakı kollektiv rəqs   səhnələri,   onların   çox   qədimliyi   haqda ondan 
məlumatlandıqdan  sonra  bir  saatlığa da olsa Qobustanda olmaq, qədim «yallı» 
təsvirlərini görmək istədiyini bildirib, Təcili olaraq lazımı razılıqlar,  Bakıya və 
geriyə uçmağa təyyarəyə bilet alınıb, R.  Babaxanova qonağı qarşılamaq,  
Qobustana aparmaq və qaytarıb saat 13. 00-da Moskvaya yola salmaq haqda 
tapşırıq verilib. Elə də oldu. Qonaq aeroportdan bir-başa Qobustana gəldiyi kimi 
Qobustandan da birbaşa aeroporta  qayıtdı.  O  qobustanda  qədim   yallı  
şəkillərini gördü və Qobustan haqda geniş məlumat aldı. (Qeyd edim ki, Serj Lifar 
yaşlı və əslən ukraynalı idi. O inqilab vaxtı, cavan olanda, ailəsi ilə Fransaya  
köçübmüş, ona görə  də bizimlə rahat rus dilində danışır və izahımızı dinləyirdi). 
Məncə, daha artıq izaha ehtiyac  yoxdur.  R.  Hacıyevin təbliğatı öz  bəhrəsini 
verdi. Fransa ilə Azərbaycan balet məktəbləri arasında o vaxtkı mübadilə, 
«Qobustan kölgələri» baletinin Fransaya getməsi ilə nəticələndi. 
Sonrakı illərdə R. Hacıyev də R. Babaxanov da nazirlikdən getdilər, yerinə 
yeniləri gəldi, get-gedə Qobustana maraq, baxım azaldı. Qobustan muzeyi də adi 
ev muzeyləri ilə yanaşı qoyuldu. 
Qobustan abidələri elmimizin, tariximizin, xalqımızın fəxridir. Onu 
qorumaq, öyrənmək, təbliğ etmək lazımdır. Bunun üçün: 
1. Qobustanın abadlaşdırılması, yollar çəkilməsi və heç olmasa hələlik 
Böyükdaş dağı ətrafının hasarlanması işi təxirə salınmadan həyata keçirilməlidir. 
2. Qobustan qoruğunun ehtiyaclarından doğan hər cür təsərrüfat işləri və 
Qobustanda qonaqların rahatlığı üçün lazımı işlər görülməlidir. 
3. Qobustanın hər bir daşının toxunulmaz muzey eksponatı olduğunu 
nəzərə alaraq Qobustan qayaları - Qobustan abidələri arasında nəzarətsiz 
gəzintilərin qarşısı alınmalı, iş şəraiti yaxşılaşmalı və abidələri   qorunması 
məsələsi sistemli olaraq, səmərəli şəkildə həll edilməlidir. 
121 
 
4. Qobustana  gələnlərə   və  turistlərə  hər   vaxt və yüksək səviyyədə 
qulluq etmək, onların hər birinə abidə haqqında lazımı məlumat vermək üçün 
xüsusi rejim - qayda yaratmaq lazımdır. 
5. Qobustan beynəlxalq miqyasda reklam olunmalı, o haqda bukletlər, 
bələdçilər, açıqcalar, döş nişanları və s. çapların keyfiyətli buraxılması və geniş 
yayılması təşkil edilməlidir. 
6. Qobustan abidələrinin tədqiqini sürətləndirmək, bunun üçün Qobustan 
arxeoloji ekspedisiyasının iş şəraitini yaxşılaşdırmaq, Qobustanın qədim qayaüstü 
təsvirləri - Qobustan petroqliflərinin tam çapı təşkil edilməlidir. Əfsus ki, Qobustan 
abidələrinin tədqiqi üçün lazımı şərait və köməklik göstərilmir. Elmi axtarışlar bir 
növ «həvəskar» səviyyəsində aparılır. Abidələrin qorunması üçün qoruğun lazımı 
qədər qüvvəsi və imkanı yoxdur. Qobustan qoruğunun yaranmasından 28 il keçir. 
Qobustan beynəlxalq turizm marşrutuna daxil edilmişdir. Son illərdə tarixi 
mövzulu məclislər, respublika televiziyası, bir çox tədbir və çıxışlar Qobustan 
haqda söz demək və ya Qobustan lövhələrini göstərməklə başlayır. Kimdən 
soruşulsa - Qobustan nədir? Cavab verər ki, babalarımızın yurdu, qədim 
mədəniyyət ocağımız fəxrimiz və s. Lakin atalar deyib ki, «bal-bal deməklə ağız 
şirin olmur. Qobustana gurultulu çıxışlar, pafoslu sözlər yox, əməli kömək, onun 
qeydinə qalmaq, onu abadlaşdırmaq, ondan həm milli mənliyimizin təbliği, qədim 
tariximizin öyrənilməsi, həm də indiki zamanda gəlir götürmək üçün də istifadə 
etmək gərəkdir. Bu 
işlər üçün 22-23 il əvvəl respublika hökumətinin müvafiq qərarları olub, 
tapşırıqlar verilib. Bəs bu qədər vaxtda nə iş görülüb? Qobustana yollar 
çəkilməsinin, qoruğun abadlaşdırılmasının başqa planı hazırlanıb. Vaxt keçib, iş 
yoxdur. Atalar deyib. «Pul qoy pul götür». Bəli, abadlıq işləri vaxtında aparılsaydı, 
Qobustan xarici turizm üçün lazımi şəkildə reklam edilsəydi, indi gəlir valyuta ilə 
hesablanardı. Yaddan çıxarmaq lazım deyil ki, Qobustan qədim tariximizin inkişaf 
güzgüsü, mədəniyyət ocağımız, kimliyimizin, qədim kökümüzün carçısı, açıq səma 
altında nə qədimlik dərəcəsi, nə də dövr müxtəlifliyi və bir ərazidə yığcamlığı və s. 
cəhətdən bərabəri olmayan bir muzey, bir incidir. 
 
  
122 
 
NƏTİCƏ 
 
«Qobustan dünyası» adı altında geniş oxucu kütləsi üçün Qobustan, onun 
tarixi abidələri və qədim qayaüstü təsvirləri haqda ümumi söhbət açdıq. Onun bu 
gününə və şərti olsa da keçmişinə səyahət etdik, qayalarına əl sürtdük, qədim 
sakinlərini «dindirdik», abidələrinin  yaranma  tarixi   və   səbəblərinə   toxunduq, 
keçmişi ilə indisi arasında, dağlarında, daşlarında, təbiətində, iqlimdə, heyvanat 
aləmində və s. həm tənəzzülə, həm də  inkişafa tərəf baş vermiş dəyişikliklərdən 
danışdıq və çox səthi də olsa onların səbəbləri ilə maraqlandıq. Bu kitabı təqdim 
etməklə oxucuya etdiyimiz xidmətimizin qiymətini isə hər halda, Qobustanla  əsl   
mənasında   maraqlanan və  bu  kitabı diqqətlə oxuyacaq oxucu verəcəkdir. 
Belə bir atalar sözü var: «heç kəs deməz ki, ayranım turşdur». Məntiq 
elminin hökmünə görə, hər haldakı mən də kəslərdən biriyəm, deməli bu mənə də 
aiddir. Nə olar? Bu təbiidir. Sözsüz ki, mənim fikir və yozmalarımla 
razılaşmayanlar tapılacaq. Ona görə yox ki, qayaüstü təsvirlərin tarixi və yozumu 
ilə əlaqədar, açıq və örtülü şəkildə bəzilərinin əleyhinə fikir söyləmişəm, ona görə 
ki, qədim qayaüstü təsvirlərin izahı və dövrləşməsi ilə əlaqədar indiyə kimi 
mövcud isnadlara söykənməklə bəzən kobud, qeyri-həyati nəticələrə gətirən 
fikirlərə qol qoymaq istəməmişəm. 
Sözsüz ki, Qobustan abidələri haqqında deyilməlilərin hamısını demək, 
onları geniş təsvir və izah etmək üçün bu kitabın həcmi çox kiçik, imkanı olduqca 
azdır. Ona görə bu kitabda mən 30 illik tədqiqat və müşahidələrim əsasında 
qayaüstü təsvirlər haqda gəldiyim nəticələri qısa şəkildə və sadə dildə oxucuya 
çatdırmağa çalışmışam. 
 Azərbaycan xalqının qədim tarixi, qədim mədəniyyəti   və   incəsənətinin   
köklərini   işıqlandırmaq  üçün Qobustan  abidələri və qayaüstü təsvirlərindən 
cildlərlə elmi və elmi-kütləvi kitablar yazılmalıdır. 
Qobustan qayaüstü təsvirlərinin izahı istər tədqiqatçılar, istərsə də 
həvəskarlar tərəfindən indiyə qədər nəşr olunmuş kitab və məqalələrdə əsasən 
arxeoloji ədəbiyyatda mövcud, çox vaxt həyatiliyi və məntiqiliyi nəzərə alınmadan, 
adət-ənənə donu geyindirilmiş, din və ovsunçuluqla əlaqələndirilmişdir. 
Qobustan nə nağıldır, nə əfsanə. Qobustan abidələrini onun qədim sakinləri, 
ulu babalarımız yaratmışlar. Onlar ovsunçuluq əməlləri deyil, babalarımızın-
kimliyini, mədəni səviyyəsi, qabiliyyəti və dünyagörüşünü əks etdirən qədim 
incəsənət abidələridir. Onlar, necə deyərlər, dağda-daşda (yəni yaşayış yerindən 
uzaqda) deyil, əsrlər boyu, minilliklər ərzində babalarımızın ocaq yandırıb 
yaşadıqları, ov üçün nə qədər uzaqlara getsələr də yenə hər gün qocalarının və 
uşaqlarının yanına qayıtmalı olduqları qədim məskənlərində yaradılmışdır. 
Qobustan qayaları dilə gəldikcə tariximizin, neçə-neçə sirlərinə işıq düşür. 
Qədim təsvirləri dilləndirmək, onların dediklərinin doğruluğunu yəqin etməkdə 
bizə qədim insan düşərgələrində aparılmış arxeoloji qazıntılar, onlardan əldə 
123 
 
edilmiş maddi-mədəniyyət qalıqları - çaxmaq daşından və sümükdən hazırlanmış 
müxtəlif çeşidli əmək alətləri, silahlar, müxtəlif materiallardan düzəldilmiş bəzək 
əşyaları, gil qab qırıqları və s. kömək edir. 
Qədim qayaüstü təsvirlərin dövrünün   dəqiqləşdirilməsində Qobustanda 
apardığımız arxeoloji qazıntıların nəticələrinin xüsusi əhəmiyyəti var. Bu barədə 
yuxarıda, yeri gəldikcə söhbətimiz olub. Əlbəttə, Qobustanda arxeoloji qazıntılar 
aparılana   qədər Qobustan qayaüstü təsvirlərinin yaşı çox cavan, daş dövrünün 
axırlarından, eramızdan əvvəlki V-III minilliklər arasında hesab edilirdi (bax: 
Qobustan qayaüstü təsvirləri  haqda   1960-cı ilə qədərki məqalə və yazılar). 1960 
və 1961-ci illərdə «Ovçular zağasında» aparılmış qazıntılara əsasən onların ən 
qədiminin yaşı Neolit dövrünə, eramızdan əvvəlki VIII-VI minilliklərə qədər 
dərinləşdirildi. 1965-ci ildən başlayaraq  müəllifin   apardığı   arxeoloji   qazıntı və 
tədqiqatlar göstərdi ki, Qobustanda həyat hələ yuxarı Neolit dövrünün sonu, 
Mezolit dövrünün əvvəllərindən, eramızdan əvvəlki XIII-XII minilliklərdən 
başlamışdır. 
Qobustanda ən qədim insan düşərgələri Kiçikdaş dağında («Qayaarası» və 
«Ceyranlar»), Böyükdaş dağında («Ana zağa», «Kənizə», «Daşaltı» və s.) və 
Şonqardağda («Şonqar») aşkar edilib öyrənilmişdir. Ən qədim qadın və kişi 
təsvirləri də əsasən bu dağların ərazisində, qədim insan düşərgələri və onların 
ətrafındadır. Sayca az, lakin əsas ov obyekti olan ceyran, balıq və sayca çox olan 
öküz təsvirlərinin də bəziləri qədimdir. Onlar da siluet insan təsvirləri kimi əsasən 
qədim düşərgələrin ətrafında çəkilmişlər. 
Qobustanda qayaüstü təsvirlərin mövzusu çox və rəngarəngdir. Hər biri 
çəkilişi ilə xüsusi məqsəd güdür və dövrünün həyat tələbi, kollektivin ictimai, 
siyasi və dini baxışları ilə bağlıdır. 
Qobustan tariximizin, kimliyimizin güzgüsü, mədəni irsimizin başlanğıcı, 
tarixən ən qədim və ən mədəni xalq olmağımızı göstərən, fəxrimiz, iftixarımız, ulu 
babalarımızın (minillər ərzində açıq səma altında yaratdığı muzeydir. Qobustanda 
hər düşərgə və yaşayış yerinin özü də bir muzeydir. Qədim qayaüstü təsvirlərin hər 
biri qədim rəssamın sənət incisi, dünyada təsviri sənətin kökündən söhbət açan 
abidədir. Qobustan elə bir mədəniyyət ocağıdır ki, onun istisinə biz də qızınmışıq, 
bundan sonra da əsrlər boyu nəvə-nəticələrimiz qızınacaqlar. 
Qobustanı qorumaq, onun qeydinə qalmaq, abidələrini daha dərindən 
öyrənmək, ərazisini abadlaşdırmaq, özünü xalqımızın müqəddəs pirinə çevirmək 
lazımdır. 
 
 
  
124 
 
Bədii redaktoru:  
T. Məlikov. 
 
Texniki redaktoru:  
Z. Nəcəfova. 
 
Korrektorları: 
M. Sasani, Z. Məmmədova, 
 
İB № 5649. 
 
 
Yığılmağa verilmiş 02.11.93. Çapa imzalanmış 17.08.94.  
Formatı     84x108 
1/
32. Mətbəə kağızı № 2. Ədəbi qarnitur.  
Yüksək çap üsulu ilə.   Şərti çap vərəqi 10, 08.  
Şərti rəngli surəti 10.20.   Uçot nəşr vərəqi 10,5.  
Tirajı 5000. Sifariş 646. Müqavilə qiyməti ilə. 
 
 
Azərbaycan Respublikası Mətbuat və 
 İnformasiya Nazirliyi.  
Azərbaycan Dövlət Nəşriyyatı, Bakı-370005, 
Hüsü Hacıyev küçəsi, № 4.  
«Qızıl Şərq» icarə mətbəəsi, Bakı,  
Həzi Aslanov küçəsi, № 80. 
  
125 
 
KİTABIN İÇİNDƏKİLƏR 
 
MÜƏLLİFDƏN ....................................................................................................... 3 
QAYAÜSTÜ TƏSVİRLƏR .................................................................................... 5 
QOBUSTAN ............................................................................................................ 7 
QOBUSTAN  QAYAÜSTÜ TƏSVİRLƏRİNİN AÇILMASI TARİXİNDƏN .... 12 
QOBUSTANDA İLK AXTARIŞLAR .................................................................. 15 
QOBUSTANA SƏYAHƏT ................................................................................... 24 
QOBUSTANIN QAYAÜSTÜ TƏSVİRLƏRİ ...................................................... 42 
İNSAN TƏSVİRLƏRİ ........................................................................................... 43 
HEYVAN TƏSVİRLƏRİ ...................................................................................... 47 
QOBUSTANDA QAYIQ TƏSVİRLƏRİ .............................................................. 62 
QƏDİM QOBUSTANDA «YALLI» ..................................................................... 69 
QOBUSTANDAKI BAŞQA ABİDƏLƏR HAQQINDA ...................................... 74 
QOBUSTAN ABİDƏLƏRİNƏ BƏZİ MÜNASİBƏTLƏR HAQQINDA ............ 89 
QAYAÜSTÜ  TƏSVİRLƏRİN  YARANMA SƏBƏBLƏRİ HAQDA .............. 103 
QAYAÜSTÜ TƏSVİRLƏRİN DÖVRLƏŞDİRİLMƏSİ .................................... 111 
QOBUSTANDA KEÇMİŞ  VƏ İNDİKİ VƏZİYYƏT ....................................... 114 
NƏTİCƏ............................................................................................................... 122 
 
 
 
 
  
126 
 
1-ci tablo, şəkil A – Böyükdaş dağında 
Qobustan ekspedisiyasının dəyəsi.  
B – Yazılıtəpədə 9 №-li daş üzərindəki 
maral təsviri və rəssam Səfiyyə xanım 
Cəfərzadə. 
2-ci tablo, şəkil A – Səngəçal kanvansarası 
(XV əsr)  
B – Qobustanda 16 №-li Kurqanın kromlexi 
və qəbrin örtük daşı. 
3-cü tablo, şəkil A – Böyükdaş dağı yuxarı səki sahəsində 
29 №-li daşın şimal üzündəki şəkillərin estamp surəti. 
  
127 
 
 
 
 
 
 
 
 
 
 
 
4-cü tablo, şəkil A – 78 №-li daşda 
qadın şəkilləri (―Yeddi gözəl‖).   
 
B – 45 №-li daşın cənub üzündə 
əhliləşmiş öküz şəkili. 
 
5-ci tablo, şəkil A – 29 №-li daşın cənub üzündəki kişi və gəmi təsvirləri. 
B – Qobustanda arxeoloji qazıntılardan tapılmış daş alətlər və s. nümunələr. 
 
 
 
 
 
 
 
 
4-cü tablo, şəkil A – 78 №-li daşda qadın şəkilləri (―Yeddi gözəl‖).   
B – 45 №-li daşın cənub üzündə əhliləşmiş öküz şəkili. 
  
128 
 
6-cı tablo, şəkil A – Kiçikdaş dağı, Qayaaltı 
sahədə 5 №-li daşdakı balıq və B – qadın 
şəkilləri üzərində öküz təsviri 
7-ci tablo, şəkil A – Qobustan qayalarındakı 
qadın təsvirlərinin, şəkil B – Böyükdaş, aşağı 
səki sahəsi, 9 №-li daşda yallı səhnəsi. 
8-ci tablo, şəkil A - Böyükdaş yuxarı səki 
sahəsində kişi və öküz təsvirləri. B - Öküz 
və maral təsvirləri. 
9-cu tablo, şəkil A – Böyükdaş aşağı səki 
sahəsindəki 13 №-li daşda və şəkil B - 
Yazılıtəpədəki 63 №-li daşda keçi təsvirləri, 
şəkil V - Yuxarı səki sahəsində 138 №-li daşda 
və Kiçikdaş, Daşqışlaq sahəsindəki 11 № - li 
daşdakı maral təsvirləri. 
  
129 
 
10-cu tablo, şəkil A və B – kişi şəkilləri, şəkil 
V – Yallı səhnəsi, şəkil  Q – şir şəkilləri, şəkil 
D – Qara atlı qəbristanlığında at heykəli 
formada qəbir daşı, şəkil E – dəvə karvanı 
(Daşqışlaq daş № 2). 
11-ci tablo, şəkil A – Yazılıtəpədə 46 və 47 №-
li daşlarda keçi şəkilləri, şəkil B – Daşqışlaq 
sahəsi 15-17 №-li daşlarda marallar. 
12-ci tablo, şəkil – A - «Firuz» düşərgəsində son 
Mezolit dövrü qəbrində bəzək əşyaları, daşdan 
və sümükdən alətlər. şəkil B -Qavaldaşın 
görünüşü, şəkil V - naxışla bəzədilmiş daş alət 
(sürtgəc), şəkil Q - Qobustanda rənglə çəkilmiş 
yırtıcı   maralın   qovulması   səhnəsi. 
13-cü  tablo,   şəkil  A - Qobustanın  gəmi 
təsvirləri,  aşağı səki daş № 8, şəkil B - Tur 
Heyerdal Qobustanda Qavaldaşı çalır. 
  
130 
 
14-cü tablo, şəkil A - Cingirdağ, 143 
№-li daşda işarələr (orta əsrlər)  şəkil 
B - Yazılıtəpədə fars dilində kitabə. 
15-ci tablo, şəkil A, B, V, Q, D – Qobustanda 
arxeoloji qazıntılar zamanı mədəni təbəqələrdən 
aşkar edilmiş kiçik daşlar üzərindəki 
şəkillərdən, şəkil E – Ana zağada, 30 №-li 
daşda arxeoloji qazıntılar nəticəsində aşkar 
olunmuş qayaüstü təsvirlərin ümumi görünüşü. 
16-cı tablo, şəkil A – Səməd Vurğun (sağda) 
və İ. Cəfərzadə. Qobustanda şəkil B – soldan 
Y. Paxomov. EA-nın keçmiş prezidenti Yusif 
Məmmədəliyev, Ə.Ələsgərzadə, Ə.Əlizadə 
və İ.Əliyev Yazılıtəpədə 7 №-li daşın 
yanında. 
 
 
