1 
 
 
 
2 
 
         Camal  Zeynaloğlu            
 
 
 
 
 
 
 
     Gecikmiş sevgi 
 
 
 
 
 
                
 
 
 
 
 
                           “Ünsiyyət” nəşriyyatı 
           
                    Bakı  -  2014           
3 
 
 
 
 Az 2 
-------- 
 2014 
 
 
Camal Zeynaloğlu: “Gecikmiş sevgi”  
                            (Azərbaycan dilində)                          
 
 
Redaktor:     Həqiqət Kərimova, 
                  fəlsəfə elmləri namizədi.       
 
 
Bakı, “Ünsiyyət” nəşriyyatı – 2014,  - 160 səh. 
 
 
    Bu kitab Camal Zeynaloğlunun oxucuları ilə on birinci 
görüşüdür. Kitabda yazıçının yeni hekayələri və esseləri 
verilmişdir. 
 
 
        26470007 
C------------------   Qrifli nəşr 
       095 - 2014 
                                           © C. Zeynaloğlu – 2014 
 
İSBN: 978-9952-440-32-7 
 
 
4 
 
                           Ön söz  
 
      
     İnsan təbiəti iki xassəlidir. Zahirən görünən, maddi 
xüsusiyyətlərə malik olan insan - yəni zamanın təsiri ilə 
dəyişən insan; ikincisi daxili aləminə aid olan, yəni zəka, idrak, 
vicdan kimi keyfiyyətləri özündə birləşdirən mənlikdir ki, 
maddi aləmdə nisbi olan hər şeyi onunla anlayıb təyin edir, 
dəyişkənlikləri müqayisə edirik. Məhz insana xas olan bu ikinci 
xassə məkan və zamanın təsirindən dəyişmir. Vicdan həqiqət və 
mənəvi Əxlaqdır. Hər bir insanın təbiətinə Allah tərəfindən 
bəxş edilmiş, yerləşdirilmiş nurdur. Lakin hər adam bunu 
lazımi səviyyədə dərk etmir. Camal Zeynaloğlunda qəlbindən 
zahirinə süzülən ilahi işıq var. 
    Bəzən düşünürəm;“Camalı öz dövrünün Ziyalılarından 
fərqləndirən əsas cəhətlər hansılardır? Doğulub böyüdüyü 
mühitdə aldığı tərbiyəmi? Kamilliyə can atmağı, Allaha qəlbən 
bağlılığı, sadəliyimi?” 
    Bütün bunların hamısı Camalda var. O, elmə, savada yüksək 
qiymət verən ailə mühitində kamilliyə çatmaqda yol göstərən 
müəllimlər əhatəsində, ona halallıq təlqin edən, Allahın 
böyüklüyünə sığınan ata-anasının tövsiyələri ilə böyümüşdü. 
Bəs sadəlik?  “Sadəlik onun geyindiyi ən gözəl libasdır” - 
desəm, daha doğru olar. Ata tərbiyəsi, qardaş himayədarlığı 
onun dünyagörüşünün formalaşmasında az rol oynamamışdır.       
     Camal Zeynaloğlu  zamanın nəbzini tutan, yazıçı-publisist, 
tərcüməçi-psixoloq kimi öz əsərləri ilə ədəbiyyatımıza 
yeniliklər gətirən yazarlardandır. O, nə yazırsa yazsın bütün 
əsərlərində bugünkü həyatın reallıqlarını əks etdirdiyinə görə 
oxucu onu sevə-sevə oxuyur. Çünki onun qələmə aldığı hekayə 
və povestlərdə haqsızlığa qarşı mübarizə, qanunun aliliyini 
qoruyub saxlayan, ona hörmətlə yanaşan bəzi hüquq 
müdafiəçilərin hələ də cəmiyyətdə var olmaları, insan 
5 
 
ləyaqətini, şərəfini hər şeydən uca tutan qəhrəmanların 
mövcudluğu və onların cəmiyyətdə tör-töküntülərinə qarşı 
mübarizə aparması oxucularda istər-istəməz sabaha ümid və 
inamla baxmasına stimul verir.      
    C.Zeynaloğlunun əsərlərində yaratdığı, bəzən adını dəyişdiyi 
qəhrəmanları həyatda bizimlə çiyin-çiyinə çalışan, hər gün 
rastlaşdığımız real insanlardır. O, qəhrəmanları ilə görüşüb 
söhbət edir, onlarla dərdləşir, onları narahat edən problemləri 
birgə cözməyə çalışır. Ona görə də Camal müəllimin yaratdığı 
qəhrəmanlar oxucular tərəfindən sevilir. Çünki bu görüşlər, 
ünsiyyətlər olmasa o, yazmır. Bəlkə elə buna görə də onun 
yazdıqlarında oxucunu cəlb edən, ovsunlayan nə isə var. 
    Kitabda toplanmış “Ziyarət”, “Paxıllıq”, “İftira”, “Qızıl 
külqabı”, “Quru çörək”, “Qonşu tikəsi”, “Nərəy dərəsində 
qanlı döyüş”, “Ölüm düşərgəsindən qaçış” adlı hekayələrində 
hər bir oxucunu düşündürən, onu narahat edən, onun 
psixolojisinə təsir göstərən, iç dünyasını titrədən və ibrət 
götürüləsi çox şeylər var. Məsələn, “Gecikmiş sevgi” 
hekayəsini həyəcansız oxumaq mümkün deyil. Şəxsən mən 
hekayəni oxuyanda həm kövrəldim, həm də təəssüf hissi 
keçirdim. Kövrəldim ona görə ki, ömrünün ahıl çağında 
özündən asılı olmadan sevdaya düşən bir qadının taleyi yenə 
də gətirmir. Təəssüfləndim ona görə ki, bugünkü gənclərimiz 
kaş ki, bu qadının “ahıl yaşında həyatına müsafir olan və çox 
da gecikmiş əsl sevgi hissi” keçirə biləydilər. Mən 
C.Zeynaloğlunun əsərlərini təhlil etmək fikrim yoxdur, çünki bu 
məsələni dəyərli oxucularımızın ixtiyarına buraxıram. 
     Bir qədər də Camal Zeynaloğlunun yeni yaradıcılıq janrı 
olan esseləri haqqında söz demək istəyirəm. Etiraf edim ki, 
mən bu esseləri daha diqqətlə oxudum. “Əlim yetmədi sənə”, 
“Yuxularına gələcəyəm”, “Sənsizəm”, “Həsrət”, “Sən 
gedəni”, “Şəhid anası”, “Kaş biləydin ki...”, “Həsrətə dözmür 
ürək”, “Mənimçün heç qocalmadın ki...”, “Başqasına dəyişdin 
məni”, “Mənə dözüm ver, İlahi!”  kimi esselər yazıçının dərin 
6 
 
psixoloji dünyasının güzgüsü kimi daxili duyum hissini, 
düşüncələrini özündə əks etdirə bilmişdir. Elə buna görə də 
qələm sahibinin kövrək hisslər üzərində köklənmiş esselərinin 
dostları və oxucuları tərəfindən uğurla qarşılanacağına 
əminəm. Esselərdə öz əksini tapmış inam, etiraf, inad, 
küskünlük, itirdiklərindən doğulan can yanğısı düşündürücü 
olduğu qədər də bir qəlbin etiraz səsidir. Bu esseləri düşünə-
düşünə, təhlil edə-edə oxudum. Nəhayət ki, səni sıxan, qətrə-
qətrə ürəyində közərən hisslərini ifadə edə biləcək bir üslub 
tapa bilmisən. Təbrik edirəm, dostum, qələmin kəsərli olsun! 
                                                                                           
                                                                                                                                                                              
                                                                  Redaktor 
 
 
 
 
 
 
 
 
 
 
 
 
 
 
 
7 
 
 
                  Gecikmiş sevgi 
                                      (hekayə) 
 
 
     Tələbəlik illərində Bakının Kubinka deyilən məhəlləsində,  
tənha yaşayan, kimi-kimsəsi olmayan Klara xalanın həyət 
evində kiçik bir otaqda kirayəçi qalırdım. Həmin həyətdə 
məndən başqa, daha iki kirayəçi yaşayırdı, ancaq onlar ailəli 
idilər. Klara xala digər kirayəçilərinə qarşı həddindən artıq sərt  
və ciddi davrandığı halda, mənə qarşı həmişə qayğıkeş və 
mehriban idi. O, mənim doğru-dürüst, başıaşağı, qızdan-
gəlindən həyalı, əxlaqlı və tərbiyəli bir gənc olduğumu 
bildiyindən mənə qarşı bu cür davranırdı. Ailəli kirayəçilər ev 
pulunu vaxtından bircə gün belə kecikdirsəydilər, o zaman 
Klara xala onlara “toy” tuturdu; dişinin dibindən çıxanı  
söyləyirdi.  Mənə isə bu barədə heç bir söz deməzdi.  
Həyətdəkilər də Klara xalanın xasiyyətinin tünd olduğunu 
bildiklərindən daha onun sözünün qabağına bir söz 
deməzdilər, sadəcə başlarını aşağı dikib eləcə susurdular. O, 
evdən bayıra çox nadir hallarda çıxardı, o da mağazaya ərzaq 
almağa gedəndə. Mən orada yaşadığım müddətdə kimsə onun 
qapısını açıb içəri girmədi, kimsə ona baş çəkməyə, əhvalını 
sormağa gəlmədi.  Bu həyət də ona atasından qalıbmış. Atası 
Böyük Vətən müharibəsinə gedib, bir də geri qayıtmayıb. 
Atasından sonra Klaranın anası xəstəlikdən öləndə, balaca 
qızcığazın cəmi dörd yaşı varmış. Sonra ona xalası sahib 
çıxıb. Beş ildən sonra Klaranın yeganə ümidi olan xalası da 
rəhmətə gedib. Bundan sonra Klara Allahın ümidinə qalmış, 
həyatın onunla oynadığı  sərt və amansız oyunlarla  baş-başa 
qalaraq, bütün ömrü boyu təkbaşına həyatla mücadilə edib.  
O, ömrünün 27 ilini, ən gözəl gənclik illərini həbsxanada 
8 
 
keçirib. Cinayət ələmində ona ad da verilibmiş. Onu tanıyanlar 
Klaradan həmişə çəkiniblər, onun bir sözünü iki etməyiblər. O, 
heç bir vaxt  ailə həyatı qurmayıb. Deyilənə görə, gəncliyində 
onu sevən birisi olub. Klara cavan vaxtı çox gözəl qız imiş. 
Oğlan uzun müddət onun arxasınca “sürünüb,” ancaq heç cür 
qızı özünə ram edə bilməyib. Klara həyatda kimsəyə 
güvənmədiyindən oğlana heç fikir belə vermirmiş. Klara həm 
də digər qızlara nisbətən çox inadkar, sərt, ciddi və asanlıqla 
ipə-sapa yatmayan birisi olub. O, oğlanlara heç bir zaman 
inanmayıb. Sonda oğlan qızın bu inadkarlığını görüb, onun 
qarşısını kəsərək deyib:  “Siz mənim sevgimə müsbət cavab 
verməsəniz, özümü dənizə atıb intihar edəcəyəm!” Amma 
Klara həddindən artıq qürurlu olduğundan bu dəfə də özünü 
oğlanın qarşısında sındırmaq istəməyib.  Və cavabında həmin 
oğlana: “ Kişi, özünü hər yerdə əsl kişi kimi aparmalıdır, daha 
qadın qarşısında acizliyini göstərməz! Bunu da bil ki, özünü 
intihar etmək,  acizlik əlamətidir. Mənimsə aciz kişilərdən 
zəhləm gedir!” deyib. Əslində, qız da oğlana qarşı biganə 
deyilmiş, hardasa içində ona qarşı azca da olsa, istək hissi 
varmış, ancaq o, bu istəyi oğlan duyacaq qədər ona hiss 
etdirməyib.   
     Klara özünü müdafiə üçün yanında həmişə düyməli bıçaq 
gəzdirərmiş. Sonra günlərin birində o, dənizkənarı parkda 
həmin oğlanı başqa bir qızla qol-boyun gəzdiyini görüb ona 
yaxınlaşıb: “sevgisi uğrunda özünü dənizə atan, oğlan, xoş 
gördük. Bəs bu sevginə nə vəd etmisən, ay kişi qırığı?” deyib. 
Oğlan da Klaranın bu sözündən bərk əsəbiləşərək,  öz 
növbəsində qızı hiddətləndirib, özündən çıxarmaq istəyərək 
deyib: “ Mən sizin arxanızca gedərək,  sərf etdiyim vaxta indi 
çox heyifsilənirəm.  Çünki anladım ki, siz buna heç də layiq 
deyilmişsiniz!”  Klara bu sözləri oğlandan eşidəndə, beynində 
“qırmızı işıq” yanıb. “Eləmi?!” deyərək, yanında gəzdirdiyi 
düyməli bıçağı nə vaxt oğlanın ürəyinə sancdığını belə 
9 
 
bilməyib. Oğlan elə yerindəcə, “ikinci sevgilisi”nin qucağında 
keçinib. Sonra həbsxanalar... 
    Bütün bunları mənə Klara xalanın qonşusu Nəsibə xala  
söyləmişdi. Və bunun müqabilində qonşu bu xəbərin ondan 
eşitmədiyini dönə-dönə məndən xahiş etmişdi. Ev sahibəmiz 
özü isə bizə şəxsi həyatı barədə bircə kəlmə belə 
danışmamışdı. Bu barədə ondan soruşanda, Klara xala 
həmişə susardı. Onu da qeyd edim ki, Klara xalanın yaşının 
çox olmasına baxmayaraq, özünün dediyinə görə bu günə kimi 
səhhətindən heç vaxt şikayətlənməyib. 
     Bir dəfə gördüm ki, Klara xala əlində həsir zənbil bazardan 
gəlir. Ona yaxınlaşıb kömək etmək istədim. Amma o, etiraz 
etdi: 
 - Oğul, həyatda indiyə kimi, yaşadığım anlarda kimsənin 
köməyinə heç ehtiyac duymadım. Həyatda həmişə yalnız 
özümə güvəndim və təkbaşına mübarizə apardım.  
-  Klara xala, niyə həyatda kimsəyə inanmadınız? İnsan 
inamsız həyatda necə yaşaya bilər?! - deyə soruşdum. 
-  Ömrüm boyu yalnız bircə dəfə kiməsə inanmaq istədim. 
Amma həmin vaxt da xəyanətlə qarşılaşdım. Bundan sonra 
içimdəki o inam hissini əbədi “dəfn” etdim.  
-  Klara xala, insan bütün ömrü boyu yalqız, tənha yaşaya 
bilməz ki. O, kiməsə inanmalı, kiməsə  ürəyini açmalı, dərdini-
sərini kiminləsə paylaşmalıdır.Həyatda hər bir insanın 
həmdəmi, ürək sirdaşı hökmən olmalıdır.  -  dedim. 
     Amma Klara xala bundan sonra mənimlə daha danışmaq  
istəmədi... 
     Bu söhbətdən iki-üç gün keçmişdi, dərsdən çıxıb evə 
gəlirdim. Yolumu evimizin yanındakı parkdan saldım.  Məndən 
sağ tərəfdəki skamyada iki yaşlı - bir kişi, bir qadın oturub 
şirin-şirin söhbət edirdilər. Onların bərabərliyinə çatanda, 
gözlərimə inana bilmədim. Bu Klara xala idi. O, məni görcək 
gülümsədi. İlk dəfəydi ki, ev sahibəsinin üzündə təbəssüm 
10 
 
görürdüm. Mən onların “məhəbbəti”nə mane olmamaq üçün 
sadəcə salam verib, evə yolumu davam etdirdim.  
      Ertəsi gün də onları həmin skamyada birlikdə gördüm. 
Üçüncü-dördüncü günlərdə  də... 
     Bir axşam özümü saxlaya bilməyib Klara xalaya dedim: 
-    Klara xala, deyəsən artıq özünə həmdərd tapmısan? Düzü, 
buna çox sevindim. Əlbəttə, belə bir yaşda insan kiminləsə 
həmsöhbət olmalıdır ki, dərd-sərini unutsun. 
-   Sən haqlısan, oğul. Tənhalıq, yalqız olmaq ancaq Allahın 
şəninə yaraşıb. Mən başa düşdüm ki, tənhalıq adamı məhv 
edir, insanın axırına çıxır, onu bitirib tükəndirir. Mən bu bir 
neçə gündə özümdə  qəribə halların baş verdiyini hiss edirəm. 
İçimdə sanki vulkan kimi nəsə qaynadığını duyuram, - deyə 
Klara xala sanki utanırmış kimi astadan söylədi. 
-   Bundan sonra hələ çox şeylərin şahidi olacaqsınız, Klara 
xala, - deyə zarafatla  gülümsədim. 
      Bir həftə idi ki, ev sahibəsi həyətdəki kirayəçilərlə çox 
mehriban, səmimi dolanırdı. Kirayəçilər Klara xalanın onlara 
qarşı bu davranışlarına təəccüb edirdilər. Onlardan birisi dözə 
bilməyib, mənə yaxınlaşaraq dedi: 
 -  Cəmil, son günlər Klara xalada bir dəyişiklik hiss edirsənmi? 
-  Necə bəyəm? Hansı mənada deyirsən, Eldar? - deyə özümü 
o yerə qoymadım. 
-   Necə deyim, Klara xala sanki başqa bir adam olub. Elə bil 
ki, əvvəlki qəddar, əzazil Klara gedib, onun yerinə xeyirxah, 
mehriban, qayğıkeş birisi gəlib. - Eldar təəccübünü gizlədə 
bilmədi. - İnsanın birdən-birə bu qədər dəyişdiyinə heç cür 
inana bilmirəm. 
 -   Eldar, həyatda hər şey ola bilə və hər şey mümkündür! - 
gülərək bildirdim. 
     Əlbəttə, həyətdəki kirayəçilər Klara xalanın “ahıl sevgi”si 
barədə heç nə bilmirdilər. 
     Klara xala ilə naməlum yaşlı kişi arasındakı sevgi macərası 
iki həftə idi ki, davam edirdi. Onlar hər gün günortadan sonra 
11 
 
parkdakı skamyalarında oturub dərdləşirdilər. Amma bir gün 
Klara xalanı həmin skamyada tək oturan gördüm. Ona 
yaxınlaşıb təəccüblə soruşdum: 
-    Klara xala, bu gün nə əcəb təksiniz? Bəs o, gəlməyib? 
-   Mən də başa düşmədim. Gəlməli idi, ancaq hələ də gəlib 
çıxmayıb. Çünki dünən Rəhman özü söz vermişdi, - deyə 
Klara xala “aşiq”inin bu gün gəlməməsinə narahat oldu. 
-  Fikir etmə,  harda olsa gələr, - deyə ev sahibəsinə ürək-dirək 
verdim. 
     Amma həmin gün Rəhman kişi görüş yerinə gəlmədi. Klara 
xala da çox narahat görünürdü. O,  bir neçə dəfə həyətdən 
küçəyə çıxıb parka boylanmışdı da. Rəhman ertəsi gün də 
görüş yerinə gəlməmişdi. Artıq Klara xalanın həyəcanını hər 
kəs hiss edirdi. O, sanki qəfəsə salınmış quş kimi çırpınırdı.  
     İki gündən sonra xəbər çıxdı ki, Rəhman kişini doğma oğlu 
bıçaqla qətlə yetirib. Klara xala bu xəbərdən bərk sarsıldı, 
hətta yatağa düşdü. O, iki gün nə bir tikə çörək yedi, nə də bir 
qurtum su içdi. Bizim də bütün səylərimiz nəticəsiz qaldı. 
Üçüncü gün Klara xalanın halı fənalaşdı. Təcili yardım 
çağırdıq. Həkim Klara xalanın qida rejiminə hökmən diqqət 
yetirməsini tapşırdı. Həmin gün mənim və həyətdəki 
kirayəçilərin təkidi ilə zorla ev sahibəsinə bir-iki tikə çörək 
yedizdirə bildik. 
    Ertəsi gün dərsdən evə qayıdarkən, həyətdə çoxlu 
adamların toplaşdığını gördüm. Nə hadisə baş verdiyini 
soruşdum. Dedilər ki, Klara xala infarkt keçirib, sol tərəfi iflic 
olub, nitq qabiliyyətini də itirib, danışa bilmir. Mən cəld ev 
sahibəsinin otağına girdim. Klara xala hərəkətsiz halda 
çarpayıda uzanmışdı. Ona yaxınlaşdım. Məni görcək, 
doluxsundu, gözlərindən bir damla yaş axaraq, yanaqlarında 
donub qaldı. O, indi məsum və son dərəcə yazıq baxışlarıyla 
mənə nəsə deməyə çalışırdı, ancaq bacarmırdı. Mən isə bu 
gözlərdəki mənanı anladım. Klara xala mənə demək istəyirdi 
12 
 
ki, “oğul, gördünmü mənimki həyatda heç gətirmir. Çünki 
bəxtim-taleyim əvvəlcədən qara yazılıb!” 
    Həkimdən Klara xalanın sağlıq durumunun bundan sonra 
necə olacağını soruşdum. O, dərindən köks ötürüb dedi ki, 
Klara xala möhkəm stress keçirib, daxili həyəcan yaşayıb və 
bunun nəticəsində də geniş infarkt  baş verib. Həkim könül 
açılası, ümidverici nəsə xoş bir söz söyləmədi. Mən çox məyus 
oldum, ev sahibəsinin bu halına acıdım. 
     İki gündən sonra həkimlərin səyinə baxmayaraq, Klara xala 
dünyasını dəyişdi. Onun cənazəsinə gözləmədiyimizdən də 
çox adam gəlmişdi. Hər kəs onun kimsəsiz olduğunu bilirdi, 
ancaq həyətdə və küçədə gördüyümüz  insan axını 
düşündüyümüzün tam əksini göstərdi... 
    Klara xalanın dəfninin sabahısı günü parkda həmin 
skamyada oturmuş Rəhman kişini gördüm. Əvvəcə gözlərimə 
inanmadım. Bir az da yaxınlaşdım. Yox, yox o, həqiqəqtən də 
Rəhman kişi idi.Ona yxınlaşıb bu qədər müddətdə harada 
olduğunu soruşdum. Rəhman kişi möhkəm xəstələndiyini və 
xəstəxanada yatdığını söylədi.  
-   Bəs dedilər ki, sizi oğlunuz öldürüb?! - soruşdum. 
- Oğul, bunlar şayiə və yalan xəbərlər  idi haqqımda 
çıxarmışdılar. Bunların hamısı boş söz-söhbətlərdi. De görüm, 
Klara xanım necədir? Onu nədənsə bu gün burada görmürəm. 
- Rəhman kişi nəzərlərini mənə zillədi. 
    Mən başımı aşağı dikdim. Əvvəlcə, ona bu bəd xəbəri 
vermək istəmədim. 
- Oğul, nə oldu? Klara xanıma bir şeymi olub?! - Kişi 
həyəcanla soruşdu.  
-  Rəhman əmi, Klara xala artıq yoxdu! Dünən onu torpağa 
tapşırdıq!  O, sizi çox gözlədi. Sizin ölüm xəbərinizi eşidəndə 
bərk sarsıldı. Günlərlə özünə qapandı, nə bir tikə çörək yedi, 
nə də bir qurtum su içdi. Sonra yatağa düşdü, kimsəylə dinib-
danışmadı. Iki gündən sonra geniş infarkt keçirdi. Görünür, 
rəhmətlik sizə qarşı biganə deyilmiş. Sən demə, Klara xalanın 
13 
 
içində bu yaşına qədər biruzə vermədiyi və kimsəyə məlum 
olmayan sevgi dolu bir dünya varmış - dedim. 
-   Necə?! Klara öldü?! - deyə həyəcanlanan  Rəhman kişi göz 
yaşlarına hakim ola bilmədi. Sonra o, məndən Klara xalanın 
hansı qəbiristanlıqda dəfn olunduğunu soruşdu. Mən də 
söylədim. 
    Ev sahibəsinin ölümündən sonra kirayə pulunu onun ancaq 
ölümü günü peyda olan, tanımadığımız uzaq qohumuna 
verməli olduq. O, hər ayın əvvəlində gəlib kirayə pullarını alıb 
gedirdi... 
    Klara xalanın yeddisi günü həyətdəki kirayəçilərlə birlikdə 
onun qəbrini ziyarət etməyə getdik. Qəbiristanlıqda Rəhman 
kişini gördük. O, Klara xalanın qəbri üstünə təzə-tər qızıl gül 
çiçəkləri düzmüşdü. Mən ona diqqətlə nəzər yetirdim. Rəhman 
kişinin əvvəlkinə nisbətən sanki beli bükülmüşdü.  Anladım ki, 
kişinin belini  bükən, yaşının bu ahıl çağında onun həyatına 
müsafir olan və çox da gecikmiş əsl sevgi imiş... 
 
                                                                                                                                                                 
                                                                     14.02.2014 
 
 
 
 
 
 
 
 
 
 
14 
 
 
                         Ziyarət 
                                   (hekayə) 
 
 
     Hacı Raziyə xanım Gəncədəki İmamzadəni ziyarət edib, 
bayıra çıxandan sonra, özündə bir məmnunluq, rahatlıq hiss 
etdi. Onun bu ziyarətgaha ilk deyil, beşinci gəlişi idi. Hacı 
xanım  nəinki Azərbaycanda , eləcə də xarici ölkələrdə - 
Hindistanda, Rusiyada, İranda, Gürcüstanda, Türkiyədə, 
Suriyada, İraqda, İordaniyada, Səudiyyə Ərəbistanında, 
Mərakeşdə, Misirdə, İsraildə olan bütün müqəddəs yerlərin 
hamısını ziyarət edib. 
    Hacı Raziyə xanım ziyarətini başa vurub evə gəlmək üçün 
bilet alaraq, Gəncə-Bakı avtobusuna əyləşdi. O, avtobusun 
pəncərəsindən gördü ki, iki əsgərlə avtobusun sürücüsü 
aralarında nə barədəsə söhbət edirlər. Sonda sürücü başını 
yırğalayaraq əsgərlərdən ayrılıb avtobusa minərək, keçib 
sükan arxasında oturdu. Avtobusun arxa tərəfində hələ üç boş 
yer qalmışdı. Hacı Raziyə xanım istər-istəməz avtobusun 
yanında çox pərişan halda dayanmış iki əsgərə nəzər yetirdi. 
Onlar da məlul-müşkül dayanıb, yola düşməkdə olan 
avtobusun sürücüsünə baxırdılar. Bu vaxt sərnişinlərdən kimsə 
ucadan: 
-   Çox gözləyəcəyik? Sür gedək də - dedi. 
-  İndi tərpənirik, - deyə sürücü cavab verdi. Sonra o, yerdə 
dayanmış iki əsgərə: 
-   Yaxşı, gəlin minin - dedi. 
    Əsgərlər elə bil ki, sürücünün bu sözünü gözləyirmişlər. 
Onlar tez gəlib avtobusa mindilər və keçib arxadakı boş 
yerlərdə oturdular. Yolun yarısında əsgərlərdən biri sürücüyə 
15 
 
yaxınlaşıb onun mobil telefonu ilə evlərinə zəng etməyi xahiş 
etdi. Sürücü könülsüz halda telefonunu əsgərə verərkən dedi: 
-   Ancaq “vızov”luq konturum var, biləsən. 
-  Elə mən də “vızov” atacağam, - deyə əsgər sürücünü 
arxayın saldı. 
     Əsgər bir neçə dəfə kiməsə “vızov” atdı. Amma ona cavab 
verən olmadı. Hacı Raziyə xanımın gözü əsgərdə idi. O, çox 
narahat görünürdü. Ona cavab vermədikləri üçün pərt 
olmuşdu. Sonra əsgər yenidən telefonu sürücüyə qaytardı və 
gəlib arxadakı yerində oturdu. Hacı xanım istər-istəməz 
əsgərlərin söhbətinə qulaq müsafiri oldu. Telefonla danışmaq 
istəyən əsgər yoldaşına deyirdi: “ Demək, evdə kimsə yoxdur. 
Ona görə telefona cavab vermirlər. Bəs indi nə edəcəyik?! Bir 
saatdan sonra Bakıda olacağıq. Bizi avtovağzalda qarşılayan 
olmasa, avtobus sürücüsünə nə deyəcəyik?!”  
    Bu danışıqdan sonra Hacı Raziyə xanıma aydın oldu ki, 
əsgərlərin yol pulları yoxdur. Ona görə evlərinə zəng edirmiş.  
Deməli, əsgərlərin pulu olmadığından avtobus sürücüsü onları 
aparmaq istəmirmiş. 
    Bir az keçəndən sonra əsgər yenidən sürücüyə yaxınlaşdı. 
Bu dəfə də telefon zəngi uğursuz alındı. O, geri qayıdıb yerinə 
keçərkən Hacı Raziyə xanım əsgərə dedi: 
- Oğul, al mənim mobilnimi, istədiyin qədər danış. Narahat 
olma, konturum çoxdur. 
- Çox sağ olun, xanım. - Əsgər oğlan utana-utana mobil 
telefonu Hacı xanımdan aldı.  
   O, zəng edən kimi ona cavab verdilər. Səs aydın eşidilirdi: 
- Ana, mən əsgər yoldaşımla gəlirəm. Bizi avtovağzalda 
qarşılayın. Çünki avtobusa verməyə yol pulumuz yoxdur, - 
deyə əsgər sonuncu cümləni avtobusdakılar eşitməsin deyə, 
çox astadan söylədi. Ana isə cavabında dedi: 
- Oğul, indi səni qarşılamağa avtovağzala gəlmək üçün evdə 
kimsə yoxdur. Bir atandır, o da işdədir, axşam gələcək. Mən 
16 
 
isə xəstəyəm, yataqdan qalxa bilmirəm, onsuz da məndə heç 
pul da yoxdur. 
- Yaxşı, ana sağ ol. - Əsgər pərt olmuş halda mobil telefonu 
söndürüb, Hacı xanıma verdi və: 
-  Çox sağ olun, xanım. Allah köməyiniz olsun - dedi. 
    Əsgərlərin keçirdikləri hissləri Hacı Raziyə xanım yaxşı başa 
düşürdü. İndi onlar Bakıya kimi narahat, həyəcanlı olacaqdılar, 
sıxıntı keçirəcəkdilər... 
    Allah heç kəsi çarəsiz, kimsəni kimsənin qarşısında 
üzükölgəli, xəcalətli etməsin. Amma Hacı Raziyə xanım 
istəmədi ki, əsgərlər yol boyu, Bakıya kimi narahat olsunlar. 
Ona görə də o, üzünü əsgərlərə tutub dedi: 
- Siz heç narahat olmayın, Allah adil və rəhmlidir, mütləq 
bunun bir çarəsi tapılar, inşallah! Ancaq  sizdən bir xahişim 
var. Məni qırmayın, bu yeməkləri və suyu götürün, bilirəm ki, 
ac olarsınız. 
    Əsgərlər Hacı Raziyə xanımın onlara uzatdığı yol azuqəsini 
geri qaytarmayaraq ona təşəkkür etdilər... 
    Gəncədən gələn avtobus avtovağzala çatdı. Hacı Raziyə 
xanım avtobusdan düşərkən qabaqcadan əlində hazır 
saxladığı pulu  sürücüyə uzadaraq: 
- Zəhmət olmazsa, bu puldan arxadan gələn iki əsgərin 
yolpulunu çıxın - dedi. 
    Sürücü gülərək dedi: 
- Onsuz da əsgərlərin pulu yox idi. Onlar dedilər ki, 
avtovağzalda onları qarşılayacaqlar. Allah qəlbinizə görə 
versin, xanım. Mömin qadına bənzəyirsiniz. Əsgərə kömək 
etmək Allaha da xoş gedər. 
     Sürücü iki əsgərin yol pulunu çıxdıqdan sonra, qalan pulu 
ona qaytaranda, Hacı Raziyə xanım sürücünün dediyi sözlərə 
dözə bilməyib cavabını verdi: 
-  Düz deyirsiniz, əsgərə kömək etmək Allah -təalaya da xoş 
gedər və böyük savab işlərdən sayılır. Amma bu savab işdən 
gərəkdir ki, Allah hamımıza nəsib etsin. Dünya malına aludə 
17 
 
olanlar, bu dünyadan gedərkən özü ilə yalnız gördüyü savab 
işləri və xeyirxah əməlləri aparır. 
    Hacı xanımın sözləri sürücünün üzünə tərs şillə kimi 
yapışdı. O, dediyinə də peşman olmuşdu, sifəti pörtdü, 
danışmağa daha dili olmadı. Hacı Raziyə xanım avtobusdan 
düşüb azacıq aralanmışdı ki, həmin iki əsgər qaça-qaça gəlib, 
arxadan Hacı xanıma yetişdilər. Əsgərlərdən biri təngnəfəs 
halda dedi: 
-  Bacım, Allah sizdən razı olsun. Siz olmasaydınız avtobus 
sürücüsünün yanında xəcalətli qalacaqdıq. Sürücü əvvəlcə 
pulumuzun olmadığını bilib, bizi avtobusa mindirmək istəmirdi. 
Biz onu əmin etdik ki, yolda evə zəng vuracağıq və 
avtovağzalda bizi qarşılamağa gələcəklər. Bildiyin kimi, evə 
zəng etdim, evdə anamdan başqa kimsə yox idi. Atam 
işdəymiş, anam da yataqda xəstə yatırdı. Mən ailənin tək 
övladıyam. Məni qarşılamayacaqlarını eşidəndə, çox pərişan 
oldum. Siz olmasaydınız... 
- Yaxşı, yaxşı təşəkkür etməyə ehtiyac yoxdur. Siz əsgərsiniz, 
sizə kömək etmək hər birimizin borcudur. İndi siz hara 
gedəcəksiniz? – Hacı Raziyə xanım əsgərin sözünü 
tamamlamağa imkan verməyərək soruşdu. 
- Mən Zabrata gedəcəyəm. İlk öncə əsgər dostumu Xaçmaza 
yola salmalıyam. Amma... 
- Bilirəm, ona görə soruşdum ki, görüm bir yerə gedirsiniz, 
yoxsa ayrı-ayrı istiqamətlərə. Götürün, bu pulları da dostunu 
Xaçmaza yola sal, özün də evə get, - deyə Hacı xanım 
əlindəki qalan pulları da əsgərin ovcuna basdı. 
- Bacım, Allah köməyiniz olsun. Allah öz nəzərini Sizin 
üstünüzdən heç zaman əskik etməsin. Amin! Amma siz mənə 
hökmən telefon nömrənizi verin. Sabah zəngləşib bir yerdə 
görüşək, pulunuzu qaytarım, - deyə əsgər yalvarış dolu 
nəzərlərini Hacı xanıma zillədi. 
18 
 
-  Mən bunları sizə borc olaraq etmədim, Allah rizası üçün 
etdim. Narahat olmayın, verdiyim pulları sizə ana südü kimi 
halal edirəm. 
-   Belə olmaz ki, bacım?! - əsgər tutuldu. 
-  Di, sizə yaxşı yol, Allah kimsəni yarıyolda və ümidsiz 
qoymasın. Mən tələsirəm, məni gözləyirlər, - Hacı xanım 
tələsik əsgərlərlə sağollaşdı. 
-  Yaxşı deyiblər, qadın var, min kişiyə dəyər, - deyə Hacı 
xanım ovcuna pul basdığı əsgər onun arxasınca həsrət dolu 
baxışlarıyla dərindən köks ötürərək dilləndi. 
     Hacı xanım “20 yanvar” metrosuna çatanda, onun mobil 
telefonuna zəng gəldi. Nömrə tanış deyildi. Amma Hacı xanım 
telefonu açdı.  
- Salam, Hacı Raziyə xanım. Bilirəm, tanımayacaqsan. 
Mənəm, İra. Yaxşı ki, nömrəni dəyişməmisən. Sənin də 
yanında yalançı çıxdım. Səhvimi boynuma alıram. Gərəkdi ki, 
bu beş ildə səninlə əlaqə saxlayaydım. And olsun bir olan 
Allaha ki, başım o qədər qarışmışdı ki, heç adımı belə 
xatırlaya bilmirdim. Deyəcəksən ki, İra özünə haqq 
qazandırmaqdan ötrü bu sözləri deyir. Bəli, etiraf edirəm ki, 
sənin qarşında xəcalətliyəm. Pulu səndən bir aylığına 
almışdım, amma bir də beş ildən sonra sənə zəng edirəm. 
Mən artıq Bakıdayam, dünən gəlmişəm. Düzü, o zamandan 
bəri Bakıya gəlib-getmişəm, ancaq hər dəfəki gəlişim qaçaraq 
olub. Səninlə əlaqə saxlamağa heç vaxtım olmayıb. De görüm, 
indi haradasan? Səninlə təcili görüşmək istəyirəm. 
      İşə bir bax. Hacı Raziyə xanım həm köhnə, etibarsız 
rəfiqəsi İradəni, həm də ona bir aylığına borc verdiyi 1.000 
ABŞ dollarını çoxdan unutmuşdu. İlahinin qüdrətinə bir bax! Bu 
zaman Hacı Raziyə xanımın yadına 10-15 dəqiqə bundan 
öncə hörmət etdiyi çarəsiz əsgərlər düşdü. Demək, Tanrı 
bəndəsinin etdiyi yaxşılığın əvəzini gec-tez ona qaytarır. O, 
İradəyə harada olduğunu söylədi və onunla  tanış olduğu ilk 
günü xatırladı. İstər-istəməz xəyal Hacı Raziyə xanımı altı il 
19 
 
öncəyə apardı. O zaman Raziyə yaxın bir tanışının vasitəsilə 
qəzetlərin birində işə düzəlmişdi.  O, iki il olardı ki, həyat 
yoldaşını Qarabağ döyüşlərində itirmişdi. Beş yaşlı qız uşağını 
böyütmək onun öhdəsinə düşmüşdü. Raziyənin atası-anası, 
qardaşı olmasına baxmayaraq, ona heç zaman kömək əllərini 
uzatmamışdılar. Səbəbi isə Raziyənin valideynlərinin razı 
olmadığı bir oğlanla ailə həyatı qurması idi. Raziyənin 
valideynləri varı-dövləti, şan-şöhrəti sevən adamlardı. Onlar 
istəyirdilər ki, ali təhsilli Raziyəni varlı-karlı bir oğlana ərə 
versinlər. Raziyə isə könül verdiyi tələbə yoldaşıyla ailə həyatı 
qurmağı üstün tutmuşdu. Amma valideynlərinin xeyir-duası 
alınmadığı bu ailə xoşbəxtliyi elə də uzun sürmədi. Qarabağ 
savaşı digər azərbaycanlı qadınlarımızın ailə səadətini əlindən 
alıb, “ocaqlarını söndürdüyü” kimı, Raziyənin də taleyinə qara 
xətt çəkdi. Həyatının ən gözəl çağında o, dünyanın vəfasızlığı 
ilə barışmaq məcburiyyətində qaldı. O, nə qədər çətin günlər 
yaşasa da, kömək üçün kimsəyə, hətta ən yaxınlarına belə 
ağız açmadı, kimsənin qarşısında əyilmədi. O, bircə balasını 
halallıqla böyüdüb, boya-başa çatdırmaqda israrlı oldu. Raziyə 
çox ağıllı, ləyaqətli, qürurlu, əzmkar, işgüzar, mehriban, 
dostcanlı, xoşxasiyyətli, ağırtəbiətli, ismətli, abır-həyalı bir 
xanımdı. Bütün bunlara rəğmən Raziyə həm də gözəgəlimli 
qadın idi. On-on beş qadının içərisindən kişilərin diqqətini 
çəkərdi. Gəldiyi gündən nəşriyyatda hamı ona gözaltı nəzər 
yetirirdi. Raziyə isə bu nəzərlərə qarşı çox laqeyd və biganə 
idi. Raziyənin İradə ilə ilk tanışlığı da işlədiyi qəzet 
redaksiyasında olmuşdu. O, bir həftə idi ki, tanınmış bir 
redaktorun qəzetində müxbir kimi işə başlamışdı. Raziyə baş 
redaktorun tapşırığı ilə bir idarə rəhbərindən götürdüyü 
müsahibəni hazırlayıb, şefinin qəbuluna girmək istəyirdi. 
Katibə qız Raziyəni görən kimi dedi: 
-  A-a-a! Yaxşı oldu ki, gəldiniz. Mən də sizə zəng vuracaqdım.  
Aslan müəllim elə indicə sizi soruşurdu. Yazı-filan deyirdi. 
Gətirmisiz?! 
20 
 
-   Bəli, yazını hazırlamışam. Aslan müəllim yazıya baxmalıdır. 
- Raziyə utanırmış kimi astadan cavab verdi. 
-  Keçin içəri, Aslan müəllim sizi gözləyir. - Katibə qız Raziyəyə 
içəri keçməsini bildirdi. 
     Raziyə Baş redaktorun kabinetinə girmək istəyirdi ki, bu 
zaman qırlı-fırlı, at yerişli, ədalı, ucaboylu, əndamlı bir xanım 
içəri girərək, üzünü katibə qıza tutub işvə-nazla: 
-    Seva, Aslançik məni gözləyir - dedi. 
-    İra, axı... 
-   Narahat olma, elə indicə onunla əl telefonunda danışmışıq, 
- deyə İra dönüb mənə baxaraq göz vurdu. - Bu gözəl xanım 
məndən sonra keçər içəri. Elə deyilmi, su sonası? 
     Az keçməmiş içəridən İranın qəhqəhə dolu gülüş səsləri 
otağı başına götürdü. Bu zaman katibə qız: 
-    Xanım, adınızı da bilmirəm... 
-    Raziyə xanım. 
-    Raziyə xanım, gəlin əyləşin. İranınkı uzun sürəcək. Ayaqda 
qalmayın, - Seva oturmaq üçün ona yer göstərdi. 
-   Çox sağ olun, - deyə Raziyə qapının yanında qoyulmuş üç 
stuldan birində əyləşdi. 
      Bir azdan gülüş səsləri kəsildi. İçəridə tam sakitlik yarandı. 
Seva sol əlində güzgü, sağ əlindəki qırmızı rəngli boya ilə 
şişmiş dodaqlarını boyayırdı. Yarım saatdan sonra İra sifəti 
pörtmüş halda baş redaktorun kabinetindən çıxdı. Onun 
köynəyi şalvarının üstündən yarı çıxmış, saçları pırtlaşıq, 
boynu və dodaqları gömgöy olmuşdu. İra gedərkən 
gülümsəyərək, gözucu Raziyəyə baxdı və yenə də göz vurdu. 
     Raziyə qapını döyüb baş redaktorun otağına girdi. Aslan 
Raziyəni görcək özünü yığışdırdı və üzündə süni təbəssüm 
yaratmağa çalışdı. Onun da sir-sifəti pörtmüşdü, sanki təndirin 
alovu üzünə vurmuşdu. 
-   Salam, Aslan müəllim - Raziyə astadan nazik səslə dedi. 
-  Salam, xoş gəldiniz, Raziyə xanım. Gəlin əyləşin. Məncə, 
yazını hazırlamısınız, eləmi? 
21 
 
-  Bəli, yazı hazırdır. Buyurun, baxın, - deyə Raziyə istehsalat 
sahəsində çalışan bir müdirdən hazırladığı müsahibəni baş 
redaktora uzatdı. 
     Baş redaktor yazıya gözucu baxıb soruşdu: 
-    Bəs müdir sizə başqa bir şey vermədi? 
-   Başqa nə verəsiydi ki, Aslan müəllim? - Raziyə təəccüblə 
gözlərini döydü. 
-   Necə nə verəsiydi?! Bundan əlavə, müdir sizə bir məktub da 
verməliydi.- Aslan müəllim sifətini bozartdı. 
- Mən müsahibəni götürəndən sonra müdir mənə nəsə 
verməyə çalışdı, ancaq mən buna imkan vermədim. 
-  Siz bacarmadığınız işi, İra xanım bacardı. Eybi yoxdur, hələ 
yenisiniz, tezliklə siz də belə şeylərə alışacaqsınız. - Baş 
redaktor kresloya yayxındı. - Siz mənim tövsiyələrimə əməl 
etsəniz, bu sahədə siz də böyük uğurlar qazanarsınız. Çünki 
sizin ağlınız, fərasətiniz, gözəlliyiniz, diqqəti ilk anda cəlb 
etməyiniz, xoş təbəssümünüz imkan verir ki, siz İra xanımdan 
daha qabağa gedəsiniz. 
-  Mən ancaq mənə aid olan işi görməyi xoşlayıram, Aslan 
müəllim. Digər işlər mənlik deyil. - Raziyə də söz altında 
qalmadı və baş redaktora anlatdı ki, o, çörəyi qulağına yemir. 
-  Digər işlər deyəndə, nəyi nəzərdə tutursunuz, Raziyə 
xanım? - Aslan müəllim işçisini gözaltı süzdü və qımışaraq 
soruşdu. 
-  Yəni, İra xanımın gördüyü işləri nəzərdə tuturam. - Raziyə 
bu dəfə çəkinmədən hədəfə sərrast “atəş” açdı. 
-  İra çox zirək qızdır, başqalarının bacarmadığı müşkül işləri 
o, həll edir. Redaksiyadakı oğlanların heç birisi İranın yerişini 
yeriyə bilməz. Bir sözlə, İranı dəyirmanın boğazına ölü atsan, 
oradan diri çıxar. Onu hara göndərirəmsə, heç zaman əliboş 
geri qayıtmayıb. Əsl işçi belə olar. - Baş redaktor Raziyə 
xanıma bununla sanki yanmışlıq verdi. 
-   Aslan müəllim, yazıya baxmayacaqsınız? - Raziyə pörtmüş 
və əsəbi halda soruşdu. 
22 
 
-  Siz gedə bilərsiniz. Yazını oxuyandan sonra özüm sizi 
çağıracağam. – Baş redaktor sanki bu “cansıxıcı” xanımdan 
tez qurtulmaq istədi.  
     O, Raziyənin sifətinin haldan-hala düşməyindən anladı ki, 
söhbəti bir az da davam etdirsə, burada nəsə xoşagəlməz 
anlar yaşana bilər. Raziyə bir söz demədən, sakitcə baş 
redaktorun otağını tərk etdi. O, dəhlizə çıxanda İranın bir 
oğlanla xosunlaşdığını gördü. İra da Raziyəni görən kimi, 
oğlandan aralanıb ona yaxınlaşdı və gülərək dedi: 
-  Raziyə xanım, yeni işiniz xeyirli olsun. Eşitdim ki, bizim 
redaksiyada işləyəcəksiniz. Bu lap yaxşı oldu. Mən inanıram 
ki, bizimki bir-birimizlə tutacaq. 
-   Çox sağ olun, İra. Hardan bilir... 
-   A-a-a, adımı da bilirsiniz. Gördünmü?.. 
-  Hardan bilirsiniz ki, bizimki biri-birimizlə tutacaq? Ancaq mən 
elə düşünmürəm. Biz fərqli dünyanın adamlarıyıq, İra xanım. - 
Raziyə ilk söhbətdən İranı sancdı. 
-  Mən tez inciyən xanımlardan deyiləm. Beləliyimə baxma, 
Raziyə, mən yaxşı rəfiqə, etibarlı və sədaqətli dost, yoldaş 
üçün canımdan keçməyə hazır olan qadınlardanam. Təki məni 
qəlbən başa düşən insan olsun. –  İra sifətinə ciddi görkəm 
verdi. 
     Bu zaman baş redaktorun katibəsi qapını açıb dəhlizdə bizi 
görcək dedi: 
-   İra, mən də telefonla səhərdən səni axtarıram. Tez ol, Aslan 
müəllim səni çağırır. 
-  Nə oldu, bu kişiyə belə? Elə indicə onun yanından çıxmışam 
ki. Deyəsən, mənimçün darıxıb a... Raziyə, bir yerə getmirsiniz 
ki?  
-   Xeyr, xeyr, buralardayam, otaqda olacağam. 
-  Yaxşı, mən bu dəqiqə şefin yanına girib, çıxıram. Sizinlə 
daha yaxından tanış olmaq istəyirəm. Otaqda ol, indi gəlirəm, - 
deyə İra baş redaktorun yanına tələsdi. 
23 
 
     Çox keçmədi ki, İradə baş redaktorun yanından çıxıb, 
Raziyəni görmək üçün kompüter otağına girdi. Raziyə nəsə 
yazırdı. 
-   Raziyə, gəl aşağı, çayxanaya düşək. Orada rahatca söhbət 
edərik. Narahat olma, çaylar məndəndir, - deyə İradə ərkyana 
Raziyənin qolundan tutub, ayağa qaldırdı. 
     Raziyə də İranın sözünü yerə salmadı. Onlar birlikdə 
pilləkənlərlə çayxanaya düşərkən üç dəfə ayrı-ayrı oğlanlar 
İranı saxlayıb, bir neçə dəqiqəliyinə onunla nə barədəsə 
söhbət etdilər. İradənin bu hərəkəti Raziyəyə heç də xoş 
gəlmədi. İradə bunu Raziyənin narazı baxışlarından dərhal 
anladı və gülərək dedi: 
- Bağışla, Raziyə. Görürsən də oğlanlar imkan vermirlər. 
Bunların hamısı belədir. Görüm bunların... Amma kişilərin nəsli 
kəsilsə, bəs biz qadınlar onlarsız nə edərik? – İra bərkdən 
qəhqəhə çəkib güldü. - Bilmirəm, bu nəşriyyatın 
havasındandır, yoxsa nədəndir, buraya ilk dəfə qədəm qoyan 
hər bir qadınla kişilər həmən maraqlanmağa başlayırlar. Bax, 
gördünmü, məni saxlayıb söhbətə tutanların hər üçü səninlə 
maraqlanırdı. Kimdir, nəçidir, subaydır, evlidir, boşanıbdır, 
daha nələr, nələr... Bax, Raziyə budur sənə deyirəm. Onların 
heç birinə fikir vermə. İlk günlər sənin zəhləni tökənlər çox 
olacaq. Onlarla mülayim davrandın yanacaqsan, səndən əl 
çəkməyəcəklər. Yox əgər... 
-  İra, mən uşaq deyiləm ki, bu cür məsləhətlərə ehtiyacım 
olsun. Sən bu barədə narahat olma, onların öhdəsindən necə 
gəlməyi bilirəm. - Raziyə İranı arxayın saldı. 
    Çayxanada İra ilə Raziyə lap küncdəki boş stolda əyləşdilər. 
İra çay sifariş verdi və sonra üzünü Raziyəyə tutub soruşdu: 
-   Raziyə, nahar da edəkmi? 
-  Xeyr, xeyr. Mən ac deyiləm. Əgər istəyirsənsə, sən nahar 
edə bilərsən - Raziyə dedi. 
-  Xeyr, mən də toxam, sənə görə deyirdim. - İradə çay 
sifarişiylə kifayətləndi. 
24 
 
     Qonşu stoldakı “şorgöz jurnalistlər” bayaqdan bəri gözlərini 
Raziyədən çəkmirdilər. 
-  Yaxşı, Raziyə, gəl indi bir-birimizlə yaxından tanış olaq. 
Əvvəlcə mən özüm haqqında yalansız-filansız danışacağam. 
Evli idim. Bir qız uşağım olandan sonra ərimdən boşandıq. 
Daha doğrusu, mən ondan boşandım. O, ən yaxın rəfiqəmlə 
mənə xəyanət edirdi. Nəhayət, bir gün hər ikisini yataqda 
tutdum. Heç bir söz demədən, hər ikisinin üzünə bir lomba 
tüpürdüm və onu evdən qovdum. Evi mənə atam almışdı.O, 
mənim hesabıma yaşayırdı. O vaxtdan bəri kişilərdən müxtəlif 
yollarla intiqam alıram. Onları barmağıma dolayıb fırladıram, 
sonra kişilik qürurlarını, hisslərini ayaqlarım altına atıb 
tapdalamaqdan həzz alıram. Onları istədiyim formada alçalda 
bilirəm. Bütün bunların hamısını dəlil-sübut kimi mobilimin 
kamerasına çəkib saxlayıram. Bundan sonra onlar məndən 
asılı vəziyyətdə qalır. Və mənim göstərişlərimə həmişə 
müntəzir olurlar. Mənə qarşı gələn olursa, görüntüləri 
qarşısına qoyandan sonra quzuya dönür və ayaqlarıma düşüb 
yalvarmağa başlayır. 
-   Amma bu çox təhlükəli oyundur. - Raziyə tez dilləndi. - Sizi 
buna görə öldürə bilərlər. 
-   Mən orasını da düşünmüşəm. Prokurorluqda çox etibarlı bir 
dostum var. O məni qoruyur, ona görə də kimdənsə qorxub-
çəkinmirəm. Bu yolla yaxşı pul da qazanıram. Bunu danmıram. 
Hə, indi sən özün barədə danış görək, hardan gəlib, hara 
gedirsən? - İradə gülərək soruşdu. 
     Raziyə də özü haqqında hər şeyi doğru-dürüst İraya 
anlatdı. İra bir müddət susub danışmadı. Sifəti ciddi görkəm 
almışdı, sanki gəmiləri dənizdə batan adamı xatırladırdı. 
Handan-hana İra dilləndi: 
-   Raziyə, qəlbimə yatan insana heç vaxt yalan söyləmərəm. 
Onunla həmişə açıq və səmimi olmağa çalışıram. Mən səninlə 
açıq danışacağam. Düzünü deyim ki, burası, yəni bu nəşriyyat, 
işlədiyin bu qəzet redaksiyası da sənlik deyil. Sən bu 
25 
 
bataqlıqda batarsan, buraya gəldiyinə peşman olarsan. Mən 
sənə bir bacı kimi məsləhət görürəm ki, nə qədər gec deyil, 
buradan uzaqlaş. Heç bilirsən Aslan məni ikinci dəfə nəyə 
görə çağırmışdı? Sənə görə. Sənin şəxsi həyatın barədə hər 
şeyi öyrənmək üçün məndən ona yardım etməyimi xahiş etdi. 
-   Sən də razılıq verdin, eləmi? - Raziyə tez soruşdu. 
-   Əlbəttə, razı oldum. Ancaq bu dəfə mən həm Aslana, həm 
də onun özü kimi işərəfsiz dostlarına yaxşı bir plan 
hazırlayacağam. Bu işdə əsas qəhrəman sən olacaqsan. 
-  Məni belə iyrənc işlərə qarışdırma, İra. - Raziyə etiraz etmək 
istədi. 
-  Bir az keçdikdən sonra, onsuz da özündən asılı olmayaraq, 
bütün iyrənc işlərin içində olacaqsan. Amma təklifimi dinləyib, 
birgə hərəkət etsək, həm mənəvi cəhətdən, həm də maddi 
cəhətdən böyük uğur qazana bilərik. Biqeyrət, şərəfsiz, 
binamus kişiləri ifşa edib, onları yerlərində oturtmaq lazımdır 
ki, bir də namuslu, şərəfli, ləyaqətli, ismətli qadınları 
ləkələməsinlər, çirkaba bulaşdırmasınlar, öz oyuncaqlarına 
çevirməsinlər, onları alçatmasınlar. 
-  Yaxşı, planın nədən ibarətdir? - Raziyə maraqla soruşdu. 
-   Məni yaxşıca dinlə. Danışacaqlarım ancaq ikimizin arasında 
qalmalıdır. Kimsə bundan xəbər tutsa, hər ikimiz yanarıq. 
Aslanın redaksiyada bir neçə “zayçik”ləri vardır. Onlar hər nə 
eşidirlərsə, dərhal ona çatdırırlar. Aslan sabah günortadan 
sonra səni şam yeməyinə dəvət edəcək. O, da şorgözün, 
əxlaqsızın birisidir. Gözəgəlimli qızları əvvəlcə o, dişinə vurur, 
ipə-sapa yatmayanları isə dost-tanışlarına “hədiyyə” edir. Əgər 
sən onunla şam yeməyinə getsən, onun caynağından qurtula 
bilməyəcəksən. Yox, əgər getməsən, onda səndən hökmən 
intiqam almağa çalışacaq. 
-   Necə? - Raziyə yenidən soruşdu. 
-  Sən ona yaxınlıq etmədiyinə görə, səni başqalarına yem 
edəcək. Onun çoxlu imkanlı müdir dostları var. Səni yazı 
hazırlamaq bəhanəsilə onların yanına göndərəcək. Elə qadın 
26 
 
olmasın ki, puldan, zinət şeylərindən xoşu gəlməsin. Qadınlar 
parıltıya tez aldanırlar. Əvvəlcə bahalı üzük-sırğa, daş-qaşlar 
sonra da... 
-   Sonra da nə?! - Raziyə təəccüblə soruşdu. 
-  Sonra da bu akulaların iti dişlərindən çətin ki, canını qurtara 
biləsən. Çünki onlar belə işlərdə çox mahirdirlər. Səni ələ 
keçirmək üçün bütün iyrənc üsullardan istifadə edəcəklər, 
doğulduğuna peşman edəcəklər. Onların əli uzundur, hər yerə 
çatır. Hər zaman da onlar haqlı çıxırlar, bütün kirli işlərini, 
ayıblarını haram yolla qazandıqları pullar vasitəsilə 
təmizləməyi artıq vərdiş ediblər. 
-  Bəs bunların Allahdan heç qorxu-hürküləri yoxdur, bəyəm? 
- Nə qorxu-filan, ay qız?! Onların kimsədən qorxub-çəkindikləri 
yoxdur. Bunlar mafiyadır, zəncirvarı bir-birinə sarınıblar. Yetər 
ki, birinin ayağını tapdalayasan, min yerdən hücuma məruz 
qalacaqsan. Səncə, mafiyaya kimin gücü çatar?! Bunları 
ancaq öz silahları ilə vurmaq lazımdır. Raziyə, yaxşı olar ki, 
sən bu axşam mənim dediklərim barədə düşünəsən. 
- Yaxşı, sən deyən olsun. Bu axşam dediklərin barədə 
düşünəcəyəm. - Raziyə dedi. 
-  Elə isə, qalxaq. Mən Aslan müəllimə uydurmaq üçün bir 
şeylər fikirləşərəm. - İradə də ayağa qalxdı. 
    Raziyə İradədən ayrılandan sonra, yeni “rəfiqə”sinin 
danışdıqlarında nə qədər səmimi və doğru-dürüst olduğunu 
yoxlamaq istədi. 
    Ertəsi gün Raziyə bilgisayar otağında oturub, qəzetin yeni 
sayı üçün növbəti yazısını hazırlayırdı. Bu zaman baş 
redaktorun katibəsi daxili telefonla Raziyəyə Aslan müəllimin 
onu çağırdığını bildirdi. Raziyə əlindəki yazını buraxıb, baş 
redaktorun otağına getdi. 
     Bu dəfə Aslan müəllim təzə işçisini gülərüzlə qarşıladı və 
lütfkarlıq göstərərək, onunçün hələ bir çay da sifariş etdi. 
Düzü, Raziyə utandı. Baş redaktor bunu görüncə dedi: 
27 
 
- Raziyə xanım, açığını deyim ki, siz başqalarına qətiyyən 
bənzəmirsiniz. Siz tamamilə fərqli bir xanımsınız. Buradakılara 
o qədər fikir verməyin, onların əllərindən boşboğazlıqdan 
başqa bir iş gəlmir. Hər birini mötəbər adamların tapşırığı ilə 
işə götürmək məcburiyyətində qalmışam. İndiki zamanda 
bilirsən ki, qəzet saxlamaq çətindir. Qəzetin maliyyə məsrəfləri 
çoxdur. İnanın ki, dost-tanışların yardımı olmasa, mən bu 
qəzeti çıxarda bilmərəm. Allah onların canını salamat eləsin. 
Mən sizin hazırladığınız yazını oxudum. Hiss olunur ki, sizdə 
nəsə var, yəni üzərinizdə çalışsanız, gələcəkdə sizdən yaxşı 
jurnalist ola bilər. Mən bu işdə sizə əlimdən gələn köməyi 
edəcəyəm. 
-   Çox sağ olun, Aslan müəllim. Çalışacağam ki, etimadınızı 
doğruldum. Buna əmin ola bilərsiniz. Mən bu sənəti çox 
sevirəm. Jurnalist olmaq çoxdankı arzum idi. - Raziyə qızara-
qızara cavab verdi. 
-    Raziyə xanım, bu axşama nəsə bir planız yoxdur ki? 
-   Xeyr, elə də vacib planım yoxdur. Sadəcə, məni çoxdan bəri 
narahat edən bir mövzu haqqında yazı yazacağam. 
- Bilmək olarmı, yazı nə barədədir? Çünki qəzetdə gedəcək 
yazılar ilk növbədə məni daha çox maraqlandırır və bu barədə 
qərarı da mən verirəm. 
- Yazacağım məqalə “Qadın ləyaqəti, qadın isməti” 
mövzusunda olacaq, Aslan müəllim. 
-   Bilirsiniz, Raziyə xanım, bizim qəzet hüquq qəzeti olduğu 
üçün bu cür yazıları çox nadir hallarda veririk, - deyə baş 
redaktorun sifəti birdən-birə dəyişdi, rəngi avazıdı, çöhrəsini 
sanki qara buludlar aldı. 
     Bu Raziyə xanımın gözündən qaçmadı. Raziyə bunu 
qəsdən demişdi. 
-    Aslan müəllim, mənə nəsə deyəcəkdiniz. - Raziyənin elə bil 
ki, qırışığı açıldı. 
28 
 
-  Deyirəm ki, başqa bir işiniz yoxdursa, yeni işinizi qeyd etmək 
üçün sizi şam yeməyinə dəvət edirəm, - deyə Aslan müəllim 
bu dəfə nədənsə çəkinə-çəkinə dilləndi.  
-   Etiraz etmirəm.- Raziyə də özünü o yerə qoymadı. 
-  Dostumun yaxşı bir restoranı var, işdən sonra ora gedərik. 
Ancaq bunu işçilərdən kimsə bilməməlidir, Raziyə xanım. - 
Aslan müəllimin çöhrəsində elə bil ki günəş doğdu. 
-  Bu barədə heç narahat olmayın, Aslan müəllim. Mən işimi 
ehtiyatla tutmağı bacarıram. - Raziyə əminliklə bildirdi. 
    Baş redaktor ürəyində: “adə, bu ki, çoxdan hazırmış ki...” 
dedi. 
    Raziyə düşündü ki, hələlik İranın ona söylədikləri düz çıxır. 
    Axşam baş redaktorla Raziyə artıq restorandakı ayrıca 
otaqların birində onlar üçün qabaqcadan hazırlanmış stolun 
arxasında oturmuşdular. Stolun üstündə hər şey vardı. 
Yeməyə başlamazdan öncə, Aslan əl atıb partıltıyla şampan 
butulkasının ağzını açdı. O, Raziyənin qədəhinə şərab 
süzərkən qız qəti etiraz etdi: 
-   Aslan müəllim, siz nə edirsiniz? Mən içki içmirəm. Özünüzə 
süzün, spirtli içki mənlik deyil. Mən meyvə şirəsi içəcəyəm. 
-   Necə?! İçmirsiniz? - Baş redaktor təəccüblə dilləndi. 
-   Xeyr, içmirəm. - Raziyə yenə təkrar etdi. 
-   Mən şampanı sizə görə... 
-   Aslan müəllim, mənə spirtli içki olmaz. Mən namaz əhliyəm. 
Sizinlə bu stolda oturduğum üçün mən də böyük günah 
qazanıram. Amma etika xatirinə, sizi qırmamaq üçün təklifinizi 
qəbul etdim. 
-  Yaxşı, siz deyən olsun, daha təkid etməyəcəyəm. Mən isə  
içəcəyəm. - Aslan müəllim əlindəki şampanı yenidən stolun 
üstünə qoydu və bu dəfə araq butulkasının ağzını açaraq, öz 
qədəhinə süzdü.  
     O, heç nə yemədən araqla dolu qədəhi birnəfəsə başına 
çəkdi, üz-gözünü turşudub, duzlu xiyardan birini götürüb 
dişlədi. Az keçmədi ki, Aslanın başı dumanlanmağa başladı. 
29 
 
Artıq o, nə danışdığının fərqində deyildi, ağzına gələni üyüdüb 
tökürdü. Raziyə baş redaktorunu bu vəziyyətdə görüncə, 
ondan iyrəndi. Düşündü ki, içki adamı gör bir nə hallara salır. 
Bir az bundan öncə, ilk andan adama xoş təəssürat 
bağışlayan bir insan, indi tanınmaz hala düşüb, başqa bir 
adam olmuşdu. Deyirlər ki, insanın daxili aləmi bir sərxoş 
olduğu halda, bir də qumar oynadığı zaman üzə çıxır. İndi 
əvvəlki Aslandan əsər-əlamət qalmamışdı. Baş redaktor ayağa 
qalxıb Raziyəyə yaxınlaşdı. Heç nədən çəkinmədən, əl atıb 
onun qolundan tutaraq, oturduğu yerdən qaldırmaq istədi: 
-  Raziyə xanım, mən sizinlə rəqs etmək istəyirəm. Qalx 
ayağa, rəqs edək. Məni “atkaz” eləməyin. Mən sizinçün nə 
desən, eləyəcəyəm. Təki siz bu gün mənim istəklərimin 
əleyhinə getməyin! Sizin o, qara gözlərinizə bu canım fəda 
olsun! 
-  Aslan müəllim, siz nə edirsiniz?! Özünüzü ələ alın! Mən 
bunu sizdən gözləməzdim. Bu nə hərəkətdir edirsiniz? Ayıbdır! 
Özünüzə gəlin! İçməyi bacarmırdınızsa, gərək içməyəydiniz. - 
Raziyə oturduğu yerdən qalxıb kənara çəkildi. 
    Aslan ondan əl çəkmək istəmirdi. O, Raziyənin dediklərini 
eşitmirmiş kimi, yenidən əl atıb onun qolundan yapışaraq 
özünə tərəf çəkdi. Raziyə çırpınıb onun əlindən xilas olmağa 
çalışırdı. Aslan isə qızmış pələng kimi qızı qamarlayıb, onu 
öpmək istəyirdi. Amma Raziyə buna imkan vermədi. O, baş 
redaktorun sinəsindən var gücü ilə geri itələdi. Aslan 
müvazinətini itirib yerə yıxıldı. 
-  Alçaq! Sizin niyyətiniz indi aydın oldu mənə. Düzdür, sizdə  
heç bir günah yoxdur, əsl günah məndədir ki, sizin kimi 
şərəfsizin təklifini qəbul etdim. Ayıb olsun sizə! Kişi də işçisi ilə 
bu cür rəftar edərmi heç?! - Raziyə pörtmüş, əsəbi halda 
qapını arxasınca çırparaq, restoranı təkbaşına tərk etdi. 
     Həmin gecə səhərəcən Raziyəni yuxu aparmadı. “Deməli, 
İra haqlı imiş”, deyə düşündü. 
30 
 
     Ertəsi gün Raziyə işə getmək istəmədi. Ancaq o, bu barədə 
İradə ilə hökmən danışmalıydı. 
     O, əvvəlcə qızını bağçaya apardı, sonra tələsmədən iş 
yerinə yollandı. Qərara gəlmişdi ki, gedən kimi, ərizəsini yazıb 
işdən çıxacaq. Raziyə redaksiyaya daxil olarkən İra onu 
çoxdan gözləyirmiş kimi: 
-  A-a-a-z, harada qalmısan bu vaxta kimi? Sən ki işə hamıdan 
tez gələrdin. Bu gün nə oldu belə gecikdin? Aslan müəllim 
səhərdən bəri düz üç dəfə səni soruşub. Dedi ki, “Raziyə 
xanım gələn kimi, yanıma göndərin!” - uca səslə dedi . 
-  İra, səninlə ikilikdə danışmaq istəyirəm, - deyə Raziyə 
İradəni onunla söhbət etmək üçün çayxanaya apardı. 
     Raziyə axşamkı əhvalatı yerli-yataqlı İradəyə söylədi. 
-  Gördünmü?! İndi mənə inandınmı? Bu kişilər hamısı bir 
bezin qırağıdır. Onlara qətiyyən etibar etmək olmaz! İndi fikrin 
nədir? Nə etmək istəyirsən? - İradə cavab gözləyirmiş kimi 
gözlərini Raziyəyə zillədi. 
-  Nə edəcəyəm. Ərizəmi yazıb işdən çıxacağam. Amma 
çıxarkən ona dişimin dibindən çıxanı deyəcəyəm, sonra da 
üzünə tüpürəcəyəm. - Raziyə dedi. 
-  Dayan bir görüm. Onun üzünə tüpürməyə hər zaman vaxtın 
olar. Amma de görüm, mənim planım barədə düşündünmü 
heç? - İradə Raziyənin fikrini bilmək istədi. 
-  Yaxşı, bundan sonra necə desən, elə hərəkət edəcəyəm. 
Yetər ki, bu binamusu ifşa edək. Bəlkə, başqalarına da dərs 
olar. - Raziyə bundan sonra İradəyə inandığını və ona bel 
bağladığını təsdiq etdi. 
-  Bura bax, mən bu Aslanın ciyərini bilirəm. İndi o səni otağına 
dəvət edəcək və səninlə aranızda heç bir şey olmamış kimi 
davranacaq, səndən üzr istəyəcək. Onun üzə gülümsəməsinə 
baxma, o, çox kinli adamdır. O səni ya bu gün, ya da sabah 
yazı hazırlamaq üçün hökmən yaxın dostlarından birinin 
yanına göndərəcək. Oraya tək getməzsən, gedərkən mənə də 
xəbər verərsən. Mən o zaman əsas planım barədə sənə ətraflı 
31 
 
danışacağam. Planım baş tutarsa, kasıbçılığın daşını birdəfəlik 
atacaqsan, - deyə İradə Raziyəni baş redaktora qarşı 
təlimatlandırdı. 
     Bu vaxt çayxanaya onların iş yoldaşı Elçin daxil oldu. O, 
hər tərəfə nəzər saldı. Raziyə ilə İradəni birlikdə görcək, gülə-
gülə onlara yaxınlaşdı: 
-  Mən də sizi axtarırdım, Raziyə xanım. Aslan müəllim sizi 
çağırır - dedi. 
-   İndi gəlirəm. - Raziyə dilləndi. 
    Elçin daha gözləməyib, tez geri qayıtdı. Raziyə ayağa 
qalxarkən, İradə astadan dedi: 
-   Dediklərimi unutma! Al, mənim mobil telefonumu, oturduğun 
kresloya qoyarsan. Sən bayıra çıxandan sonra, Aslan hökmən 
hansı bir dostu ilə danışacaq. Qoy onların danışığını mobilim 
yazsın. Bu bizə lazım olacaq. 
-   Bəs mən telefonu sonra oradan necə götürəcəyəm? 
-  Çox sadə. Beş-on dəqiqə keçəndən sonra, yenidən geri 
qayıdıb, telefonunu unutduğunu söyləyəcəksən, vəssalam.  
-  Yaxşı, sən heç narahat olma, İra. Mən dediyini edəcəyəm, - 
Raziyə rəfiqəsini əmin etdi.  
    Raziyə baş redaktorun otağına girən kimi, Aslan tez ayağa 
qalxıb gülə-gülə: 
-  Raziyə xanım, xoş gəlmisiniz. Buyurun, əyləşin. Dünən 
axşam olanlar üçün sizdən üzr istəyirəm. Özümdə 
olmamışam, nə danışdığımı bilməmişəm. İçki məni tez tutub. 
Siz allah məni bağışlayın - dedi.  
-  Aslan müəllim, mənim yerimdə olsaydınız, sizə qarşı bu cür 
hərəkət edəni bağışlardınızmı? - Raziyə sınayıcı nəzərlərlə 
baş redaktora baxdı. 
-  Haqlısan, Raziyə xanım. Mən düzgün hərəkət etməmişəm. 
Amma xətamı istədiyin zaman nə ilə desən düzəltməyə 
hazıram. Günahımı yumaqdan ötrü xahiş deyil, nə əmr 
etsəniz, yerinə yetirməsən heç kişi deyiləm! Yetər ki, məni əfv 
edəsiniz. - Aslan açıqcasına Raziyəyə yalvarırdı. 
32 
 
-  Yaxşı, qoy bu birinci və sonuncu olsun. - Raziyə özünü guya 
onu bağışlayırmış kimi göstərdi. 
- Raziyə xanım, bir nəfər biznesmen tanışımdan yazı 
hazırlamaq lazımdır. Düşündüm ki, bu yazını ancaq siz 
hazırlaya bilərsiniz. Onun yanına sizdən başqa kimi 
göndərsəm, bilirəm ki, yarıtmayacaq. Çünki onların gətirdikləri 
materialı sonda özüm hazırlamalı oluram. Amma siz mənə 
hazır yazı gətirirsiniz. Hə, nə deyirsiniz? O, sizə necə 
lazımdırsa, “hörmət” də edəcək. 
- Kimsənin “hörməti”nə ehtiyacım yoxdur, Aslan müəllim. 
Amma yazını hazırlayacağam. Onun yanına nə vaxt 
getməliyəm? - Raziyə soruşdu. 
-  Mən indi onunla əlaqə saxlayandan sonra sizə bildirəcəyəm. 
Siz bir yerə getməyin, hələlik otağınızda olun. Mən sizi 
yenidən çağıracağam. - Baş redaktor Raziyəyə getməsinə 
işarə etdi. 
    Raziyə baş redaktorun otağını tərk edərkən, İranın ona 
verdiyi mobil telefonu diktafona qurulmuş halda oturduğu 
kresloya qoyaraq, otağı tərk etdi və birbaş İradənin yanına 
tələsdi. Və baş redaktorla aralarında olan söhbəti ona danışdı. 
- Gördünmü, Raziyə? Sənə dediklərim bir-bir düz çıxır. İndi 
bundan sonra mən deyənlə hərəkət etməlisən,- deyə İradə 
biznesmenə qarşı nəzərində tutduğu planla Raziyəni də tanış 
etdi. 
-  İra, səndən qorxmaq lazımdır. Təcrübəli müstəntiq kimi iş 
görürsən. Bütün bunları necə öyrənmisən? - Raziyə təəccüblə 
İraya baxdı. 
- Bütün bunları mənə yaşadığım həyat öyrədib. Gündə bir 
neçə rola girməsən, həyatda istədiyinə nail ola bilməzsən. 
Rola girərkən ilk növbədə insanları özünə inandırmağı 
bacarmalısan. Bu əsas şərtdir. İkinci bir tərəfdən də, mən bu 
yolları artıq çoxdan gedib qayıtmışam. - İradə gülərək kişiyanə 
tərzdə sağ əlini rəfiqəsinin çiyninə qoydu. 
33 
 
     Gözləməyə o qədər də vaxt lazım olmadı. Beş-altı 
dəqiqədən sonra baş redaktor Raziyəni yenidən otağına 
çağırdı. Raziyə getdi və tez də geri döndü. Onlar nəşriyyatdan 
birlikdə çıxdılar. Yolda gedərkən İradə rəfiqəsinə: 
-  Raziyə, əvvəlcə mobil telefondakı danışığı sakit bir yerdə 
dinləyək görək, bu şərəfsizlər sənə necə tor qurublar. 
Tədbirimizi ona görə alaq. Gəl, parka gedək, ora sakitlikdir - 
dedi. 
    Hər iki rəfiqə parkda sakit bir guşədə mobil telefonuna qulaq 
asdılar. Həqiqətən danışıq olmuşdu. Aslan dostuna deyirdi: 
-  Qardaş, salam. Çoxdandır ki, zəng etmirsiniz. Əvvəllər tez-
tez zəng edərdiniz. Deyəsən, bizləri daha unutmusunuz? Nə 
qədər ki, yeni gözəl xanımlar var idi, o zaman hər gün 
axtarırdınız. Əlbəttə, bunlar bir zarafatdır. Hə, belə de. Demək 
xaricdəydiniz. Vaqif müəllim, sizdən yaxşı bir yazı hazırlamaq 
istəyirəm. Nə deyirsiniz? Bəli, yeni bir gözəl xanım işə 
götürmüşəm, yazını da o, hazırlayacaq. Özün görəcəksən 
də... Xeyr, gerisi daha sizlikdir. Siz ki bu işlərdə mahirsiniz. 
Mənim bu barədə məsləhətim yersiz olar. İlk baxışdan ciddi 
xanıma bənzəyir. Xeyr, xeyr, mənlik deyil. Düşündüm ki, onun 
dilini siz məndən daha yaxşı bilərsiniz. İndi yerindəsiniz də? O 
zaman yeni ceyranı göndərirəm... 
- Ay, namussuz! Nakişi! Biqeyrət! Tülkü! - Raziyə baş 
redaktorun arxasınca əsib-coşdu. 
-  A-a-a-z, sakit ol, görüm. Düz deyirsən, o, aslan deyil, əsl 
tülküdür ki, var. Bura bax, Raziyə, qabaqcadan bildirim ki, 
oraya gedərkən danışıqları mən aparacağam. Yazıyla bağlı 
sualları sən verərsən, qalan söhbətlər isə mənlik olacaq. 
Eşitdinmi?! 
-   Yaxşı, sən deyən kimi olsun. - Raziyə razılaşdı. 
     Bir azdan qızlar iş adamı Vaqif Məmmədovun qəbulunda 
idilər. Katibə qız xanımların gəldiyini içəri xəbər verdi. Sonra 
qız əlindəki telefon dəstəyini yerinə qoyub, qonaqların içəri 
keçməsinə başı ilə işarə etdi. 
34 
 
    Jurnalist xanımlar içəri girər-girməz Vaqif çoxdan 
gözləyirmiş kimi, ayağa qalxaraq, onlarla əl tutub görüşdü: 
-   Xoş gəlmisiniz, xanımlar. Aslan müəllim telefonda mənə bir 
xanımın gələcəyini demişdi. Amma siz... 
-  Mən artıqsam, gedə bilərəm, Vaqif müəllim, - İradə işvə-
nazla dilləndi. 
-  Xeyr, xeyr! Siz nə danışırsınız. Sözümdən inciməyin. Mən 
müsafir sevən insanam. Qonaq nə qədər çox olarsa, məclis bir 
o qədər də şən keçər. Mən xanımların şənlik məclislərini çox 
sevirəm. Bunu hər yerdə söyləyirəm; qadınlarsız həyat nəyə 
gərəkdir ki. Qadınlar həyatın bəzəyidir, yaraşığıdır. Həyatı 
gözəlləşdirən də məhz sizlərsiniz. Biz kişilərin həyatını 
rövnəqləndirən də sizin kimi gözəl xanımlardır. 
- O-o-o!!! Vaqif müəllim, iş adamından bu cür sözlər 
eşitdiyimizə görə, düzü təəccübləndik. Bunları biz kompliment 
kimi deyil, ədəbi sahədə təcrübəsi olan bir yazarın sözləri tək 
qəbul edirik. Görünür, ədəbiyyatı çox sevirsiniz, - deyə İradə 
Vaqifin qoltuğuna qarpız verdi. 
-   Hə, arada özümçün cızma-qara edirəm, şeir yazıram - Vaqif 
gülərək dedi. - Xanımlar, əsas məsələyə keçək. Mən jurnalist 
xanımları həmişə bağ evimdə qəbul edib, müsahibələr 
vermişəm. Yəni, jurnalistlərlə söhbətimiz həmişə süfrə başında 
olub. Məncə, siz də bu təklifimi rədd etməzsiniz. Nə 
deyirsiniz?! 
-  Siz deyən olsun, Vaqif müəllim. - İradə Raziyəyə ağzını 
açmağa imkan vermədi. 
-    Elə isə, getdik...  
     Vaqif müəllim mobil telefonu ilə kiminləsə danışdı və dərhal 
qapı açıldı. Cavan bir oğlan otağa daxil oldu. Vaqif müəllim 
ona: 
-  Vüqar, sən jurnalist xanımları bağ evimə apar, mən də 
arxanızca gəlirəm - dedi. - Qalan işləri də özün bilirsən. 
Qonaqlarım məndən narazı getməməlidir. 
35 
 
-  Baş üstə, Vaqif müəllim! - Oğlan əmrə müntəzir əsgər kimi 
cavab verdi. 
    Onlar Vüqarın maşınında bağ evinin darvazasından içəri 
keçərkən Raziyə gözlərinə inana bilmədi. O, maşından düşər-
düşməz heyrətini gizlədə bilməyib, İradənin böyrünü 
dümsükləyib: 
-  İra, camaat yaşayır da... Həyətə bir bax! Nə gözəl güllərdir, 
mən beləsini indiyəcən heç yerdə görməmişdim. İki ayrı-ayrı 
hovuz: birisi çimmək üçün, o birisi də balıqlar üçün - dedi. 
    Bu vaxt Vaqif müəllim də gəlib çıxdı. O, qonaqları əvvəlcə 
həyət-baca ilə tanış etdi. Sonra onlar villanın ikinci 
mərtəbəsinə qalxdılar. Böyük balkonda geniş stol açılmışdı.  
-  Xanımlar, heç nədən çəkinib eləməyin. Özünüzü evinizdə 
hiss edin. Məni bağışlayın, üstümü dəyişib, gəlirəm. - Vaqif 
qonaqlar sıxılmasın deyə, onlara bir az sərbəstlik verdi və özü 
üçüncü mərtəbəyə qalxdı. 
     Bir azdan Vaqif aşağı endi və stolun üstünə əvvəlcə 
müxtəlif cür kabablar gətirildi. Bunlar hələ başlanğıc idi. Daha 
sonra iki nəfər cavan oğlan həyətdəki mətbəxdən nələr daşıyıb 
gətirmədilər ki... 
-   Vaqif müəllim, bəlkə əvvəllcə yazını hazırlayaq, sonra... 
-   Raziyə Vaqifə gəlişlərinin əsas məqsədini xatırlatmaq istədi. 
-  Raziyə xanım, yazı qaçmır ki. Onu hər zaman yaza 
bilərsiniz. Bir də ki, ac qarına yazı hazırlamaq olmaz. Əvvəllcə 
mədəmizi bu gözəl yeməklərlə sevindirək, sonra da yazıya 
baxarıq, - deyə Vaqif xanımları ilk oncə yeməyə dəvət etdi. 
     Raziyə bu cür çeşidli yeməkləri həyatında ilk dəfə görürdü. 
Amma özünü o yerə qoymadı, özünü gözütox apardı. Vaqif 
xanımlara içki içməyə nə qədər cəhd göstərsə də, alınmadı. O, 
isə badəsini növbə ilə xanımların sağlığına qaldırıb boşaldırdı. 
Vaqif  sonuncu qədəhini içdikdən sonra üzünü yemək gətirən 
oğlana tutub dedi: 
-  Daha siz buralarda görünməyin. Stolda hər şey var. Nəsə 
lazım olsa, çağıraram., - deyə Vaqif jurnalist xanımlarla baş-
36 
 
başa qalmaq istədi. - Yaxşı, xanımlar, əgər siz spirtli içki 
içmirsinizsə, o zaman mən sizə öz əllərimlə təbii meyvə şirələri 
çəkib gətirərəm. 
     Vaqif ayağa qalxıb, mətbəxə getdi. İradə də onu izləmək 
üçün arxasınca getdi. O, mətbəxdə şirəçəkən maşınla iki 
stəkan portağal şirəsi çəkdi və hər stəkanın içinə bir tabletka 
hansısa dərman atdı. Təbii ki yuxu dərmanı olacaqdı bu. İradə 
bunu görcək cəld geri qayıdıb, gördüklərini astadan Raziyənin 
qulağına pıçıldadı. İradə buraya hazırlıqlı gəlmişdi. Onun da əl 
çantasında yuxu dərmanı vardı. Hər iki tərəf “əməliyyat”a 
qabaqcadan hazırlaşmışdılar. İra Vaqif gələnə kimi, yuxu 
dərmanın bir tabletkasını onun yarımçıq içilmiş araq qədəhinin 
içinə atdı. Sözsüz ki, Vaqif gələn kimi həmin qədəhi başına 
çəkəcəkdi. Az keçməmiş Vaqif əlində iki stəkan portağal 
şirəsilə geri qayıtdı. 
-  Gör bir sizinçün nə hazırlayıb gətirdim? Təbii portağal şirəsi! 
Elə indicə “Vaqif kompani” tərəfindən istehsal olunub. - Vaqif 
bərkdən gülərək əlindəki portağal şirəsi olan stəkanları 
xanımların qarşısına qoydu. - Buyurun, için. Bunun bir başqa 
dadı, ləzzəti var. İçəndən sonra hiss edəcəksiniz. 
     İradə ilə Raziyə bir-birlərinə baxdılar və: 
-   Vaqif müəllim, nə zəhmətdir çəkmisiniz. Onsuz da stolda 
hər cür meyvə şirələri var, daha buna nə ehtiyac? - İra 
təbəssümlə bildirdi. 
-   Siz bunun fərqini içəndən sonra görəcəksiniz, - deyə Vaqif 
də bic-bic gülümsəyərək, əl atıb yarımçıq qalmış qədəhini 
başına çəkdi. 
    Qızlar isə təbii portağal şirələrini içməyə hələ tələsmədilər. 
Vaqif bunu görüb: 
-  Xanımlar, şirəni niyə içmirsiniz? Əgər içməsəniz, inciyərəm 
sizdən. Mən sizə görə zəhmət çəkmişəm. Zəhmətimi hədər 
etməyin, siz allah! - Vaqif portağal şirəsinin içilməsini qızlara 
təkid etdi. 
37 
 
-  Vaqif müəllim, siz narahat olmayın, içəcəyik bu şirələri, çünki 
dediyiniz kimi, bu şirələri hazırlamaq üçün böyük zəhmət 
çəkmisiniz. - İra Vaqifi arxayın etdi. 
    İra isə vaxtın uzanmasını istəyirdi ki, yuxu dərmanı Vaqifə 
təsirini göstərsin. Bir azdan Vaqifin başı sağa-sola əyilməyə 
başladı, onun danışığı get-gedə eşidilməz olurdu. Sonra 
gözləri qapanmağa başladı. 
-  Mənə nə-ə-lə-ər o-o-o-lu-u-r-r-r?! - deyə Vaqifin son sözləri 
eşidild və o, stol arxasındaca yuxuya getdi. 
-  Hə, vaxtdır, Raziyə. Qalx, mənə kömək elə, onu qonşu 
otağa aparaq - İra rəfiqəsini tələsdirdi. 
-   İra, birdən gələn olar?! 
-  Qorxma. Gələn olmaz. Vaqifin qorxusundan hələlik kimsə 
buraya girməyə cürət etməz. Di, tez ol! - İra dönüb çəpəyi 
Raziyəyə baxdı. 
   Onlar Vaqifi sürüyə-sürüyə gətirib, qonşu otaqdakı yataq 
çarpayısına uzatdılar. 
 -  Raziyə, dediyim kimi edərsən. Bax, mənim üzüm kameraya 
düşməməlidir. Vaqifinki isə bütünlüklə düşməlidir, - deyə İra 
Vaqifi soyundurarkən rəfiqəsinə son göstərişlərini verdi. 
    Bir azdan İra da tələsik soyundu və yataqda lüt-üryan 
uzanmış Vaqifin yanına girdi. Raziyə isə utana-utana bu 
mənzərəni İranın ssenarisi əsasında mobil telefonun 
kamerasına köçürürdü. Görüntülərdən məlum olurdu ki, Vaqif 
İranı zorlayır. Çünki İra Vaqifin altında qəsdən əl-qol ataraq, 
ona müqavimət göstərdiyini aşkar göstərirdi. Çəkiliş sona 
yetdikdən sonra İra əvvəlcə özü geyindi, daha sonra Vaqifi 
geyindirib, yenidən onu gətirib yerində oturtdular və ayılmasını 
gözlədilər. Yaxşı ki, bu müddət ərzində kimsə içəri gəlmədi. İra 
soyuq mineral suyla salfetkanı isladıb onun üz-gözünə çəkdi. 
Bir azdan Vaqif ayılmağa başladı. 
-  M-ə-nə nə oldu, belə? Gözlərim qapanır, yuxum gəlir, - Vaqif 
mızıldandı 
38 
 
-   Vaqif müəllim, içkinin təsirindəndir. Çox içdiniz, ondandır - 
İra gülərək Raziyəyə göz vurdu. 
    Xanımlar Vaqifin çəkdiyi şirələri çoxdan dağıtmışdılar. Boş 
stəkanlar onların qarşısında dururdu. Vaqif ayılar-ayılmaz ilk 
öncə qızların qarşısındakı boş stəkanlara baxdı. 
-   İçdiyim arağı mənə xüsusi gətirmişdilər. Ancaq necə oldu ki, 
məni belə tez tutdu. Xanımlar, heç yaxşı olmadı, bağışlayın 
məni. İlk dəfədir ki, içki məni bu cür tutur. Çox qəribədir. - Vaqif 
təəccüb dolu nəzərlərlə xanımlara baxdı.  
-  Vaqif müəllim, görürəm ki, bu gün sizin haqqınızda yazı 
yazmağımız alınmayacaq. Yaxşısı budur ki, bu yazını münasib 
bir vaxtda hazırlarıq. - Raziyə getmək istədiklərinə işarə vurdu. 
-   Bu heç yaxşı olmadı. - Vaqif məyus halda dilləndi. 
-  Vaqif müəllim, qonaqlığa görə çox sağ olun, hər şey superdi. 
-   Xanımlar Vaqifə minnətdarlığını bildirdilər. 
     Vaqif mobil telefonu ilə kiməsə zəng etdi. Vüqar gəldi. Vaqif 
oğlana tapşırıq verdi: 
-   Xanımları şəhərə, gəldikləri yerə apararsan! 
-   Baş üstə, Vaqif müəllim! - Cavan oğlan farağat vəziyyətini 
aldı. 
     O, oturduğu yerdən zorla ayağa qalxdı, qonşu otağa keçdi 
və əlində bir məktubla geri qayıtdı. 
-   İradə xanım, bunu sumkanıza qoyun, aranızda bölüşərsiniz, 
-  deyə Vaqif məktubu İranın əl çantasına qoydu. 
-  Yaxşı, Vaqif müəllim, tezliklə görüşərik, - deyə xanımlar 
pilləkənlərlə aşağı düşdülər. 
    Onlar şəhərdə maşından düşəndə, İradə tez çantasındakı 
məktubu götürüb ağzını açdı. Məktubun içində min dollar pul 
vardı. İra pulun yarısını özünə, yarısını da Raziyəyə uzatdı. 
Raziyə pulu götürməkdən imtina etdi. 
-   Ay qız, sən nə danışırsan? Necə yəni götürmürəm?! Hələ 
bir bunu götür. Bu sabah Vaqif müəllimdən alacağımız pulun 
yanında semiçka pulu olacaq, - deyə İradə 500 dolları güclə 
39 
 
Raziyənin çantasına basdı. - İndi gəl görək, çəkdiyimiz film 
necə alınıb?! 
    Onlar bir ağacın altına çəkilib mobil telefondakı çəkilmiş 
videoya baxdılar. 
- Super!!! Yandın, sən, Vaqif müəllim! Bundan qurtuluşun 
yoxdur. İndi əlimdən heç yana qaça bilməyəcəksən! Bu video  
sənin sonun olacaq, cənab Vaqif Məmmədov! Bu videoya görə 
ayaqlarıma düşüb, yalvaracaqsan. Xalqın qadınlarına başqa 
gözlə baxmağın bədəlini sənə ödətdirəcəyəm, binamus, 
şərəfsiz! - İra qəzəbindən barmaqlarını ovcunun içində yumdu. 
Bu zaman uzun dırnaqlar onun ətinə keçdi, ovcu qanla doldu. 
-   İra, bu ki şantajdır - Raziyə dilləndi. 
-   Bəs yüzlərlə qızları pul gücünə, qorxuzaraq altına salmağa 
nə ad verirsən? - İra əsəbiləşdi. - Raziyə, bu işə sən qarışma. 
Şərtləşdiyimiz kimi, bu iş mənlikdir. 
-  Yaxşı, İra, sən deyən olsun. Amma bu işdə çox ehtiyatlı 
olmaq lazımdır. Şantajçı kimi səni ilişdirə bilərlər, elə hər 
ikimizi. Özün də deyirsən ki, bunlar böyük bir mafiyadır. Hər 
yerə əlləri çatır. - Raziyə rəfiqəsini bir daha xəbərdar etdi. 
-  Sən heç narahat olma. Bizim də özümüzə görə əlbəttə ki, 
bildiklərimiz vardır. - İra  özünəarxayınlıqla bildirdi. 
     Həmin axşam İra mobildəki videonu ayrı-ayrı bir neçə diskə 
köçürdü. Ertəsi gün səhər işə gələn kimi, Baş redaktor hər 
ikisini otağına çağırdı və əsəbi halda üzünü Raziyəyə tutub 
soruşdu: 
- Raziyə xanım, de görüm, sizə tapşırdığım yazını 
hazırladınızmı? 
-   Xeyr, Aslan müəllim. 
-   Nə üçün? 
-   Vaqif müəllim yazını başqa bir münasib vaxta təxirə saldı. 
Dedi ki, özü sizinlə bu barədə danışacaq. - Raziyə sakitcə 
bildirdi. 
40 
 
-  İradə xanım, bəs sizin orada nə işiniz vardı? Mən ki sizi 
Vaqif müəllimin yanına göndərməmişdim. Məndən icazəsiz 
niyə oraya getmisiniz? 
-  Aslan müəllim, düşündüm ki, Raziyə xanım bu işlərdə hələ 
təzədir. Ona dəstək olmaq üçün mən də getdim. Məncə, 
burada bir qəbahət yoxdur, həm də özünüz mənə 
tapşırmışdınız ki, Raziyə xanım püxtələşənə qədər ona 
köməklik göstərim. - İra qımışaraq cavab verdi. 
- Yaxşı, yaxşı bəsdirin, görək! Daha özbaşına olmusunuz! 
Deyin görüm, yazı da yazmamısınız, bəs orada nə iş 
gördünüz? - Aslan bu dəfə sınayıcı nəzərlərlə qızları süzdü. 
-  Vaqif müəllim bizi zorla yeməyə dəvət etdi. Biz də onun 
xahişini yerə salmadıq, necə də olsa, Vaqif müəllim sizin 
dostunuz sayılır. - İra Raziyəyə danışmağa imkan verməyərək, 
Baş redaktorun bu eyhamlı baxışlarına ibarəli tərzdə cavab 
verdi. 
-   Bəs Vaqif müəllim bizə nəsə bir şey göndərmədi heç? - Baş 
redaktor narahat halda yenidən soruşdu. 
    Bu dəfə Raziyə nəsə demək istəyirdi ki, İra yenə də ona 
macal vermədi: 
-  Aslan müəllim, Vaqif müəllim dedi ki, o, sizinlə əlaqə 
saxlayacaq. 
-   Yaxşı, çıxın bayıra, işinizlə məşğul olun! - Aslan əsəbi halda 
dedi. 
    Onlar baş redaktorun otağından çıxandan sonra İra 
Raziyəyə bildirdi ki, Vaqifin video məsələsini bir neçə günlüyə 
təxirə salacaq. “Sənə də növbə çatacaq, Aslan müəllim. 
Səndən də hesab sormanın zamanı gələcək,” deyə İra 
düşündü. İra həmin axşamı xatırladıqca, Aslana qarşı nifrəti, 
kini daha da artırdı. Aslan ilk işə başladığı günlərdə İradan da 
istifadə etmişdi. Onu bir axşam bilərəkdən dostlarından birinin 
qucağına atmışdı. Dostunun yanına yazı yazmaq adı ilə 
getmiş, ancaq həmin axşam başına nələrin gəldiyini bir də 
ayılandan sonra anlamışdı. O zaman İra düşünmüşdü ki, artıq 
41 
 
geriyə yol yoxdur. Həmin vaxtdan o da oyuna girmiş və onlarla 
öz oyun qaydaları ilə oynamağa başlamışdı. Ancaq bu dəfə o, 
Raziyəni bu iyrənc oyunların iştirakçısına çevirmək istəmirdi. 
Çünki İra rəfiqəsinin Allah adamı olduğunu bilirdi. Hətta, bir 
dəfə Raziyə ona Həcc ziyarətinə getmək arzusunda olduğunu 
da söyləmişdi. O, bundan sonra çalışırdı ki, rəfiqəsi bu 
əxlaqsızların girdabına düşməmiş, nəyin bahasına olursa-
olsun onu bu radaksiyadan uzaqlaşdırsın. İra bunu hələlik 
Raziyəyə bildirmirdi... 
     Bir həftədən sonra İra diski də götürüb, Vaqif Məmmədovun 
yanına getməyi qərara aldı. İlk öncə, o, telefon açdı və onunla 
çox önəmli bir məsələ barədə görüşmək istədiyini bildirdi. 
Vaqif İra ilə görüşə razı oldu. Onlar axşam yenidən bağ evində 
görüşdülər. İra diski çantasından çıxararaq, ona verdi və 
baxmasını rica etdi. Vaqif təəccüblə İraya baxdı: 
-  Bu nədir, İra?  - deyə sordu. 
-  Əvvəlcə baxın, Vaqif müəllim, özünüz hər şeyi görəcəksiniz. 
- İra gülümsədi. - Bu disk sizinçün çox vacibdir. Bu həyati bir 
məsələdir. 
     Vaqif həyəcan içərisində əlindəki diski noutbukuna daxil 
etdi. O özünü gördükdə, acıqla İradəyə dedi: 
-  Deməli, məni şantaj etmək üçün buraya gəlmisən?! Bu 
nömrələr mənə keçməz, qızım. Sən ünvanı səhv salmısan. - 
Vaqif gülərək özünü o yerə qoymaq istəmədi. 
-  Məncə, heç də ünvanı səhv salmamışam. Diskdəki adam 
sizsiniz. Məgər özünüzü tanımadınızmı, Vaqif müəllim?  
-  Bu disk sənin əlində haradandır?! - Vaqif ucadan bağırdı. - 
Bunu kim çəkib? Məqsədin nədir?  
-   Vaqif müəllim, bir sakit olun. Mən sizə kömək etmək üçün 
buradayam. Bu disk başqalarının da əlinə keçə bilərdi. Amma 
dostluğumuzun xatirinə, bu işdə mən sizə yardımçı olmaq 
istədim. 
42 
 
-  İra, məni hövsələdən çıxarma! Bunun kimin işi olduğunu 
həmən mənə söyləyəcəksən! Yoxsa, səni də bitirərəm! - Vaqif 
İradəni hədələdi. 
    Həmin gün söhbət ancaq mübahisə ilə bitdi. Vaqif əvvəlcə 
İradəni təhdid etdi, amma qız onun qarşısından qaçmadı, onu 
tutarlı faktlarıyla özünə tabe etməyə məcbur etdi. Artıq 
biznesmen İranın arxasında kiminsə dayandığını anladı və 
bundan sonra onunla danışığında səsinin tonunu alçatdı. İra 
söhbəti həmin gün qəsdən yarımçıq saxladı və gedərkən 
Vaqifə sabaha kimi vaxtının olduğunu xatırlatdı.  
    Ertəsi gün səhər tezdən Aslan hövlnak İradəni yanına 
çağırdı və ondan Vaqif Məmmədovla aralarında nə baş 
verdiyini öyrənmək istədi. İra heç nə olmamış kimi, özünü çox 
təmkinli apararaq, bu işin yalnız ona aid olduğunu bildirdi. Baş 
redaktor da əvvəlcə İradəni hədələmək istədi, ancaq o, qızın 
əlində Aslan barədə də tutarlı dəlil-sübutun olduğunu biləndən 
sonra yumşalıb, quzuya döndü və xanım jurnalistlə daha 
mehriban, daha ehtiyatla davranmağı qərara aldı. İradə baş 
redaktorun nəzərinə çatdırdı ki, əgər o, Vaqifin işinə hər hansı 
vasitə ilə müdaxilə etməyə cəhd göstərməyə çalışarsa, o 
zaman İra onunla Vaqif arasındakı danışığı da lazım olan 
yerlərə çatdıracaq. Bunu eşitcək, Aslanın bənizi qaçdı, nitqi 
tutuldu, gözlərindən yalvarış dolu baxışlar sezildi, yazıq 
görkəm aldı... 
     Axşamtərəfi Vaqif zəng vurub, İra ilə görüşmək istədiyini 
bildirdi. Bu görüşdə o, videodiskə görə İradə ilə bazarlıq 
etməyə məcbur oldu və xanım jurnalistdən diskin qiymətini 
soruşdu. İra ona əlli min dollar oxudu. Vaqif isə məbləğin çox 
olduğunu bildirdi. Sonra İra bəyan etdi ki, əgər bu disk lazım 
olan yerə çatarsa, o zaman o, heç yüz min dollarla da canını 
qurtara bilməz. Ən sonda Vaqif videodiskə 20 min dollar 
verməyə razı oldu və tərəflər anlaşdı.  
     Ertəsi gün İra surəti çıxarılmış üç videodiski də gətirib, 
Vaqifə təqdim etdi və müqabilində ondan iyirmi min dollar aldı. 
43 
 
     İradə pulu alan kimi, Raziyəyə zəng vuraraq onu evlərinə 
dəvət etdi. Raziyə İragilə gəldi. İra gülərək “əməliyyat”ın uğurla 
nəticələndiyini sevinclə rəfiqəsinə söylədi. 
-   Raziyə, al bu da sənin payın, - deyə İra Raziyənin qarşısına 
on min dollar qoydu. 
-  İra, bilirsən ki, mən bu pulları götürə bilmərəm. Bunlar haram 
pul hesab olunur. - Raziyə pulu götürməkdən imtina etdi. 
-  Sən nə danışırsan, Raziyə? Nə halal, nə haram? Bu pulu 
qazanmaqda zəhmətimiz olub; buna görə planlar qurmuşuq, 
gecələr yatmayıb fikirləşmişik, qorxu, həyəcan keçirmişik, 
özümüzü hətta, alçatmışıq da. Bəs bütün bunlar səncə iş, 
zəhmət hesab olunmur?!  
-  İra, mənə haram pul lazım deyil. Mən övladıma heç 
zaman haram tikə yedirtmərəm. Haram şeylərin 
fəsadları çox ağır olur. Oxuduqlar ımdan bilirəm ki, 
haram mal qazanan şəxsin həcci və ümrəsi Allah 
dərgahında qəbul deyil. Məhəmməd Peyğəmbər (s) 
buyurur ki, “haram yeyərək ibadət etmək, qumun və ya 
başqa sözlə desək, suyun üzərində bina tikməyə 
bənzəyir.” Allahın Peyğəmbəri (s) daha sonra buyurur: “Bir 
tikə haramdan imtina etmək, Allaha iki min rikət müstəhəbb 
namaz qılmaqdan daha xoş gəlir.” Belə bir rəvayət də 
olunur ki, Musa peyğəmbər ağ layaraq, Allaha dua edib 
yalvaran bir şəxsi gördü. Allah tərəfindən Musaya 
xəbər gəldi ki, o nə qədər dua etsə də, onun duası 
qəbul olmayacaq. Çünki onun qarnında, belində və 
evində haram vardır.” Daha sonra Allahın Rəsulu (s) 
buyurur: “Duasının qəbul olmasını istəyən şəxs 
yeməyini və qazancını haramdan təmizləməlidir.” 
    İra, yəni bunları sənə deməkdə məqsədim haram 
yeməyin nə qədər böyük günah olduğunu bildirməkdir. 
Mən bu pulu hec vaxt götürə bilmərəm, - deyə Raziyə 
qəti etirazını bildirdi. 
44 
 
-  A-a-a-z, nə deyirsən? İndiki zamanda bir insan məxluqi 
mənə göstər ki, halal yolla pul qazanmış olsun? Vallah, billah 
sənin başın xarab olub. Sənin zənn etdiyin o Allah adamları 
da, Hacılar da halal pul qazana bilmirlər. İndi halalla haram bir-
birinə elə qarışıb ki, kimsə onu ayıra bilməz. Sən mənə inan, 
bacım. 
-   Xeyr, İra. Son dəfə deyirəm, mən bu pulu götürməyəcəyəm, 
daha üz vurma! - Raziyə rəfiqəsilə aralarındakı mübahisəyə 
nöqtə qoydu. 
-  Yaxşı, onda özün bil. Allah sənin qəlbinə görə versin! Tanrı 
yolunu daim açıq eləsin! Allah səni heç zaman kimsəyə 
möhtac etməsin! Elə isə sənin barəndə başqa bir şey 
düşünmüşəm. Raziyə, əvvəlcə günü bu gün hər ikimiz ərizə 
yazıb işdən çıxaq. Sonra səni bir Allah adamı ilə tanış 
edəcəyəm. O, insan əsl sən düşündüyün adamlardandır. O da 
sənin kimi, namaz qılıb, oruc tutur, həm də zəngin adamdır; 
istər mənəvi cəhətdən, istərsə də maddi cəhətdən. Onunla 
tanış olandan sonra mənə haqq qazandıracaqsan və hələ bir 
mənə çox sağ ol da deyəcəksən ki, səni belə bir adamla tanış 
etdim. O, səni yaxından tanıyandan sonra, istənilən köməkliyi 
sənə edəcək. - İra gülümsəyərək Raziyəni qucaqladı.  
    Ertəsi gün onların hər ikisi işdən çıxmaları barədə ərizələrini 
yazıb, baş redaktora təqdim etdilər. Baş redaktor onlardan 
xahiş etdi ki, işdən çıxmasınlar. Amma... 
    İradənin tanış etdiyi adamın ayağı Raziyəyə düşərli oldu. Bu 
tanışlıq Raziyənin gələcək həyatını büs-bütün dəyişdi. Raziyə 
həmin xeyirxah insanın köməyi ilə orta məktəbdə dil-ədəbiyyat 
müəllimi kimi işə girdi. Bundan sonra Raziyə maddi cəhətdən 
çəkinlik çəkmədi. Onun köməyi vasitəsilə Raziyənin Həcc 
ziyarəti də gerçəkləşdi. İndi ona, “Hacı Raziyə xanım” deyə 
müraciət edirlər. O bu müraciətdən çox məmnun qalır. Uzun 
illərdən bəri qəlbindəki gizli saxladığı arzusuna qovuşmuşdu 
Hacı Raziyə xanım. 
45 
 
    İra isə Vaqifdən aldığı pulla özünə kiçik biznes qurdu. 
Amma altı ay keçməmiş bu biznes iflasa uğradı. İradə bir 
qəpiyə möhtac vəziyyətinə düşdü. O, Hacı Raziyə xanımla tez-
tez əlaqə saxlayırdı. İra düşündü ki, vaxtında Hacı Raziyə 
xanımın məsləhətini dinləsəydi, indi bu vəziyyətə düşməzdi. 
Hacı Raziyə xanım dəfələrlə rəfiqəsini çirkli işlərdən 
çəkindirmək istəmişdi, ona namaz qılıb, oruc tutmağı tövsiyə 
etmişdi. Amma hər dəfə İradə bir bəhanə ilə bu söhbətlərdən 
yayınmağa çalışmışdı. İndi o, yenidən rəfiqəsinə möhtac 
olmuşdu. İra başqa bir rəfiqəsilə alver etmək üçün Türkiyəyə 
getməli idi. Təcili ona min dollar pul lazım idi. Buna görə o, 
Hacı Raziyə xanımın yanına gələrək, ondan bir aylığına min 
dollar borc pul istəmişdi. Hacı Raziyə xanım da heç nə 
düşünmədən 1000 dolları rəfiqəsinə verərək; “Allah xeyrini 
versin! Yolun açıq olsun! Qazancın birə min artsın!” demişdi... 
    Bu düşüncələrdəykən kimsə arxadan Hacı Raziyə xanımı 
qucaqladı. 
-   Hacı Raziyə xanım, xoş gördük səni! A-a-a-z, vallah gözlə 
demirəm, günü-gündən həm cavanlaşırsan, həm də 
gözəlləşirsən. Heç dəyişməmisən ki. İlk gündə necə 
görmüşdümsə, eləcə də qalmısan. Tfu, tfu! Maşallah! Nəzər 
dəyməsin! Bacım, düzü, sənin qarşında çox xəcalətliyəm. 
Verdiyim sözü tuta bilmədim. Bu həm də məndən asılı 
olmayan səbəblər üzündən oldu. Vaxtımın çox hissəsini 
Türkiyədə oluram. Əsas işimi orada qurmuşam. Burada 
alınmadı da, özün bildin. Amma şükür olsun Allaha, işlərim indi 
yağ kimi gedir. Bütün bunların səbəbkarı sənsən, Hacı. Sənin 
mənə verdiyin o min dollar və xeyir-duaların olmasaydı, bu gün 
mən bu mərtəbədə olmazdım. Sənə həmişə dualar edirdim, 
bircə balan Sevinci də heç vaxt unutmamışam. Buyur, bu da 
mənim sənə olan borcum. Bu gün mən sənin qulluğundayam. 
Haraya desən, gedə bilərik. Şükür Allaha ki, maşınım da var. - 
İra yenidən Hacı Raziyə xanımı qucaqladı.  
46 
 
-  İra, səni bu halda görəndə, çox sevindim. Sənin də mənə 
yaxşılığın az olmayıb. - Hacı Raziyə rəfiqəsini yenidən 
görməyinə şad olduğunu bildirdi. 
-  Hardan belə? Xeyir ola? Bildiyim qədər sən bu tərəflərdə 
yaşamırdın. Yoxsa, kiminləsə görüşə... 
-  İra, sən nə danışırsan?! Mən Gəncədən gəlirəm, yenə də 
İmamzadəni ziyarət etməyə getmişdim. 
-  Bağışla, bacım. Dilim dinc durmadı. Allah ziyarətini qəbul 
eləsin! Allah nə arzu-muradın varsa, versin! Sevinc balanın 
xeyir işini görəsən! Bax, budur sənə indidən söyləyirəm. 
Sevinc balanın xeyir işində məni yaddan çıxarma ha! 
Dünyanın o başında da olsam, özümü yetirəcəyəm! Hacı 
xanım, bildiyimə və eşitdiyimə görə dünyanın bütün yerlərində 
olan müqəddəs ziyarətgahların hamısına gedib ziyarət 
etmisən. Halal olsun sənə, vallah! 
-  Müqəddəs yerləri və müqəddəsləri ziyarət etmək hər bir 
müsəlmanın haqqıdır, İra. Allah sənə də bu yerləri ziyarət 
etməyi nəsib etsin, inşallah! Amin! 
-   Amin! Yaxşı, de görüm, hansı tərəfə gedəcəksən? Mən səni 
maşınla aparacağam. - İra rəfiqəsinin ağzını açmağa imkan 
verməyərək, qolundan tutub, maşına tərəf çəkdi. 
-   İra, sən zəhmət çəkmə. Mən metro ilə gedəcəyəm, Razində 
oluram.  
- Bax, bacım, xətrimə dəyirsən. Səni düz evinə kimi 
aparacağam, - deyə İra Hacı Raziyə xanımdan əl çəkmədi. 
    İradə Hacı Raziyəni düz evinə gətirdi. Hacı xanım nə qədər 
təkid etsə də, İra evə girmədi. O, vizit kartını çıxarıb Hacı 
xanıma verdi və yenidən görüşmək arzusu ilə ondan ayrıldı. 
    Hacı Raziyə xanım məktubu açıb pulu sayanda, gördü ki, iki 
min dollardır. O, İranın vizit kartındakı nömrəni tez yığıb, 
onunla sabah təcili görüşmək istədiyini bildirdi. 
     Ertəsi gün köhnə rəfiqələr yenidən görüşdülər. Hacı Raziyə 
xanım pulun min dollarını İradəyə geri qaytardı. İradə qəti 
etiraz etdi: 
47 
 
-  Bacı, götürmərəm bunu. Qəlbinə başqa şey gəlməsin. Bu 
pullar halal pullardır. Öz zəhmətimin qazancıdır. Ona görə də, 
bu min dolları da sənə halal edirəm. 
      Amma Hacı Raziyə xanım inadından dönmədi və güc-bəla 
ilə artıq verilmiş min dolları İranın əl çantasına qoydu... 
      Allahın köməkliyi ilə Hacı Raziyə xanımın işləri qaydasında 
gedirdi. O, qızı Sevinci artıq böyüdüb ərsəyə çatdırmışdı. 
Sevinc həm öz, həm də anasının arzusunu həyata keçirərək, 
ali məktəbə qəbul olmuşdu. İndi onun yeganə ciyərparəsi 
xaricdə təhsil alırdı. Sevinc çox bacarıqlı, çalışqan qız idi. 
Yoldaşları vaxtlarını əyləncəyə, şənliklərə, gəzintilərə sərf 
etdiyi zaman Sevinc həmin vaxtlarını kitablara sərf edir, 
yorulmadan, gecə-gündüz çalışırdı. O, qarşısına qoyduğu 
məqsədə çatmaq üçün bütün potensial imkanından 
yararlanmağa çalışırdı. Sevinc eyni zamanda mələk simalı 
anasına verdiyi sözü tutmaq istəyirdi. Bu vaxta qədər Hacı 
Raziyə xanıma ən mötəbər yerlərdən belə evlənmək təklifləri 
olmuşdu. Hətta, onun ata-anası da qızına yenidən ailə həyatı 
qurmağı dəfələrlə ona məsləhət görmüşdü. Amma Hacı 
Raziyə xanım bütün bunları rədd edərək, yeganə qızını 
böyüdüb, ali təhsilli, xoşbəxt görmək arzusu ilə yaşayırdı. O, 
həyatda Sevincə həm ata, həm ana, həm həyat müəlliməsi, 
həm ən yaxın rəfiqə, həm də ən yaxın məsləhətçi olmuşdu. 
Hacı Raziyə xanım gənc, təravətli həyatını qızının xoş 
gələcəyinə qurban vermişdi. Və buna görə o, heç də peşman 
deyildi. Həyatda bu cür fədakar analar çox nadir hallarda olur. 
Qəlbi daim onu Yaradanın eşqi və məhəbbətilə çırpınan, Onun 
kəramət və mərhəmətinə sığınan, Onun bəndəsinə göstərdiyi 
doğru yoldan sapmamağa, Allahın dininə, Peyğəmbərinə (s), 
imamlarına və Onun yaratdıqları bütün məxluqlarına qarşı 
təvazökar olan, cahillərə qarşı alicənablıq göstərən, onlarla 
xoş rəftar və mehriban münasibətdə olan, qəlbi geniş, xeyirxah 
insanlara Allah-təala həmişə kömək edər və onları hər cür 
48 
 
pisliklərdən, xəta və bəlalardan hifz edər. Hacı Raziyə xanım 
da belə mömin bəndələrdəndir.     
 
 
                                                                  24.04.2013 
                    
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
49 
 
                                                                                                                                                                                                                                                                    
                      Qızıl külqabı 
                                     (hekayə) 
 
 
     Ali məktəbin birinci kursunda oxuyurdum. Tarix fənninin 
ilk seminarında yaxşı cavab verdiyim üçün müəllim, tarix 
elmləri doktoru, professor Tariyel Məmmədov məni sorğu-
suala tutdu: 
-   Oğlum, de ğörüm hardansan? 
-   Müəllim, Yardımlı rayonundanam. 
-   Hə, belə de... Yardımlılar mərd və cəsur olurlar. Oğlum, orta 
məktəbdə tarix müəllimin kim olub? 
-   Vidadi müəllim. 
-  Oğlum, siz Yardımlının hansı kəndindənsiniz? Familiyan 
mənə tanış gəlir. 
-   Alar kəndindən. 
-   Alardan?! 
-   Bəli. 
-   Alar kəndindən Fərrux Əsgərovu tanıyırsanmı? 
-   Tariyel müəllim, mən elə Fərruxun oğluyam. 
-   Necə?! De görüm atan necədir?  
-   Müəllim, atam altı ildir rəhmətə gedib. 
-   Allah rəhmət eləsin! Fərruxun ölümündən xəbərim olmayıb.  
Təsadüfə bir bax, ha! Oğul, sənin atan mənim cəbhə yoldaşım 
idi. Biz onunla dörd il bir rotada vuruşmuşduq. Fərrux çox 
cəsur əsgər idi. Oğul, bundan sonra nə çətinliyin olsa, 
çəkinmədən mənə müraciət edə bilərsən. 
-   Çox sağ ol, müəllim. 
-   Adil, dərsin qurtarandan sonra yanıma, kafedraya gələrsən. 
-   Yaxşı, gələrəm Tariyel müəllim. 
50 
 
   Dərsdən sonra tarix kafedrasına getdim. Tariyel müəllim 
məni gözləyirdi. O, məni görcək ayağa qalxdı, qara portfelini 
götürüb başı ilə mənə arxasınca gəlməyimə işarə etdi. 
    İnstitutdan çıxanda Tariyel müəllim dedi: 
-  Adil, bizə gedirik. Burada, yaxında oluram. Baş-başa səninlə 
bir az söhbət edərik. Atan rəhmətlik yaxşı kişi idi. Döyüşlərin 
birində qılçamdan ağır yaralanmışdım, - deyə Tariyel müəllim 
söhbətə körpü saldı. - Fərrux arxasında məni düz bir kilometrə 
qədər yolu, “sançasta” kimi gətirdi. Ona nə qədər təkid etdim 
ki, məni buraxıb getsin. Amma o məni dinləmədi. Onsuz da 
arxadan arabayla tibb bacıları gəlib bizi götürəcəkdilər. Çox 
inadkar idi Fərrux. 
     Mən isə səssizcə Tariyel müəllimin yanıyca addımlayırdım.  
-    Hə, çatdıq, - deyə Professor mənə tərəf döndü. – Götür, bu 
pulu, get, oradan iki qarpız al, gətir.  
     Müəllimin mənə uzatdlğl pulu götürmədim. İki qarpız almaq 
üçün isə cibimdə o qədər də pul yox idi. Ona görə də bir qarpız 
alıb, Tariyel müəllimgilə qalxdım. Qarpızı mətbəxdəki stolun 
üstünə qoydum. Professor mətbəxə gəldi, yumruğu ilə qarpızı 
paraladı və əli ilə qarpızın içini çıxarıb ağzına qoydu. Düzü, 
müəllimin bu hərəkətinə təəccüb etdim. Düşündüm ki, 
professor adamdı, bunun qarpız yeməyinə bir bax. Tariyel 
müəllim ürəyimdən keçənləri anlayırmış kimi, gülərək dedi: 
-   Bilirəm, düşünürsən ki, Professor adamın qarpız yediyinə 
bir baxın! Mən bunun tarixçəsini sənə danışacağam.- Tariyel 
müəllim əlini salfetka ilə sildikdən sonra çiynimə qoydu.  
    Stolun üstündə qızılı bir külqabı da vardı. Onu əlimə 
götürdüm, o tərəf-bu tərəfinə çevirib baxdım. Ağır idi. Qızıl 
suyuna çəkilmişə oxşamırdı. Bu zaman müəllim dilləndi: 
-   Oğlum, xalis qızıldır. Bu külqabının da maraqlı tarixçəsi var.  
-   Müəllim, tək yaşayırsınız? 
-  Demək olar. Həyat yoldaşım beş il bundan öncə rəhmətə 
gedib. İki oğlum var. Hər ikisini də evləndirmişəm. Özlərinin 
ayrıca ev-eşikləri var. Həftədə bir dəfə mənə baş çəkməyə 
51 
 
gəlirlər. Paltarlarımı gəlinlərim yuyur, evi silib-süpürürlər, 
səliqə-sahmana salırlar. Bir neçə günlük yemək də bişirirlər 
mənimçün. - Professor danışa-danışa çaydanı su ilə doldurub 
qazın üstünə qoydu. - Oğul, atan qorxmaz, igid adam idi. 
Yaxşı yadımdadır, bir dəfə polk komandiri İvanov əsgərləri 
cərgəyə düzüb dedi: “Bir neçə gündür ki, düşmən tərəfdə 
sakitlikdir. Bu heç də yaxşı əlamət deyil. Yəqin ki, almanlar 
bizə qarşı nəsə hazırlayırlar. Amma biz bunların bu planının 
nədən ibarət olduğunu hökmən öyrənməliyik. Dünənki 
kəşfiyyat qrupu da əliboş geri qayıdıb. Bizə bir “dil” lazımdır. 
Sizdən könüllü kim getmək istəyir?” Bu zaman Fərrux 
cərgədən üç addım qabağa çıxdı və dedi: “Yoldaş komandir, 
mən gedərəm.” Komandir dedi ki,”elə isə Fərrux tək getməsin, 
o özü ilə bir neçə əsgər də götürsün.” Fərrux dedi ki, ona 
ancaq yol-yoldaşı olmaq üçün tək bir əsgər lazımdır. Həmin 
gecə atan həqiqətən də bir alman əsiri tutub gətirdi. Onu 
danışdırdılar və lazım olan mühüm məlumatları əsirdən aldılar. 
Almanlar doğrudan da geniş miqyaslı hücum əməliyyatı 
planlaşdırırmışlar. Amma biz almanları qabaqladıq və onlara 
qarşı gözlənilməz əks-hücuma keçdik. Döyüşdən sonra 
komandir bütün əsgərlərin qarşısında Fərruxa təşəkkür elan 
etdi. Atanla bağlı çoxlu maraqlı cəbhə xatirələrim var. Nəsə, 
indi keçək qarpız məsələsinə.  
     Repressiya dövründə ermənilərin əli ilə çoxlu dəyərli, 
vətənpərvər ziyalımızı itirdik. O zaman ermənilər Bakıda at 
oynadırdılar. Onlar Azərbaycanın “qaymaqları”na müxtəlif 
bəhanə ilə şər-böhtan, iftira ataraq onlara “Vətən xaini”, “xalq 
düşməni” damğası vurdururdular. Həmin dövr çox pis idi. O 
zamanlar haqsız yerə çoxlu soydaşımızı itirdik. Azərbaycan 
xalqının həqiqi faciəsi isə 1936-cı ildən başlandı. Xalq 
əleyhinə, xüsusilə ziyalılar əleyhinə cəza tədbirləri 1937-1938-
ci illərdə daha da amansızlaşdı, hakimiyyətdə oturmuş dövlət 
quldur dəstəsi görünməmiş vəhşiliklə Sumbatovun, Borşovun, 
Gerasimovun, Qriqoryanın, Markaryanın, Qalstyanın, 
52 
 
Avanesyanın və onların Atakişiyev kimi nökərlərinin və 
qeyrilərinin əlilə təxminən 70-80 min Azərbaycan ziyalı 
nümayəndəsi – alim, yazıçı, artist, müəllim, gənc, din xadimi, 
Sovet və partiya idarəsi əməkdaşı, hərbçi – bir sözlə bütün 
düşünən beyinlər, qeyri-adi təfəkkür sahibləri bir ucdan məhv 
edildilər. Tək bircə xarici dili bilən şəxsləri də qırırdılar. Ölüm 
və cəza maşını dayanacaqsız və fasiləsiz işləyirdi. Hər bir 
“xalq düşməni”nə “məhkəmə” zamanı ancaq 15-20 dəqiqə vaxt 
ayrılırdı. Bir gündə elə olurdu ki, 90-100 nəfər  həmvətənlimiz 
“məhkəmə”nin hökmü ilə güllələnirdi. Bakıda bütün bu quldur 
tribunal iclaslarını Vışinskinin müavini, bəşər övladının qatili 
Matuleviç, öz əlaltıları Zaryanov və Jiqurla birgə aparırdı. 
- Müəllim, bəs niyə görə onlar ucdantutma bütün ziyalılarımızı, 
düşünən beyinləri aradan götürmək istəyirdilər? 
-  Oğlum, bunun bir neçə səbəbi var idi. Mən indi onları sənə 
anladacağam. 1937-ci il avqustun 5-də SSRİ NKVD-si bir 
qərarı çıxarır. Həmin qərara 3 nəfər - SSRİ daxili işlər naziri 
Yejov, Mikoyan və Stalin qol çəkib. Qərarda yazılıb ki, 
müsavatçılar, ittihadçılar, sosial-demokratlar, hümmətçilər, 
eyni zamanda menşeviklər və daşnaklar güllələnməlidir. Çünki 
1936-cı il 5 dekabrda SSRİ Konstitusiyası təsdiqlənir, 
sosializm qələbə çalır. Molotov da 1937-ci il represiyalarına 
haqq qazandırıb. Deyib ki, 1937-ci il olmasaydı, SSRİ İkinci 
Dünya Müharibəsində qalib gələ bilməzdi, fəhlə-kəndli 
hökuməti yaradılırdı, ziyalılar buna mane ola bilərdilər. Ona 
görə də 1937-ci ildə qərar çıxır ki, onlar bir sinif kimi 
güllələnsin. İki kateqoriyaya ayırırlar. Radikallar güllələnir, 
digərləri sürgün olunur. Ailələri də Qazaxıstana sürgün olunur. 
Qərarda bu prosesin həyata keçirilməsi üçün 2 il vaxt ayrılır. 
Mircəfər Bağırov bu işə qarışa bilməyib. 
     Bəli, həmin vaxt növbəti qurbanlardan biri də mən idim. O 
zaman mən “ÇK”da şöbə müdiri vəzifəsində işləyirdim. Həmin 
vaxt Mircəfər Bağırov Bakıda yox idi, deyəsən Tiflisə getmişdi. 
Ermənilər hər dəfə Bağırovun Bakıda olmamasından istifadə 
53 
 
edib günahsız adamlar haqqında qondarma ittihamnamələr 
hazırlatdıraraq onları güllələtdirirdilər. Bizi Djerzinski klubuna 
gətirmişdilər. Növbəti on günahsız qurban! Məndən 
qabaqkılara ölüm hökmü oxuyandan sonra, onları dərhal 
klubun zirzəmisinə apararaq hökmü orada icra edirdilər. Sən 
ölmünə dəqiqələr qalmış insanın necə hallar keçirdiyini heç 
təsəvvür edirsənmi? O, həyəcanı, qorxunu, təlaşı, daxili  
çırpıntını yalnız ölmünü gözləyən adamın özü hiss edə bilər. 
Başqa kimsə insanın daxilindəki ölümün yaratdığı bu dəhşəti 
nə görə, nə də ki hiss edə bilər.  
     Müəllimin qaz üstünə qoyduğu çaydan qaynadı. Professor 
söhbətinə ara verib çay dəmlədi. Sonra o, iki armudu stəkanda 
çay süzüb, birini mənim qarşıma, digərini isə öz qabağına 
qoydu. Tariyel müəllim söhbətinə yenidən davam etdi: 
-  Növbə mənə çatanda, qapı açıldı. M.Bağırovun katibəsi 
təntimiş halda içəri girdi və dedi: “Yoldaş Bağırov telefonda 
tapşırdı ki, o gələnə kimi bu işlər dayandırılsın!” Bu sözdən 
sonra mən ölümdən qurtuldum. Məni ordan dərhal evə 
buraxdılar. Küçəyə çıxdım. Əvvəlcə dərindən ağızdolusu 
havanı ciyərlərimə çəkdim. Yüngülləşdim. Sanki dünyaya 
yenidən gəlmişdim. Gördüm ki, küçədə qarpız satırlar. 
Susuzluqdan, ölüm qorxusundan dilim-ağzım qurumuşdu. İçim 
od tutub yanırdı. Bu atəşi söndürmək üçün mənə sərin bir şey 
lazım idi. Qarpızsatana yaxınlaşdım. Bir qarpız aldım və onu 
səkiyə qoyub yumruğumla parçaladım. Əlimlə qarpızın içini 
çıxardıb yedim. Bu qarpız içimdəki atəşi söndürdü. Bax, o 
vaxtdan qarpızı yumruqla parçalamaq məndə adət halını aldı. 
O ki qaldı bu qızıl külqabıya, onun da dediyim kimi maraqlı  
tarixçəsi var. Yaşadığım bu evin əvvəlki sahibi erməni olub. O, 
inqilab dövründə Bakını tərk edərək İrana keçib və daha geri 
qayıda bilməyib. Mən MK-da işlədiyim zaman həmin erməni 
hökumətin adına bir məktub göndərir. Həmin məktubda o, 
göstərir ki, vaxtilə yaşadığı evinin divarında 7 kiloqram qızıl 
gizlədib. O, həmin qızılların oradan götürüb yetimxanalara və 
54 
 
uşaq evlərinə verilməsini xahiş edib. Hökumət nümayəndələri 
də mənə xəbər vermədən gizlicə yaşadığım evə gəlirlər və 
həmin qızılı divardan götürürlər. Bunun müqabilində də həmin 
“xəzinə”dən mənə yalnız bu qızıl külqabını verdilər. Hə, çayını 
soyutma. Adil, oğlum, hansı fənnlərdən nə çətinliyin olarsa, 
mənə hökmən deyərsən. 
-  Tariyel müəllim, çox sağ olun. İnşallah bir çətinliyim olmaz. 
Amma atam nədənsə siz danışdığınız cəbhə xatirələrindən 
bizə heç danışmamışdı. Daha doğrusu, o, bu barədə 
danışmağı nədənsə sevməzdi. Bircə onu həmişə deyirdi ki, 
”mənim Bakıda yaxşı dostlarım var.” Hətta, sizdən də bir söz 
söyləməmişdi bizə. 
-  Adil, atan eyni zamanda çox təvazökar bir insandı. Tərifi 
xoşlamazdı. Sözübütöv, qorxmaz adamdı.Yaxşı deyiblər: 
“Oğullar ataların davamçılarıdır.” Hiss edirəm ki, bəzi 
xarakterik xüsusiyyətlərinə görə atana oxşayırsan. 
Gözütoxluqda və məğrurluqda atana bənzəyirsən. Qaldı ki, 
digər xüsusiyyətlərinə, onu isə zaman göstərəcək...    
 
                                            
                                                                04.01.2013 
 
                                                                                           
        
 
 
 
 
 
 
 
 
 
 
55 
 
 
                             İftira 
                                        (hekayə) 
                                                                   
     Mən hər gün işə metro ilə gedib-gəlirəm. Metroda yaşlı 
bir ağsaqqalla, qalstuklu, alicənab bir nəfərlə yol yoldaşı 
olurdum. Hər ikimiz eyni stansiyadan, eyni vaqona minirdik. 
Düşəndə isə o məndən bir stansiya əvvəl, “Sahil”də düşürdü. 
Bir gün söhbət əsnasında məlum oldu ki, bu alicənab şəxs 
APU-nun müəllimidir, özü də professordur. Çox səmimi 
insandı. Hər dəfə metrodakı gəncləri mənə göstərib deyirdi: 
“Görürsən də, indiki gənclərdə zərrəcə olsa, abır-həya, 
böyüyə-kiçiyə hörmət qalmayıb. Bax, görürsən, qarşı 
oturacaqda üç cavan qız uşağı oturub, qulaqlarına telefonun 
qulaqcığını keçirib öz aləmindədirlər. Guya ki, onlar 
qarşılarında ayaq üstə duran yaşlı qadını heç görmürlər. 
Bununla biz hara gedirik, heç cür ağlıma sığışdıra bilmirəm. 
Bizim zamanda belə şey yoxdu, böyük-kiçiyə hörmət vardı. Bu 
qədər də dönüklük olmaz ki?!” 
    Sonra Professorun sözünə mən də qüvvət verdim:  
-  Haqlısan, professor. İndiki gənclər özləri üçün başqa bir 
dünya yaşayırlar. Onların böyüklərə qarşı bu cür davranışı 
məni də çox narahat edir. Bir dəfə dözə bilməyib gənc bir 
oğlana dedim ki, a bala, niyə anan yaşında olan qadına yer 
vermirsən? Bilirsən heç o, gənc cavabında mənə nə dedi? 
Dedi ki, “əmi, mənə göstəriş vermək lazım deyil, mən uşaq 
deyiləm. Yer mənimdir, kimə vermək istədiyimi özüm bilərəm.” 
Elə bu vaxt qatar növbəti stansiyaya çatdı, qapılar açıldı və 
içəri cavan, yaraşıqlı bir qız daxil oldu. Həmin oğlan qızı 
görcək cəld ayağa qalxdı və yerini ona verdi. Onun qarşısında 
ayaq üstə duran qadın da bunu görüb sadəcə başını 
56 
 
yırğalamaqla kifayətləndi. Həmin gündən sonra bir daha 
gənclərə nəsihətamiz söz deməkdən vaz keçdim. 
-   Daha nə deyəsən ki. Təkid etsəydin, hökmən sizə başqa 
ağır sözlər də deyə bilərdi. Onsuz da indiki gənclər ağızlarına 
sahib çıxa bilmirlər. Adam abırından qorxur, yoxsa... - 
Professor sözünün gerisini gətirmədi. 
     Növbəti stansiyada professorun sol tərəfi boşaldı və bir qız 
heç kəsə aman vermədən tez onun yanında oturdu. Mən 
Professorun sağ tərəfində oturmuşdum. Birdən professorun 
həyəcanlı səsini eşitdim: 
-   Qızım, sizə nə oldu?! 
    Mən tez dönüb professora baxdım. Gördüm ki, qız başını 
professorun çiyninə qoyub, gözləri də qapanıb. Mən də təlaş 
içində soruşdum: 
-   Professor, qıza nə oldu belə? 
-  Vallah, mən də bilmədim, nə oldu. Deyəsən, ürəyidir. - 
Professor qızı silkələməyə başladı. – Qızım, qızım, aç 
gözlərini! Nə oldu sizə birdən-birə? Dillənsəniz! Əgər 
ürəyinizdirsə, cibimdə “validol” var.  
     Qız isə bayılmış halda professorun çiyninə söykənmişdi. 
Qızdan cavab gəlmədiyini görən digər sərnişinlər də əl-ayağa 
düşdülər. Onlar da professora kömək etmək istədilər. 
Professorun dayanacağı çatdı. O, qızı da ayağa qaldırıb, digər 
adamların köməyi ilə vaqondan düşürtdü. İnsanlıq və yoldaşlıq 
naminə mən də professora yardım etmək üçün vaqondan 
düşmək istəyəndə, haqqı deyəsən o, etiraz etdi: 
- Siz zəhmət çəkməyin, onsuz da mən bu stansiyada düşürəm. 
Siz yolunuzdan qalmayın. Metro polisləri bizə kömək 
edəcəklər. 
     Həmin gündən sonra düz bir həftə professorla 
qarşılaşmadıq. İkinci həftənin bazar ertəsi yenidən professorla 
görüşdük. Onunla kef-əhvaldan sonra bir həftə 
görünməməyinin səbəbini soruşdum. Hətta, xəstə olub-
olmadığını da xəbər aldım. 
57 
 
     Qocaman professor başını yırğalayıb: 
-    Danışma, qardaş. Başıma elə bir iş gəldi ki, utandığımdan 
söyləməyə dilim də gəlmir - dedi. 
-     Nə oldu ki?! - Təəccüblə soruşdum. 
-    O qız mənim başıma bir oyun açdı ki, gəl görəsən. Qardaş, 
qızı vaqondan düşürəndən sonra, ona bir “validol” verdim ki, 
dilinin altına qoysun. Sonra metro polisini çağırdım. İki polis 
gəldi, birlikdə polis otağına getdik. Onlar məndən qıza nə 
olduğunu soruşdular. Mən də hadisəni olduğu kimi onlara 
danışdım. Bu zaman qız at kimi üzümə durdu ki, bu kişi mənə 
sataşdı. Polisə dedi ki, guya mən onun döşlərini əlləşdirmişəm. 
Bunu eşidəndə, nitqim tutuldu, danışa bilmədim. Deyəcəyim 
sözlər boğazımda ilişib qaldı. Qəhərdən rəngim avazıdı. 
Polislərə də elə bu lazım imiş. Tez qızın izahatını aldılar. Və 
qızı heç nə olmamış kimi buraxdılar. Sonra mənə izahat 
yazdırdılar. Mən nə qədər and-aman etsəm də, polislər məni 
dinləmək belə istəmədilər. Onlara professor olduğumu 
söylədim, yüzlərlə bu qız kimi tələbələrə dərs verdiyimi, onların 
təlim-tərbiyəsilə məşğul olduğumu dilə gətirdim: “Bir də ki, 
metroda bu qədər adam olduğu halda, mən qıza necə sataşa 
bilərdim. Məndən başqa digər sərnişinlər də qıza kömək etmək 
istəyirdilər.” Polislər isə gülərək dedilər: 
- Professor, sizi başa düşürük, amma qanun sizin 
əleyhinizədir. Qız izahatında israrla göstərir ki, siz ona 
sataşmısınız, yəni onun bayılmasından istifadə edib, 
naməhrəm yerlərinə əl gəzdirmisiniz. Əlbəttə, sizin kimi bir 
professorun dərs dediyiniz institutda biabır olmasını heç 
istəməzdiniz. 
     Mən onların eyhamını başa düşdüm. Ona görə də birbaşa 
mətləbə keçdim: 
-  Nə qədər verməliyəm ki, məndən əl çəkəsiniz? - soruşdum. 
-  Bax, bu başqa məsələ. Görürsünüz, biz sizinlə daha tez 
anlaşdıq, - deyə polis serjantı qımışdı. 
58 
 
-   Professor olduğun üçün iki min manat gətirməlisən!  - Polis 
başını qaldırıb mənə baxmadan, əlindəki ruçkanı stola vura-
vura qiymətini oxudu. 
-   Məndə o qədər pul hardandır?! – təəccüblə dedim. 
-   Özün bil. Elə isə ... 
- Mənim ancaq min manata gücüm çatar. Onu da 
yoldaşlarımdan borc götürərəm - dedim. 
-  Ağsaqqal, mən sizinlə açıq danışacağam. O, pulun min 
manatını rəisə verməliyik. Bu taksidir. Qalan min manatını isə 
biz üç nəfər arasında bölüşəcəyik, - deyə polis serjantı qəti 
fikrini bildirdi. 
-   Elə isə mənə telefon etməyə icazə verin, - deyə polisə pul 
üçün bir nəfər dostuma zəng edəcəyimi bildirdim. 
     Polis razı oldu. Mən tez orqanda işləyən keçmiş bir 
tələbəmə zəng etdim. Onunla təsadüfən toyda qarşılaşmışdıq. 
Mənə vizit kartını verib demişdi: “Professor, nə vaxt işiniz dara 
düşəndə, mənə zəng edərsiniz.”  Keçmiş tələbəmə harada 
olduğumu bildirdim. Nəzərinə çatdırdım ki, mənə iftira atıblar. 
O, tez telefonu yanımdakı polisə verməyi xahiş etdi. Mən də 
mobil telefonu mənə qiymət oxuyan polis serjantına uzatdım. 
Keçmiş tələbəm telefonda polisə nəsə dediyini bilmədim. 
Ancaq onu gördüm ki, polisin rəgi-ruhi qaçdı, sifəti kağız 
parçası kimi ağardı. Və sonda: “Baş üstə, rəis!” dedi. 
-  Ağsaqqal, bəs deyirsən pul üçün yoldaşıma zəng edirəm. 
Yaxşıca fırça yedik. Yaxşı, onda get, rəisin xətrinə min manatı 
saat 5-ə kimi bizə çatdır. Amma səninkinin bundan xəbəri 
olmasın, yoxsa bu iş daha mənlik olmayacaq.  
     Mən məcbur qalıb min manat borc tapıb polisin dediyi 
vaxtda pulu gətirib onlara verdim. Sonradan öyrəndim ki, 
həmin qız polislərə işləyirmiş, onlara “işverənlik” edirmiş. Bax, 
qardaş bu bir həftədə anadan əmdiyim süd burnumdan gəldi. 
Heç evdə də başıma gələnlər barədə kiməsə bildirmədim. 
Evdəkilərə özümü pis hiss etdiyimi bəhanə edib, bir həftəlik 
“bülleten” götürdüm. Bu mənə yaxşıca dərs oldu. Bundan 
59 
 
sonra kiməsə kömək etməyi ağlımdan belə keçirməyəcəyəm. 
Allah kimsəni qadın şərinə, qadın iftirasına düçar etməsin! 
Amin! - deyə Professor təəssüfləndiyini bildirdi.  
-  Düz deyirsiniz, professor.  Mənim sizə böhtan atan o qadına 
yazığım gəlir. Çünki o, sizə iftira atmaqla axirət dünyasını necə 
cəhhənnəmə döndərdiyinin fərqində deyil. Onu axirətdə hansı 
əzabların gözlədiyindən bixəbərdir. Dinimizdə böhtan böyük 
günahlardan sayılır. 
    Qurani-Kərimdə insana böhtan atmağın böyük günah 
olması açıq şəkildə qeyd edilir: "Mömin kişiləri və qadınları 
etmədikləri bir işdən (günahdan) ötrü incidənlər, şübhəsiz ki, 
öz üzərlərinə böhtan və açıq-aydın bir günah götürmüşlər!"; 
"(Ey insan!) Bilmədiyin bir şeyin ardınca getmə (bacarmadığın 
bir işi görmə, bilmədiyin bir sözü də demə). Çünki qulaq, göz 
və ürək-bunların hamısı (sahibinin etdiyi əməl, dediyi söz 
barəsində) sorğu-sual olunacaqdır.”  
-   Ay Allah sizin atanızı rəhmət eləsin. Çox gözəl söyləyirsiniz. 
Görəsən, adamların hamısı bunları bilirlərmi?! Bəziləri 
bilmədiklərindən, bəziləri də bilə-bilə Allah dərgahında belə 
böyük günahlar işlədərək, axirət dünyalarını yandırıb-yaxırlar. 
Sonra da işləri dara düşəndə, üzlərini Tanrı dərgahına  tutub 
Ondan kömək diləyirlər. Yalnız yaman gündə Allah-təala 
onların yadına düşür, onu xatırlayırlar. Ancaq həmin adamlar 
onu da unudurlar ki, etdikləri hər cür pisliklər, şər əməllər 
Allaha bəllidir. Çünki Rəbbimiz hər şeyi görən və hər şeyi 
biləndir. Həzrəti Əli (ə) də böhtan atmanı həyasızlıq və 
abırsızlıq kimi dəyərləndirmişdi. Bir hədisdə də böhtan atanı 
Məhəmməd Peyğəmbər (s) Qiyamət günü cəzalanacağını 
buyurur: “Kim mömin kişiyə və ya qadına böhtan atsa, yaxud 
onun barəsində onda olmayan şeyi desə, Allah Qiyamət günü 
onu həmin şəxs barəsindəki sözünü geri götürənə kimi bir od 
təpənin üstündə saxlayar." – deyə Professor da dərindən köks 
ötürdü. 
60 
 
-  Siz də haqlısınız, professor, - deyə bundan sonra yol 
yoldaşıma əlimdən ancaq təsəlli vermək gəldi. Əgər o da işə 
yarıyırdısa. 
     Bəli, başqalarına qarşı mərhəmət, xeyirxahlıq göstərmək 
heç də həmişə insana başucalığı gətirmirmiş, xüsusən də 
indiki dövrdə. Necə ki... 
 
 
                                                                    11.01.2013 
 
 
 
 
 
 
 
 
 
 
 
 
 
 
 
 
 
 
 
 
 
 
 
61 
 
                        Пахыллыг 
                    (щекайя) 
 
 
     Gülüsüm хала ярини итиряндя, оьланлары - Рауфун 
12, Анарын ися 10 йашы варды. Бундан сонра о, 
эянълийини вя бцтцн юмрцнц яринин она гойуб эетдийи 
йадиэарларына щяср етмишди. Necə deyərlər, gənc ana 
saçlarını övladlarının yolunda süpürgə etmişdi. Эеъясини 
эцндцзцня гатан Gülüsüm хала истямирди ки, ювладлары 
нядянся корлуг чяксин, атасыз олдугларыны щисс 
етсинляр. Илляr isə ганадлы гуш кими ютцб кечирди... 
     Артыг гардашларын əlləri çörəyə çatmış, щяр икиси 
евляниб, ев-ешик сащиби олмушду. Бюйцк гардаш Рауфун 
ики оьлу варды. Кичик гардаш Анарын ися həkimlərə “ətək-
ətək” pul tökməsinə baxmayaraq, hələ ki ювлады олмурду. 
Буна эюря дя Анарэилдя щяр эцн yerli-yersiz söz-söhbətlər, 
дава-далаш olurdu. Анарын həyat йолдашы Aynurun дили 
zəhər tuluğuydu, щамыны аъылайыр, sancırdı. Buna rəğmən 
o, щям дя qaynı arvadı Rənanın paxıllığını çəkirdi. Рауфун 
йолдашы, Ряна ися чох мещрибан, гайьыкеш, сямими, 
мярифятли, яхлаглы,  истиганлы, хошхасиййят эялин иди. 
O, eyni zamanda ailəsinə qəlbən bağlı, uşaqlarının qayğısına 
qalan, onlar üçün canından belə keçməyə hazır olan əsl 
cəfakeş bir ana idi. 
      Щяр ики гардаш бир щяйятдя, ата йурдунда 
йашайырдылар. Gülüsüm хала эялинляриня гайынаналыг 
дейил, ясл аналыг нявазиши эюстярирди. Индийя кими о, 
эялинляринин хятриня дяйяъяк биръя кялмя беля пис сюз 
ишлятмямишди. Onun gəlinlərinə xitab etdiyi сюзляр ancaq 
бунлар иди: «ана гурбан, гызым, евимин диряйи, ай 
62 
 
оьлумун baş таъы, эюзцмцн ишыьы, евимин йарашыьы вя 
с.» 
      Gülüsüm хала кичик эялинини дя баша дцшцрдц. 
Дüşünürdü ки, ювлады олмадыьына эюря беля ясябидир. 
Онунла эяряк idi ki, мещрибан доланасан, хятриня 
дяймяйясян. Анъаг буна бахмайараг, кичик эялин 
danışanda аьзындан од-алов пцскцрцрдц. Евдякилярин 
щамысыны аъылайырды, кимсяyə хош üz göstərмирди. 
Яри дяфялярля ону бу щярякятляриня эюря данламыш, 
мязяммят етмишди. Амма дейясян, Айнур дцзяляня heç 
охшамырды. Артыг Анар да Айнурун yersiz 
mübahisələrindən, dedi-qodusundan, haqsız sözlərindən 
тянэя эялмишди. Анар сящярдян ахшама кими ишляйирди, 
йахшы да пул газанырды, dоланышыглары да пис 
дейилди. Айнур пал-палтар, qır-qızıl щявяскары иди. Евдар 
гадын олмасына бахмайараг, ялляри, бойун-боьазы 
щамысы гызыл иди. Эцн ярзиндя ики дяфя палтарыны 
дяйиширди. Бунунла о, qaynı arvadı Rənaya sanki 
йанмышлыг верирди. Amma bуна бахмайараг, Айнур еля 
щей яринин аз мааш алmasындан, ona yaxşı 
baxmamasından эилейлянир, Allahına naşükürlük edirdi. 
Анар ися щялялик Айнурун “чалдыьы щава иля ойнаmaq” 
məcburiyyətində qalmışdı. 
     Рауф ися алдыьы ямяк щаггыны ушагларына, евя вя 
анасына хяръляйирди. Чцнки евин бцтцн аьырлыьы онун 
цстцндя иди. О, истямирди ки, евдя nədənsə inciklik, söz-
söhbət yaransın. Еля Ряна да, Gülüsüm хала да belə şeyləri 
heç sevməzди. Амма Айнур щяр эцн бир бящаня тапыб, 
щяйятдя сясинин тонуну галдырыr, гоншулара ешитдирмяк 
истяйирди ки, эуйа ону bu həyətdə yola vermirlər, 
инъидирляр. Щаггы дейясян, Gülüsüm хала бир нечя дяфя 
бунун цстцндя Айнуру яркйана, гызы кими мязяммят дя 
етмишди. Айнур isə Gülüsüm халанын нясищятамиз 
сюзлярини бир гулаьындан алыб, о бири гулаьындан 
63 
 
бурахмышды. Яркюйцн эялин щеч ъцр ипя-сапа йатмаг 
истямирди. Онун Анардан истядикляри шейляри щеч 
милйончунун гызлары беля истямирди. Belə olan halda 
Анарын йеэаня чаряси qalmışdı: Айнуру бошамаг. Анъаг 
анасы бу фикри оьлундан ешидяндя, юзцня ял 
гатды:”Оьул, щеч ня данышдыьыны билирсянми?! Бизи ел 
ичиндя рцсвайmı етмяк истяйирсян? Беля щярякят бизим 
нясля йарашмаз. Сябрин олсун, гадынды да данышыб-
данышыб, йорулаъаг. Аталар дейиб ки, щирсли башда 
аьыл олмаз. Исти оъаьына  öz ялинля су тюкüb söndürmə, 
бала. Gəl, sən bир аз сябр еt. Çox keçməz ki, Айнурун аьлы 
башына эяляр. Ъаван эялиндир, bərkə-boşa, исти-сойуьа 
дцшмяйиб щяля. Gялинимля бир дя данышарам.” 
      Анар бу дяфя дя анасынын сюзцндян чыхмады, 
arvadının “kaprizlərinə” dözmək zorunda qaldı.  
     Bütün öyüd-nəsihətlərə baxmayaraq, Айнур yenə də яри 
евя эяляндя, гайны арвадынын архасынъа o ki var гейбят 
еdирди. Анар da бундан ясябiляшirdi. Чцнки о, Rənanın 
хятрини чох истяйирди. Anar bu günə qədər Рянаnın биръя 
дяфя дя олсun ня йерсиз данышыьыны, nə də йерсиз 
щярякятини эюрмəmişди. Rəna ailədə hamının hörmətini 
saxlayır, hamıyla səmimi və mehriban rəftar edirdi. O, ərinin bir 
sözünü heç zaman iki etməzdi. Она эюря дя Анар ону özünə 
доьмаъа баъысы санырды. Еля Айнуру да йандыран 
Анарын Рянайа бу ъцр сямими вя исти мцнасибят 
бяслямяси və onun tərəfini saxlaması иди. Бу гысганълыг 
дейил, ясл пахыллыг иди. Чцнки hər iki evdə Рянанын xətir-
щюрмяти böyük иди. Bu səbəbdən də Айнур фцрсят дцшян 
кими, Рянаны ийняли сюзляриля санъмаqdan zövq alırdı.  
      Айнур дяфялярля Рянанын эейиминя ришхянд 
етмишди. Ряна ися бцтцн бунлары ешитмямязлийя 
вурмушду. Rəna ağıllı və yol-yolağı bilən gəlin olduğundan 
bircə dəfə də olsun, Raufa “mənə filan şey al” deməmişdi. 
Rəna fikirləşirdi ki, onunçün pal-paltar o qədər də önəmli deyil. 
64 
 
Onun üçün önəmli olan ailə daxilində səmimiyyət və 
mehribançılıqdı. Gülüsüm xala da gəlininin bu xasiyyətinə görə 
Rənaya daha çox güvənir, ona hörmət edir, ana nəvazişi 
göstərirdi. O, Aynurun içindəki paxıllıq hisslərinin, 
xudpəsəndliyin, şöhrətpərəstliyin olmasını, onlara qarşı doğru-
dürüst olmadığını, ara qarışdırmağını, söz gəzdirməyini çox 
gözəl bilirdi. Amma Gülüsüm xala bunu bircə dəfə də olsun 
Aynurun üzünə vurmamışdı, oğluna görə susmuşdu. Aynur isə 
çalışırdı ki, hər gün heç nədən evdə dava-dalaş salsın.  
Gülüsüm xala  isə hələ ki Aynura qarşı  səbr və dözüm 
nümayiş etdirirdi.      
     Son zamanlar Raufun işi getmirdi, dolanışıq günü-gündən 
çətinləşirdi. 
     Bir gün Rauf evə çox fikirli və qəmgin halda gəldi. Anası 
bunu dərhal sezdi və süfrə başında Raufdan bunun səbəbini 
soruşdu: 
-  Oğlum, bu gün gözümə nədənsə yaxşı görünmürsən? İşdə 
bir şeymi olub? 
-    Ana, daha nəyini gizlədim, iş yerimdə ixtisara düşdüm. İndi 
gərək özümə başqa bir iş axtarıb, tapım.  
    Raufdan bu sözü eşidən hər kəs  məyus oldu. “İndi biz necə 
dolanacağıq, İlahi?” deyə ən çox da Rəna narahat olmağa 
başladı. Amma həmin anda Gülüsüm xala onlara fikir 
çəkməməyi, sıxılmamağa, Allahın qüdrətinə, mərhəmətinə 
sığınmağı məsləhət gördü... 
    Ailədəki söz-söhbətlər Rənanın ücüncü oğlan övladı 
dünyaya gələndən sonra daha da artdı. Aynur açıq-aydın 
övladı olmadığına görə, Allah-təalaya qarşı küfr söyləməyə 
başladı: 
-   Allah-təala övad qədri bilməyənlərə övladı övlad dalınca 
verir, ancaq heç olmazsa bircə dənə övlad həsrətində olanlara 
isə qəm, kədər qismət edir. Allahım, niyə taleyimi puç, bəxtimi 
qara yazmısan? Mən sənə nə etmişəm ki, mənə övlad 
65 
 
vermirsən? İlahi, Sənin ədalətli və mərhəmətli olduğuna 
inanmıram!!! 
-  Qızım, sən nə danışırsan? Niyə küfr edirsən? Niyə səni 
Yaradana qarşı bu cür asi olursan?! Bəs, bilmirsən ki, Tanrı 
küfr danışan bəndələrini sevməz, onları bağışlamaz?! Aynur, 
qızım, küfr etmək Allahın əmrindən çıxmaq, ona qarşı olmaq 
deməkdir. Allah-təala belə insanlara xeyir və yaxşılıq nəsib 
etməz. Qızım, sən Rəbbinin lütf və mərhəmətinə sığın, onun 
sənə bəxş etdiyi nemətlərinə şükr et, əllərini açıb Ona dualar 
et! Ona nankorluq etmə! O, bəndələrini həmişə sınağa çəkər. 
O, kimsəyə möhtac deyil. Bizlər isə hər zaman Onun 
kərəminə, nicatına, şəfahətinə, lütfünə və mərhəmətinə 
möhtacıq. Sən Allahın işinə əl atma! Allah -təala özü bilən 
məsləhətdir! Dediyin sözlərə görə dərhal tövbə et, qızım! Allah 
adil, rəhmdil və mərhəmətlidir. O, tövbə edənləri bağışlar, - 
deyə Gülüsüm xala təlaş içində Aynura xəbərdarlıq etdi. 
-  Gülüsüm xala, yalan danışıram məgər? Allah-təala bəs 
mənə niyə heç olmasa, bircə övlad vermir? Mən Ona nə 
etmişəm ki?! 
-   Qızım, bizi Yaradana həmişə şükür etmək lazımdır. Allaha 
şükür olsun ki, pis dolanmırsan, sənin ki, heç bir şeydən də 
ehtiyacın yoxdur, nədənsə korluq çəkmirsən. Nə istəyirsən, 
Anar dərhal onu səninçün alıb gətirir. Amma bütün bunlara 
rəğmən mən indiyə kimi, sənin dilindən bircə dəfə də olsun bu 
nemətləri, ruzi-bərəkəti bizlərə bəxş edən Rəbbinə şükür və 
dualar etməyini nə eşitdim, nə də ki gördüm. Gün gələr, Allah 
sənə də övlad qismət edər, inşallah! Ancaq bunun üçün sən 
qəlbindəki şübhələri, pis niyyətləri, şeytani hissləri oradan 
çıxarıb atmalısan, onların yerinə iç dünyanı iman, inam, 
xeyirxahlıq, mərhəmət hisslərilə doldurmalısan. 
-  Siz gündə dəfələrlə namaz qılır, Allaha şükür və dualar 
edirsiniz. Nəticəsi nə olur? Məgər işləriniz yağ kimi gedir? Heç 
bir şeydən korluq çəkmirsiniz? Sizin ki, dolanışığınız o qədər 
də yaxşı deyil, bilirəm ki, ailə büdcənizdə də “qara gün”ə heç 
66 
 
bir qara qəpik də pul yoxdur. Bəs, Allah-təala sizə niyə görə 
istədiklərinizi vermir? Siz ki, Ondan yerdən göyədək razılıq 
edirsiniz. Belə olan halda, sizin daha heç bir şeydən 
ehtiyacınız olmamalıdır ki. Deməli, Allah-təala da insanları 
düzgün qiymətləndirmir, onlar arasında fərq qoyur, - deyə 
Aynur yenidən Tanrıya asi kəsildi. 
-   Səsini kəs, ay qız! Əstəğfurullah!!! Azğınlaşdın ha! Bu qızın 
deyəsən, vələdi dönüb. Ay qız, sən Şeytana uymusan! Sən nə 
danışdığını bilirsənmi heç?! Bu danışıqlarınla nəinki özünü, elə 
bizim hamımızı böyük bir bəlaya salacaqsan. İlahi, o, cahillik 
etdi, Sən onun dediklərini bağışla! Onu əfv et, ya Rəbbim! 
İlahi, onun bu cahilliyini Fatimeyi - Zəhraya bağışla!  
     Gülüsüm xala nə qədər yalvardı ki, gəlini dedikləri sözlərə 
görə tövbə etsin, amma gəlin inadından dönmədi. Həmin 
gündən sonra Gülüsüm xalanın içindəki Aynura qarşı qalmış 
azca sevgi və istək də tamam yox olub getdi. İndi Gülüsüm 
xala Aynura tam başqa bir gözlə baxırdı və qəlbində 
düşünürdü ki, “bu gəlindən nə desən gözləmək olar.” Bundan 
sonra Gülüsüm xala onunla çox ehtiyatlı davranmağı və 
müəyyən işlərdə ona güvənməməyi, etibar etməməyi qərara 
aldı.      
    Raufgilin maddi sıxıntı keçirməsini Anar da bilirdi. O, bir 
neçə dəfə qardaşına və anasına maddi kömək etmək 
istəmişdi, amma arvadı Aynur buna imkan verməmişdi: 
- Onlar özlərini yalandan belə göstərirlər. Raufun pulu qurtaran 
deyil. Nə qədər istəsən qardaşının pulu var, amma bizə 
göstərmək istəyirlər ki, guya maddi cəhətdən korluq çəkirlər. 
Bunlar hamısı sənin o, çoxbilmiş, gülməşəkər gəlinbacının 
hiylələridir. Ailənin maddi sıxıntı söz-söhbətlərini Rəna yaradır, 
bütün bunların hamısı onun başının altından çıxır, - deyə 
Aynur Anarı qardaşına qarşı doldurmağa çalışırdı. 
-  Sən necə bir insansan, Aynur? Görmürsənmi Rauf aldığı 
maaşı qəpiyinə qədər gətirib anama verir? Biz iki nəfərik, onlar 
isə altı nəfərdilər. Qardaşımın artıq pulu haradan olacaq? Sən 
67 
 
ömründə heç olmasa bircə dəfə də olsun, doğru-dürüst söz 
söyləyəcəksən, ya yox?! Suyunu, çörəyini götürüb, düşmüsən 
yazıq Rənanın üstünə. De görüm, Rənadan nə istəyirsən? 
Niyə onu rahat buraxmırsan? Bəsdir daha! Sənin də onun kimi 
bir şirin dilin olsun da! Bezdim daha sənin bu iynəli, atmacalı 
sözlərindən! Bu həyətdə hamını bezdirmisən! - Anar əsəblərini 
cilovlaya bilmədi.  
-  Xeyir ola?! Hər dəfə Rənadan söz düşəndə, niyə onu bu 
qədər canfəşanlıqla müdafiə edirsən? Bəli, mənim sözlərim 
sənin xətrinə dəyər də! Çünki mən onun kimi sənə küçüklər 
doğmuram. Bunu hər dəfə mənim başıma çırpırsan, - deyə 
Aynur qabaqdangəlmişlik etdi. 
-  Heç hənanın yeridir. Mən nə danışıram, sən nə danışırsan. 
Gör bir söhbəti haraya aparıb çıxartdın. Aynur, sən çox paxıl 
qadınsan. İndi mənə gün kimi aydın oldu ki, qardaşım 
uşaqlarını gözün götürmür. İnsana övlad qismət etmək Allah-
təalanın məsləhətidir. O, istədiyinə verər, istəmədiyinə verməz. 
Biz, bəndələr Tanrının işinə əl uzatmamalıyıq. Hər şey bizi 
Yaradanın əlindədir. Yetər ki, qəlbin Onunla olsun, Onun 
mərhəmətinə sığınasan. Çünki Allah-təala lütf və kəramət 
sahibidir. - Anar dedi. 
     Evdəki sıxıntılara görə, bir axşam Rəna Raufa dedi ki, qoy 
o da işləsin. Amma Rauf buna razı olmadı: 
-  Sənin körpə uşağın olduğu halda, işləmək hardan çıxdı? 
Sən evdə uşaqlarla məşğul olmalısan. İşləmək sənin işin deyil. 
-  Rauf, evimizin yaxınlığındakı şirniyyat sexində işləmək 
istəyirəm. Qonşumuz Tənzilə də orada işləyir. Uşaqlara isə 
evdə Gülüsüm xala baxar. Sən gəl, inad etmə. Azca da olsa, 
evə yenə bir köməyim dəyər, - deyə Rəna ərindən icazə almaq 
üçün üzünü Gülüsüm xalaya çevirdi.  
-  Oğul, Rəna düz deyir, qoy işləsin. İş yeri uzaq deyil ki, 
məhəllləmizin başındadır. Uşaqlara mən baxaram, - deyə 
Gülüsüm xala Raufu razı salmağa çalışdı. 
68 
 
     Rauf anasının sözündən heç vaxt çıxmazdı, onun sözünün 
qabağına söz deməzdi. Odur ki, Rauf Rənanın işləməsinə 
daha bir söz demədi... 
     Бир эцн Gülüsüm xala bazardan gəlincəyə qədər, bir 
saatlığına yaş yarımlıq körpəni Aynura tapşırmaq 
məcburiyyətində qaldı. Aynur həyətdə bankalara pomidor-xiyar 
qoyurdu. Qayınana bazara getməsindən bir müddət keçəndən 
sonra paxıl gəlinin içindəki İblis oyandı. 
     Bu zaman Aynurun daxilindəki həsəd, qısqanclıq, nifrət və 
paxıllıq hissləri onu yaranmış fürsətdən istifadə etməyə sövq 
etdi. O, мясум, эцнащсыз кюрпяйя qarşı uzun müddət 
qəlbində gizlətdiyi insana yaraşmayan, alçaq və çirkin 
niyyətinin həyata keçirməyin zamanı gəldiyini düşündü. Aynur 
ona əmanət olunan Rənanın kiçik oğluna сиркя ичирдib 
юлдцрмяк qərarına gəldi. О, сиркя şüşəsinin тыхаъыны 
чыхардараг щеч nядян горхub-чякинмядян, bir çay qaşığı 
sirkəni kюрпя ушаьын боьазына тюкdü. Кюрпя аьзынын вя 
боьазынын йандыьыны hiss edən kimi, bərkdən qışqırmağa 
başladı. Elə bу заман Gülüsüm xala əlində bazarlıq zənbili ilə 
щяйятя дахил олdu вя эялиндян ушаьын нийя qışqırdığını 
сорушdu. Юзцнц итирян пахыл эялин деdi ки, башы йемяк 
биширмяйя гарышдыьындан uşaq əl atıb,  сиркя şüşəsini ня 
вахт эютцрцб ичдийини эюрмяйиб. Gülüsüm xala ъялд 
кюрпянин аьзыны сойуг су иля йуdu вя эеъикдирмядян 
щякимя qaçdı. Хюшбяхтликдян кюрпя сиркяни удмамышdı. 
Она эюря дя сиркя кюрпянин анъаг аьзыны vя боьазыны 
йандырмышды. Gülüsüm xala isə həkimə körpənin isti çay 
içdiyini söylədi. Kюрпянин боьазы чох йандыьындан она 
йемяйи bir ay бору васитясиля вердиляр.      
     Gülüsüm xala Aynurun bu işi qəsdən etdiyini başa 
düşmüşdü, amma bunu evdəkilərə bilindirmədi. Bu işin üstü 
açılsaydı, kim bilir evdə nələr olardı?! Gülüsüm xala Aynuru 
müdafiə etmək üçün dedi ki, uşaq isti çay içib, ona görə 
boğazını yandırıb... 
69 
 
     Bir axşam Rauf anasına və Rənaya iş dalınca Rusiyaya 
gedəcəyini bildirdi. O, dedi ki, Rusiyaya tək getməyəcək, 
buradakı iş yoldaşları ilə birlikdə gedəcək. Bakıda iş tapmaq 
artıq problemə çevrilmişdi.  
     Gülüsüm xala Raufun əksinə getmədi. O, oğluna: “Yolun 
həmişə açıq olsun, oğul. Arzuna, muradına çatasan. Getdiyin 
yerdə xətadan-bəladan uzaq olasan həmişə!  Allah-təala bu 
yolda sənin daim köməyin olsun!”- deyə uğurlar dilədi. Amma 
Gülüsüm xala qəlbində bilirdi ki, Raufsuz burada onlar üçün 
çox çətin olacaq. Buna baxmayaraq  o, oğlunun yanında 
özünü o yerə qoymadı. Rauf Rənaya dönə-dönə anasını 
tapşırdı... 
     Raufun Rusiyaya getməsindən iki ay ötürdü. Rəna 
qonşuları Tənzilə ilə hər gün şirniyyat sexinə gedib-gəlirdi. 
Onlar on iki saat işləyirdilər. Uşaqları isə evdə Gülüsüm xala 
saxlayırdı. Məlum hadisədən sonra Gülüsüm xala uşaqları bir 
də Aynura etibar etmədi. Əksinə, o, həmişə uşaqları paxıl 
qayınarvadından uzaq tutmağa çalışırdı.     
    Qış ayları idi. Hava qarlı olduğundan həmin gecə işçiləri 
müdir öz maşınında bir-bir evlərinə gətirmişdi. Rəna evin 
qarşısında maşından düşəndə, təsadüfən Aynur bunu 
görmüşdü. “Aha, mənimçün bundan gözəl fürsət ola bilməz!” - 
deyə Aynur Rənaya qarşı yenə də çirkin niyyətini işə salmağı 
qərara aldı. Elə həmin axşam şam yeməyi zamanı eyhamla 
ərinə dedi: 
- Anar, xəbərin varmı? Sənin o, ismətli, qeyrətli qardaşın 
arvadı gecələr naməlum adamların xarici maşınlarında gəzir. 
-  Kəs səsini! Bəsdir həyasızlıq etdin! Rəna haqqında bu cür 
danışma! Yoxsa... 
- Yoxsa, nə? Məni o, fahişəyə görə döyəcəksənmi?  
Gözlərimlə gördüm. Nəyə deyirsən and içə bilərəm. Allah 
haqqı, bu gecə küçədə xarici maşından düşəndə gördüm, - 
deyə Aynur necə olursa-olsun Anarı inandırmağa çalışdı.- 
Əlbəttə, gəzəcək. Nə ər var yanında, nə də hardan gəlib, 
70 
 
haraya getdiyini soran birisi! Necə deyərlər: “Dərə xəlvət, tülkü 
bəy!” 
-  Ağzını yum! Sən insan cildinə girmiş əsl şeytansan, Aynur! - 
Anar əsəbindən yumruğunu stola vurdu. Stolun üstündəki 
stəkandakı çay aşıb dağıldı.-  Sənin paxıllığın axırda hamımızı 
məhv edəcək. Sən  xarakterindəki naqisliyi görmək istəmirsən, 
başqalarının həyatda qazandığı uğurlar səni narahat edir, içini 
yandırır. Sən öz uğursuzluqlarının səbəbini başqalarında 
axtarırsan. Bu səbəbdən də, başqalarını sancmaqdan, 
incitməkdən, onlara böhtan, iftira atmaqdan belə çəkinmirsən. 
Əksinə, bunlardan zövq alırsan. Sən mənəvi cəhətdən şikəst 
bir insansan. Sənin görən gözlərin də kor olub. Çalış ki, 
içindəki o, iblisi özündən uzaqlaşdırasan, yoxsa, cəhənnəm 
atəşində yananlardan olarsan. Kiməsə nahaqdan böhtan, şər 
atmağın cəzası Allah tərəfindən daha ağır olacaq. Bax, budur 
sənə deyirəm, əgər bir də Rənanın adına nəsə desən, səni bu 
evdən iti qovan kimi qovaram. Eşitdinmi?! 
-  Bah, balam, Rəna nə vaxtdan bu evin əziz-xələfi oldu? Elə 
hamı onu müdafiə edir. Yaxşı deyiblər: “Adamın gərək bəxti 
olsun.”  
    Aynur ərini yalanlarına inandırmadığını görüb, üz tutdu 
Gülüsüm xalagilə. Qayınanası Aynurun Rəna haqqındakı 
dediklərinə o qədər də əhəmiyyət vermədi, ona inanmadı. 
Çünki Gülüsüm xala Rənaya özünə güvəndiyi kimi güvənirdi, 
onun əxlaqına, tərbiyəsinə yaxşı bələd idi. O, indiyə qədər 
gəlininin heç bir eyibini, qüsurunu, ədəbsizliyini görməmişdi. 
    Aynur Rənaya qarşı bu planının da baş tutmadığını görüb 
xeyli pərişan oldu.         
    Rauf evdəkilər korluq çəkməsin deyə, hər ay evə pul 
göndərirdi. O, telefonla Rəna ilə danışanda bildirmişdi ki, daha 
çalışmasın, evdə uşaqlara və anasına baxsın. Rəna da ərinin 
sözünə əməl edərək, ərizə yazıb işdən çıxdı. Düzü, müdir onu 
buraxmaq istəmirdi. Çünki o, çətin ki, bir də Rəna kimi işgüzar, 
işində dəqiq, məsuliyyətli, iş yoldaşlarına qarşı mehriban, 
71 
 
səmimi, doğru-dürüst olan, ədəb-ərkanlı, danışığını və yerini 
bilən bir işçi tapa bilsin.  
    Rəna iş yoldaşlarından ayrılarkən hamı onu mehribanlıqla 
yola saldı. 
     Artıq bir neçə gün idi ki, Rəna uşaqlarla və ev işləri ilə 
məşğul olurdu. Bu Aynurun nəzərindən qaçmadı. O, Rənanın 
daha işə getmədiyini görüb soruşdu: 
-   Rəna, xeyir ola, bir neçə gündür ki, işə getmirsən? 
-   Daha işə getməyəcəyəm, öz xahişimlə işdən çıxdım. Rauf 
belə məsləhət gördü. Telefonda uşaqlarla, ev işləriylə məşğul 
olmağımı tapşırdı. Mən də ərizə yazıb işdən çıxdım. Şükür 
olsun Allaha ki, Rauf da özünə daha yaxşı iş tapıb. Qazancı da 
pis deyil. - Rəna qaynı arvadına “hesabat” verdi. 
-   A...a... Deyirəm axı. Daha sizi tutmaq olmaz ki!. Bəxtəvər 
başına, bundan sonra daha günortaya qədər yatarsan. İş yox, 
güc yox. İstədiyin kimi, sağa-sola gəzərsən özünçün, - deyə 
Aynur yenə də Rənanı sancmaqdan çəkinmədi. 
- Aynur, sən nə danışdığını bilirsən heç? Mən nə vaxt 
gəzməyə getmişəm? Özün də bilirsən ki, bun günə qədər mən 
icazəsiz heç mağazaya belə getməmişəm. Bundan sonra nə 
danışdığına fikir ver! O ki qaldı günortaya qədər yatmağıma. 
Sən məni nə vaxt yuxudan gec oyanan görmüsən?! Əksinə, 
sən yuxudan qalxanda, mən artıq həyət-bacanı süpürüb 
təmizləyirəm. Birdə ki, niyə günortaya qədər yatmalıyam, 
Aynur? Bəs, evin işləri, uşaqlar? İndi Gülüsüm xala istirahət 
etməlidir. Bunun ona haqqı daha çoxdur. Çünki mən 
işləyəndə, evin bütün işləri, uşaqlara baxmaq hamısı onun 
üstündə idi. Allah onun ölənlərini qəni-qəni rəhmət eləsin. O, 
olmasaydı, mən işləyə bilməzdim. Haqqı deyəsən, Gülüsüm 
xalanın üzərimdə əməyi çoxdur, nə qədər çalışsam da onu 
ödəyə bilmərəm.  
- Hə, düz deyirsən. Elə bir-birinizi tərifləyib durursunuz. Nə 
yaman qayın-qədim olmusunuz, balam. Allah mənə də bir 
72 
 
övlad versəydi, indi mənim də qayınanamın yanında sənin kimi 
xətir-hörmətim olardı. 
-  Aynur, sən allah, başlama görək. İnşallah sənin də övladın 
olar. Ancaq bunun üçün gərəkdir ki, hər zaman Allaha dua 
edib, onun rəhminə, kəramətinə, bizlərə bəxş etdiyi naz-
nemətlərə görə şükür edəsən. - Rəna Aynuru yenə də haqqın 
yoluna dəvət etmək istədi. 
- Hansı günümə şükür edəcəyəm, ağəz?! Sən də tutmusan, 
şükür elə. Nəyə və nə üçün şükür etməliyəm ki? - Aynur 
Rənanın sözlərindən cin atına mindi. 
-  Aynur, sən düz danışmırsan. Necə yəni, nəyə və nə üçün 
şükür etməlisən? Sən ona şükür etməlisən ki, evin-eşiyin var. 
Şükür etməlisən ki, Anar kimi ailəcanlı, işgüzar, mehriban, 
alicənab ərin var. Şükür etməlisən ki, Anarın işi var və ailəsini 
halal zəhməti ilə dolandırır. Kimsəyə əl açmır, kimsənin 
qarşısında əyilmir. Sən ona şükür etməlisən ki, istədiyin paltarı 
alıb geyinirsən, könlün istədiyi yeməkləri yeyirsən, istədiyin 
yerə getmək istəyəndə, Anar sənə heç zaman etiraz etmir, 
həmişə çalışır ki, sənin istəklərini yerinə yetirsin, sənin qəlbini 
qırmasın. Allaha şükür et ki, həm ərinin, həm də sənin canın 
sağlamdır. Daha bundan artıq insana nə lazımdır? Sən ilk 
növbədə sağlamlığına görə, ərinin işi olduğuna görə, ev-eşik 
sahibi olduğuna görə Allah-təalaya şükür etməlisən. Əgər sən 
Yaradana sidqi ürəkdən dua etsən, namaz qılıb, oruc tutsan, 
qəlbini ona bağlasan, onun qüdrətinə və mərhəmətinə 
sığınsan, o zaman Allah istədiyini sənə hökmən verər. Çünki 
O, hər şeyə qadirdir. Yetər ki, qəlbindəki şeytani hisslərdən 
uzaq olasan! Bizlər həm də ona şükür etməliyik ki, bizi 
Yaradan bizə bu gözəl dünyanı və gözəllikləri seyr etmək üçün 
bir cüt sağlam göz, Allah kəlamlarını, ürəklərə sərinlik verən, 
onu rövnəqləndirən xoş və xeyirli sözlər eşitmək üçün iki 
qulaq, Allahın varlığını təsdiq edən, Məhəmməd Peyğəmbəri 
(s) tanıyan, Qurani-Kərimi oxuya bilən, doğru-dürüst danışa 
bilən, insan könüllərini fəth edə bilən sözlər söyləyən, həmişə 
73 
 
haqqı söyləyən, insanları bir-birinə dost, yoldaş, həmsirdaş 
edən, qırılmış, incik düşmüş qəlbləri barışdıran şirin dil, 
dünyanı dərk etmək, dünya elmlərinə sahib olmaq, doğru yol 
seçmək, gələcək həyatını müəyyən etmək, onu necə qurmağı 
düşünən, çətinliklərdən çıxış yolları aramaq üçün, yaxşını 
pisdən ayırd etmək üçün bizə düşünən sağlam təfəkkür, haqq 
yoluna, xeyir işlərə getmək, yüyürmək üçün bir cüt sağlam 
ayaq, xeyir işlər görmək, hər cür bəladan səni hifz edən iki əl, 
haqqı-nahaqdan ayıran, axirət üçün daim xeyir əməllər 
görməyə səsləyən, şeytanı yaxına buraxmayan, daimi onu 
özündən uzaqlaşdırmağa çalışan, mərhəmətli, saf, təmiz və 
imanlı bir qəlb vermişdir. Məgər bütün bu dediklərim şükür 
etmək üçün səncə, yetərli deyilmi?! Ancaq indi elə insanlar var 
ki, nə evi-eşiyi var, nə gündəlik işi var, nə də ki, yeməyə bir 
tikə çörəyi. Yaman günləri xatırlayıb, xoş günlərə şükür etmək 
lazımdır, Aynur. 
-  Ağəz, bəsdir görək, sən allah. Sözlə qarın doymur, ay Rəna 
xanım. Sən özünü ağıllı hesab edirsən? Ancaq mənim 
fikrimcə, sən həyatda heç bir şey bilmirsən, dünyagörüşün də 
məhduddur. Sən ətrafında baş verənləri doğru-dürüst görə 
bilmirsən. Bəs harda qaldı sənin o bir cüt baxar gözlərin? 
İnsanlar fərqlidir, hamı eyni cür düşünə bilməz. Məsələn, 
səninlə mən ayrı-ayrı adamlarıq, biz bir-birimizlə fərqli 
dünyanın insanlarıyıq. Mən heç bir zaman istəməzdim ki, 
sənin kimi düşünüm. - Aynur əda ilə dilləndi. 
- Əlbəttə, mən bunu inkar etmirəm. Biz səninlə ayrı-ayrı 
düşüncə tərzinə malik insanlarıq - Rəna dedi. 
-   Yaxşı, gedim, şam yeməyi hazırlayım. “K stati”, Rəna keçən 
həftə, axşam səni maşınla qapımızın ağzında düşürən adam 
kim idi? 
-  Müdirimiz Rizvan idi. Həmin axşam soyuq olduğundan bütün 
işçilər kimi, məni də maşını ilə evə kimi  gətirdi. Necə bəyəm? 
-  Heç, elə belə soruşdum. Dedim görəsən, Rəna xanım yad 
bir kişinin maşınında gecə vaxtı nə gəzir. 
74 
 
-  Aynur, nə danışdığına fikir ver! Elə bir bu qalmışdı adıma 
çıxarasan. Ayıb deyilmi, o cür düşünürsən? Sən çox qəlbiqara 
adamsan, Aynur! Daha sənə deyiləsi heç bir sözüm yoxdur. 
Axı, dürüst insanlar haqqında bu cür yanlış düşüncələrə 
varmaq böyük günah hesab edilir. Nəyə görə özünü günaha 
batırırsan?! 
-  Yaxşı, yaxşı bir sözdür də soruşdum. Sizdən son zamanlar 
söz də soruşmaq olmur daha! - Aynur fors edib evinə getdi. 
    Bir gün Anar işdən çıxıb evə gələndə, yolda onu maşın 
vurur. Onu xəstəxanaya aparırlar. Bu bəd xəbəri eşidən 
Gülüsüm xala xəstəxanaya yüyürdü. Onun dalınca Aynur, 
sonra da Rəna uşaqları qonşuya tapşırıb, Anarın hayına 
tələsdilər. 
    Həkimlərin dediyinə görə, Anarın hər iki ayağı möhkəm 
əzilmiş, ayaq sümükləri çilə-çilə olmuş, damarları qırılmışdı. 
Yeganə çarə Anarın ayaqlarını dizdən kəsmək idi. Gülüsüm  
xala bunu eşidəndə özündən getdi. Həkimlər tez onu ayıltdılar. 
Gülüsüm xala özünə gələr-gəlməz, üzünü Aynura tutub dedi: 
-  Oğlumun evini sən yıxdın! Onu sən məhv etdin! Sənin dığ-
dığın, naşükürlüyün oğlumun başına düşdü. İndi bundan sonra 
sənin gününü görəcəyəm. Həyatda acı çəkməyin nə demək 
olduğunu bundan sonra görəcəksən. Bundan belə Anar sənə 
möhtacdır. İndiyə qədər o səni saxlayırdı, bu gündən sonra 
canın çıxacaq, sən oğlumu saxlayacaqsan. O zaman həyatda 
əzab-əziyyətin nə demək olduğunu anlayacaqsan. Sənin pis 
niyyətin axır ki, başımıza düşdü. Allah-təala bizi bundan 
sonrakı bəlalardan saxlasın, inşallah! 
    Aynur ilk dəfəydi ki, Gülüsüm xalanı bu sifətdə görürdü. 
Gəlin ona bircə kəlmə də söz demədi. Nə deyəcəkdi ki. 
Qayınanası haqlı idi. Aynur doğrudan da, bundan sonrakı 
günləri barədə düşünməli oldu. İndi o, yataq xəstəsi olacaq 
ərinə necə baxacağı barədə fikirləşirdi. 
    Müalicənin heç bir nəticə vermədiyini görən həkimlər ilkin 
fikirlərində qalmalı oldular və Anarın hər iki ayağını dizdən 
75 
 
aşağı kəsməli oldular. Xəstəxana məsrəflərini Anarı maşınla 
vuran adam ödədi. Gülüsüm xala üçün oğlunu bu vəziyyətdə 
görmək çox ağır idi. Buna baxmayaraq  o, oğlunu vuran 
sürücüdən şikayətçi olmadı və bunu Allahın qəzası adlandırdı. 
    Rauf qardaşının başına gələn qəza hadisəsini eşidən kimi, 
Bakıya uçdu. Qardaşını yataqda pərişan halda görəndə, Rauf 
dözə bilməyib  Anarı qucaqladı və hönkür vurub ağladı: 
- Can qardaş, kaş gözüm kor olaydı, səni bu halda 
görməyəydim! 
-  Rauf, sən nə danışırsan? Qardaşın sənin gözlərinə qurban 
olsun! Niyə özünə qarğış edirsən?! Bu Allahın qəzasıdır. Nə 
etmək olar, bu da mənim qismətim, alın yazım imiş. Allahdan 
gələn qəzanın qarşısını kimsə ala bilməz. Allah bilən 
məsləhətdir. Buna da şükür etmək lazımdır. Çünki 
həyatdayam, salamat qurtardım. Amma o qəzada ölə də 
bilərdim. Buna görə də mən Allahıma şükür edirəm. 
-  Düz deyirsən, qardaş. Ancaq bu sənin başına gəlməməli idi. 
- Rauf göz yaşlarını əllərinin arxası ilə sildi. 
-  Başımıza gələnlərə bir baxın da. İndi bundan sonra biz necə 
dolanacağıq? - deyə Aynurun dili yenə də dinc durmadı. 
-   Bəsdir, iyli-iyli danışdın! Nə demək istəyirsən? Sənin dərdin, 
azarın nədir? Daha Anarın da başını yedin. İndi nə istəyirsən? 
Qardaşımın bu günə düşməsinin əsas səbəbkarı sənsən, 
Aynur! Sənin naşükürlüyün, tamahkarlığın, paxıllığın, yersiz 
dedi-qoduların, qeybətlərin, haqsız danışıqlarının axır nəticəsi 
bax, budur! Nə ər sözünə qulaq asdın, nə də ağbirçək 
məsləhəti dinlədin. Haqqın yoluna qayıtmaq əvəzinə, yenə də  
bəd əməllərindən çəkinmədin. Allah-təala da qardaşımı 
cəzalandırmaqla sənə haqq yoluna qayıtmağa işarə edir. Sən 
isə hələ də qanmazlıq edirsən. Bunu bil ki, Tanrı gec-tez səni 
də cəzalandıracaq! - Rauf özünü heç cür saxlaya bilməyib 
Aynurun üstünə səsini qaldırdı. 
-   Rauf, sən allah ona fikir vermə. O, daha düzələn deyil. Neçə 
illərdir düzəlməyən insan, bundan sonra necə düzələ bilər? 
76 
 
Atalar yaxşı deyib: “Qozbeli qəbir düzəldər.” Dili onun başına 
bəla olacaq. - Anar qardaşını sakitləşdirməyə çalışdı. 
     Rauf bir neçə gün qardaşına görə qalmalı oldu, onun lazım 
olan ehtiyaclarını ödədi. Dördüncü gün Anar Raufu yanına 
çağırtdırıb dedi: 
-  Qardaş, daha buralarda qaldığın bəsdir, işindən qalma. 
Bizdən ötrü narahat olma. Biz başımızın çarəsinə baxarıq. 
Amma sən günü sabah hökmən iş yerinə qayıtmalısan! 
-    Qardaş, getsəm də, sizdən nigaran qalacağam. 
-  Niyə nigaran qalırsan ki? Şükür olsun Rəbbimizə ki, 
dolanışığımız pis deyil, yaşamaq üçün də hələlik pulumuz var. 
Bizə daha nə lazımdır ki? Sən işini əlindən buraxma. Sabaha 
hazırlaş, qayıt Moskvaya. - Anar qardaşına təkid etdi. 
-   Yaxşı, sən deyən olsun, qardaş. Amma buradakılar əvvəlcə 
Allaha, sonra da sənə əmanət, - deyə Rauf getmək qərarını 
vermiş oldu. 
    Qardaşlar arsındakı danışığı Aynur da eşidirdi. O, kimsənin 
eşitmədiyi bir tonda ironiya və rişxəndlə dedi: “Gör bir ailəsini, 
evini-eşiyini kimə tapşırır? Şikəst birisinə. Anar heç özünə 
baxa bilmir, səninkilərə necə baxacaq, onlara necə həyan 
duracaq?! Hələ Anarın dediyi sözə bir bax: “Dolanışıq üçün 
pulumuz var.” Ay, sən öləsən. Görərsən o, pulları! O, pulları 
sizə yedirtməyəcəyəm! Daha burada qalıb, şikəstin, bundan 
sonra heç nəyə yaramayan bir adama baxıcılıq edən deyiləm. 
Tezliklə başımın çarəsinə baxmalıyam.” 
    Rauf Moskvaya gedəndən iki gün sonra, Aynur ərinə dedi ki, 
atasıgilə getmək istəyir, xeyli müddətdir onları görmür. Anar da 
Aynura bir günlük icazə verdi. O, haradan biləydi ki, bu gediş 
Aynurun son gedişi olacaq. 
    Aynur gedərkən Anarın “qara gün” üçün yığdığı ehtiyat 
pulları da gizlicə götürüb özüylə apardı. İki gün keçdi. Aynur 
geri qayıtmadı. Üç gün keçdi, Aynurdan xəbər çıxmadı. 
Arvadının geri qayıtmadığını görən Anar narahat olmağa 
başladı. Aynur gedəndən sonra Anara Rəna baxırdı. Hətta, 
77 
 
Anarı o, öz evlərinə gətirmişdi. Gəlininin geri dönməməsinə 
görə, Gülüsüm xala da nigaran oldu və Aynurun valideynlərinin 
yanına getməyi qərara aldı.  
    Aynur isə atasıgilə gedəndən sonra,  özünü xəstəliyə vurdu 
və valideynlərini də inandırmağa çalışdı ki, o, çoxdan idi ki, 
xəstə imiş. Amma əri evində onun xəstə olduğuna kimsə 
inanmırmış. Sanki o, ər evində atılmış, artıq adam imiş. Bu 
sözlərə inanan valideynlər: “Biz qızımızı küçədən tapmamışıq, 
o, sahibsiz deyil. Elə isə bir də səni o, evə buraxan deyilik!” 
deyə həm Anarın, həm də Gülüsüm xalanın dalısıyca o ki var 
danışdılar. 
    Gülüsüm xala qudalarıgilə gələndə, onu çox soyuq 
qarşıladılar. Amma Gülüsüm xala özünü bilməməzliyə vurub, 
onlara qarşı xoş münasibət sərgilədi. Və gəlini Aynuru yataqda 
görəndə, xeyli təəccübləndi: 
-   Qızım, sənə nə oldu belə? 
-   Hə, qızım?! İndi Aynur qızınız oldu? Bəs, ana da qızına bu 
cür baxar?! Necə nə olub? Xəstələnib! Balam sizin evinizdən 
gələndən bəri xəstə yatır. Elə xəstə olduğuna görə bura 
gəlibdir də! Bir soruşmamısınız ki, bu qızın dərdi nədir, harası 
ağrıyır, - deyə Aynurun anası Kifayət arvad nəfəs almadan dil-
dil ötməyə başladı. 
-  Necə, yəni Aynur xəstədir! Aynur sap-sağlam idi. İndi bu 
xəstəlik hardan çıxdı belə?! - Gülüsüm xala Kifayətin 
dediklərinə inanmadı. - Aynur ərindən sizə baş çəkmək üçün 
birgünlük icazə almışdı. Gəlmədiyini görüb, hamımız ondan 
ötrü nigaran qaldıq. Ona görə də düşündüm ki, sizə bir baş 
çəkim. Amma gördüyümə peşman oldum. 
- Gülüsüm xanım, qayınana olanda nə olar, gəlindən heç 
soruşmazlar ki, a balam, haran ağrıyır, dərdin nədir. Hə də, 
səni ancaq o gülməşəkər, qayın-qədim, sevimli gəlinin Rəna 
xanım maraqlandırır da. O, olan yerdə daha Aynur hardan 
yadınıza düşəcək? 
78 
 
- Kifayət, bəsdir sən allah iynəli-iynəli danışdın. Dedim ki, 
Aynurun heç bir şeyi yox idi, sap-sağlam idi. Nə olubsa, bura 
gələndən sonra olub. Bir də ki, adam xəstələnər də, bunun 
səbəbini kimsədə axtarmağa nə gərək var? - Gülüsüm xala bu 
dəfə səsinin tonunu qaldırdı. 
-   Gülüsüm xanım, insana mehribanlıq, qayğı, diqqət, nəvaziş, 
sevgi gərəkdir. Qızım bunların heç birisini sizin evdə görməyib. 
-  Bunlar hamısı ağ yalandır! Bir olan Allah şahiddir ki, mən 
gəlinlərimi heç zaman bir-birindən fərqləndirməmişəm. Mən 
onlara qayınana deyil, ana olmuşam. Əgər qızınız bunu inkar 
edirsə, bunun ancaq bir adı var: Nankorluq! Mən bir ana olaraq 
qızınızın ailə daxilində yerli-yersiz yaratdığı söz-söhbətlərin, 
dedi-qoduların, Rənaya qarşı etdiyi haqsız hərəkətlərin, 
paxıllığın, onun barəsində yaydığı iftiraların, ərinə qarşı səmimi 
olmadığının, ona dəfələrlə yalan söylədiyinin şahidi olmuşam. 
Amma mən bütün bunları görməməzliyə vururdum. Aynura 
dəfələrlə bir ana kimi, öyüd-nəsihətlər vermişəm. Mən ailədə 
həmişə sülh yaratmağa çalışmışam. Məncə, qızınızda azca da 
olsa, insaf, mürüvvət, ya da ki, vicdan varsa, söylədiklərimi 
inkar edə bilməz. Hətta, iş o yerə çatdı ki, qızınız nəvəmi, 
Rənanın kiçik oğlunu zəhərləyib öldürmək istədi. Mən bunu 
bildim, amma ailədə kimsəyə zərər gəlməsin, qonum-qonşu 
bunları eşidib, duymasın deyə susdum. Mən bu sirri hər 
kəsdən gizlətdim, hətta doğma oğlumdan belə. Məni buna 
deməyə indi siz məcbur etdiniz. 
-  Söylədikləriniz ağ yalandır! Siz qızıma bohtan atırsınız! 
Mənim qızım elə iş tutmaz! - Kifayət arvad yenidən səsini 
Gülüsüm  xalanın üstünə qaldırdı. 
-   Ana, görürsən bunları, indi məni qatil olmaqda suçlayırlar. 
Mən sənə deyirdim. Bunlar mənim başıma açmadığı oyunlar 
qalmadı. O evdə yaşadığım hər gün mənə cəhənnəm əzabı 
olub. Övladım olmur deyə, mənə gün verib, işıq vermirdilər. 
Bax, budur hamınızın yanında deyirəm, mən bir də o evə 
qayıtmayacağam! Bundan sonrakı ömrümü orada çürüdə 
79 
 
bilmərəm. Mən şikəstə baxıcılıq, qulluqçuluq etməyəcəyəm! 
Sizinlə birdəfəlik qurtardım. Məhkəməyə ərizə verib, Anardan 
boşanacağam!Sizinki ilə bizimki qurtardı! - Aynur çəkinmədən, 
utanıb-qızarmadan Gülüsüm  xalanın üzünə söylədi. 
-  Qızım, sən nə danışırsan? Nə boşanmaq?! Ağlını başına 
topla! Belə sözü bir də dilinə gətirmə! - Gülüsüm xalanı 
təəccüb bürüdü. 
-  Mənim qərarım qətidir. Boşanacağam, vəssalam! Gedin, 
oğlunuza elə beləcə də söyləyin! Sizin oğlunuzla bir də 
məhkəmədə qarşılaşacağıq! - Aynur son sözünü dedi. 
-  Bundan sonra mənim sənə daha söyləyəcək sözüm 
qalmadı. Sənin necə qırmızısifət, həyasızın birisi olduğunu indi 
daha aydın gördüm. Allah bizi sənin bundan sonrakı şər-
xətalarından qorusun! - Gülüsüm xala daha heç bir söz 
demədən, oradan birbaş evə gəldi. 
    Və Aynurun dediklərini oğluna söylədi. Anasının bu 
xəbərindən Anar çox pərişan oldu. Xeyli fikrə getdi. Susdu. 
İçində indiyə qədər tanımadığı, on ildən artıq bir yastığa baş 
qoyduğu Aynura qarşı güclü bir nifrət vulkanı qaynamağa 
başladı. Amma bu vulkanın nə vaxt bayıra püskürəcəyi 
kimsəyə bəlli deyildi. İki gün Anar çörək yemədi. Rəna 
uşaqlarını da öyrətdi ki, gedib əmilərindən çörək yeməsini 
xahiş etsinlər. Yenə də olmadı. Anar kimsəni dinləmək belə 
istəmirdi. Anası da dəfələrlə təkid etdi. Amma bütün səylər 
nəticəsiz qaldı. 
    Üçüncü gün Rəna daha dözə bilməyib qaynına dedi: 
-   Anar, əgər sən çörək yeməsən, mən də bu evdə heç kimə 
yemək verməyəcəyəm. Uşaqları da ac saxlayacağam. İndi 
özün bil. Bəs qardaşın gedəndə, bizi sənə əmanət etmişdi. 
Əmanətə beləmi sahib çıxırlar? Anar, son dəfə sənə 
yalvarıram. Sən mənim canım, yeməyini ye! Haqsız yerə 
özünü üzüb həlak etmə! Sənin kimi adamın qədrini bilməyənin, 
sən niyə bilməlisən ki?! 
80 
 
-  Gəlinbacı, niyə canına and verdin mənə. Bilirsən ki, indi 
sənin canının sağlığı bu evdə hamımız üçün çox dəyərlidir. 
Mən o cana xətər gəlməsini əsla istəmərəm. Sənin xətrini nə 
qədər istədiyimi bir olan Allah bilir. İnan ki, bu anddan keçə 
bilmərəm. İndi nəyin varsa, gətir yeyim, - deyə Anar gülərək 
qardaşının kiçik oğlunu çağırıb  qucağında oturtdu... 
    Bir aydan sonra məhkəmədən Anara boşanma haqqında 
bildiriş gəldi. O, əvvəlcə məhkəməyə getməməyi qərara 
almışdı, ancaq heç olmasa  son dəfə Aynura deyəcək sözləri 
xatırlayıb, əvvəlki fikrindən daşındı. 
    Məhkəmə boyunca Anar dinib, danışmadı. Amma sonda 
hakim üzünü Anara tutub soruşdu: 
-   Anar Fərəc oğlu Həsənov, son olaraq siz də nəsə demək 
istəyirsinizmi? 
-  Bəli, möhtərəm hakim. Son olaraq mənim də Aynura 
deyəcək son  sözlərim var. Aynur, çox təəssüf edirəm ki, bu on 
ildə mən sənin kimi bir əfi ilanı tanımamışam. Sən bundan 
sonra həyatda heç zaman xoşbəxt olmayacaqsan! Çünki sən 
məni ən ağır günümdə yalqız buraxıb gedirsən. Məni belə bir 
gündə buraxdığın üçün Allah sənə lənət eləsin! Sən onu da 
bilməzsən ki, lənət dünyada ən ağır sözdür. Amma sən 
həqiqətən də bu sözə layiqsən. Sən xoş günlərin adamı 
imişsən. Səni o bizi Yaradana tapşırıram! Get, Allah cəzanı 
versin! İnşallah! Yaxınımda olsaydın, üzünə də tüpürərdim,-  
deyə əsəbindən Anarın əlləri titrədi. 
     Boşanma məhkəməsindən iki ay ötmüşdü. Bir axşam 
Anargil xəbərlərə baxırdılar. Xəbərçi Nabran yolunda iki minik 
maşınının toquşması nəticəsində ağır yol qəza hadisəsi baş 
verdiyini söylədi. Qəza nəticəsində iki nəfərin öldüyünü, iki 
nəfərin də ağır yaralandığını bildirdi. O, ölənlərin haradan 
olduqlarını və adlarını dedikdə, evdəkilərin bir andaca nitqi 
tutuldu. Ölənlərdən biri Aynur Rəşid qızı Muradova idi. O 
birinin də adı və familiyası Anara tanış gəlirdi. Hə, bu o idi, 
81 
 
Aynurun həkimi. Aynurun uşağı olması üçün onu müalicə edən 
həkim.   
    Aynur Anardan boşandıqdan sonra, onu müalicə edən 
həkim ilə isti münasibət yaradaraq, onunla mütəmadi 
görüşürlərmiş. Bu dəfə onlar bir həftəliyə Nabrana istirahətə 
gedirmişlər. 
- Ey, hər şeyə qadir olan, Rəbbim! Sən həqiqətən də 
böyüksən, qüdrət və kəramət sahibisən. Sən kimsənin haqqını 
kimsədə qoymursan. Min şükürlər olsun Sənin rəhminə! Ey 
məzlumların himayədarı, Rəbbim. Biçarə bəndənin səsini 
eşitdiyin üçün Sənə şükürlər olsun!  Sən həqiqətən də 
zalımların, yolunu azmışların, pis niyyətli insanların, fitnə-fəsad  
törədənlərin, küfr və böyük günah sahibi olanların elə bu 
dünyada da layiqli cəzalarını verirsən. Amma bu bəzi bədxah 
insanlara yenə də ibrət dərsi olmur. Mən bu hadisəyə 
sevinmirəm. Əksinə, yanlış yolda olan bir insanın bütün öyüd-
nəsihətlərə baxmayaraq, doğru yola qayıtmadığına görə 
üzülürəm. Sən bütün yolunu azmışları doğru-düzgün yola, 
haqqın yoluna hidayət et, ya Rəbbim! - deyə Anar əllərini 
qaldırıb Tanrıya şükür etdi. 
    Bundan sonra Anarın qəlbini yandıran atəşin yerində, bir 
sərinlik, yüngüllük və  məmnunluq hissi yarandı.  
 
                                                                                                                   
                                                                  21.06.2013                                                            
 
 
 
 
 
 
 
 
82 
 
 
 
 
   
 
 
 
 
 
 
 
 
 
 
 
                        Quru çörək 
                                               (hekayə) 
   
     Azad müəllim sinif otağına daxil olub, uşaqlarla 
salamlaşdıqdan sonra şagirdlərin dərsə davamiyyətini yoxladı. 
Zöhrə İsmayılova bu gün də dərsə gəlməmişdi. Bu artıq 
üçüncü dəfə idi ki, Zöhrə Azad müəllimin dərsində iştirak 
etmirdi. O, üzünü sinif nümayəndəsinə tutub soruşdu: 
-   Asəf, Zöhrə bu gün də dərsə gəlməyib, səbəbi nədir? 
-   Müəllim, bilmirik. 
-   Necə yəni bilmirik! Zöhrə sizin sinif yoldaşınız deyilmi? Niyə 
onunla maraqlanmırsınız? Keçən dəfə də dərsə gəlməmişdi. 
Uzaq olsun, bəlkə başına nəsə gəlib?! Bəs sinif rəhbəriniz 
buna nə deyir? 
83 
 
- Müəllim, Zöhrə son zamanlar sinif yoldaşlarından uzaq 
gəzməyə çalışırdı. O, bizə əvvəlkitək yaxınlıq etmir, uşaqlara 
nədənsə qaynayıb-qarışmırdı. Səbəbini də soruşduq, ancaq 
bizə heç nə demədi. - Asəf günahkarcasına dilləndi. 
- Yaxşı, mən sinif rəhbərinizlə bu barədə söhbət edərəm. 
Zöhrə kimi çalışqan, tərbiyəli, ağıllı, zəkalı və nəzakətli bir 
şagirdin dərsə bir neçə gün gəlməməsi hamını narahat 
etməliydi. Belə bir şagirdin dərsdən yayınmasına əsla yol 
vermək olmaz. - Azad müəllim şagirdindən ötrü narahat oldu. 
    Həm dərslərini yaxşı oxuduğuna görə, həm də intizamlı 
şagird olduğu üçün Azad müəllim  Zöhrənin xətrini çox 
istəyirdi. Dərsdən sonra o, Zöhrənin sinif rəhbəri ilə görüşdü və 
onunla intizamlı şagirdi barədə söhbət etdi. Sinif rəhbəri 
Fərhad müəllim dedi: 
- Azad müəllim, düzü Zöhrənin son zamanlarda sinif 
yoldaşlarına qarşı davranışı məni də narahat etməyə 
başlamışdı. Əvvəllər yoldaşlarından bircə dəqiqə belə ayrı qala 
bilməyən Zöhrə, nədənsə son vaxtlar yoldaşlarından ayrı 
gəzərək, özünə qapanmışdı. Onunla bir neçə dəfə fərdi söhbət 
apardım. Amma mənə də heç bir şey söyləmədi, səbəbini 
mənə də anlatmadı. Sadəcə, başını aşağı dikib susdu. 
-   Fərhad müəllim, Zöhrəgilin evində olmusunuzmu heç? 
-   Azad müəllim, düzünü deyim olmamışam. 
-   Deməli, Zöhrənin müşkül bir problemi var ki, yoldaşlarından 
kənar gəzməyə çalışır. Fərhad müəllim,  Zöhrənin ev ünvanını 
mənə verə bilərsinizmi? Mən onunla özüm maraqlanacağam. 
Bəlkə, ona bir köməyim dəydi. Oxuyan şagirdi diqqətdən 
kənarda saxlamaq, onu özbaşına, problemlərlə baş-başa 
buraxmaq düzgün olmaz. 
-  Haqlısan, Azad müəllim. Mən gərək bunun səbəbini nəyin 
bahasına olursa-olsun ondan öyrənəydim. Zöhrənin ev 
ünvanını sizə verərəm, sadəcə şəxsi işinə baxmaq lazım 
olacaq. Bir neçə dəqiqədən sonra onun ev ünvanını sizə 
84 
 
verəcəyəm, - deyə Fərhad müəllim Zöhrənin şəxsi işinə 
baxmaq üçün direktorun otağına getdi. 
     Azad müəllimin Zöhrəyə qarşı rəğbət hissinin artmasının 
kiçicik bir tarixçəsi vardı. Azad müəllim məktəbə təzə gəlmişdi. 
Məktəb direktoru ona “açıq dərs” salmışdı. O, hələ şagirdləri 
yaxından tanımırdı. Adətən bəzi məktəb direktorları təzə gələn 
müəllimlərin bilik səviyyəsini yoxlamaq məqsədilə bu cür “açıq 
dərslər” təşkil edirdilər. Həmin açıq dərslərdə məktəb 
direktoru, tədris işləri üzrə direktor müavini, ixtisas müəllimi və 
digər fənn müəllimləri iştirak edirdilər. Həmin vaxt Zöhrənin 
dərs zamanı mövzunun geniş izahı, ağıllı mühakiməsi, verilən 
suallara dolğun və ətraflı cavablar verməsi dərsdə iştirak edən 
müəllimlərin hamısını xeyli təəccübləndirmişdi. Bundan sonra 
Azad müəllimin dərsi yüksək qiymətləndirilmişdi. O, şagirdini 
gələcəkdə savadlı bir həkim görmək istəyirdi. Zöhrənin 
biologiya və kimyadan hazırlıqlığı sinifdəki digər 
yoldaşlarından çox-çox fərqlənirdi. O, orta məktəb proqramda 
nəzərdə tutulan materialları tam mənimsəməklə yanaşı, əlavə 
kitablar oxumağı daha üstün tuturdu. Ona görə də Azad 
müəllim institutda keçdiyi materiallardan və əlavə kitablardan 
Zöhrəyə verərək, onun bu fənnələrə olan həvəsini daha da 
artıraraq, bilik dairəsinin genişlənməsinə kömək edirdi. Amma 
birdən-birə Zöhrənin ardıcıl dərs buraxması onu narahat 
etməyə bilməzdi.  
-  Azad müəllim, Zöhrənin ev ünvanını gətirdim, - deyə sinif 
rəhbəri Azad müəllimi xəyaldan ayıltdı. 
-  Sağ olun, Fərhad müəllim. Mən Zöhrəyə baş çəkib, dərsə 
niyə gəlmədiyinin səbəbini hökmən öyrənəcəyəm, - deyə Azad 
müəllim sinif rəhbərinin ona uzatdığı, çalışqan şagirdinin ev 
ünvanı olan kağız parçasını aldı. 
     Axşam tərəfi Azad müəllim məktəbdən çıxıb, şagirdinə baş 
çəkmək üçün sinif rəhbərinin ona verdiyi ünvana yollandı. 
Zöhrəgilin mənzili doqquzmərtəbəli binanın ikinci 
mərtəbəsində yerləşirdi. Azad müəllim üstündə 78 rəqəmi 
85 
 
yazılmış mənzilin qapısını döydü. Qapını Zöhrə özü açdı və 
müəllimini görcək təəccüblə, titrək səslə dilləndi: 
-   Azad müəllim?!  
-  Qızım, dərsə gəlmədiyinə görə narahat oldum. Ona görə 
sənə baş çəkməyi qərara aldım. De görüm, dərsə niyə 
gəlmirsən? Bir probleminmi var? Əgər varsa, məndən 
çəkinmə. Sən çalışqan şagirdsən, sənin dərs buraxmağına 
heç cür biganə qala bilməzdim. 
     Zöhrə susaraq başını aşağı dikdi. Bunu görən Azad 
müəllim gülərək əlavə etdi: 
-   Müəllimini içəri dəvət etməyəcəksənmi? 
-  Bağışlayın, müəllim. Təəccüb və həyəcandan özümü itirdim. 
Buyurun, keçin içəri. Xoş gəlmisiniz. - Zöhrə əvvəlcə tutuldu, 
nə edəcəyini bilmədi. 
      Azad müəllim otağa daxil oldu. İlk nəzərinə çarpan 
çarpayıda uzanmış hərəkətsiz qadın oldu. Zöhrə müəliminin 
anasına baxdığını görüb dedi: 
-  Anamdır. Bir ildir yatağa möhtacdır, qılçaları tutulub. Əvvəllər 
də tutulmuşdu, müalicə olunandan sonra yaxşılaşdı, durub 
gəzirdi. Həkim demişdi ki, anam hər il müalicə olunmalıdır. 
Amma bu dəfə... 
    Zöhrə sözünün gerisini gətirə bilmədi. 
-   Yaxşı, siz bu bir otaqlı mənzildə elə ikiniz yaşayırsınız? Bəs 
atan hardadır? 
-   Azad müəllim, zəhmət olmasa əyləşin, - deyə Zöhrə köhnə 
stulu müəlliminə tərəf çəkdi. - Atam beş il bundan öncə 
Rusiyətə getdi. Ondan sonra o, bizimlə ancaq bir il əlaqə 
saxladı. Sonra atamdan daha səs-soraq çıxmadı. 
-  Ananın vəziyyəti məlumdur. Bəs siz bütün bu illəri necə 
dolanırdınız? - Azad müəllim təəccüblə soruşdu. 
-   Dörd il idi ki, bizə Mahizər xalam baxırdı. Bizim bütün maddi 
məsrəflərimizi  o, ödəyirdi. Anamın müalicəsini etdirdi və anam 
onun sayəsində ayağa qalxdı. Yeməyimizi, içməyimizi, pal-
paltarımızın hamısını xalam alıb gətirirdi. Keçən il xalam 
86 
 
xərçəng xəstəliyindən dünyasını dəyişdi. Xalam rəhmətə 
gedəndən sonra, daha bizə kimsə kömək əlini uzatmadı. 
-   Qızım, bəs bütün bu qədər vaxtı niyə bizə bu barədə bir söz 
deməmisiniz. Heç olmasa, ya sinif rəhbərinizə, ya da mənə 
söyləyəydiniz. Bunun üçün bir çarə tapardıq. 
-  Müəllim, kimsəyə demək istəmədim. Onsuz da indi hər kəsin 
öz problemi var. Kimisə problemlərimizlə narahat etmək, 
kimsəyə yük olmaq istəmədik. 
-   Qızım, bilirsən ki, sinifdə ən çox sənin xətrini istəyirəm. Ona 
görə ki, sən ağıllısan, çalışqansan, bacarıqlısan, istedadlısan. 
Sənin qeyri-adi təfəkkürün var. Bundan əlavə, sən əxlaqlı və 
tərbiyəli şagirdlərimdənsən. Sənin kimi şagirdlərə hökmən 
kömək edilməlidir. Sənin kimi şagirdin dərsdən yayınmasına 
əsla yol vermək olmaz. Çünki sənin işıqlı gələcəyin var. Mən 
sənə özüm qədər güvənirəm. - Azad müəllimin gözü stolun 
üstündəki bir stəkan suya, bir parça quru çörəyə və 
qəndqabının içərisindəki qənd qırıqlarına sataşdı. - Zöhrə, 
qızım bəs bu qədər zamanı siz nə yeyib-içirdiniz? Əlbəttə, bu 
məsələdə ən böyük günah sinif rəhbərinin üzərinə düşür. 
Çünki aydın görünür ki, Fərhad müəllim bu günə kimi sizinlə 
heç maraqlanmayıb. Bu hamımızın qəbahətidir ki, sizə qarşı 
laqeyd olmuşuq. 
     Zöhrə susdu. “Demək, evdə dişə vurulası heç bir şey 
yoxdur” deyə Azad müəllim düşündü. Bu zaman bayaqdan 
bəri dinib-danışmayan Zöhrənin anası Fatimə dilləndi: 
-  Müəllim, arada qonşular bizə yemək verirlər. Onları da 
qınamaq  olmur. İndi hər kəs öz hayındadır, hər kəs öz ailəsini 
necə dolandırmaq barəsində düşünür. Qızımın məktəbə 
getməməsinə bir ana kimi ən çox mən də üzülürəm, narahat 
oluram. Ayaqlarım tutsaydı, onu məktəbdən bircə gün də 
qalmağa qoymazdım. Hər hansı bir iş olsaydı, çalışıb qızımı 
korluq çəkməyə imkan verməzdim. Kimsənin minnətini 
götürməyi sevməyən, nəyə görəsə kimsənin qarşısında 
əyilməyi xoşlamayan insanlarıq biz. Amma görürəm ki, aclıq 
87 
 
və səfalət istər-istəməz insanın qürurunu, mənliyini alçaldır. 
Allah kimsəni yatağa möhtac eləməsin. İndi mən qızımın əlinə 
baxıram. Allah heç düşmənimi də bizim vəziyyətimizə 
salmasın. Zöhrə evdə həmişə sizdən bəhs edir. Sizin 
qayğıkeşliyinizdən, xeyirxahlığınızdan, insanlığınızdan 
ağızdolusu danışır. O, mənə şagirdlərinizi necə sevdiyinizi də 
söyləyib. 
     Azad müəllim ayağa qalxıb stolun üstündəki çörəyi əlinə 
götürdü: 
-   Bu ki köhnə çörəkdir. Bunu yemək olmaz - dedi. 
-   Müəllim, bunu qızım ... 
-  Ana! - Zöhrə anasına sözünü tamamlamağa imkan vermədi. 
-  Niyə deməyim, qızım? Qoy hamı bilsin ki, bu məmləkətdə 
bizim kimilər az deyil. Burada utanılası nə var ki?! Qoy bizim 
kimilərin - aylarla ət üzünə həsrət qalanların, yavan da olsa bir 
parça quru çörəyə möhtac olanların əvəzinə, hər gün itinə təzə 
ət alıb yedizdirən harınlaşmış məmurlar, yalnız özünü düşünən 
insanlar görüb utansınlar, xəcalət çəksinlər!  - deyə Ana 
səsinin tonunu azca yüksəltdi. - Müəllim, bir neçə gündür ki, 
qızımın ayaqqabısı cırıldığından utanır, məktəbə gələ bilmir. 
Neçə vaxtıydı ki, rəhmətlik xalası alan ayaqqabısını geyinib 
gedirdi. Əlinizə götürdüyünüz o quru çörəyi də, qızım hər gün 
qonşuların bloka qoyduğu köhnə çörəklərdən yığıb gətirir. 
     Azad müəllimin şahidi olduğu mənzərəyə inanmağı 
gəlmirdi, onu  dəhşət bürümüşdü. O, bir müddət susdu, 
həqiqəti söyləyən anaya nə deyəcəyini bilmədi. Amma ani 
olaraq: 
-    Zöhrə, qızım mən bu dəqiqə gəlirəm - dedi. 
     O, evdən çıxarkən Zöhrənin cırılmış ayaqqabısının da 
ölçüsünü götürməyi unutmadı. Azad müəllim ən yaxındakı 
marketə özünü saldı. Yemək üçün iki-üç günlük ərzaq və bir 
də Zöhrəyə təzə bir ayaqqabı alaraq tez də geri döndü. O, 
aldığı şeyləri stolun üstünə qoyaraq üzünü şagirdinə tutub 
dedi: 
88 
 
-   Zöhrə, al bunları geyin görüm, ayağına olacaqmı? 
-   Müəllim, bu nə zəhmətdir çəkmisiniz, - deyə o, utana-utana 
müəlliminin ona tərəf uzatdığı ayaqqabını alıb, ayağına 
geyindi. Ayaqqabı tam Zöhrənin ölçüsündə idi.  
    Qız təzə ayaqqabısına baxandan sonra üzündə bir 
təbəssüm yarandı və müəlliminə təşəkkür etdi. 
- Sabahdan məktəbə gəlirsən, eşitdinmi? - Azad müəllim 
Zöhrəyə ciddi tapşırdı. 
-   Yaxşı, müəllim, gələcəyəm. Onsuz da həm sizin üçün, həm 
də uşaqlar üçün çox darıxmışam - Zöhrə gülərək müəllimini 
arxayın etdi. 
- Allah sizin köməyiniz olsun, Azad müəllim. Siz 
olmasaydınız... - qəhər Fatiməni böğdu, sözlər boğazında ilişib 
qaldı, göz yaşları yanağına süzüldü. 
-  Siz narahat olmayın. Sizin müalicə məsələnizi də həll 
edəcəyəm. Mənim yaxşı imkanlı dostlarım və tələbə 
yoldaşlarım var. Onlarla birlikdə sizi müalicə etdirəcəyik. 
Mən indi gedirəm, Zöhrə, sabah məktəbə hökmən gəl, 
gözləyəcəyəm! 
- Gələcəyəm, müəllim. Sizə necə təşəkkür edəcəyimi bilmirəm. 
Hər şey üçün çox sağ olun. Siz bu gün anamla mənə dünyaları 
bəxş etdiniz, - deyə Zöhrə kövrəldi. 
-  Yaxşı, yaxşı bəsdir. Bax, bu olmadı. Salamat qalın. Sabah 
görüşənədək! - Azad müəllim Zöhrəgili tərk etdi. 
    Azad müəllim vaxtilə şagirdi olmuş, indi isə tanınmış bir iş 
adamı olan Raufla əlaqə saxladı. Onlar görüş təyin etdilər. 
Ertəsi gün görüşdülər. Rauf orta məktəb müəllimini 
səmimiyyətlə qarşıladı. Azad müəllim orta məktəb 
xatirələrindən söhbət etdikdən sonra əsas mətləbə keçərək, 
Zöhrəgilin ailəsi barədə Raufa ətraflı məlumat verdi. O, bu 
ailəyə kömək edəcəyinə - həm Zöhrənin məktəb, həm də 
anasının müalicə xərclərini öz üzərinə götürəcəyinə  söz verdi. 
Bundan sonra Azad müəllim rahat nəfəs aldı və keçmiş 
şagirdinə minnətdarlığını bildirdi. 
89 
 
    Növbəti pedaqoji şurada məktəb direktoru yenə də əsas 
məsələləri bir kənara qoyub, söhbəti hərlədib-fırladıb sinif 
rəhbərlərinə şagirdlərdən qarşıdan gələn növbəti bayram üçün 
pul yığmağı tapşırdı. Bu dəfə Azad müəllim daha dözə 
bilməyib, məktəb direktoruna belə bir sual ünvanladı: 
-   Firəngiz xanım, deyin görüm, hər dəfə şagirdlərdən yığılan 
pullar hara gedir, hara sərf olunur?! 
-   Necə yəni hara gedir, Azad müəllim? Guya yığılan pulların 
hara getdiyini bilmirsiniz. Pulların bir qismi məktəbə gələn 
yoxlama nümayəndələrinə, bir qismi də “yuxarılara”  çatır. 
- Yaxşı, sizinlə razılaşdıq. Elə isə deyə bilərsinizmi ki, 
məktəbimizdə nə qədər uşağın maddi köməyə ehtiyacı var? 
Və həmin köməyə ehtiyacı olan uşaqlara son dəfə nə vaxt 
yardım edilib? 
-  Azad müəllim, siz mənimlə müstəntiq kimi danışırsınız. 
Sözlərinizə diqqət edin! Siz deyəsən, sərhədi aşırsınız. 
-  Sərhədi aşan mən deyiləm, sərhədi aşan bu pulları sizdən 
tələb edən insanlardır. Çünki onlar hansı şagirdin maddi 
ehtiyac içində yaşadığından xəbərsizdirlər. Mənim belə bir 
təklifim var. Birinci təklifim ondan ibarətdir ki, bundan sonra 
məktəbdə şagirdlərdən pul yığılmasına birdəfəlik son 
qoyulsun. Yox, əgər təklifimi nəzəzrə almayıb, yenidən pul 
yığılarsa, onda qoy həmin yığılan pullar məktəbimizdə təhsil 
alan maddi cəhhətdən imkansız şagirdlərə verilsin. Bununla 
biz onları daimi diqqətdə saxlamış olarıq və həmin şagirdlər 
həyatda köməksiz, yalqız olmadıqlarını  başa düşərlər. Bu cür 
şagirdlərə bizim tərəfimizdən ən əsası  insan sevgisi, insan 
qayğısı, insan nəvazişi göstərilməlidir. Bu hər şeydən öncə 
bizim insanlıq borcumuzdur. Bu gün məktəbə geyinib gəlməyə 
ayaqqabısı olmayan, evində xəstə valideynləri olan, axşama 
yalnız bir parça quru çörəyi və suyu olan şagirdlərimiz var. 
Amma bütün bunlardan heç birimizin xəbəri yoxdur. Əziz 
həmkarlarım, bu barədə düşünmək lazımdır! Kömək ediləsi 
olsa, ilk öncə belə şagirdlərə kömək edilməlidir, Firəngiz 
90 
 
xanım. Onsuz da yeni təyin olunmuş nazirimiz də məktəblərdə 
pulyığma kompaniyasının əleyhinədir və buna qarşı ciddi 
tədbirlər görəcəyinə söz verib. Bütün bunları bilə-bilə yenə də 
köhnə əməllərinizdən əl çəkmək istəmirsiniz. Məncə, bunun 
sonu heç də yaxşı olmayacaq! - Azad müəllim sözünü bitirib, 
sakitcə yerində əyləşdi. 
      Azad müəllimin çıxışından sonra kimsə dinib-danışmadı. 
Çünki onun çıxışı əksər müəllimlərin ürəyindən idi. Amma 
məktəbin direktoru Firəngiz xanıma çırtma vursaydın qanı 
çıxardı. Onun deməyə sözü qalmamışdı. Firəngiz xanım 
əsəbindən alnını əli ilə ovuşduraraq, tərs-tərs Azad müəllimə 
baxmaqdan başqa çarəsi qalmamışdı. Azad müəllim isə 
oturduğu yerindən sanki qurbağa gölünə daş atılmış bu 
sakitliyi öz-özünə qımışaraq seyr edirdi... 
 
                                                                                        
                                                                 23.07.2013 
 
 
 
                     Qonşu tikəsi 
                                        (hekayə) 
 
      Biz ailədə səkkiz uşaqdıq; üç qardaş, beş bacı. Atam 
halal adamdı.  Halallığına görə də,  kənd camaatı arasında 
hörməti vardı. Atam bizi ancaq zəhmətilə qazandığı çörəyi 
yedizdirərdi. O, bizə də həmişə süfrə başında halal çörək 
yeməyi tövsiyə edərdi. Kənd arasında uşaqlarla dalaşanda, 
böyüklər araya girib, bizi sakitləşdirən zaman deyirdilər: “İslam 
kişinin oğlu heç zaman nalayiq iş tutmaz, çünki o, halal kişinin 
oğludur.” Buna görə də biz atamızla həmişə fəxr edir, onunla 
qürur duyurduq. Atam ev ustası idi. Kəndimizdəki əksər evləri 
91 
 
o, tikmişdi. Hər bir evi tikib qurtardıqdan sonra, ev sahibinə 
zəhmətini halal edər, əvəzində o da zəhmətinin haqqının  halal 
edilməsini ev sahibindən rica edərdi. Onlar da gülərək səmimi 
qəlbdən: “Bu nə sözdür, usta? Ən böyük zəhməti sən çəkirsən 
bizim üçün. Bizləri ev-eşik sahibi edirsən, yuvasız insanlara 
yuva qurursan, onlara sevinc, fərəh bəxş edirsən. Bundan da 
savab iş nə ola bilər ki dünyada?! Haqqımız sənə ana südü 
kimi halal olsun, İslam kişi! Allah səni bu el-obadan əksik 
eləməsin! İnşallah!”  
      Atam həqiqətən də işinin əsl sənətkarı idi. Sənətkarın ən 
əsas xüsusiyyəti ilk öncə onun gördüyü işin səliqəli olmasıdır. 
Atam da bütün işlərini səliqə ilə görməyi sevərdi. O, həmişə 
deyərdi ki, usta işini qurtarıb gedir. Amma onun gördüyü iş 
daim adamların gözünün önündə olur. Ustanın gördüyü işlərə 
yüzlərlə, minlərlə göz baxır, onları nəzərdən keçirir. Kiçicik 
buraxılmış bir səhv belə adamların nəzərindən yayınmır. Ona 
görə də atam həmişə çalışardı ki, gördüyü işlərdə cüzi də olsa, 
yanlışlığa yol verməsin, ondan sonra kimsə ağzını köndələn 
qoyub arxasınca danışmasın. Bəzi ev sahibləri atamın 
gördüyü işləri bəyəndiklərinə görə, ona əlavə də pul vermək 
istəyirdilər. Amma atam bunları heç vaxt qəbul etməzdi. 
Imkanı olmayanlara da həmişə güzəştə gedərdi. Bəzən elə də 
olurdu ki, atam evi tikib başa gətirəndən sonra, ev sahibi 
hazırda pulunun olmadığını deyib, borcunu bir neçə aya 
verəcəyini vəd edərdi. Atam buna da razı olurdu. O, zəhmət 
haqqına görə kimsəni heç vaxt sıxışdırmazdı. Ona görə də, 
kənddə hamı atama hörmət edir, ona sayğı göstərirdilər. Atam 
tikdiyi evlərin həm daş hörgüsünü götürər, həm də üstünü 
bağlardı. Pula ehtiyacı olanlar həmişə borca atamın üstünə 
gələrdilər. Atam olan yerdən qapımızdan kimsəni əliboş 
qaytarmazdı. 
     Bir dəfə əri rəhmətə getmiş, himayəsində üç azyaşlı uşağı 
qalmış Hənifə xala borc pul üçün atamın yanına gələrək utana-
utana: 
92 
 
-   Usta, düzü, üzüm gəlmir sizə söyləməyə, çünki sizin də bir 
çətən külfətiniz var. Kiçik oğlum, Fərid xəstədir, ona həkimin 
yazdığı dərmanları almaq üçün mənə otuz manat pul lazımdır. 
Üzüm sizdən başqa kimsəyə gəlmədi - dedi.     
-  Bu nə sözdür, Hənifə bacı, biz sizə də əl tutmayandan 
sonra, bəs kimə kömək edəsiyik ki? Əksinə, mən sizin 
qarşınızda utanıram ki, çoxdandır uşaqların necə 
dolandıqlarından xəbərsizəm. İş-güc başımı elə qatıbdır ki, 
bəzən özümküləri belə unuduram. Hənifə bacı, al bu əlli 
manatı. Bundan sonra nə ehtiyacın olanda başqasının 
qapısına getməyin, birbaş bura gəlin! Qapım hər zaman 
üzünüzə açıqdır. 
-  Usta, Allah köməyiniz olsun! Allah qazancınıza bərəkət 
versin! Bu pulu bir həftəyə qaytaracağam, - deyə Hənifə 
xalanın gözlərində sevinc və ümid qığılcımları parladı. 
-  Hənifə bacı, siz nə deyirsiniz?! Mən bu pulu sizə borc olaraq 
vermədim ki! Siz heç narahat olmayın. Mən bundan sonra sizə 
imkan daxilində  kömək edəcəyəm. - Atam təbəssümlə Hənifə 
xalanı yola saldı.   
-  Usta, sizə necə təşəkkür edəcəyimi bilmirəm. Allah sizi 
övladlarınızın üstündən, ailənizin başından əskik etməsin! 
Allah-təala nə muradınız varsa, versin! İnşallah! - Hənifə xala 
atama dua edə-edə həyətdən çıxdı.                                                                                                                                                                                                    
     Atam bizə  həm də onu dönə-dönə tapşırmışdı ki, heç bir 
vaxt başqa yerdə, hətta qonşuda belə çörək yeməyək. 
Kimsənin qarşısında heç bir zaman üzükölgəli olmayaq. Dörd-
beş yaşında olduğumuzdan bu sözün fərqinə o qədər də 
varmırdıq. Bu yaşdakı uşaqlar bir-birləri ilə oynayır, birimiz 
digər yoldaşımızın həyətinə, evinə gedər, gizlənpaç oynayar, 
acanda isə fərq etməz, ya mənim anam, ya da yoldaşımın 
anası yeməyə bizə çörək verərdilər. Biz də ayaqüstü 
yeməyimizi yeyib, yenidən oyunumuza davam edərdik. 
    Atam evdə bir qayda da qoymuşdu. Yemək vaxtı hamı 
birlikdə süfrə başında olmalı idi. Atam süfrəyə oturmamış, 
93 
 
kimsə çörək yeməyə cürət etməzdi,  buna həm də anam imkan 
verməzdi. 
     Bir dəfə mən qonşumuz Arazla onlarda gizlənpaç 
oynayırdıq. Günorta vaxtı idi. Bu vaxt Arazın anası Səriyyə 
xala əlində iki dürmək gətirib  hərəmizə birini verərək: 
-    Ac olarsınız, yeyin, sonra yenə də oynayarsınız - dedi. 
     Arazla mən Səriyyə xalanın bizə verdiyi dürümləri yedikdən 
sonra, oynumuza davam etdik. Bir də eşitdim ki, anam məni 
günorta yeməyinə çağırır. Mən tez evimizə qaçdım. Məndən 
başqa hamı süfrə başında idi. Atam da yerini tutmuşdu. Mən 
əllərimi yuyub, süfrə başında əyləşdim. Amma iştahım 
olmadığından əlimi yeməyə yavaş-yavaş, könülsüz uzadırdım. 
Çünki ac deyildim, Səriyyə xalanın verdiyi dürüm məni 
yamanca tutmuşdu. Mənim zəif yediyimi görən atam ucadan 
üstümə qışqırdı: 
-  Rəsul, bu necə yeməkdir? Səhərdən fikrim səndədir, sanki 
sən yeməyi deyil, yemək səni yeyir. 
-   Ata, iştahım yoxdur, ona görə belə yeyirəm - dedim. 
- Necə bəyəm?! Günorta yeməyini yemisən?! - Atam təəccüblə 
soruşdu. 
-   Xeyr, ata. Mən nahar yeməyini yeməmişəm. Amma bir az 
bundan öncə, Arazgildə oynayarkən Səriyyə xala hər birimizə 
dürmək verdi. 
-   Sən də həmin dürməyi yedin, eləmi?! - Atam əsəbi halda 
qışqırdı. 
-   Bəli, yedim, ata, - deyə günahkar adam kimi başımı aşağı 
dikdim. 
-    Bəs mən sizə söyləməmişdim ki, heç bir vaxt kənar yerdə 
çörək yeməyin! Demək, atanızın dediyi sözü qulaqardına 
vurursunuz, eləmi? İndi zəhmət çəkib, ayağa qalxırsan, həyətə 
düşüb qonşuda yediyin yeməyi geri qaytarırsan! Cəld ol! - 
Atam yenə də ucadan üstümə qışqırdı. 
94 
 
    Mən dinməz-söyləməz yerimdən qalxıb həyətə düşdüm. 
Sonra əlimi boğazıma salıb, Arazgildə yediyim dürməyi geri 
qaytardım... 
    Həyatım boyu atamın mənə vermiş olduğu bu dərsi heç 
unutmadım. 
 
                                                                                                                            
                                                                 21.11.2013  
 
 
 
 
 
 
 
 
 
 
 
 
                        Xeyirxah düşmən 
                                       ( hekayə) 
 
 
     Nurəddin əsgərilikdən sonra Ukraynanın Krivoy-Roq 
şəhərində qalıb milis sistemində işə düzəldi. Həmin işdə o, 
kapitan rütbəsinə qədər yüksəldi. Qarabağ savaşı 
başlayanda, başqaları kimi, onu da  Vətən sevgisi, torpaq 
namusu qəlbən narahat etməyə bilməzdi. Ona görə də o, 
xalqının belə bir ağır günündə düşmənlə savaşmaq, 
torpaqlarımızı erməni dığalarının tapdağından qorumaq üçün 
Vətənə qayıtdı. O vaxt polis işçilərini növbə ilə ayrı-ayrı 
95 
 
döyüş bölgələrinə göndərirdilər. İndi kapitan Nurəddin də bir 
qrup polis yoldaşları ilə xəyanətkar düşmənlə üz-üzə 
dayanmışdılar...  
    Vaxtilə çörəyimizi yeyən, suyumuzu içən, xəyanətləri 
ucbatından bir çox ölkələrdən qovulmalarına baxmayaraq, 
xeyirxahlıq göstərib, qucaq açdığımız, yaşamaq üçün 
torpağımızdan pay verdiyimiz sayca kiçik, ancaq iddiası çox 
böyük olan bu millət indi başımıza bəla olub. Onlar bizimlə 
qonşu olandan bəri xalqımızın rahatlığı pozulub. Bu dığalar 
“ağaları”nın himayədarlığı sayəsində bizə heç bir millətin edə 
bilməyəcəyi xəyanəti etdilər. Xəyanəti isə heç kəs 
bağışlamır, hətta tarixin özü belə... 
 
                                     ***         
    Nurəddin hələ Krivoy-Roqda işləyən zaman Qafqazdan 
olan neçə-neçə insanlara kömək əlini uzatmış, onlara 
himayədarlıq etmişdi. Onların arasında gürcü də vardı, 
erməni də. Buna görə də, bu şəhərdə milis kapitanı 
Nurəddinin xətrini çox istəyirdilər. İşləri çətinə düşən hər bir 
qafqazlı ümid yeri bildikləri Nurəddinin yanına gəlib, 
məsləhət alır, onlara kömək etməyini xahiş edirdilər. Polis 
kapitanı isə işlədiyi müddətdə millətindən asılı olmayaraq, 
heç kimsəyə haqsızlıq etmədi, kimsəni nahaq yerə incitmədi. 
Ona görə də Nurəddin Krivoy-Roqu tərk edib Azərbaycana 
qayıdanda, onu yola salanlar arasında, hətta, göz yaşlarını 
saxlaya bilməyənlər də olmuşdu... 
 
                                   *** 
 
    1992-ci ilin may ayında Nurəddin bir qrup polis həmkarları 
ilə birlikdə Şuşa yaxınlığındakı Böyük Kirs dağında növbə 
çəkirdilər. Neçə gün idi ki, aşağıdakı döyüş yoldaşlarından 
əlaqə kəsilmişdi. Onların ərzaqları tükənmişdi, içməyə bir 
96 
 
qurtum su belə qalmamışdı. Onlar bu dağın başında sanki 
unudulmuşdular. Uşaqların bəzisi “Maksim” pulemyotunun 
suyunu içmək məcburiyyətində qalmışdı. Nurəddin döyüşçü 
dostlarının bu durumuna tab gətirə bilməyib, dağdan aşağı 
enməyə qərar verdi. O, yoldaşlarına üzünü tutub dedi: 
-  Uşaqlar, görünür bizə kömək gəlməyəcək. Biz burada ac-
susuz oturub kimsəni gözləyəcək halımız yoxdur. Mən aşağı 
enib, hardan olursa-olsun sizlərə yemək və su gətirəcəyəm. 
Siz isə ayıq-sayıq olun. Düşmən kəşfiyyatı buraya hər an 
gələ bilər. 
    Nurəddin uşaqlarla sağollaşaraq, durduqları mövqedən 
aşağı enməyə başladı. O, təxminən uşaqlardan 450-500 
metr aralanmışdı ki, düşmən pusqusuna düşdü. Hər tərəfdən 
Nurəddinin üstünə güllə yağışı yağmağa başladı. Ermənilər 
sanki onu gözləyirlərmiş. O, cəld iri bir daşın arxasına keçib, 
ermənilərlə tək döyüşə girdi. O, açılan atəşlərdən təxmini 
müəyyən etdi ki, onlar altı nəfərdilər. Kapitan sərrast atəşiylə 
dığaların ikisini susdura bildi. Amma avtomatın güllələri 
qurtarmaq üzrə idi. Düşmən yavaş-yavaş Nurəddini dövrəyə 
almağa çalışırdı. Cəsur döyüşçü düşmənin bu hiyləsini 
anladı. Onlar Nurəddini əsir götürmək istəyirdilər. Nəhayət, 
avtomatın güllələri qurtardı. Nurəddin əl atıb qoburdan 
tapançasını çıxardı və yenidən atəş açmağa başladı. O, 
atdıqca güllələri sayırdı. “Bu da sonuncu güllə!” deyə 
Nurəddin döyüş yoldaşlarını, evdəkilərini - səkkiz yaşlı bircə 
oğlunu, həyat yoldaşını, atasını, anasını, bacısını, qardaşını 
bir-bir xəyalından keçirdi. O, ölümdən qorxmurdu, sadəcə 
yarımçıq qalmış, gələcəkdə bu Vətənə, bu millətə daha çox 
xeyir verə biləcək arzularını həyata keçirə bilməyəcəyi üçün 
heyfsilənirdi. O, son gülləsi qalmış tapançasını gicgahına 
dayadı, ancaq nə düşündüsə, fikrindən tez də vaz keçdi. 
“Aha, məndə hələ bir qumbara da var!” deyə cəsur 
döyüşçünün çöhrəsində təbəssüm cilvələndi. “Nə qədər 
97 
 
düşmən öldürsəm, ruhum bir o qədər rahat olar. Bu sümsük 
dığalara təslim olmaqdansa...” deyə kapitan düşündü. 
    Düşmənlər də Nurəddinin gülləsinin bitdiyini bilirdilər. Ona 
görə də onlar gizləndikləri yerdən çıxaraq, əllərindəki 
avtomatları hazır vəziyyətdə Nurəddinə tərəf addımladılar. 
Nurəddin artıq nə edəcəyini götür-qoy etmişdi. Dığalardan 
üçü bir tərəfdən, yəni qarşı və sol tərəfdən, o birisi isə tək 
sağ tərəfdən ona yaxınlaşırdı. Kapitan qumbaranın  kilini 
çıxarıb, sol əlində hazır saxladı. O, sağ tərəfdən ona qarşı 
tək gələn dığanı tapançasının sonuncu gülləsi ilə vurmaq, 
sonra da qumbaranı digər üç düşmənin üstünə atmağı 
planlaşdırmışdı. Amma o, istəyirdi ki, üç nəfər erməni ona 
daha da yaxınlaşsın. Elə də oldu. Nurəddin ilk oncə, sağ 
tərəfdən gələn erməni dığasını sonuncu güllə ilə alnından 
vurdu və sol əlindəki qumbaranı isə qalan üç erməninin 
üstünə atdı. Bu zaman həm güllə, həm də güclü partlayış 
səsi eşidildi. Ətrafı toz-duman bürüdü. Sonra araya ölüm 
sükutu çökdü. Hər kəs - həm düşmənlər, həm də cəsur 
kapitan yerdə sərilib qalmışdılar. Bu vaxt hardansa üç 
azərbaycanlı kəşfiyyatçısı peyda oldu. Onlar düşmənlərin 
ölüb-ölmədiyini yoxladıqdan sonra Nurəddinə yaxınlaşdılar. 
Nurəddin al-qan içində idi. Amma o, sağ idi. Kəşfiyyatçılar 
tez Nurəddini götürüb, aşağı enməyə başladılar. Az 
keçməmiş onlar da düşmən pusqusuna düşdülər. Atışma 
başladı. Kəşfiyyatçılar yaralı Nurəddini böyük bir daşın 
arxasında gizlədib, özləri ermənilərlə qeyri-bərabər döyüşə 
atıldılar. Amma bu döyüşdə cəsur kəşfiyyatçılarımızın üçü də 
şəhid oldu, ağır yaralı Nurəddini isə ermənilər əsir 
götürdülər... 
     Həmin vaxt Nail Kazımov batalyonu ilə uşaqlara köməyə 
getməli idi. Amma o, gecəykən 120 nəfərlik batalyonunu 
uşaqlara kömək etməyə aparmaq əvəzinə, geriyə çəkdi. Bu, 
açıq-aşkar xəyanət idi. O yerdən ki, bizimkiləri o, müdafiə 
edəcəkdi, həmin istiqamətdən gözlənilmədən ermənilər 
98 
 
hücum etdilər. Düzdür, sonradan xəyanətkar layiqli cəzasını 
aldı. Amma onun xəyanəti nəticəsində say-seçmə 
oğullarımız şəhid oldular. Elə alınmaz qala olan Şuşa da 
həmin vaxt düşmən tərəfindən işğal olundu...  
 
                                    *** 
 
    Nurəddin gözlərini açanda, başının üstündə tanımadığı, 
yad dildə danışan adamları gördü. O, anladı ki, deyəsən onu 
əsir götürüblər. Bədənində şiddətli ağrılar vardı. Bu zaman 
bir nəfər başını ona tərəf yaxınlaşdırıb dedi: 
-   Nurik, mənəm, Edik Poqosyan! Tanıdınmı?! 
    Ağrıdan Nurəddinin başı hərlənirdi, gözləri tor görürdü. 
Onun kim olduğunu hardan tanıyacaqdı. O, güclə eşidiləcək 
səslə mızıldadı: 
- Kimsəni tanımaq halım yoxdur. Deyin görüm, mən 
hardayam? 
-  Nurik, narahat olma. Yaxşı ki, mənə rast gəldin, yoxsa səni 
öldürəcəkdilər. Sən mənə indi hava, su kimi lazımsan. 
Düzdür, yaraların çox ağırdır. Həkimin dediyinə görə güllə 
boyun nahiyəndən girib, ağ ciyərini zədələyərək sağ 
qabırğanda ilişib qalıb. Bundan əlavə, bədənində də çoxlu 
sayda qumbara qəlpələri var. Amma həkimə yalvar-yaxar 
etmişəm ki, səni hələlik ölməyə qoymasın. Çünki sən mənə 
indi çox lazımsan. Oğlum Aşot sizinkilərin əlindədir. Səni 
onunla dəyişəcəyik. Müalicəni isə öz xəstəxananızda 
alarsan. Burada səni onsuz da yaxşı əməliyyat 
etməyəcəklər. Həkim dedi ki, möcüzə nəticəsində sağ 
qalmısan. Səni xəstəxanadan alıb, buraya gətirdim. 
Xəstəxanada oğlumla dəyişmək üçün yaralı azərbaycanlı 
axtarırdım. Təsadüfən səni gördüm və komandirdən səni 
mənə verməyi xahiş etdim. Onlar oğlumun sizinkilərin əlində 
olduğunu bildikləri üçün səni mənə verdilər, yoxsa 
99 
 
danışıqlarından məlum olurdu ki, danışmadığın təqdirdə səni 
öldürəcəkdilər. Oğlum Aşot da sizinkilərə könüllü əsir düşüb, 
o, sizlərə güllə atmayıb. O, əsir düşəndə deyib ki, “mən 
qardaşlarıma necə güllə ata bilərəm. Axı mən Bakıda 
doğulmuşam, orada böyüyüb boya-başa çatmışam, o 
torpağın çörəyini yeyib, suyunu içmişəm, orada çoxlu 
dostlarım qaldı. Hər yerdə mənə hörmətlə yanaşdılar. Bütün 
bunları unutmaq olarmı?!” Mən də oğlumun fikirlərilə tam 
razıyam. Biz sizinlə dinc və rahat yaşayıb, gözəl günlər 
keçirirdik. İnanın ki, həyatımızın ən gözəl və unudulmaz 
günlərini Bakıda keçirmişik. Allah mərdimazarın, xainlərin 
evlərini yıxıb xaraba qoysun! Necə ki, bizi isti yuvamızdan, 
ev-eşiyimizdən didərgin saldılar. Nurikcan, biz əvvəlcə 
Rusiyaya getdik. Orada 5-6 ay yaşadıqdan sonra 
Stepanakertdəki qohumum bizi buraya dəvət etdi. Amma 
Bakıdakı ermənilərə burada yaxşı baxmırlar, bizə yad adam 
kimi, ögey münasibət bəsləyirlər. Oğlum Aşotu da zorla 
əsgərliyə apardılar. Oğlumu səninlə dəyişdikdən sonra, 
buradan qaçıb gedəcəyik. İnan ki, burada qala bilmirik, 
sıxılırıq, sanki havamız çatmamış kimi boğuluruq. Burası 
bizlik deyil. İndi Bakı üçün burnumuzun ucu göynəyir...  
-   Mən səni heç xatırlamıram. - Nurəddin zarıdı. 
-  Mənəm də, bərbər Edik! Evimiz Razində idi. Yadındadırmı, 
sən Rusiyada milis işlədiyin vaxt bir blok siqaretlə məni həbs 
olunmaqdan qurtardın. Bir “karobka”  nar əhvalatı! İndi 
xatırladınmı? 
-    Hə..ə..ə.. Demək, o..o.. sən...sən idin?! 
-  O vaxt sən məni həbsdən qurtardın, indi isə mən səni 
ölümdən qurtaracağam. Biz artıq sizinkilərlə danışıqlara 
başlamışıq. Üç gündən sonra səni oğlumla dəyişəcəyik. - 
Edik nəfəsini dərmədən bildirdi. 
     Nurəddinin fikri xəyallar aləminə qanad açdı...  
O, Krivoy-Roqda milis işlədiyi zaman, bir gün onun 
tabeliyində çalışan serjant Vadim dedi ki, “yoldaş Mamedov, 
100 
 
sizin “zemliyakı”nızı tutublar, rəisin otağındadır.” Nurəddini 
maraq götürdü ki, görəsən tutulan şəxs kimdir. Ona görə də 
o, dərhal rəisin otağına getdi. Mayor Sergey Vasilyev 
Nurəddini görcək gülərək dedi: 
-   Mamedov, bu erməni sənin yerlindir, özü də Bakıdandır. 
- Seryoja, bu nə edib? - Nurəddin ərkyana mayordan 
soruşdu. 
-    Nar satarkən yaxalanıb! - Mayor yenidən qımışdı. 
-    Nə etmək istəyirsən?  
-    Daha orasını sən bilərsən. Edik Poqosyan sənin yerlindir. 
Cəzasını da sən verməlisən! - Bu dəfə Sergey ucadan güldü.  
     Bundan sonra Nurəddin Edikə tərəf dönərək soruşdu: 
 -  De görüm, nə etmisən? Hər şeyi mənə ətraflı danış, 
ancaq yalan olmasın. 
     Məlum oldu ki, Edik buraya əsgərilikdə olan oğlunun 
yanına gəlib. Gələrkən də yol xərcini çıxarmaq üçün özü ilə 
bir “karobka” nar da gətirib. O, narı küçədə ədədlə satarkən 
milis işçiləri tərəfindən tutularaq, şöbəyə gətirilib. Nurəddinin 
Edikə yazığı gəldi. Nə də olmasa,  Edik onun  yerlisi hesab 
olunurdu. Nurəddin ondan Bakının harasından olduğunu və 
harada işlədiyini soruşdu. Edik dedi ki, o, Razində yaşayır, 
elə orada da bərbər işləyir. Nurəddin sağ əlini erməninin 
çiyninə qoyub dedi: 
-    Yaxşı, dur get, mayora bir blok siqaret al, gətir! 
-   Bu dəqiqə, yoldaş kapitan! - Edik oturduğu yerdən güllə 
kimi sıçrayıb, ayağa qalxdı. 
     Heç aradan beşcə dəqiqə keçməmiş, Edik əlində iki blok 
siqaret geri qayıtdı. Beləliklə, Nurəddin iki blok siqaretə 
erməni Ediki ən azından iki il həbs olunma cəzasından 
qurtardı. Erməni az qalırdı ki, Nurəddinin ayaqlarına düşsün. 
Nurəddin buna imkan vermədi... 
 
                                      *** 
 
101 
 
     Bu hadisədən yeddi ay ötmüşdü. Nurəddin işlə əlaqədar 
on günlük Bakıya ezamiyyətə gəlmişdi. O, məslək yoldaşı ilə 
görüşməli idi. Görüş vaxtına hələ vardı. Nurəddin bu 
zamandan istifadə edib, saçını qırxdırmaq üçün 
bərbərxanaya girdi. O, keçib müştəri gözləyən bərbərin boş 
stulunda əyləşdi. Bərbər mələfəni bir-iki dəfə çırpdıqdan 
sonra onu Nurəddinin boynuna bağladı. Usta güzgüdə 
diqqətlə müştərisinə baxıb, heyrət içində ucadan qışqırdı: 
-  Nurikcan, bu sizsiniz?! Aman Allah! Gözlərimə inana 
bilmirəm! 
-  Biz tanışıqmı? Məni hardan tanıyırsınız? Mən ki sizi 
xatırlamıram. - Nurəddin də təəccüblə bərbərə baxdı. 
- Necə yəni xatırlamırsınız? Siz ki məni yeddi ay bundan 
öncə, Krivoy-Roqda həbs olunmaqdan qurtardınız! Məni nar 
satdığım üçün tutmaq istəyirdilər. - Bu dəfə bərbər 
Nurəddinin onu tanımadığını görüb, canfəşanlıqla dilləndi. 
- A..a!.. indi xatırladım. Demək, siz həmin Edik 
Poqosyansınız?! - Kapitan bərbəri indi xatırladığını bildirdi. 
    Edik tez gedib telefonla harasa zəng etdi. Və gülə-gülə 
gəlib Nurəddinin saçlarını qırxmağa başladı: 
-   Nurikcan, heç bilirsiniz sizi nə qədər axtarmışam. Yaxşı ki, 
öz ayağınızla gəldiniz. Bu gün nahar yeməyinə bizə 
gedəcəyik, artıq evə zəng də etmişəm. Heç bir etiraz 
istəmirəm. 
-  Edik, bu gün olmaz, çünki bir azdan məslək yoldaşımla 
görüşüm olacaq. Bəlkə, sizə getməyi axşama saxlayaq? - 
Nurəddin naharda onlara getməyin imkansız olduğunu 
bildirdi. 
-  Yaxşı, siz deyən kimi olsun. Amma axşam mən özüm gəlib 
sizi dediyiniz yerdən alacağam, - deyə  onlar razılığa gəldilər. 
     Axşam şam yeməyində Nurəddin erməni Edik 
Poqosyangildə idi. Onlar kapitanın şərəfinə gözəl bir süfrə 
açmışdılar. Evdəkilər - Edikin arvadı, qızı və oğlu Nurəddinlə 
elə davranırdılar ki, onlar sanki kapitanı çoxdan tanıyırdılar. 
102 
 
Edik sözgəlişi vurğuladı ki, o, Nurəddin haqqında evdə çox 
danışıb. Ona görə də onu evdə hamı qiyabi də olsa tanıyırdı. 
Düzü, onların Nurəddinə qarşı bu cür qonaqpərvərliyi, 
canfəşanlıq göstərmələri, başına pərvanə tək fırlanmaları 
kapitanı çox utandırırdı. Sonda Edik Nurəddinə dedi: 
-   Nurikcan, sizdən bir ricam olacaq. Krivoy-Roqa nə vaxt 
qayıdacaqsınız? 
-  Hardasa, iki gündən sonra. Necə bəyəm? - Nurəddin 
soruşdu. 
- Mənim orada bir dostum var, ona bir bağlama 
göndərəcəyəm. Deyirəm ki, əgər sizə zəhmət deyilsə, onu 
dostuma çatdıra bilərsinizmi? O, sizi qatar vağzalında 
qarşılayacaq. - Edik bildirdi. 
 -  Nə zəhməti var, çatdıraram, narahat olmayın. - Nurəddin 
arxayınlıqla dilləndi.  
     İki gündən sonra Edik  öz maşınında Nurəddini Bakı qatar 
vağzalına gətirdi. O, maşından  səliqə ilə qablaşdırılmış əl 
çantasını götürüb və qoltuq cibindən çıxardığı bir məktubu 
Nurəddinə verdi. Edik hər ehtimala qarşı özünün ev 
telefonunu da kapitana verib dedi: 
- Əmanətləri dostuma verəndən sonra, mənə zəng edə 
bilərsiniz. 
-  Yaxşı, siz narahat olmayın. Əmanətləri dostunuza hökmən 
çatdıracağam. Buna əmin ola bilərsiniz! - Nurəddin gülərək 
bildirdi. 
    Edik qardaşcasına qollarını Nurəddinin boynuna doladı...    
    Nurəddini Krivoy-Roqdakı qatar vağzalında kimsə 
qarşılamadı. Nurəddin Edikin dostunu çox gözlədi. Əlacsız 
qalan kapitan  elə vağzaldan Edikin evinə zəng vurdu: 
-   Edik, məni burada kimsə qarşılamadı. Neçə müddətdir ki, 
burada gözləyirəm. Amma gələn yoxdur. Bəs mən bunları nə 
edim?! 
- Nurikcan, kimsə gəlməyəcək! Onların hər ikisi sizin 
üçündür. Bilirdim ki, onları burada sizə versəydim, 
103 
 
götürməyəcəkdiniz. Bunlar sizin mənə etdiklərinizin 
qarşısında nədir ki?! Di, salat qal! Verdiklərim  halal xoşunuz 
olsun! - deyib Edik telefonun dəstəyini yerinə qoydu.  
    Nurəddin evə gəlib, əvvəlcə Edikin ona verdiyi məktubu 
açdı. Məktubun içində iki min manat pul vardı. Bağlamada 
isə üç ədəd hisə verilmiş və qurudulmuş balıq, iki ədəd 
Yerevan konyakı, evdə bütün ədviyyatları ilə xüsusi 
hazırlanmış üç “rulon” kolbasa, yarım kiloluq bankada qara 
kürü və evdə bişirilmiş iki kiloqrama yaxın paxlava var idi... 
    Üç gündən sonra ermənilər doğrudan da, ağır vəziyyətdə 
olan kapitan Nurəddin Məmmədovu Edik Poqosyanın oğlu 
Aşotla dəyişdilər.  
     Beləliklə, cəsur kapitan  həkimlərimizin səyi nəticəsində 
ölümün pəncəsindən qurtuldu. 
 
                                                                                         
                                                                  20.12.2014    
    
 
       Nərəy dərəsində qanlı döyüş 
                                    (hekayə) 
 
 
     Polkovnik Yevgeni  Alekseyeviç  azərbaycanlı tərcüməçisi  
Akif Zeynalovu  yanına çağırıb dedi: 
-    Zeynalov, bilirəm, bu sizin vəzifəniz deyil, ancaq bu işi sizə 
tapşırmaq məcburiyyətində qaldım. Bizim Keşlak*dakı 
xəbərçimiz ötən həftə mücahidlər tərəfindən öldürülüb. İndi  biz 
məlumatsız qalmışıq. Mərkəzdən bizə verilən xəbərə görə,  bu 
günlərdə Pakistandan mücahidlər üçün yeni silah karvanı 
104 
 
gələcək. Nəyin bahasına olursa - olsun biz bu silahların 
mücahidlərin əlinə keçməsinə yol verməməliyik.  
-    Mən nə etməliyəm, yoldaş polkovnik? - Akif soruşdu.  
-  Yenə deyirəm, bu bir kəşfiyyatçı işidir. Amma siz Puştu dilini 
daha yaxşı bilirsiniz, həm də zahiri görnüşünüz heç də 
əfqanlardan seçilmir. Onların libaslarını da əyninə geyinəndən 
sonra kimsə sənin sovet əsgəri olduğunu qətiyyən hiss etməz. 
Ona görə bu əməliyyata həyata keçirmək üçün sizi seçdim. 
İnanıram ki, siz bu işin öhdəsindən gələcəksiniz. İndi keçək 
əsas məsələyə. Keşlakda bir dükançı var. Bizdə olan 
məlumata görə,  həmin dükançı mücahidlərlə əlbirdir. Silah 
karvanı barədə o, hökmən məlumatlıdır. Sən Keşlakdakı 
həmin dükana girib inandırıcı çıxsın deyə, bir az alış-veriş 
edərsən. Bizə sadəcə, silah karvanının Pakistan sərhəddindən  
keçəcəyi dəqiq vaxt lazımdır. İnandırıcı çıxsın deyə, sizə hər 
iki heybəsi qarpızla dolu olan bir eşşək də verəcəyik. Hər 
ehtimala qarşı, bu ratsiyanı da özünlə götürərsiniz. Bir şey  
------------------------------------------ 
*Keşlak (Qışlaq) – Əfqanlar  aulu, kəndi belə adlandırırlar. 
 
 
 olarsa, dərhal bizimlə əlaqə yaradarsınız. Amma çox ehtiyatlı 
olmalısınız. 
-  Demək, Qışlağa kəşfiyyata gedirəm, yoldaş polkovnik? - Akif 
təbəssüm etdi. 
-  Tamamilə elədir, yoldaş Zeynalov. Siz indi tərcüməçi deyil, 
əsl kəşfiyyatçı vəzifəsini yerinə yetirirsiniz, - deyə Polkovnik də 
gülümsədi. 
-   Nə vaxt yola düşməliyəm, yoldaş polkovnik? 
-   Bir saatdan sonra. Uğur olsun, Zeynalov! - Polkovnik ayağa 
qalxıb Akifin əlini sıxdı. 
- Tapşırığınızı yerinə yetirmək üçün əlimdən gələni edəcəyəm, 
yoldaş polkovnik! - Akif farağat vəziyyəti aldı.  
-   Gedə bilərsən! - Polkovnik dedi. 
105 
 
-   Oldu, yoldaş polkovnuk! - deyə “kəşfiyyatçı” otağı tərk etdi. 
    Günorta namazından sonra “kəşfiyyatçı” Akif Zeynalov 
həmin Qışlağa çatdı. O, eşşəyi dükanın qarşısındakı tənha 
ağaca bağlayıb dükana girdi. “Kəşfiyyatçı” təmiz puştu dilində 
dükançıya salam verdikdən sonra, ondan bir kiloqram qənd, 
bir kiloqram xurma, bir kiloqram şəkər tozu və bir ədəd quru 
çay istədi. Dükançı Akifin dediyi şeyləri tərəzidə çəkə-çəkə 
gözaltı ona baxırdı və dözə bilməyib soruşdu: 
-    Deyəsən, siz bizim Qışlaqdan deyilsiniz, eləmi? Çünki mən 
Qışlaqdakılarımızı tanıyıram. 
-    Düz deyirsiniz, qonşu Qışlaqdanam. - Akif sakit halda dedi. 
-    Qarpızları satırsınız? 
-    Alan olarsa, sataram. 
-    Neçəyə satırsınız? 
-    Bir kiloqramı 10 əfqaniyə. - Akif dedi. 
-  Elə isə o qarpızlardan ikisini mənə ver, aldığın şeylərlə 
hesablaşarıq. - Dükançı dedi. 
-   Yaxşı, siz deyən olsun, - deyə Akif bayıra çıxaraq, eşşəyin 
heybəsindən iki qarpız götürərək, gətirib dükançıya verdi. 
    Bu vaxt içəri naməlum bir adam daxil oldu. O, dükançıya 
yaxınlaşıb kef-əhval tutduqdan sonra soruşdu: 
-   Yeni nə xəbər var? 
- Sabah axşam yeni mal alacağam. Bu dəfəki mallar 
Pakistandan gələcək. - Dükançı təzə gələn adama bildirdi. 
    “Bu paroldur. Demək, silah karvanı sabah axşam Pakistan 
sərhəddindən keçəcək”, deyə Akif düşündü. Akif məlumatın bu 
qədər tez əldə etməyinə heç cür inana bilmirdi. Sanki 
“kəşfiyyatçı”nın bəxti gətirmişdi. O, tez aldığı şeylərlə dükançı 
arasındakı haqq-hesabını bitirib bayıra çıxdı. Akif ağaca 
bağladığı eşşəyi açaraq, birbaş hərbi hissəyə tələsdi. O, 
sevincindən sanki quş kimi qanad açıb uçurdu. “Kəşfiyyatçı”  
dükançıdan əldə etdiyi məlumatı polkovnikə çatdıranda, 
Alekseyeviç oturduğu yerdən ayağa qalxıb Akifi qucaqladı və: 
106 
 
-  Zeynalov, siz böyük bir iş bacardınız. Təşəkkür edirəm. - 
sevincək dedi. 
    Ertəsi gün axşam Sovet əsgərlərinin keçirdikləri gizli 
əməliyyat nəticəsində Pakistandan mücahidlər üçün gələn 
silah karvanı ələ keçirildi. Bu uğurlu əməliyyata görə 
tərcüməçi-kəşfiyyatçı Akif Zeynalov “İgidliyə görə” Əfqan 
medalı ilə təltif olundu... 
 
                                     ***    
                                                             
     1984-cü ilin yay ayı idi. Əfqanıstanın Pakistanla həmsərhəd 
olan Paktiya vilayətində qanlı döyüşlər gedirdi. Həmin 
vilayətdə mücahidlər daha fəal hərəkət edərək, həm Əfqan 
qoşunlarının, həm də Sovet qoşunlarının xeyli  sayda döyüş 
texnikasını məhv etmişdilər. Bu qanlı döyüşdə hətta, bir Sovet 
generalı da həlak olmuşdu.  
     Bir gün səhər yeməyindən sonra Əfqanıstandakı Sovet  
polkuna xəbər gəldi ki, onların bir polku mücahidlər tərəfindən 
pusquya düşüb və xeyli sayda əsgər həlak olub. Yuxarıdan 
tapşırıq gəldi ki, təcili olaraq həmin polka köməyə tələsmək 
lazımdır. Ona görə də, vaxt itirmədən həmin əraziyə yaxın olan 
Sovet polkunun komandiri polkovnik Yevgeni Alekseyeviç  
Əfqan diviziyasının komandanı, general Məhəmməd Fəqir ilə 
toplantı keçirdi. Sonra polkovnik Yevgeni Alekseyeviç 
tərcüməçisini yanına çağırıb dedi: 
-    Zeynalov, hazırlaş, yenə döyüşə gedirik! 
-   Oldu, yoldaş polkovnik! -  deyə gənc tərcüməçi Zeynalov 
farağat vəziyyəti aldı. 
 
                                     *** 
 
     Akif Zeynalov BDU-nun Şərqşünaslıq fakültəsini fərqlənmə 
diplomu ilə bitirmişdi. Müəllimlər əvvəlcə onu Universitetdə 
107 
 
saxlamaq istədilər, çünki onun Tələbə Elmi Cəmiyyətindəki 
elmi çıxışları müəllimlərinin diqqətini çoxdan çəkmişdi. 
Daşkənddə keçirilən Tələbə Elmi Konfransında da Akifin çıxışı 
ikinci mükafata layiq görülmüşdü. Amma istedadlı tələbənin 
day-dayısı olmadığından onu Universitetdə saxlamadılar. 
Onlar Akifin şəhərdə daimi qeydiyyatı olmadığını bəhanə 
gətirdilər. Bu bəhanəni kəsmək üçün şərqşünas alim Rüstəm 
Əliyev istedadlı tələbəsinə kömək etmək üçün onu öz evinə 
qeydiyyata salmağa belə hazır idi. Amma “yuxarı”dan tapşırıq 
buna mane oldu. Kafedraya Akifin yerinə, day-dayısı olan 
başqa bir savadsız tələbəni işə götürdülər. Sonra Akifi İranda 
diplomatik korpusda işləməyə dəvət etdilər. Bu dəfə də Akif 
onların təklifini qəbul etmədi. Tərcüməçi olmağı üstün tutdu. 
Amma onun ilk arzusu kimyaçı olmaq idi. Hələ orta məktəbdə 
oxuyarkən o, rayonda keçirilən Kimya Olimpiadasının qalibi 
olmuşdu. Kimya müəllimi Akifin istedadını görüb onunla daha 
əzmlə çalışmağa başladı və bacarıqlı şagird də sevimli 
müəllimi olan İxtiyar Bəxtiyarovun əməyini yerə vurmadı, 
əksinə onun sevincinə daha bir sevinc qatdı. Belə ki, Akif  sinif 
yoldaşı Zeynalla bərabər respublika üzrə keçirilən Kimya 
Olimpiadasında üçüncü yeri tutdu. O, təkcə kimya fənnini 
deyil, bütün fənnləri yüksək səviyyədə bilirdi. Amma tale elə 
gətirdi ki, Akif kimyaçı deyil, dilçi- tərcüməçi və Əfqanıstanda 3 
il hərbi xidmətdə, qanlı-qadalı döyüşlərdə oldu...                                                   
                                                              
                                    *** 
 
    İki ildən artıq idi ki, Akif Əfqanıstanda həm döyüşçü kimi, 
həm də tərcüməçi kimi çalışırdı. O, həm Əfqan, həm də Sovet 
ordusunda xidmət edirdi. Tərcüməçi-döyüşçü artıq güllə 
səslərinə, top mərmilərinə, təyyarə bombardmanlarına, raket 
atəşlərinə alışmışdı. Hətta, bir dəfə Kabulda yaşadığı evin əlli 
metrliyinə raket mərmisi düşmüşdü. Güclü partlayışdan evin 
pəncərələrinin şüşələri çilik-çilik olub yerə tökülmüşdü. Akif 
108 
 
Qəndəharda, Heratda, Məzari-Şərifdə, Xosda, Calalabadda, 
Paktiyada, Vazaxvada gedən ağır, qanlı döyüşlərdə iştirak 
etmiş və göstərdiyi igidlik və şücaətlərə görə  iki dəfə 
“Döyüşlərdə göstərdiyi xidmətə görə” Sovet medalına, iki dəfə 
də “İgidliyə görə” Əfqan medalına layiq görülmüşdü. Əlbəttə, 
bu təltiflər Akifin komandiri, polkovnik Yevgeni Alekseyeviçin 
təqdimatı nəticəsində olmuşdu.  Polkovnik tərcüməçi 
Zeynalovun xətrini çox istəyirdi. Bu istək təkcə onun 
döyüşlərdəki xidmətinə görə deyildi. Tərcüməçi-döyüşçü  
polkovnikin həyatını bir neçə dəfə xilas etmişdi. Bu xilasetmə 
təkcə döyüşlərdə olmamışdı.    
    Bir dəfə Akif Yevgeni Alekseyeviçi Kabulun mərkəzində, 
dükandan alış-veriş edərkən ölümdən qurtarmışdı. Akifin zahiri 
görünüşü əfqanlardan elə də seçilmirdi, onlara çox bənzəyirdi - 
qarabuğdayı, bığlı, saqqallı.  Küçədə, bazarda olarkən hamı 
onu Əfqan əsgəri olduğunu sanırdı. Əfqanlar əsasən Puştu 
dilində danışırdılar. Akif də Fars dilindən savayı, Puştu dilini də 
yaxşı bilirdi. Tərcüməçi əsgərimiz bu dildə də çox  gözəl, 
qüsursuz və səlis danışırdı. 
    Bir gün polkovnik Akifə dedi ki, arvadına ad günü 
münasibətilə qızıl boyunbağı almaq istəyir. Polkovnik 
tərcüməçisinin qızıl dükanlarını yaxşı tanıdığından ona 
müraciət etməli oldu. Akif komandiri ilə Kabulun ən yaxşı qızıl 
dükanlarına baş çəkməli oldu. Təcüməçi onu da bilirdi ki, 
dükanlara Sovet əsgəri və ya hər hansı rütbəli zabit üçün tək 
girmək qorxuludur. Çünki dükan sahibləri  hər bir Sovet 
əsgərinə və zabitinə qarşı olan nifrət hisslərini heç də 
gizlətmirdilər. Buna görə də, dükana girən əsgər və ya zabit 
tək olarsa, onu aradan götürmək onlar üçün çox asan olurdu.  
Belə ki, hər bir dükanda əfqanların hökmən gizli bir qapısı 
olmalı idi. Həmin qapı arxasında isə hər zaman iki Əfqan 
mücahidi gizlənirdi. Dükan sahibi dükana tək gələn Sovet 
əsgər və ya zabitini yaxşı malların içəridə olduğunu 
söyləyərək, onu həmin qapıdan içəri ötürürdü və bu zaman 
109 
 
qapı arxasında şikarını gözləyən mücahidlər  həmən “qonağın 
işini bitirirdi”lər. Bu minvalla günün-günorta çağında çoxlu 
Sovet əsgəri və zabiti bilinmədən, xəbərsiz-ötərsiz yoxa 
çıxırdı. Bütün bunlardan həm polkovnikin, həm də Akifin xəbəri 
vardı. Ona görə də onlar  alış-veriş üçün dükana heç vaxt tək 
getməzdilər. Həm də bütün əsgər və zabit heyətinə təlimat 
verilmişdi ki, şəhərdə, küçədə, bazara gedərkən, dükanlardan 
alış-veriş edərkən tək olmasınlar. 
      Həmin gün qızıl dükanına əvvəlcə polkovnik daxil oldu. 
Akif maşını saxlamaq üçün münasib yer axtardığından dükana 
komandirindən bir qədər sonra daxil oldu. Yevgeni Alekseyeviç 
piştaxta altındakı qızıllara baxmaqla məşğul idi. Həmin 
dükanda iki nəfər satıcı vardı - biri dükan sahibi, o birisi isə 
onun köməkçisi. Akif polkovnikdən bir az aralıda dayanmışdı. 
Eyni zamanda dükançılar Akifi Əfqan əsgəri hesab etmişdilər.  
Bu vaxt tərcüməçi əsgərimiz dükan sahibi ilə onun 
köməkçisinin arasındakı puştu dilindəki danışığı eşitdi. Dükan 
sahibi Sovet zabitinin tək olduğunu köməkçisinə söyləyirdi. 
Dükan sahibi polkovnikə gülərüzlə dedi ki, onda ən yaxşı 
mallar içəridədir. Əgər baxmaq istəyirsə, bu qapıdan içəri 
buyursun. Polkovnik dükan sahibinin təklifini qəbul edib, “gizli 
qapı”dan içəri keçmək istərkən,  Akif  komandiri başa 
düşməsin deyə, dükan sahibinə təmiz puştu dilində:  
-    Ze tənha nəim!* - dedi. 
     Bu sözləri eşidəndə, dükan sahibini sanki ildırım vurdu, 
rəngi avazıdı. Əlbəttə, Akif həmin vaxt bu barədə  polkovnikə 
heç bir söz demədi. Dükan sahibi tez üzündə süni təbəssüm 
yaradaraq, içəri girib ən yaxşı qızıllarını gətirib polkovnikin 
qarşısına tökdü. Yevgeni Alekseyeviç qarşısındakı müxtəlif 
çeşidli qızıllar arasından  arvadına ən layiqli bir boyunbağı 
seçdi. Sözarası dükan sahibi yenə puştu dilində Akifə dedi ki, 
o, elə bilib ki, o, Əfqan əsgəridir.  
     Akif bu hadisə barədə polkovnikə sonralar üstüörtülü, fərqli 
bir şəkildə söylədi. Bundan sonra polkovnikin tərcüməçisinə 
110 
 
olan rəğbəti və güvənci daha da artmışdı. O, hara gedirdisə, 
həmişə Zeynalovu da özü ilə aparırdı. 
 
                                     *** 
      Pakistanla sərhəd bölgəsində,  mühasirəyə düşən Sovet 
polkuna kömək etmək üçün təcili hazırlıqlar görüldü. Sərhəd 
polkuna yardıma 2 Sovet polku və bir Əfqan polku yola düşdü. 
Düşmənlər mühasirəyə aldıqları polka kömək gələcəyini 
öncədən  bilirdilər. Çünki  onların da özlərinə görə hər yerdə 
adamları vardı. Polkovnik Yevgeni Alekseyeviçlə birgə Əfqan 
diviziyasının komandanı, general Məhəmməd Fəqir də onlara 
köməyə gedirdi. Tərcüməçi Zeynalov,  polkovnik və general 
eyni maşında idilər. Onlar ikinci polkda hərəkət edirdilər. 
Onlardan qabaqda birinci polk, arxada isə üçüncü polk gedirdi. 
Əsas döyüş maşınları tanklar və BMP-lərdən ibarət idi. Sovet 
və Əfqan döyüşçüləri Nərəy dərəsinə çatdılar. İkinci polk, 
Akifgilin polku artıq dərənin yarısına qədər gəlmişdi. Bu zaman 
polkovnik Alekseyeviçə ratsiya vasitəsilə bildirdilər ki, bu 
dərədə düşmənlər onlara pusqu qura bilərlər. Elə bu zaman 
--------------------------- 
*O, tək deyil!       
 
 yer-göy titrədi, onların qabağınca gedən tank və BMP-lər bir-
bir alovlanmağa başladı. Minamyot və qumbaraatanlardan 
açılan atəşdən, yağış kimi yağan güllələrdən qulaq batırdı. Bu 
zaman polkovnikin amiranə səsi eşidildi: 
-  Zeynalov, dərhal maşından tullan! O, böyük daşın arxasında 
gizlən! 
     Akif cəld maşından yerə sıçradı və özünü böyük bir sal 
daşın arxasına verdi. Onun arxasınca general da özünü yerə 
atdı. Sürücü sükan arxasındaca vurulmuşdu. Polkovnik isə 
Akifgildən 4-5 metr aralıda olan kiçik bir daşın arxasına sığına 
bildi. Bura polkovnik üçün əlverişli mövqe deyildi. Mücahidlər 
onu hər an vura bilərdilər. Bu zaman onların maşını güclü 
111 
 
partlayışdan sonra od tutaraq yanmağa başladı. Baş 
qaldırmaq mümkün deyildi, güllələrdən yayınmaq çətin idi. 
Yeganə çıxış yolu daşın arxasından çıxmamaq idi. Mücahidlər 
yüksəklikdə olduğundan onlar dərədəki hər bir əsgəri aydınca 
görürdülər. İndi əsas hədəf Akifgil idi. Akif heybəsindəki 
qumbaraları və ehtiyat avtomat darağlarını çıxarıb yanına 
düzdü. O, geri qanrılıb 3-cü polkun vəziyyətinə baxmaq istədi. 
Gördü ki, 3-cü polk geri çəkilərək, qaçırlar. BMP-lər, tanklar od 
tutub yanırdılar. İndi Akifi özündən daha çox polkovnik narahat 
edirdi. Onlar artıq düşmən mühasirəsindəydilər. “Nəyin 
bahasına olursa-olsun, onu qorumalıyam!” deyə tərcüməçi- 
döyüşçü öz komandiri barədə düşündü. O, üzünü polkovnikə 
tutub ucadan qışqırdı: 
-   Yoldaş polkovnik, mənim yanıma tullanın! Ora sizin üçün 
təhlükəlidir. Düşmənlər sizi hər an vura bilərlər. Hər tərəfdən 
düşmənlər sizi görürlər. Mən sizi qoruyacağam. 
     Akif yanındakı qumbaranın birini götürüb düşmən tərəfə 
atdı və polkovnikə qışqırdı: 
-    Yoldaş polkovnik, indi yanıma tullanın! 
     Qumbaranın partlaması nəticəsində toz dumanı havaya 
qalxdı və bundan istifadə edən polkovnik Alekseyeviç bir göz 
qırpımında, pişik cəldliyi ilə Akifin sığındığı daşın arxasına 
sıçradı. Akif başını qaldırıb avtomatını işə saldı. Mücahidlər 
get-gedə onlara yaxınlaşırdılar. Artıq düşmənlər onlara 
qarşıdan deyil, sağ və sol cinahlardan da atəş açırdılar. 
Demək, düşmən onları əsir götürməyə çalışırdı. Akif güllələri 
bacardıqca qənaətlə sərf edirdi. Tərcüməçi-döyüşçü bir də 
gördü ki, polkovnikin avtomat silahı əlində deyil. O, 
tələsdiyindən avtomatını və ratsiyasını  ilk gizləndiyi daşın 
arxasında unutmuşdu. Bu heç də yaxşı hal deyildi. Polkovnik 
silahını döyüş mövqeyində qoymuşdu. Bunu görən Akif 
polkovnikə dedi: 
-   Yoldaş polkovnik, icazə verin silahınızı gətirim. Güllələrimiz 
tükənmək üzrədir. 
112 
 
- Olmaz, Zeynalov! Mən buna icazə vermirəm! Bu çox 
təhlükəlidir, - deyə o, Akifin yanındakı qumbaradan birini 
götürüb gizlənə-gizlənə onlara yaxınlaşan üç mücahidə tərəf 
atdı. 
     Toz-duman çəkiləndən sonra, onlar mücahidlərin üçünün 
də yerdə sərili vəziyyətdə qaldığını gördülər. Akif bu dəfə 
komandirinin əmrini dinləmək istəmədi. O, necə olursa-olsun 
polkovnikin avtomat silahını oradan götürməli idi. Buna görə 
də o, əvvəlcə silahını komandirinə verib dedi: 
-   Yoldaş polkovnik, məni qoruyarsan. 
-  Zeynalov, dedim ki, olmaz! Mən buna icazə vermirəm! 
Əmrimi dinlə! - Polkovnik ikinci dəfə Akifə dedi.  
- Bağışla, yoldaş polkovnik, bu dəfə əmrinizə tabe 
olmayacağam. - Akif məyus halda dedi. 
     Daha gecikmək olmazdı. Düşmən onlara daha da 
yaxınlaşırdı. Akif avtomat silahını komandirinə verib, 
qumbaralardan birini götürüb qarşıdan irəliləməkdə olan 
düşmənlərə tərəf atdı. Toz-duman havaya qalxan kimi,  Akif 
cəld polkovnikin silahı olan yerə sıçradı. Düşmənlər bunu 
aydın görürdülər. Və onlar Akifi bir də geri qayıtmamaq üçün 
onunla polkovnik arasında güllələrdən çəpər çəkdilər. Arası 
kəsilməyən atəşlərdən nə baş qaldırmaq, nə də geri tullanmaq 
mümkün deyildi. Çətin vəziyyət yaranmışdı. Akifi bu durumdan 
yalnız polkovnik çıxara bilərdi. Polkovnik gördü ki, sağ 
cinahdan Akifə tərəf iki düşmən yaxınlaşır. Onların məqsədini 
komandir dərhal anladı.  Belə ki, o, dalbadal mücahidlərə tərəf 
iki qumbara atdı və Akifə bərkdən qışqırdı:    
-    Zeynalov, indi tullan!  
     Akif silahı və ratsiyanı götürüb yaranmış  toz-dumandan 
istifadə edərək,  yenidən geriyə, əvvəlki yerinə sıçradı. O, 
polkovnikin silahını özünə qaytardı.  “Çox sağ ol, Zeynalov!”  
deyə komandir silahı əlinə alan kimi, əvvəlcə sola, sonra da 
sağ tərəfə dönərək atəş açdı. Akifi heyrət bürüdü. Onların 
xəbəri olmadan,  iki tərəfdən onlara yaxınlaşan  iki düşmən 
113 
 
polkovnikin sərrast atəşi ilə yerə sərildi. Tərcüməçi-döyüşçü 
yarım saatdan bəri davam edən atəşdə Əfqan generalının heç 
bir səsi çıxmadığını və bircə dəfə də olsa atəş açmadığını 
görüb onun avtomat silahını əlindən aldı. O, generala qarşı bu 
hərəkəti həm də özlərinin təhlükəsizlik baxımından etdi. Akif 
ani olaraq düşündü ki, mücahidlərin onlara yaxınlaşdığını 
görüb, general arxadan onları vura bilər. Digər tərəfdən də 
onsuz da onların güllələri qurtarırdı. Generalın avtomat 
silahında isə düşmənlə vuruşmaq üçün hələ xeyli güllə vardı. 
Akiflə polkovnik avtomatdan tək-tək atırdılar. Polkovnikin atdığı 
boşa çıxmırdı. O, hər atəşlə bir düşmən vururdu. Mücahidlər 
mühasirə halqasını get-gedə daraltmağa başladılar. Polkovnik 
tam əmin idi ki, düşmənlər onları əsir götürmək istəyirlər. Akif 
və polkovnik hər biri əlinə yenə də qumbara götürərək, 
onlardan biri sağ tərəfdən gələn, digəri isə sol tərəfdən 
yaxınlaşan mücahidlərə tərəf  atdı. Bu partlayışda da daha üç 
düşmən öldü. Artıq güllələr tükənmək  üzrə idi, cəmi iki 
qumbara qalırdı. Akiflə komandir bir-birlərinə baxdılar. Bu 
səssiz baxışlarda hər şey anlaşılırdı. Yəni, indi bu son demək 
idimi?! Polkovnik Akifi tam anladığından dedi: 
-    Xeyr, Zeynalov, bu hələ son demək deyil! Bizim hələ daha 
bir şansımız  var! - Polkovnik Alekseyeviç nəsə tapmış kimi 
ucadan qışqırdı. - Mən indi qırıcı bombardmançı təyyarələrə 
kordinatları verib, buranı bombalamalarını əmr edəcəyəm. 
-    Yoldaş polkovnik, siz nə danışırsınız? Elə isə biz də həlak 
olacağıq! - Akif təəccüblə komandirinə baxdı. 
-   Zeynalov, siz bu barədə narahat olmayın. Mən hər şeyi 
dəqiqliklə hesablayacağam. Bu bombardmanda bizə bir şey 
olmayacaq. - Polkovnik özünə əminliklə bildirdi. 
     Polkovnik Alekseyeviç ratsiya vasitəsilə hərbi hissəylə 
əlaqə saxlayanda, oradakılar onların hələ də sağ qaldıqlarına 
heyrət etdilər. Çünki döyüşü qoyub geri qaçan 3-cü polkun 
əsgərləri hamının həlak olduğunu hərbi hissədə 
söyləyibmişlər. Sovet qırıcı bombardmançı təyyarələri artıq 
114 
 
havaya qalxmışdılar, hansı ərazini bombardman edəcəkləri 
polkovnikin verdiyi kordinatlar da  onların əlində idi. Beş 
dəqiqədən sonra qırıcılar onların başı üzərində fırlanırdı. 
Qırıcılar əvvəlcə bir dövrə vurdular, sonra polkovnik ratsiya ilə 
onlara, “Bombalayın!” deyə əmri verdi. Sonra polkovnik üzünü 
Akifə tutub dedi: 
-  Zeynalov, bombardman sona çatana qədər başını daşın 
arxasından qaldırma! 
-    Oldu, yoldaş polkovnik! - Akif əmrə tabe olduğunu bildirdi. 
     Bu zaman qırıcılar aşağı şığıdılar. Bir-birinin ardınca 
ölümsaçan, dəhşətli partlayışlar eşidildi. Toz-dumandan ətraf 
görünməz oldu. O böyüklükdə sal daşlar, qayalar parçalanaraq 
yumuşaq torpağa çevrildi. Hər üç qırıcı bombalarını töküb 
qurtardıqdan sonra geri qayıtdılar. Aralığa ölüm sükutu çökdü. 
-  Zeynalov, sağsanmı?! - deyə ilk olaraq polkovnik Akifi 
səslədi. 
-   Hər şey qaydasındadır, yoldaş polkovnik! - Akif  başını 
daşın arxasından qaldırıb cavab verdi. 
     Bombardman nəticəsində düşmənlərin əksəriyyəti məhv 
edilmişdi. Sağ qalanlar isə dağdakı mağaralardan qaçıb 
qurtulmuşdular.  
    Qanlı döyüşdən sonra  Əfqan diviziyasının komandanı, 
general Məhəmməd Fəqir, Sovet polkovniki Yevgeni 
Alekseyeviç və azərbaycanlı tərcüməçi-döyüşçü, leytenant  
Akif Zeynalov piyada hərbi hissəyə qayıdarkən yol boyu 
yanmaqda olan tanklar,  BMP - lər və çoxsaylı yaralı əsgərlərlə 
qarşılaşdılar...        
    Ertəsi gün hərbi hissənin divar qəzetində “Tərcüməçi-
döyüşçü öz komandirini necə xilas etdi?” adlı yazı dərc 
edilmişdi. Bu yazı tərcüməçi, leytenant Akif Zeynalov haqqında 
idi. Yazının təşəbbüsçüsü polkovnik Yevgeni Alekseyeviç 
olmuşdu. Bundan sonra polkovnik azərbaycanlı döyüşçüyə 
dərhal “Qızıl Ulduz” verilməklə “Sovet İttifaqı Qəhrəmanı” 
adına layiq görülməsi üçün Moskvaya raport göndərdi. Amma 
115 
 
təəssüflər olsun ki, Moskvada Müdafiə Nazirliyində özünə yuva 
salmış nankor erməni zabitləri azərbaycanlı oğlanın belə bir 
yüksək ada layiq görülməsini heç cür həzm edə bilməyib,  
buna paxıllıqla, qısqanclıqla yanaşaraq, hər vasitə ilə Akif 
Zeynalovun bu mükafatı almasına qəsdən maneçilik yaratdılar. 
Akif Zeynalovu “Qızıl Ulduz” əvəzinə, yenə də “İgidliyə görə 
medalı” ilə təltif etdilər. Polkovnik Yevgeni Alekseyeviç bunu 
eşidən kimi, bərk qəzəbləndi və növbəti məzuniyyətində 
Moskvaya gələrkən Müdafiə Nazirliyinə baş çəkdi.  Polkovnik 
onun əsgərinə belə bir ad almasına mane olanların yanında 
ucadan dedi: 
-   Siz həyatımı xilas edən, dəfələrlə ağır və çətin döyüşlərdə 
həmişə yanımda olan, mənimlə iki ildən artıq çiyin-çiyinə 
döyüşən bir qəhrəman gəncin bu ad almasına niyə razı 
olmadınız? Niyə  “Qızıl Ulduzu” ona qıymadınız? Niyə bu adın 
Zeynalova verilməsinə bu qədər qısqanclıqla yanaşdınız?!  Bu 
gün mən burada sizinlə söhbət edirəmsə, buna görə həyatımı 
ona borcluyam. Onun döyüşlərdə göstərdiyi şücaəti, igidliyi 
mən heç bir zaman unutmayacağam.  Bu işdə siz hamınız 
Zeynalova qarşı böyük bir haqsızlıq etdiniz. Siz təkcə ona 
deyil, həm də mənə qarşı böyük sayğısızlıq göstərdiniz, 
təqdimatıma laqeyd yanaşdınız. Bu adam mənimçün həm 
gözəl tərcüməçi, həm cəsur döyüşçü, həm də bacarıqlı 
“kəşfiyyatçı” olub. Siz rəsmi olaraq Zeynalova qəhrəmanlıq adı 
verməsəniz də, o, mənim üçün əsl qəhrəmandır! 
    Polkovnik Yevgeni Alekseyeviçin artıq istefaya çıxmaq yaşı 
da çatmışdı. Ona görə o, elə həmin gün raport yazaraq, nazirə 
təqdim etdi... 
   Bundan sonra polkovnik Yevgeni Alekseyeviçlə azərbaycanlı 
tərcüməçi-döyüşçü Akif Zeynalov arasında dostluq əlaqələri 
uzun illər davam etdi. Akifin yolu nə vaxt Moskvaya düşərdisə, 
o, hökmən keçmiş komandirinə baş çəkərdi.  
 
                                                                                                                                                    
116 
 
                                                                 07.02.2014    
 
       
     
 
 
 
 
 
 
 
 
 
 
 
 
 
                     
          Ölüm düşərgəsindən qaçış 
                                       (hekayə) 
 
    Mikayıl əslən Kəlbəcərdən idi. Ancaq Bərdədə ailə həyatı 
qurduğundan rayonun Qaradəmirçi kəndində traktorçu 
işləyirdi. Kəlbəcərin “qara xəbər”ini eşidəndə, o, qohum-
əqrabasından xəbər tutmaq üçün oraya getməyi qərara aldı. 
Amma o, Kəlbəcərə çatmamış, yarıyolda ermənilər tərəfindən 
əsir götürüldü. 
    Ermənilər Mikayılı digər əsirlərlə birlikdə Şuşa 
həbsxanasına gətirdilər. Onun həyatının ən dəhşətli, amansız 
və işgəncə dolu günləri buradan başladı... 
    Hər kamerda 15-20 əsir vardı. Adamların sıxlığından nəfəs 
almaq olmurdu. Darısqallıqdan, nəmişlikdən, havasızlıqdan 
117 
 
fiziki cəhətdən zəif olanlar səhərə yaşamaq ümidini itirmək 
məcburiyyətində qalırdılar. Mikayıl isə fiziki cəhətdən çox 
mökəm idi, 106 kiloqram çəkisi vardı. Bu çəki ona əzab və 
işgəncələrə dözmək üçün hələlik bəs edərdi. O, çalışırdı ki, 
ümidsizliyə qapılmasım, nə vaxtsa, bu cəhənnəm əzabından 
qurtulacağı barədə düşünürdü. Amma erməni vəhşilərinin 
onların başına gətirdikləri müsibətləri gördükcə, içindəki ümid 
qığılcımları günü-gündən sönməyə başlayırdı. Bir də çalışırdı 
ki, o, içindəki qorxu hissini çıxarıb atsın. Mikayıl qorxmurdu. 
Erməni dığaları ona digərləri tək işgəncə verərkən dirənirdi, o, 
əsir yoldaşları tək susub dayanmırdı. Dikbaşlığına görə, 
ermənilər ona daha çox əzab verirdilər. Onlar əsirləri həm 
mənəvi, həm də fiziki cəhətdən işgəncələrin müxtəlif iyrənc 
üsullarından istifadə etməklə, onları əzib şikəst etməyə, şərəf 
və qürurlarını alçatmağa çalışırdılar. Ermənilər hər gün döyüb, 
işlətdikləri, ağır işgəncələr verdikləri əsirlərə gün ərzində 
yemək üçün iki dilim qara çörək və içmək üçün isə iki “kruşka” 
su verirdilər.  
    Bir gün hərbi əsirlərdən biri bu işgəncələrə dözə bilməyib 
ermənilərə etirazını bildirdi:  
-  Sizin heç Allahdan qorxunuz yoxdur bəyəm?! İnsana da bu 
qədər zülm edərlər? Nə olsun ki, biz əsirik. Müharibənin də öz  
qanunları var. Əsirlərlə bu qədər qəddarcasına rəftar etmək 
heç bir müharibə qanununa sığmır. Əgər Qırmızı Xaç 
Komitəsinin nümayəndələri buraya gələrsə, sizin  bizə qarşı 
necə rəftar etdiyiniz barədə onlara şikayət edəcəyəm. 
- Buna bir bax! Nə uzun dilin var sənin. Sənin uzun dilini 
kəsərik, bir daha danışa bilməzsən. Sən bizim əsirimizsən. 
Səninlə istədiyimiz kimi rəftar edə bilərik. Bəs əlinə silah 
götürüb bizə qarşı vuruşa bilirdin? - deyə erməni zabiti sağ 
əlindəki dubinkanı sol əlinin içinə vura-vura gənc oğlana 
yaxınlaşdı. 
-  Biz torpaqlarımızı sizin kimi xain və şərəfsizlərdən qorumaq 
üçün əlimizə silah götürmüşük. Biz heç bir zaman başqasının 
118 
 
torpağına göz dikməmişik. Amma siz əsrlər boyu başqalarının 
torpağını min bir hiylə ilə əldə etməyə çalışmısınız, - deyə 
hərbi əsir yenə də dilini dinc saxlamadı. 
-  Qarabağ bizim ata-babalarımızın torpağıdır. Bunu birdəfəlik 
bilməlisiniz! Siz türklərə bu torpaqlarda yer yoxdur. Vaxtilə 
sizinkilər babalarımızı soyqırımına məruz qoyaraq, bu 
torpaqları əllərindən alıblar. Bundan sonra Qarabağı bir də heç 
kəsə verməyəcəyik! Bunu da bilməlisiniz ki, arxamızda güc 
dövlətləri dayanıb. Əgər axmaqlıq edib bizə qarşı yenidən hər 
hansı döyüşə başlasanız, onda qalan torpaqlarınız da 
əlinizdən gedəcək! - Erməni zabiti fəxrlə dilləndi. 
-  Bu qələbə müvəqqətidir. Biz yenə də torpaqlarımızı sizin 
kimi məkrli, hiyləgərlərdən, işğalçılardan  azad edəcəyik! Türk 
heç zaman enilməyib və bundan sonra da enilməyəcək. Siz də 
bunu birdəfəlik qulaqlarınızda sırğa yerinə asın! Gec-tez bu 
torpaqlardan izinizi siləcəyik! - əsir əsgər başını dik qaldıraraq, 
nifrət dolu baxışlarla onun qarşısında dayanmış erməni 
zabitinin düz gözlərinin içinə baxdı. 
- Deyəsən, dilin get-gedə uzanır. Əgər mən sənin bu uzun 
dilini kəsməsəm, elə hey çərənləyəcəksən. Mənə bir kəlbətin 
və bir iti bıçaq gətirin! Cəld olun! - Erməni zabiti dəlicəsinə 
bağırdı. 
    Erməni əsgəri  zabitin dediklərin gətirib ona verdi. Zabit 
dəlicəsinə bağırdı: 
-   Bu  küçüyün əllərini tutun!  
    İki erməni dığası cəld əsir əsgərin qollarını qavırıb, 
arxasında tutdular. Bu zaman zabit sağ əlindəki kəlbətini əsirin 
ağzına salıb, onun dilini tutaraq bayıra çıxardı. Sonra o, əl atıb 
bıçağı götürdü və: “İndi danış görüm, necə danışacaqsan!” - 
deyib əsirin dilini bir anda kəsib yerə atdı. 
    Oğlan bayılaraq yerə yıxıldı. Zabit əsgərlərin üstünə 
qışqırdı: 
-   Götürün, bunu atın kameraya! 
119 
 
    Aralığa ölüm sükutu çökdü. Hamı yerdə uzanmış, dili 
kəsilmiş əsgərə baxırdı. Kimsənin səsi çıxmırdı. Mikayıl bu 
dəhşətə dözə bilməyib, irəli yeriyərək yerdə bayılmış əsgərə 
kömək etmək istədi. Amma yanındakı yoldaşı onun qolundan 
tutub saxladı. Erməni əsgərləri bayılmış əsiri qol-qıç edib 
apardılar... 
    Ertəsi gün əsirlərdən biri taqəti olmadığı üçün işləməkdən 
boyun qaçırdı. Buna görə, ermənilər həmin əsiri iki gün ac-
susuz itlə baş-başa zəncirlədilər. Onlar itlərinə yemək, su 
verdikləri halda, bu əsirə içmək üçün bir qurtum su belə 
vermirdilər. Onun adı Azər idi, Cəbrayıl rayonundan idi. O, 
susuzluğa dözə bilməyib, ermənilərdən su istədi. Erməni 
dığası da onu ələ salmaq üçün; “mən indi sənə su əvəzinə, 
sizin Badamlıdan gətirəcəyəm” - deyə gedib Badamlı 
şüşəsində qab-qacaq yuyulmuş yaxantı sudan gətirib Azərə 
verdi. Azər də möhkəm susadığından fərqinə varmadan, 
Badamlı şüşəsini birnəfəsə başına çəkdi. İçəndən sonra onun 
çirkab su olduğunu hiss etdi və dərhal da geri qaytardı. 
Ermənilər də buna baxıb gülüşdülər.  
   Gündüzlər əsirləri meşəyə ağac qırmağa aparırdılar. Meşəyə 
qədər məsafə 3-4 kilometr olardı. Hər gün bu məsafəni ac 
qarına, piyada, qaça-qaça qət etmək insandan dözüm və 
möhkəm iradə tələb edirdi. Ermənilər əllərində avtomat silah 
UAZ maşınlarla onları arxadan təqib edirdilər. Onlar taqətdən 
düşmüş, yerə yıxılan əsirlərin üstündən maşınla keçib 
gedirdilər. Bu yolla on yeddi əsirimiz öldürüldü... 
    Mikayıl nəyin bahasına olursa-olsun qaçmağı 
planlaşdırmışdı. O, qaçış əməliyyatını ən yaxınlarına da 
söylədi, amma onlar buna razı olmadılar. Dedilər ki, buradan 
qaçmaq heç cür mümkün deyil. Amma Mikayılın qərarı qəti idi. 
“Tək də olsa, bu cəhənnəmdən qaçıb qurtulacağam!” deyə o, 
düşündü. 
    Bir gün Mikayılgili maşına yığıb bir erməni qəbiristanlığına 
gətirdilər. Ermənilər dedilər ki, bu gün onların bayramıdır. Ona 
120 
 
görə də, burada bir Azərbaycan əsgərini qurban kəsəcəklər. 
Kəsilmiş qurbanlıq ətindən kabab çəkəcəklər və bütün əsirlərə 
yedirəcəklər. İnsanlıqdan uzaq olan qaniçənlər dedikləri kimi 
də etdilər. Cavan, cüssəli bir Azərbaycan əsgərini qəbirlərin 
birinin yanına gətirdilər. Daşnak zabiti gəlib gənc əsirin 
qarşısında dayandı və qımışaraq soruşdu: 
-  Bilirsən ki, həyatının son dəqiqələrini yaşayırsan. Bəlkə, 
bizlərdən bir istəyin var? 
    Əlləri arxasında bağlanmış cavan oğlan başını qaldırıb 
əvvəlcə səmanın ənginliklərini, sonra da məsum baxışlarla əsir 
soydaşlarını bir-bir seyr etdi. Və birdən üzünü saqqallı zabitə 
tərəf çevirdi. Bu dəmdə onun gözlərində nifrət qığılcımları 
parladı: 
-    Bəli, var. Ancaq bir az mənə yaxın gəlin - dedi.  
     Zabit əsirə yaxınlaşdı. Əsir qəzəbli baxışlarla ucadan dedi: 
-   Mən indi bir şeyə çox təəssüf edirəm ki, sizin kimi qatil və 
şərəfsizlərdən daha çox öldürə bilmədim. Amma bunu 
bilməlisiniz ki, hamınız bu torpaqlarda it kimi gəbərəcəksiniz! 
Leşiniz qarğa-quzğunlara yem olacaq! Siz dünyanın ən alçaq, 
yaltaq, hiyləgər, qaniçən və rəzil millətisiniz! Hamınız 
cəhhənnəm atəşində yanacaqsınız! Bu etdiklərinizə görə Allah 
-təala sizi əsla əfv etməyəcək! 
    Cavan oğlan sözünü tamamlayan kimi, qəfildən erməni 
zabitinin əvvəlcə üzünə tüpürdü, ardıyca da başı ilə onun 
sifətinə güclü bir kəllə zərbəsi vurdu. 
-   Ay burnum! - deyə saqqalı daşnak əlləri ilə üzünü tutub yerə 
oturdu. 
     Bunu görən erməni dığaları cavan oğlanın üstünə düşdülər, 
onu təpiklə, avtomatın qundağı ilə o ki var döydülər. Sonra 
huşsuz halda yerə uzanmış əsiri sürüyə-sürüyə gətirib bir 
qəbirin üstündə “uf” belə demədən, başını kəsdilər. Mikayıl bu 
mənzərəyə tab gətirməyib, yanında əlində avtomatlı dayanmış 
erməni dığasının sifətindən gözlənilmədən güclü bir yumruq 
zərbəsi ilişdirdi. Dığa zərbədən səntirləyib arxası üstə yerə 
121 
 
yıxıldı. Bu dəfə də ermənilər Mikayılı bayılına qədər 
əzişdirdilər. Dığalardan biri avtomatını ayağa çəkib onu 
vurmaq istədi, amma yoldaşı onun qulağına nəsə dedi və o, 
fikrindən daşındı. Çünki ermənilər QXK-nin siyahısında olan 
əsirləri öldürməkdən çəkinirdilər.   
    Daha sonra qaniçənlər başı kəsilmiş cavan oğlanın ətini 
şişlərə taxıb, kabab bişirdilər və hər bir əsirin başına dayanmış 
silah gücünə onlara məcburən yedirdilər. Sanki əsirlər bir anda 
özlərini Afrika cəngəlliklərində yaşayan adamyeyən tayfalar 
arasında olduqlarını hiss etdilər. Bu film deyildi, həyatın gerçək 
üzü idi! Bu erməni vəhşiliyinin, erməni faşizminin iç üzü idi!!! 
    Axşam əsirləri yenidən həbsxanaya qaytardılar. Onlar 
əsirləri sıraya düzdülər. Erməni zabiti əsirlərin qarşısında var-
gəl edərək dedi: 
-  Bilirəm, bu gün qarnınız toxdur. Amma tox qarın başa 
bəladır. İndi əsgərlərim sizi axşam idmanı ilə məşğul 
edəcəklər. 
    Zabit kinayə ilə gülərək, saqqallılara tərəf döndü və onlara 
əvvəlki işlərilə məşğul olmağı əmr etdi. Onlar yenə də əsirləri 
dubinka ilə döyməyə başladılar... 
    Həmin axşam əsirlərdən bir neçəsi səhərə sağ çıxmadı. 
Erməni daşnaklarının ən çox xoşladıqları və həzz aldıqları 
“döyərək öldürmə əməliyyatı” idi. Onlar çəkic və ya odun 
parçası ilə azərbaycanlı əsirlərin başlarına vura-vura 
öldürməkdən xüsusi zövq alırdılar. İnsanın bu qədər 
işgəncələrə dözməsinə Mikayıl heyrət edirdi. Gecələr 
dubinkanın dəydiyi yerlər, əzilmiş sümüklər sızım-sızım 
sızlayırdı. Taqəti tükənmiş bəzi əsirlər isə ağrıdan tez-tez 
bayılırdılar. Ermənilər hər axşam əsirlərə nəsə dərman 
verirdilər. Onlar həmin dərmanı qəbul edəndən sonra, başları 
keyləşir və gündüzlər onlara verilmiş işgəncələrin heç birisini 
xatırlamırdılar.  
    Bir gün QXK-nin nümayəndələri həbsxanaya gəldilər. Bir 
gün öncə isə ermənilər bütün əsirlərə tapşırdılar ki, onların 
122 
 
rəftarından gələn nümayəndələrə şikayət etməsinlər. Amma 
sorğu-sual zamanı QXK-nin nümayəndələri hər şeyin şahidi 
oldular. Onlar əsirlər üçün pal-paltar gətirmişdilər. Gedərkən 
dedilər ki, bir həftədən sonra yenə gələcəklər. 
    Qonaqlar gedən kimi, saqqallılar əsirlərə verilmiş paltarları 
onların əllərindən aldılar və əsirlər şikayət etdikləri üçün onları 
gündə bir dəfə döyürdülərsə, qonaqların gedişindən sonra üç 
dəfə döyməyə başladılar. Nümayəndələr getdikdən sonra 
onlar əsirləri iki gün ac-susuz saxladılar.  
    Yanvar ayının şaxtalı bir günü idi. Daşnaklar əsirləri 
kameralardan çıxarıb həbsxananın həyətində cərgəyə 
düzdülər. Həyətin ortasında iki bayraq - biri Azərbaycan  
bayrağı, digəri isə Erməni bayrağı sancılmışdı. Bayraqların 
yanında böyük bir yemək qazanı qoyulmuşdu. Yeməyin iyi iki 
gün ac-susuz qalmış əsirləri dərhal vurdu. Onlar soyuqdan 
titrəyirdilər, buna baxmayaraq hamının könlündən bu 
yeməkdən dadmaq keçirdi. Amma əsirlər bilirdilər ki, ermənilər 
onlar üçün növbəti “tamaşa” hazırlayıblar. Bir azdan erməni 
zabiti əllərini arxasında daraqlamış halda gəlib bayraqların 
yanında dayandı və amiranə səslə dedi: 
-   Bilirəm, iki gündür sizə yemək-içmək vermirlər. Mən isə sizi 
bu gün dadlı, ləzzətli şorbaya qonaq edəcəyəm. Ancaq bir 
şərtim var. Sizlərdən hansınız bizim bayrağı öpüb, Azərbaycan 
bayrağına tüpürəcəksə, ona bax, bu dadlı şorbadan 
verəcəyəm. Şorbadan yemək istəyənlər buyursunlar, - deyə  
zabit gülərək əsgərlərə nəsə işarə etdi. 
    Zabitin işarəsindən sonra əsirlərə gətirib əzilmiş alüminium 
boşqabları verdilər. Bir müddət heç kəs yerindən tərpənmədi. 
Bütün əsirlər məyus halda dayanıb şorba dolu qazana həsrətlə 
baxırdılar. Onlar çıxılmaz durumda qalmışdılar. Bir tərəfdən 
acından ölmək təhlükəsi, digər tərəfdən isə bağışlanılmaz 
təhqir... 
    Bu zaman İlqar cərgədən çıxıb qürurla bayraqlara tərəf 
addımladı. O, əsir düşdüyü zaman  Cəbrayıl şəhəri üzrə İcra 
123 
 
hakimiyyətinin nümayəndəsi vəzifəsində işləyirdi. Ermənilər nə 
qədər cəhd göstərsələr də, onu özlərinə işləməyə məcbur edə 
bilməmişdilər. İlqara görünməmiş işgəncələr verilməsinə 
baxmayaraq, daşnaklar onu sındırmağı bacarmamışdılar. 
Əsirlər arasında İlqarın böyük hörməti vardı... 
    Hamı heyrətlə dönüb İlqara baxırdı. Onlar bilirdilər ki, o bu 
dəfə də qeyri-adi hərəkətilə erməniləri heyrətə salacaq. Əsirlər 
fikirlərində yanılmamışdılar. İlqar əvvəlcə Azərbaycan 
bayrağının önündə dayandı, dönüb əsir yoldaşlarına baxdı. 
Sonra o, diz çöküb Azərbaycan bayrağını öpərək gözlərinə 
çəkdi. Və yenidən ayağa qalxdı, erməni bayrağına 
yaxınlaşaraq ona tüpürdü və tez bayrağı ayaqları altında 
tapdalamağa başladı. Bunu görən daşnaklar quduz itə 
döndülər. Onlar İlqarı bayılana qədər döydülər, sonra sürüyə-
sürüyə harasa apardılar. Bu mənzərədən sonra əsirlər acından 
ölməmək üçün hər iki bayrağı öpmək məcburiyyətində 
qaldılar... 
    Düz on altı ay Mikayıl hər gün bu əzab və işgəncələrlə 
üzləşdi. 
    1994-cü il iyulun 14-də Mikayılı bir neçə əsirlə bərabər 
işləmək üçün Xocalıya gətirdilər. O, buradan hökmən 
qaçacağına qəti qərar verdi. Elə həmin günün axşamı o daha 
dörd əsir yoldaşı ilə birlikdə ermənilərin xəbəri olmadan, ölüm 
düşərgəsindən qaçmağa müvəffəq oldu. Onlar gecələr yol 
gedib, gündüzləri gizlənməyi qərara almışdılar. Qarşıda 
minalanmış sahələr və bir neçə erməni postu vardı. Mikayıl 
dedi ki, əgər yoldaşları onu dinləsələr, onlar burdan sağ-
sağlam xilas ola bilərlər. Onlar bu gecə bacardıqca daha çox 
məsafə qət eləməlidilər. Çünki ermənilər onların qaçışından 
yalnız sabah xəbər tuta biləcəklər. Ona görə də, onlar sabaha 
kimi bir xeyli məsafə gedib, buradan uzaqlaşmalıdılar. Mikayıl 
yoldaşlarına bildirdi ki, ən əsası qarşımıza çıxan ilk postu 
keçməkdir. Bunun üçün onlar daha diqqətli olmalıdılar. Novruz 
124 
 
isə dedi ki, onlar posta tərəf deyil, postdan şərq istiqamətə , 
meşəyə tərəf hərəkət etməlidilər. Mikayıl buna qəti etiraz etdi: 
-  Novruz, açıq sahələr minalanıb. Sən bunları bildiyin halda, 
niyə həmin sahəyə tərəf gedirsən? Mən əminəm ki, post 
istiqaməti açıqdır, ermənilər oranı minalamayıblar. Qalan üç 
istiqamətin üçü də minalanıb. 
- Mikayıl, bunu hardan bilirsən ki, mən dediyim yer minalanıb? 
Deyirsən ki, biz düz ermənilərin üstünə gedək? Onlar silahlı, 
biz isə əliyalın. Bu necə olacaq? Deməli, belə çıxır ki, biz göz-
görəti ermənilərin qucağına, ölümə doğru gedək?! - Novruz 
Mikayılın fikrilə heç cür razılaşmaq istəmədi. 
-   Nəsə, təcili bir qərar verməliyik! - Aydın dilləndi. 
    Rahib isə əli ilə kiçik bir sahəni göstərib dedi: 
-   Bəlkə, bu sahəni keçib, meşəyə girək? 
-  Biz onsuz da meşəyə girəcəyik, ancaq postu keçəndən 
sonra. - Mikayıl fikrində israrlı idi. 
-  Axı, biz postu necə keçəcəyik, Mikayıl? - Novruz yenidən 
soruşdu. 
- Biz pusquda dayanıb, ermənilərin yuxuya getməsini 
gözləməliyik. Sübh çağı onları hökmən ölüm yuxusu 
yaxalayacaq. O zaman biz də onların işini bitirərik. - Mikayıl 
bildirdi. 
- Nə danışdığını bilirsən heç?! Biz silahsız onlarla necə 
bacaracayıq? - Novruz təəccübünü gizlədə bilmədi. 
-  Bəs sən nə düşünmüşdün? Burdan elə belə, qorxaq erməni 
kimi qaçıb gedək? Bəs onların bizim başımıza açdıqları 
müsibətləri nə tez unutdun, Novruz?! Xeyr, erməni dığalarının 
mənə etdikləri işgəncələrin, eləcə də ölmüş qardaşlarımızın 
intiqamını almadan qaçıb gedə bilmərəm. Bu fürsəti əsir 
düşüdüyüm gündən gözləyirəm. Mən intiqamımı hökmən 
alacağam. Buradan elə belə qaçıb getmək kişilikdən deyil. 
Əgər siz istəyirsinizsə, dediyiniz istiqamətdə qaçıb aradan çıxa 
bilərsiniz, - deyə Mikayıl yoldaşlarına qəti fikrini bildirdi. 
125 
 
    Bu yerdə fikirlər haçalandığından, yollar da ayrıldı. Üç 
yoldaş meşəyə girmək üçün açıq sahəyə, Mikayıl isə düşmən 
postuna üz tutdu. O, əvvəlcə iti addımlarla, sonra isə sürünə-
sürünə posta yaxınlaşdı. Postda dörd nəfər idi; ikisi 
sığınacaqda oturub söhbət edir, ikisi bayırda gəzişirdi. O, 
posta  bir az da yaxınlaşıb gözlədi. On-on beş dəqiqə keçdi. 
Bayırdakı ermənilərdən biri yoldaşına nəsə deyib aralandı və 
düz Mikayılın gizləndiyi tərəfə gəldi. Mikayıl dərhal başa düşdü 
ki, erməni təbii tələbatını ödəmək istəyir. Bu Mikayıl üçün 
göydəndüşmə fürsət oldu. Erməni avtomatını yerə qoyan kimi, 
Mikayıl pələng cəldliyi ilə gizləndiyi yerdən sıçrayıb ermənini 
qamarladı. Bunu elə bir anda etdi ki, erməni heç cınqırını belə 
çıxara bilmədi. O, bir göz qırpımında qavırıb dığanın boynunu 
sındırdı. “Bu maşınla tapdaladığınız qardaşlarımın intiqamı” - 
deyə astadan dilləndi. Sonra erməninin paltarını geyinib 
avtomat silahını götürdü, posta gəzişən erməninin yanına 
getdi. Pəzəvəng erməni yoldaşının gec gəldiyini görüb çağırdı: 
-   Akop!.. Akop!.. 
    Akopdan səs çıxmadığından, gicgahından aldığı ölüm 
zərbəsindən daş kimi, o da yerə sərilib qaldı. Mikayıl onun 
döyüş bıçağını götürdü və bu an ermənilərin qəbir üstündə 
başını kəsdikləri cavan əsgəri xatırladı və bir andaca 
düşmənin başını bədənindən ayırdı. “Bu da qəbir üstündə 
başını kəsdiyiniz cavan əsgərimizin intiqamı!” - deyə 
gözlərində sanki qığılcım parladı.  
    İndi blindajdakı ermənilərin işini bitirmək onun üçün çətin 
deyildi. O, asta addımlarla sığınacağa tərəf getdi. Heç nədən 
xəbəri olmayan erməni dığaları şirin-şirin söhbət edirdilər. 
Mikayıl alıcı quş kimi qəfildən onların üstünə şığıdı. Onlar 
özlərini itirdilər və bir anda nə baş verdiyini anlaya bilmədilər. 
Mikayıl əlindəki bıçağı silahı götürmək istəyən erməninin 
boğazına çəkdi. O birisi yerindən qalxıb, silahı götürmək istədi. 
Amma Mikayıl ona da imkan verməyərək, bıçağı arxadan onun 
kürəyinə sapladı. “Bu da acından və soyuqdan ölmüş 
126 
 
yoldaşlarımın intiqamı!” - deyə Mikayıl dərindən köks ötürdü. 
O, cəhənnəmlik olmuş erməni daşnaklarının ərzaqlarını 
götürüb meşəyə girdi. Artıq sübh çağı idi. Bu zaman güclü 
partlayış eşidildi. Mikayıl yoldaşlarının getdiyi istiqamətə baxdı. 
Onlar minaya düşmüşdülər. Bu partlayışı ermənilərin digər 
postu hökmən eşitmişdi. Bacardıqca burdan uzaqlaşıb 
meşənin dərinliklərinə girmək lazım idi. “Ax, Novruz! Axı, sənə 
dedim ki, oradan getmək qorxuludur. Dinləmədin məni!” - 
Mikayıl yoldaşları üçün çox heyfsiləndi, üzüldü və ayağı 
tutduqca qaçıb meşənin dərinliklərində görünməz oldu...  
    Mikayılın yoldaşları minaya düşmüşdü. Rahib həlak 
olmuşdu, Aydın isə qılçasının birini itirmişdi. Novruz da 
qorxaraq daha irəli gedə bilməyib, yerindəcə oturub qalmışdı. 
Tezliklə digər postdakı ermənilər partlayışın səsinə gəlib, 
Novruzla Aydını yenidən tutub aparmışdılar. Adları Qırmızı 
Xaç Komitəsinin siyahısında olduğu üçün onları öldürə 
bilməyiblər. Çünki düşərgədən qaçan əsirlərin cəzası ölüm idi. 
    Mikayıl isə 14 gün gecələr yol gedib, gündüzlər meşənin 
dərinliyində gizlənirdi. Bu müddət ərzində Mikayıl meşədəki 
meyvələrdən yeyib dolanırdı. Bir axşam Mikayıl yuxuda ikən 
gördü ki, evlərindədir. Həyətlərində yığıncaq var. Məlum oldu 
ki, oğlunun toyudur. Vağzalı çalınır, ancaq oğlu Tural mağara 
girmək istəmir. Əmiləri ona çox təkid edirlər ki, Tural mağara 
girsin. Amma Tural deyir:“Atam gəlməyincə, mən toy mağarına 
girməyəcəyəm!” Bu zaman Mikayıl yuxudan ayıldı və gülərək 
dedi: “Demək, mən bu ölüm düşərgəsindən xilas olacağam. 
Mənə bundan sonra daha ölüm yoxdur!”  
    On dörd gündən sonra Mikayıl Daşkəsən rayonuna gəlib 
çıxdı. Beləliklə, on altı ay cəhənnəm əzabı görən Mikayıl 
əsirlikdən xilas oldu. O, əsir düşərkən yüz altı kiloqram idi, indi 
isə 64 kiloqram qalmışdı. O cür cüssəli, boylu-buxunlu 
bədəndən əsər-əlamət qalmamışdı. Amma Mikayılın on altı 
aylıq işgəncələrlə dolu əsirlik həyatını, çəkdiyi cəhənnəm 
127 
 
əzabını onun ermənilərdən aldığı intiqamı qismən də olsa, 
unutdururdu...  
 
                                                                                                                      
                                                                 20.11.2013 
 
 
 
 
 
 
 
 
 
 
 
 
 
 
 
 
 
 
 
 
 
 
 E     S     S     E     L    Ə     R 
128 
 
 
 
 
 
 
 
 
 
 
 
 
 
              Əlim yetmədi sənə  
                                     (Esse) 
 
     Nə qədər çalışsam da əlim sənə yetmir. Çünki indi sən 
məndən çox-çox uzaqlardasan. Elə bir yerdəsən ki, istəsəm də 
oraya gələ bilmərəm. Amma hər axşam yuxularıma gəlirsən. 
Nə yaxşı ki, yuxular var. Bu yuxularla təsəlli tapıram yenə... 
Son dəfə səninlə telefonda danışanda dedim ki, sənə bir 
sürprizim var, görüşəndə özün görəcəksən. Dedin ki, indi 
görüşməmiz hələlik mümkün deyil. Səbəbini sordum. “Qismət 
olsa, görüşəndə söylərəm” dedin. “Bəs nə vaxt görüşəcəyik 
biz? Səsində bir qəribəlik var, sanki öz səsin deyilmiş kimi,” 
deyə nigaran halda soruşdum. “Bu görüşün tarixi - günü, saatı 
bəlli deyildir hələ. O ki qaldı səsimə, səsim həmin səsdi, ancaq 
avazım dəyişib” gülərək dedin. “Amma ömrümdə ilk dəfədir ki, 
səni görməyə daha çox tələsirəm. Bu tələskənlik nədənsə 
129 
 
əvvəlkilərə heç bənzəmir. İçimdə bir narahatlıq, bir sıxıntı, bir 
qorxu var” dedim.  
    “Qorxu?! Sən ki heç nədən, heç kimdən heç bir zaman 
qorxmazdın. İndi bu qorxu hardan çıxdı belə?!” deyə soruşdun. 
“Səni həmişəlik itirəcəyimdən qorxuram!” dedim. “Yaxşı, 
deyəsən o, gəlir. Qapatmam lazımdır. Onu da deyim ki, bir aya 
kimi zəngimi gözləmə! Buralarda olmayacağam. Öpürəm, 
salamat qal!” dedin.  
    “Əllərim əllərinə toxunmamışdı heç. İndi hardan çıxdı 
birdən-birə “öpürəm” kəlməsi deyə düşündüm... 
     Bəli, bizi bir-birimizdən ayıran, bizim bir yerdə olmağımıza 
mane olan onun əri idi. O, Çin Səddi kimi aramızda 
dayanmışdı. İki sevən könül arasında çəkilən keçilməz bir 
sədd! 
     Qovuşmağımızın mümkünsüz olduğunu bilə-bilə, yenə də 
nəyəsə ümid bəsləyirdik. Sən indi sevmədiyin birisiylə ailə 
həyatı yaşamağa məhkum olunmuş bir sevdalı, mən isə 
sevdiyi uğrunda canını fəda etməyə hazır olan bir aşiq...  
     Bir ay tamam olan kimi, sənə zəng etdim. “Bu nömrəyə 
zəng çatmır” deyə operator bildirdi. Həmin gün axşama qədər 
hər yarım saatdan bir sənə zəng vurdum. Amma operatorun 
eyni cavabını eşitdim. Təlaşlandım. Axşam da zəng etdim. 
Amma yenə də eyni cavab... 
     Ertəsi gün iş yerinə getdim. İş yoldaşından səni soruşdum. 
Qızın bir anda sifət rənginin necə dəyişdiyini gördüm. 
Təəccüblə üzümə baxıb: “Siz Arzunun nəyi olursunuz?” 
soruşdu. Heç bilmədim nə cavab verim. Qız bu sualdan 
tutulduğumu görüb dedi: “ Demək, xəbəriniz yoxdur!”  
-   Nədən?! - həyəcanla soruşdum. 
-   Arzunu on gün bundan öncə Türkiyədən gətirdilər. 
-  Necə yəni Türkiyədən gətirdilər? Arzunun Türkiyədə nə işi 
vardı?! 
130 
 
-  Arzu boğazından “rak” olmuşdu. Burada əlac olmadı, ona 
görə də valideynləri onu Türkiyəyə apardılar. Ancaq təəssüf 
ki... 
-  Siz nə danışırsınız?! Bu ola bilməz! - bərkdən qışqırdım. 
    Qulaqlarımda uğultu yarandı, beynimdə sanki ildırım çaxdı, 
ürəyim şiddətlə döyünməyə başladı, gözlərim önündə nəhəng 
dalğalar sal qayalara çırpılaraq çilik-çilik olurdu... 
     Ayılanda başımın üzərində ağ xalatlı həkimi gördüm. 
-  Qorxulu bir şey yoxdur. Sadəcə həyəcandan bayılmısınız. 
İstəsəniz, durub gedə bilərsiniz. Keçmiş olsun, - deyə həkim 
mənə təskinlik verdi. 
     Demək, xəstə olduğunu məndən gizlədirmişsən. Hər şey 
yarımçıq qaldı. Nə acı taleyin varmış sənin! Ölüm üçün 
heyfsilənməzlər deyirlər. Amma mən sənin son gedişinə çox 
heyfsilənirəm. İlk dəfə səninlə görüşəndə, baxışlarında nədən 
bu qədər dalğınlıq, kədər, həsrət, intizar, məsumluq olduğunun 
səbəbini soruşdum. Sən cavabında: “Bu baxışlar nakam 
məhəbbətimin intizar, həsrət dolu baxışlarıdır” dedin. Elə o 
zaman da mən sənin o, dalğın, kədərli, intizar dolu, məsum 
baxışlarına vuruldum. O gündən bəri sənin o qara gözlərinin 
əsirinə çevrildim. O, məsum, qara gözlərə bilmədən aşiq 
oldum. Amma bunu uzun zaman səndən gizlətdim. Bunu sənə 
söyləyə bilməzdim, çünki sən ərli bir qadın idin. Talelərlə bağlı 
yazılarımı oxuyandan sonra özün məni axtarıb tapmışdın. 
Sonra sən qovuşa bilmədiyin nakam sevgindən söz açdın 
mənə. Dedin ki, bunu nə vaxtsa qələmə alarsan. Mən də 
həmin gün sənin vüsalına yetmədiyin nakam məhəbbətin 
barədə yazacağıma söz vermişdim. Üstündən illər keçsə də, 
mən sözümə əməl edib, sənin nakam eşqini əbədiləşdirdim. 
Onu yazılı tarixə çevirdim. Əfsuslar olsun ki, sən bunu görə 
bilmədin. Amma narahat olma. Mən bu kitabı sənin məzarın 
üstünə qoyacağam...  
    Sənin yoxluğuna heç cür inana bilmirəm. Bəs içimdəki 
boşluğu indi kim dolduracaq?! Səni belə tez itirdiyim üçün 
131 
 
yanıb-yaxılıram. Özümə yer tapa bilmirəm. Bu geniş dünya dar 
gəlir mənə. Özümü məngənə arasında hiss edirəm. Sanki hər 
tərəfdən məni sıxırlar, nəfəsim çatmır, ürəyim çırpınır... 
    Bəs bu sevginin adı nə? Səni sevdiyim üçün günahmı 
etdim?! “Ərli qadını sevmək günahdır” dedilər.  Demək, 
sevgimizin adı “günah.” Sevmək, birisinə aşiq olmaq nə 
vaxtdan bəri günah hesab olundu?! Heç günah iş tutmaq 
istəmədim həyatda. Amma bu günahı etdim, bilərəkdən 
günaha batdım. Və sənə Məcnun tək aşiq oldum. 
    Bir dəfə: “Daha dözə bilmirəm. Yalan sevgidən, saxta 
davranışdan, riyakar səmimiyyətdən, saxta gülüşlərdən, saxta 
yaşamaqdan bezdim. Artıq özümü öldürmək istəyirəm. İnsanın 
bütün ömrü boyu maska ilə, sevmədiyi birisiylə, səni başa 
düşməyən, anlayış göstərməyən, məqsəd və məramı bəlli 
olmayan, duyğusuz, hissiyyatsız, kobud təbiətli birisiylə 
məcburi ömür sürməsi doğrudan da cəhənnəm əzabıdır!!!” 
dedin.  
    “Sənin fikrinlə razı deyiləm. Bədbin olmaq uğursuzluğa 
düçar olmaq deməkdir. Həyat gözəldir, yaşamaq isə ondan da 
gözəldir. Sən ümidini həyatdan üzmə. Nə bilirsən, bəlkə səni 
hardasa başa düşən, sənə inanan, sənin qəlbini fəth edən 
birisi var. O, nə vaxtsa gəlib səni tapacaq. Ona görə də ümidlə 
yaşamalısan!” dedim. 
    “Elə məni indiyə qədər yaşadan o ümidlərdir də. Yaxşı ki, 
sən varsan. Səninlə söhbətdən sonra bir az rahatlanıram. 
Yaşamaq həvəsim artır. Çünki insan onu başa düşən, qəlbən 
anlayan birisiylə həmsöhbət olanda istər-istəməz rahatlıq tapır. 
Mənə ümid verən, yaşamaq həvəsimi artıran həm də sənin 
yazıların oldu. Qadın dünyasına bələd olan birisi kimi, son 
anda məni intihardan qurtardın. Sən olmasaydın, indi mən 
çoxdan həyata əlvida demişdim. İndi nə yaşayıramsa, 
səninçün yaşayıram. Çünki sən məni qəlbən anlayan ikinci 
adamsan. Birincisi sənə məlumdur. Bütün rəftarınla, 
səmimiyyətinlə, xarakter və düşüncələrinlə eyniylə ona 
132 
 
bənzəyirsən. Ona görə də, onun kimi səni də itirməkdən 
qorxuram!” dedin. 
    Ax, gülüm, məni səni intihardan, böyük günah sahibi 
olmaqdan qurtardım. Amma zalım xəstəlikdən xilas edə 
bilmədim! Son anda əlim çatmadı sənə! Taleyə bir bax! İlk 
sevdiyin insanı da, səni də o, amansız xəstəlik apardı...  
    Əzizim, bundan sonra mən səni yazılarımda yaşadacağam. 
Növbəti yazım “Günaha batmış sevgi” olacaq... 
    Səndən mənə yalnız həsrət dolu baxışlar qaldı. Məndən 
sənə nə qaldı?! Bax, onu bilmədim!.. 
                                                                     
                                                                                         
                                                                  25.06.2013 
 
 
 
 
 
          Yuxularına gələcəyəm 
                                    (Esse) 
 
      Səndən ayrılandan bəri yuxum ərşə çıxıb. Nə gecəm 
bilinir, nə də gündüzüm. Niyə ucuz tutdun bu saf 
məhəbbətimi? Niyə xəyanət etdin bu təmiz eşqə? Əvvəllər 
“səni dünyalar qədər sevirəm” deyən dilin, niyə birdən-birə 
“daha biz ayrılmalıyıq, biri-birimizə nifrət etmədən” deyə 
hamının qibtə etdiyi sevgimizə qarşı “üsyan” etdi. Nədən? Niyə 
səbəbini söyləmədən tərk etdin məni?! Axı, mən bu cür 
ayrılığa layiq deyildim. Məni dünya malına dəyişdiyini 
sonradan öyrəndim. O, imkanlı birisiymiş. Demək, aramızdakı 
saf duyğuları var-dövlətə, şan-şöhrətə satdın?! Niyə ucuz 
tutdun bu eşqi, bu sevdanı?  Buna dəyərdimi?! Amma mən bu 
133 
 
eşqin heykəlini qəlbimdə əbədiləşdirdim. Daha bundan sonra 
qəlbimdə kimsəyə yer olmayacaq! 
    Niyə günahsız bir bəndəni ağlatdın?! Dərdi, kədəri muncuq 
kimi niyə boynuma düzdün?! Niyə küskün, incik baxışlarla 
dağladın məni?! Həmin gün ruhumu incitdin, qəlbimi üzdün. 
Həmin gün ömrümə həsrət ələndi. Yanaqlarımda kədər 
cığırları iz saldı. Taleyim üzümə güldüyü zaman, tamarzı 
qaldım sənin ətrinə! Sən mənim ülvi eşqimi yetim qoydun! 
Artıq sənin ürəyində ünvanım itib. Sənə verdiyim eşq 
əmanətini qoruya bilmədin. İndi geri qaytar o sevgimi, özümə 
qaytar! 
    İndi sənin ətrini xatirələrdən alıram. Dəniz sahilindəki o 
gülüş səslərin hələ də qulaqlarımdadır.Yenə də həmin 
sahildəyəm. Sənli xəyallara dalmışam yenə. Adın çiçəkləyir 
dodaqlarımda. Sevincə bürünüb kövrək duyğular. Arzular 
sinəmdə təzəcə çiçək açdığı zaman tərk etdin məni. Hər gecə 
içimdə həsrət yuxular, “görəsən, vüsal harayıma hay 
verəcəkmi?” deyə düşünürəm. Nədəndir ki, heç yuxularıma da 
gəlmirsən.  Amma hardan gələ bilərsən ki? Mən ki heç 
yatmıram. Mən isə sənin yuxularına hökmən gələcəyəm, sən 
istəməsən belə. Bilirəm, yuxularına gələn gecə isinəcəksən.  
     Bundan sonra ömrüm bir şam kimi ərisə belə, qəm, kədər 
içimdə yerisə belə, mən səni yenə də gözləyəcəyəm! 
     Bir axşam soruşdun: “Axı, məhəbbət nədir?” Dedim: 
“Məhəbbət oddur, atəşdir. Qəlbi daim yandırıb-yaxar.” 
Soruşdun: “Bəs, onda bu atəşə necə dözmək olar?” Dedim: 
“Əgər bu eşq, bu məhəbbət qarşılıqlıdırsa, onda bu atəş sevən 
könüllərə sərinlik verər.” 
     İndi bayırda qar yağır. Hava soyuqdur. Bilirəm ki, 
üşüyürsən. Mən yenə də qəlbimlə bacara bilmirəm, sənin 
üşüməyinə heç cür dözmürəm. Darıxma, mən səni heç vaxt 
üşüməyə qoymayacağam! Hər zaman qəlbimdəki sənin eşq 
atəşinlə soyuq gecələrdə yuxuna gələcəyəm. Və səni eşqimin 
oduyla isindirəcəyəm!.. 
134 
 
                                                                   
                                                                   29.07.2013 
 
 
 
 
 
 
 
 
 
 
    
 
 
 
 
                            Sənsizəm 
                                     (Esse) 
 
 
     Pəncərə önündə sənsiz durmuşam. Amma əvvəllər bu 
pəncərədən ikimiz baxardıq yağan payız yağışına. İndi isə 
sənsizəm. Səni sevdiyimi isbatlasam da, inanmadın mənə. 
“Riyakarsan” deyib birdəfəlik tərk etdin məni. Bu sözündən 
incidim, qırıldım. Çünki bu söz düzgün ünvana deyilməmişdi. 
Axı, sevginin əzabı tanışdır mənə. Mən bu əzabı necə 
daşıyacağam? Mən səndən başqa kimsəni sevmədim, inan! 
Sən isə mənimlə gördüyün o, qızın kim olduğunu öyrənmədən, 
“bitdi eşqimiz!” dedin mənə. Sən yalnız özünü dinlədin, özünə 
haqq qazandırdın. Mən isə sakitcə dayanıb, məlul-məlul 
gözlərinə baxdım. Sən isə: “Bundan sonra gözlərimə baxıb, 
135 
 
qarşıma dikilib, məndən sevgi diləmə! Sənə qarşı ölmüş 
hisslərimi oyatmağa çalışma bir də! Gəl, məni bir də dərdə 
bələmə! Bil ki, başımın üstünü ölüm alsa da, sənsizlik nə 
qədər çətin olsa da, daha bitdi bizim eşq nəğməmiz!” dedin. 
Mən isə bitirə bilmədim bu eşq nəğməsini. Çünki könlümdə 
sənin eşqinin odunu qalamışdım. Bu odu söndürmək çətindir 
mənə. Sənsiz günlərimdə nə qədər çalışdımsa da, içimə axan 
göz yaşlarım belə sənin eşq atəşini söndürə bilmədi yenə. 
Çünki özümdən ucadır arzum, niyyətim. Getmir başımdan ilk 
məhəbbətin sevdası. 
    Yenə hava tutqun, dumanlı, çənlidir. Pəncərə önündə 
dayanmışam. İndi sən hardan biləsən ki, bu gökəmimdə yalnız 
səni düşünürəm, səni anıram. Sanki göz yaşımdır ələyir payız. 
Bilsən necə həsrətindəyəm?! Sənsiz olduğum üçün üşüyürəm 
bu payız günündə. İcazə ver, qəfildən döyüm qapını. Gör ki, 
nə haldayam, dəliyəm, nəyəm?! Bəlkə, payız mənim 
qəmimdən, kədərimdən belə dolub? Bəlkə, payız da dərdimə, 
sərimə ortaq olmaq istəyir mənim?! 
    İndi haraya baxıram ancaq səni görürəm. Sanki sənin 
surətinlə dolubdur dünya! Bəlkə mən yanacağam bu dərd 
içində. Bəlkə bu payız yağışı söndürəcək qəlbimdəki sənin eşq 
atəşini. Amma mən buna heç inanmıram. Axı, məni 
yaşatmağa niyə gücün çatmadı?!  
    İndi son yükünü daşıyır ömür qatarı. Sənsizəm. Naləm 
qayalardan qaya qoparır. Yelkənsiz qayığa bənzəyirəm indi. 
Səmtini itirmiş yolçuyam indi. 
    Artıq bulud ötüb, yağış dayanıb. Yerdəki gölməçələr ayna 
tutubdur mənə. Mən ona baxıram. Aynada tək mənəm. 
Sənsizəm yenə!.. 
                                                                   
                                                                    29.07.2013 
 
 
 
136 
 
 
 
 
 
 
 
 
 
 
 
 
 
 
 
 
 
                              Həsrət 
                                  (Esse) 
 
      İndi həsrət yağışı yağır içimə. Sənin səsinə tamarzı 
qalmışam. Sənsizlik ürəyimi yandırıb-yaxır, içimdəki tufan 
sanki sal qayadan daşı qoparıb apardığı kimi, nəyisə alıb 
aparır. Bundan sonra içimdə bir boşluq yarandı.  
    Bu şaxtalı qış axşamı odlu baxışlarına həsrət qalmışam. 
Çünki o baxışlarla isinirdim həmişə. Heç bilmədim hardan yol 
alıb gəldi bu həsrət?! 
    İndi sənsiz duyğularım da yetim qalıb. Gözlərimdən qəm-
kədər süzülür. Qəlbimdə sənsizlikdən bir həsrət ağacı cücərib 
indi. Bütün ümidlərim bu həsrət ağacının arxasından boylana-
boylana qalıb. Gözlərim sənin həsrətindən yollarda qalıb. Hiss 
edirəm ki, sənsizlik dərdi məni son mənzilə səsləyir. Heç 
137 
 
olmasa bircə dəfə görün, nəfəsini, ətrini duyum. Axı ümidlərim, 
kövrək duyğularım, arzularım sənin nəfəsinlə boy atırdı. 
    Mən şehli çiçəkləri, qönçə gülləri bəxtimin üzünə tutmaq 
istədim. Bütün dünyanın dərdi-sərini unudub, ancaq sənin 
dizlərində yatmaq istədim. Nə olar, qayıt gəl! Yenidən dünyanı 
bağışla mənə. Qoy bitsin bu həsrət, bu acılar. Sənsiz ürəyim 
bu həsrəti, qəm yükünü çəkə bilmir inan! 
    Qayıt gəl, gülüm, qayıt! Əgər indi gəlməsən, bir gün 
məzarım önündə göz yaşı tökəcəksən. İstərdim həsrət bizim 
dünyamızdan qaçaq düşsün, kədərsə həmişəlik yox olub 
getsin! Qoy ümid bağçasında həsrət həmişəlik solub-soluxsun! 
Vüsal atəşindən çiçəklər açsın. Bitsin bu həsrət, bitsin bu 
ayrılıq! Nə olursa olsun, harda olursan ol, unutma ki, səni 
dualarımda hər gün dilə gətirəcəyəm... 
    Baxdıqca özümə  həyat görmürəm, amma içimi dinlədikdə 
ürəyimin döyüntüsü mənə bir ümid verir - haradasa Sən 
varsan deyə. Sən mənim içimdə kədər, sevinc, göz yaşları və 
gülüş olan kiçik ürəyimdə böyük Dünyam idin.  
    İndi Sənin varlığından başqa, həyatda hər şeyim var. Amma 
buna baxmayaraq, özümü dünyanın ən miskin və kasıb 
bəndəsi hesab edirəm. Çünki Sən yanımda deyilsən! 
    Gəl, əzizim, yenidən qayıt, gəl mənə! Yenə əvvəlki tək tələs 
görüşə!!! 
                                                                            
                                                                   24.08.2013 
           
 
 
 
 
 
 
 
 
138 
 
 
 
 
 
 
 
 
 
 
 
 
 
 
 
 
 
 
                 Sən gedəni 
                                 (Esse) 
 
     Sən gedəni cığırları ot-ələf basıb. Sən gedib-gəldiyin 
cığırlar sənin addımlarına indi yaman qəribsəyib. Sən gedəni 
cığırlar da həsrətinə tab gətirə bilməyib, üstündən yorğunluq 
yükünü atmağa hazırlaşır. 
    Mən hardan biləydim ki, bəzi cığırların ancaq gedişi var, 
dönüşü yoxdur. Gedişli-gəlişli cığırlara alışmışdım. Səbəbi nə 
oldu bu gedişin? Anlaya bilmədim ki! Niyə aramızda sərhəd 
çəkildi, ikiyə bölünmüş Azərbaycantək?! 
    Ürəyimdə kök salan sevgin, nədən sənin qəlbində bir tikan 
oldu? Mən səni qəlbimdə sevgi atəşi ilə isindirirdim. İndisə 
hardasa soyuqlamısan. 
139 
 
    Son dəfə məndən ayrılanda, nədənsə gözlərini gizlədirdin. 
İndi anlayıram ki, gözlərini məndən niyə gizlədirdin. Sən ondan 
qorxurdun ki, gözlərində başqa birisinin gizləndiyini görə 
bilərəm. Bundan bildim ki, niyə son vaxtlar gözlərin gözümə 
baxmaqdan utanır. Çünki günahkar sən idin. O günah yükü 
kirpiyindən sallanaraq göz qapaqlarını aşağı dartırdı... 
    Sənə vəfasızmı deyim, bilmirəm. Allah da şahiddir ki, 
sevgimizə heç zaman xəyanət etmədim. Bu ülvi, saf eşqi 
həmişə qoruyub saxlamağa çaılşdım. Sən isə bu eşqin qədr-
qiymətini bilmədin. Görünür, sevgi, məhəbbət yollarında naşı 
bir yolçusanmış. Onun üçün də sevgimi bu cür ucuz tutdun, 
onu anlamağa heç çalışmadın da. İçimdə açmış sevda 
çiçəklərini nə tez soldurdun?! 
    Sən gedəni bu eşq atəşindən yaşıl ot odda necə qıvrılaraq 
yandığı kimi, mən də onun kimi yanıb-yaxılıram. 
    Sən gedəni intizarından gecələr də uzun göründü 
mənə.Yatmaq istəyirəm. Deyirəm, bəlkə yuxularıma girərsən. 
Heç olmasa yuxuda səni görmək istərdim. İndi yeganə təsəllim 
budur. 
    Sən gedəni bağçadakı o bülbül də daha nəğmə oxumur. 
Sanki o yazıq quşcuğaz da bizim nakam eşqimizə yas 
saxlayır. Sən gedəni daha çiçəklər də açmır. Sən demə, güllər, 
çiçəklər də həsrətə dözə bilmirmişlər. 
    Sən demə, çiçəkləri, gülləri də təravətləndirən eşq, sevgi 
imiş... 
                                                                                    
                                                                     24.08.2013 
 
 
 
 
 
 
 
140 
 
 
 
 
 
 
 
 
 
 
 
 
 
 
 
 
 
                     Şəhid anası 
                                     (Esse) 
 
 
       Gözləri yollara dikilib Şəhid anasının. Təsəlli verir özü-
özünə: “Mənim balam məni belə tənha, gözüyaşlı qoyub 
getməz! O məni heç bir zaman yalqız buraxmayacağına söz 
vermişdi! Vüqar balam mənə heç zaman yalan danışmazdı. 
Onun qəlbində düşmənə hədsiz nifrət hissi vardı. Həmişə  
əsəbiləşib deyirdi: “Haqlı olduğumuz halda, bütün dünya yenə 
də “onlara” gözün üstə qaşın var demək istəmir. 
Torpaqlarımızı işğal etdikləri bəs deyil, hələ bir dünya 
ictimaiyyətinin gözündə özlərini haqlı çıxarmağa çalışırlar. 
Çünki arxaları böyük güc sahibinə bağlıdır. Kaş ki, üçcə gün 
dığaların ağası onlardan üz döndərəydi, o zaman türkün kim 
olduğunu onlara göstərəydik. Nə edək ki, beynəlxalq aləm: “bu 
141 
 
münaqişə sülh yolu ilə həll edilməlidir!” deyərək əl-qolumuzu 
bağlayır. Özündən qat-qat zəif birisinin sənin doğma ata-baba 
torpaqlarında at oynatması istər-istəməz adamın qüruruna, 
şəninə toxunur.”  
      Ana oğlunu əsgərliyə yola salarkən o, geri qanrılıb, 
günahkarcasına anasına baxaraq deyir: “Əgər geri 
qayıtmasam, bağışla məni, ana! Haqqını halal et! Əlimə fürsət 
düşən kimi, düşməndən intiqam almağa çalışacağam!  Yoxsa 
vicdan əzabı, torpaq namusu məni heç zaman rahat 
buraxmaz!” Elə də oldu. Düşmən növbəti dəfə təxribat 
törədərək, səngərlərimizə doğru irəliləyiblər. Bu zaman şiddətli 
atışma başlayıb. “Daha bundan yaxşı fürsət ola bilməz! Göstər 
özünü! İndi o quduz köpəklərin payını vermək vaxtıdır!” deyə 
Vüqar düşmənin başına od yağdırır. Vüqarın əl 
pulemyotundan açdığı atəşlə bir neçə düşmən torpağa sərilir. 
Qalanları hücuma keçdiklərinə peşman olaraq, yoldaşlarını 
döyüş meydanında qoyub, geri qaçırlar. Bu zaman düşmən 
snayperinin açdığı atəş Vüqarın gənc həyatına son verir. 
    İndi şəhid anasının həsrət dolu baxışları yollara dikilib qalıb. 
Söz kimi, göz yaşları da ananın yanaqlarında eləcə də donub 
qalıb. Sanki göz yaşı ananın yanaqlarında hələ yol gedir kimi 
görünür. Yaşamaq ana üçün indi bir aldanışdır. Qara qanlar 
axır ananın qəlbindən. Onun qəmli ürəyində bahar öz yerini 
əbədi olaraq qışa vermişdir. Yollara göz dikməkdən Şəhid 
anasının arzusu, ümidi qırış-qırışdı. 
     Ələnib ömrünə həsrətin qarı, hər yerdən bağlayıb fələk 
yolları. Dərd, kədər sarmaşıq tək sarılıb ananın boynuna. Oğul 
dərdiylə yol gedir Şəhid anası! 
    Hər ötən axşamı, açılan səhəri intizarla, həsrətlə, qəhərlə 
qarşılayır Şəhid anası! O, qəhrəman oğlu haqqındakı xatirələri 
indi göz yaşlarıyla yuyaraq əzizləyir. 
     İndi Şəhid anası heç kəsin görə bilmədiyi, duymadığı şəhid 
oğluna qəlbində ağrı-acıdan, dərddən, kədərdən, iztirabdan, 
həsrətdən əbədi bir heykəl qoyubdur!.. 
142 
 
 
                                                                      
                                                                  02.12.2013 
 
 
 
 
 
 
 
 
 
 
 
 
 
                    Mənə dözüm ver,  İlahi! 
                                         (Esse) 
 
 
     Bu nadanlardan, riyakarlardan, məddahlardan, yaltaq-
lardan, namus və şərəfini heçə sayanlardan, mənən 
kasıblardan, qürursuz, ləyaqətsiz, mənliyini iki quruşa 
satanlardan, əqidəsi  sürüşkənlərdən, eşqinə, torpağına, 
Vətəninə, ailəsinə,  mənliyinə sahib çıxa bilməyənlərdən, 
rüşvəti həyat amalına çevirənlərdən, özünü, axirətini 
unudanlardan, yarımçıq “insan”lardan, soy kökündən uzaq 
düşmüş, harınlaşmış məmurlardan, saxtakar, həmişə yalan 
danışanlardan, etibarsız dostlardan, xəyanətkar yoldaşlardan, 
dinsiz-imansızlardan, məsləki məlum olmayanlardan məni hifz 
elə, İlahi! 
143 
 
     Sənin yaratdığın bəndələrin hansı oyunlardan çıxdığını Sən 
bizdən daha yaxşı görürsən, İlahi! Çünki Sən hər şeyi görən və 
bilənsən. İndi mən bu insan cildinə girmiş şeytanlardan qaçıb 
harada gizlənim?!  Bilirəm, bu mümkün deyil. Onlarla çiyin-
çiyinə yaşamağa məhkum olunmuşuq. Ancaq onlar da 
yağışdan sonra çıxan göbələklər kimi günü-gündən çoxalır. 
Düz söz kəsərdən düşüb, haqsız özünü haqlı sayır. Yalan 
insanlara həqiqət donunda sırınır. Oğul onu əkən dogma 
atasına qarşı çıxır, ona hörmətsizlik göstərir, bəzən isə kiçik bir 
mübahisə üstündə onu qanına qəltan etməkdən belə çəkinmir. 
Ar-namus deyilən daha bir şey qalmayıb. Böyük-kiçik pərdəsi 
aradan götürülüb. İstədin-istəmədin yaşadığın cəmiyyətin 
yazılmamış qanunlarına tabe olmalısan. Bu qanunlar sənin 
əleyhinə yönəlmiş olsa belə.  “Demokratiya” pərdəsi altında 
sənə hər gün “avtoritarizm şorbası” yedizdirirlər. Uzun illərdən 
bəri tanıdığın, etibar etdiyin, ürəyini açdığın dostun, iş yoldaşın 
sənə arxadan elə bir zərbə vurur ki, ömrün boyu bunun acısını 
unuda bilmirsən. Sevdiyin qız sənə xəyanət edir. Buna görə o, 
heç tükünü belə darağa vermir. Ömründə, həyatında ilk dəfə 
rastlaşdığın bir adam sənin üzünə at kimi dirənir, nəticədə səni 
haqsız yerə həbs edirlər. Ədalət məhkəməsindən: “Axı nəyə 
görə?!” deyə soruşanda, o, da cavabında: “Yuxarıların 
göstərişidir. Burada bizlik bir iş yoxdur. Biz də buyruq quluyuq” 
deyir. Budurmu ədalətli cəmiyyət?! Budurmu hüquqi dövlət?! 
Cəmiyyətdə insanların haqlı şikayətlərinə baxılmayanda, 
haqsız yerə incidiləndə, hüquqları tapdalananda, qüruru, 
şərəfi, mənliyi şərəfsizlər tərəfindən ayaqlar altına atılanda, o 
zaman insanlar arasında intihara cəhd halları çoxalır. 
Haqsızlığa, ədalətsizliyə dözməyən insanlar son çarəni 
intiharda - hamının gözü qarşısında özünə od vurub 
yandırmaqda görür. Heç  nəyi vecinə almayan  harınlaşmış 
məmurlar isə bu odu pulla, rüşvətlə söndürməyə çalışır. Kağız 
üzərindəki qanunlar isə sanki aşağı təbəqə üçün yazılmışdır. 
Bu “ədalətli qanunlar” demokl qılıncı kimi cəmiyyətin yalnız 
144 
 
kasıb təbəqələrinin başı üzərində asılıb qalmışdır. Yuxarılar 
üçün isə bu qanunlar heç bir əhəmiyyət kəsb etmir. Onlar 
“atları”nı  istədikləri kimi, istədikləri səmtə çapa bilirlər. Kimsə 
onlara “gözünün üstə qaşın var” deməyə cəsarəti çatmır. 
    İndi hamı özünə arxa axtarır. Arxan yoxdursa, sənə yaxın 
durmurlar, səni eşitmirlər, ən önəmli təkliflərin, ideyaların, 
mütərəqqi fikirlərin, elmi kəşflərin həyata keçilməsi 
mümkünsüz olur. Dediyin hər bir qiymətli sözün nadanlar 
yanında qiymətsiz olur, sözün kəsərdən düşür. İlahi, Sən 
mənə dözüm ver! Məni bu əbləhlərə möhtac etmə! İlahi, Sən 
özün mənə dayaq, arxa ol! Ümid yerim yalnız Sənsən, ya 
Rəbbim! 
     Şair dostum Əlizadə Nurinin dediyi kimi: “Gərək heç vaxtını 
almayaydım, İlahi! …Gileyimdən incimə, lütfünə qurban, İlahi! 
Səndən heç nə istəmirəm, mənə dözüm ver, Allah! Başım üstə 
dayanan bu başıboş başlara, bu ürəyi daşlara, bu oğru 
başılarına, bu əfəl  əbləhlərə, taleyimə dolaşan min rəngli 
kələfləri çözə bilməyim üçün mənə dözüm ver, İlahi! … Çəpər 
çəkib yoluma, Qurd olmaya-olmaya Qurd kimi ulayanlar, bax 
bu zatı qırıqlar, bu meydan sulayanlar, hər axşam mədəsini o 
meydən sulayanlar…  Kimə namə yazdımsa, bir kimsədən 
mənə cavab gəlmədi. Ha gözlədim “can” deməyə bircə cənab 
gəlmədi… İlahi, dediyim sözlərə görə hər yandan qılınclar enir 
üstümə. Sən gəl, mənə qalxan ol! Allah, mənim arxam yoxdur, 
Sən başım üstə arxam ol!” 
    Məni yaşadan, bu gün həyatda ayaqda durmağıma səbəb 
Sənə olan inamım və ümidimdir, İlahi! İçimdəki imandan heç 
zaman uzaq düşmədim, ən çətin anımda belə. Güvəndiyim 
insanlardan üz döndərəndə də, yalnız Sənə sığındım, Sənə 
pənah gətirdim. Sən mənə sahib çıx, ya Rəbbim! 
 
                                                                                                                                                             
                                                                      04.02.2014 
 
145 
 
         
 
 
 
 
 
 
 
 
 
 
 
 
 
 
 
 
                    Kaş biləydin ki... 
                                         (Esse)    
 
 
      Səni sevdiyimi kaş ki, biləydin. Hardan  düşdü bu od 
canıma bilmirəm.  Ancaq onu bilirəm ki, səni görən gündən bu 
od içimi yandırıb-yaxır. Bilirəm ki, içimdəki atəşi bayıra çıxara 
bilməsəm, tezliklə yanıb kül olacağam. Axı bunu sənə necə 
izhar edim? Bu bir gizli eşq! Yalnız mənim duyduğum, mənim 
iç dünyama məxsusi bir eşqdir. Bundan kimsənin xəbəri yox 
belə. Bunu sənə necə söyləyəcəyəm?! Sən bu mübhan eşqə 
necə cavab verəcəksən? Bilmirəm! Bircə onu bilirəm ki, eşidən 
kimi qımışıb, güləcəksən mənə. Bəlkə də: “Bu mümkün deyil, 
Aşiq! Sən gecikmisən. Mən artıq başqasının yarıyam!” 
146 
 
deyəcəksən. O zaman mən də təəssüflə: “Axı niyə bu qədər 
gec çıxdın qarşıma? Bəs indiyə kimi haradaydın?!” deyə 
əllərimlə başımı döyəcləyəcəyəm. Mənmi gecikdim bu 
sevdaya, yoxsa sənmi tələsdin bu mənsiz eşqə?! Allahım, indi 
mən nə edəcəyəm?! Bu gizli eşqi sevdiyim insana necə 
söyləyim?! 
    Ünvanını öyrəndim. Qapınıza qədər gəldim. Amma qapının 
zəngini çalmağa əlim qalxmadı. Qapının önündə donub 
qaldım, sanki heykələ döndüm. Bəli, bu bir gizli eşq heykəli idi. 
Geri döndüm. Düşündüm ki, səni sevəninin yanında 
aşağılamayım. Sənə qarşı anlayışsızlıq göstərib, səni qınaya 
bilər. Bəlkə də zəif iradəli olub səndən uzaqlaşa bilər, səndən 
soyuya bilər. O zaman günahkar olduğum üçün özümü heç cür 
bağışlaya bilmərəm. Bir ailə səadətinə qıyıb, sevənlər 
arasında qanqal ola bilmərəm. Buna mənim nə əxlaqım, nə 
tərbiyəm, nə düşüncə tərzim, nə də ki sevgiyə olan etibarım, 
sadiqliyim və inamım yol verə bilər. Elə isə bircə yol qalır: bu 
gizli eşqdən heç kim xəbər tutmadan qəlbimdə əbədi gömmək! 
Bəs sonra  halım necə olacaq? Mən bu sevda yükünü 
qəlbimdə necə daşıya biləcəyəm?! Buna gücüm, iradəm, 
səbrim çatacaqmı?!  
    Xoşbəxtlik axtarırdım, sən çıxdın qarşıma. Dost-tanışlar, 
qohum-əqraba hər dəfə məni qınayırdılar: “Daha bəsdir, bu 
qədər subay gəzib-dolaşdın! Evlənmək vaxtın ötüb keçir. At bu 
subaylığın daşını. Sevindir atanı, ananı, bacı-qardaşını. 
Sevindir səni sevənləri!” İndi mən onlara səni sevdiyimi, 
xoşbəxtliyimi yalnız səndə tapdığımı necə söyləyim?! 
Söyləsəm, gülərlər mənə. Amma hiss edirəm ki, içimdəki və 
axtardığım xoşbəxtlik məhz sən imişsən! Bağırmaq istəyirəm: 
“Ey canıma eşq alovun salan, Mələk, hardan çıxdın qarşıma?!  
Kaş biləydin ki, səni necə sevirəm!” 
   Taleyə bir bax. Sevirəm, sevgimi deyə bilmirəm. Kövrək 
duyğularım ağladır məni.  Getdiyin yollara həsrətlə baxıram. 
İnan ki, səni o yollara da qısqanıram. Dünənki tədbirdə yenə 
147 
 
də qarşılaşdıq. Hamıya təbəssüm hədiyyə etdin. Mən isə 
başqalarına dostcasına ərmağan etdiyin bu təbəssümləri də 
onlara qısqandım. Qısqandım  təbəssümlərini sən duymadan. 
    Səni sevdiyimi kaş ki, biləydin. Bilirəm, bu gizli, nakam 
məhəbbət öldürəcək məni. Kaş bircə gecə yuxuna girə 
biləydim. Aşkara  sevdiyimi deyə bilmədiyimi, heç olmasa 
yuxuda sənə bəyan edərdim. Kaş ki, deyə biləydim: “Sevirəm 
Səni!” 
     İndi sənin həsrətin mənim yuxusuz gecələrimə çevrilib. Sən 
isə bu gecələrin sənsiz açılan səhərisən. Bilirəm, sənin eşqin 
mənə ən böyük acı çəkdirir. Amma səni düşündükcə, içimə 
axan göz yaşları mənə ən böyük sevinc yaşadır. 
    Səni sevəndən bəri daha kimsəni yaxınıma buraxmıram. 
Nədənsə yalqız qalmaq istəyirəm həmişə. Dost-tanışlardan da 
uzaq qaçıram. “Niyə birdən-birə dəyişdin?!” deyə hamı məni 
qınayır. İndi mən iç dünyamla baş-başa qalmışam. Orada 
ancaq tək sən varsan. Səndən başqa kimsəyə yer yoxdur bu 
dünyada! İndi sən mənim içimdə kədər, qüssə, sevinc, göz 
yaşları olan böyük Dünyamsan! 
      İlahi,  bəs “niyə evlənmirsən?” deyə məni qınayanlara 
başqasının halalını canımdan artıq sevdiyimi necə bəyan 
edim?!. 
                                                                                                                                          
                                                                                                                                                                     
                                                                   22.01.2014   
      
 
 
 
 
 
 
 
 
148 
 
 
 
 
 
 
 
 
 
 
 
 
 
 
 
 
 
 
                                                               
                      
 
              Həsrətə dözmür ürəyim 
                                         (Esse)    
 
                       
      Sən məni tərk edəni bir il olub. Amma unuda bilmirəm 
sənli günləri. Bu gedişin, bu incikliyin səbəbini mənə 
anlatmadan saf eşqimizə, məhəbbətimizə əlvida dedin. 
Nədən?! Hələ də bu sualların girdabında çabalayıram, amma 
özümə təsəlli verə biləcək bir cavab tapa bilmirəm.  Təsəllim 
yalnız onda oldu ki, düşündüm: “Bəlkə, sevgilim məni həsrətlə 
sınağa çəkir. Hardasa qayıdar geri, bitər bu həsrətli günlər!” 
149 
 
Sənsə geri qayıtmadın. Niyə səni özündən də artıq sevən 
birisinin saf eşqini yetim qoydun bu dünyada?! 
     Sən dəfələrlə məni dəlicəsinə sevdiyini bəyan etmişdin. 
Bəs necə oldu ki, birdən-birə, mənə nəsə anlatmadan tərk 
edib, getdin? Bu gedişdə günahım vardısa, gərək deyəydin. 
Bu cür səssiz-səmirsiz getməyəydin kaş! İndi bütün günahları 
məndə görürlər. “Qızın qəlbinə möhkəm toxunub, yəqin 
ondandır tərk edib!” deyə düşünürlər. Mənsə özümə heç cür 
bəraət qazandıra bilmirəm. Allah şahidimizdir ki, mən hər 
zaman təkcə sənin sevginə möhtac olmuşam. Mən bu gün 
sənə yenidən qovuşmaq ümidi ilə səbr edib gözləyirəm. 
Həsrətə dözmür ürəyim. Qayıt gəl, Gülüm! Yenidən qayıt gəl, 
ömrümə, günümə! Mən sənin üçün uzaqdan sevməyə də, 
sənə baxmadan görməyi də, göz yaşlarımla gülməyi də, 
qovuşmaqdan ötrü səbr etməyi də öyrəndim. Amma bircə 
sənsizliyə əsla öyrəşə bilmədim! 
      Bircə gün səsini eşitməyəndə, ürəyim çırpıntıdan az qalırdı 
ki, yerindən çıxsın. Amma indi ürəyimdə bir həsrət heykəli 
ucalıb. Bu həsrət heykəlini əritmək üçün indi sənin əvvəlki tək 
isti, yanar, odlu baxışların lazım deyil. Bu heykəli əritmək üçün 
indi sənin sadəcə soyuq baxışların da buna kifayət edər. 
Əzizim, mən səni indi yağışı gözləyən torpaq kimi gözləyirəm. 
Mən səni küləyi gözləyən yarpaqlar kimi əsirəm. Dodaqlarım 
sənin sevginə susamış dodaqlar kimi titrəyir. Səni dəlicəsinə 
gözləyirəm! Qayıt gəl, vəfalı eşqinə sahib çıx, Gülüm! İnan ki, 
əgər sən dalğa olsan, mən sənin dənizin olaram. Sən yandırıb-
yaxan atəş olsan, mən sənin külün olaram. Mən sənin əbədi 
sevgin olmağa hazıram, Gülüm! Mənimlə olduğun günlərdə 
qəlbimdə üç çiçək böyütdüm. Biri sevgi çiçəyi, biri sevilmək 
çiçəyi, biri də həsrət çiçəyi. Sən gedərkən bu çiçəklərin ikisini 
qəlbimdən qoparıb apardın. Mənə yalnız həsrət çiçəyini 
saxladın, Gülüm! Bu gün sənin həsrətinə dözmür ürəyim artıq! 
Kaş ki, yenidən payız yarpaqları tək xəzana dönmüş həyatıma 
qayıdıb gələydin, Gülüm!!! 
150 
 
 
                                                                                                                                                                       
                                                                  13.01.2014 
    
     
 
 
 
 
 
 
 
 
 
 
 
 
       
 
       Mənimçün heç qocalmadın ki... 
                                         (Esse) 
 
 
       Ana!!! Gözümün işığı, döyünən ürəyim, danışan dilim, 
düşünən beynim! Sənsiz sanki mən deyil, bütün dünya yetim 
qaldı! Sənin gedişin hamımızı yandırıb - yaxdı. Hələ ki, inana 
bilmirəm yoxluğuna. O, nurani çöhrənə elə alışmışdıq ki! Sən 
dünyadan doysan da, övladlarından heç doymadın. Yuxularına 
haram qataraq, bizi böyüdüb ərsəyə çatdırdın. Yuxusuz 
gecələr üçün heç vaxt heyfsilənmədin də. Son günlər elə bil ki, 
bu fani dünya ilə vidalaşacağını duymuşdun. Yamanca 
həlimləşmişdin, dinməz olmuşdun. Gözlərin bir nöqtəyə dikilir, 
151 
 
uzun yol getdiyinə işarə edirdi. Bir gün süfrə başında 
hamımıza müraciətlə: “Balalarım, bir-birinizin qədrini bilin. 
Məndən sonra aranızda umu-küsülük olmasın, mehriban 
yaşayın, nahaqdan kimsənin qəlbini qırmayın, həmişə bir-
birinizin hayına-harayına yetişin. Öz gücünüzə güvənin, öz 
zəhmətinizlə dolanın. Çalışın ki, evinizə haram tikə gətirməyin. 
Dedi-qodudan, qeybətdən, nahaq danışıqdan uzaq olun. 
Ailənizdə daim mehribançılıq, inam və səmimiyyət olsun. Çətin 
gününüzdə ancaq Allahın dərgahına, mərhəmətinə sığının, 
Ona pənah aparın!” - dedin. 
     Nəvə - nəticələrinlə öyündün, onlarla fərəhlənib 
qürrələndin. Onlara baxıb: “Daha bu dünyada arzu-kamım 
qalmadı” dedin. Hamımızın qəlbində özünə bir dağ məhəbbəti 
yaratdın. Niyə bu həsrəti bizlərə qıydın, Ana?! Sənin 
həsrətindən necə yanmayaq?! Bir övlad ömrünü niyə borc 
almadın, Ana? Çünki Sən onların heç birisinə qıymazdın. 
Həmişə: “Onlara gələn qada-bala mənə dəysin!” deyərdin. 
Analar övladlarından ötrü canlarını fəda verirlər. Sən belə 
analardan idin.  
     Ölümünlə ümidlərimizi qıran dünya boyda dərd qoydun 
bizə. Heç bilmədim niyə belə erkən özünü yetirdi bu ölüm 
qatarı. Sənli həyatımı nə tez alıb apardı? Niyə bu qatar tələsdi 
belə?! Kaş ki, bir az da gecikəydi bu həsrət qatarı! Bu elə 
həsrət ki, ürəyim dözməyir bu sonsuz dərdə. Deyirəm ki, kaş 
bu qatar məni aparaydı anam əvəzi. 
     Ana, qəlbim həsrətindən param-parça oldu. Göz yaşlarım 
sel olub qəlbimə axdı. İndi hər yerdə gözüm səni arayır. 
Sənsiz günlərimiz çətindir, Ana! İndi o doğma çöhrənin, o 
məsum baxışının, o xoş sözlərinin həsrətindəyik. Bilirəm, 
bizimçün çox darıxmısan. Artıq uca göylərdən baxırsan bizə. 
Kaş ki, yenidən qayıdıb bizə dönə biləydin! İnan ki, mənə bəxş 
etdiyin ömür payımı heç çəkinmədən sənə qurban edərdim. Bu 
həsrətə dözmək çox çətindir, Ana! Sən gedəni sanki 
dərdlərimiz də çoxaldı. İndi anladıq ki, hər bir evdə Ana 
152 
 
təsəllisi bütün dərdlərin dərmanı imiş. Hər dərdimizə yananım, 
Ana! İndi biz ana südünə həsrət qalan quzular kimi, Sənin 
yoxluğuna mələr quzulara dönmüşük. Ana, sən gedəni sevincli 
günlərimiz, xoş günlərimiz  yasa döndü. Sən gedəni neçə 
payız ötdü, neçə qış ötdü. Sənsizlik dərdi, həsrət dolu günlər 
qəlbimizdən daş olub sallandı. Sən gedəni ömrümüzdəki 
bahar gülləri daha çiçək açmadı. Sanki onlar da Sənin 
gedişinə yas saxlayır, həsrətindən boynu bükük qalıblar. 
     Indi mənə ən yaxşı təsəlli Sənin hər gecə yuxularıma 
gəlməyindir. Yuxularda yenidən təbəssümlü çöhrəni görür, 
məsum baxışlarını seyr edirəm. Həlim xasiyyətli, kövrək qəlbli, 
mehriban, qayğıkeş, övladları üçün fədakar, kişi qeyrətli, 
Anam! Ötən gecə yenə yuxuma gəlmişdin. Sənin sağında və 
solunda mələklər vardı. Mənim mələk simalı, Anam. Özüm 
boyda sevincimi, kədərimi öz qəlbinə qatanım, Ana! Bizim 
dərd-sərimizi öz qəlbində bizdən gizli çəkdin həmişə. Duaların 
üstümüzdən heç zaman əksik olmadı. İndisə gözümüzü 
yollarda qoydun, həsrət dolu dünyam mənim, xoş baxışlı, 
Anam mənim! 
    Xeyli vaxtdır isti nəfəsinə, nəvazişinə həsrət qalmışıq. Heç 
cür rahat ola bilmirəm. Gecələr narahat yatıram. Həmişə 
deyərdin: “Övlad ana qoynunda yatmasa, rahat olmaz!”  
    Ana, indi mən sənsizlik dərdinin karvanına bir sarvan 
olmuşam. Bu ayrılıq sinəmizi dağladı. Hər dəfə məzarın 
başına gedəndə, sanıram ki, indicə məzardan qalxıb 
boynumuza sarılıb deyəcəksən:“Yaxşı balalarım, bəsdir 
ağladınız! Bilirəm, mənsiz sizlər üçün çox çətin oldu. İndisə 
həyatımıza yenidən davam edək! Mənsiz günlərinizə əlvida 
deyək! Qoy yenidən həyatınız qaynayıb, coşsun! O nigaran 
baxışlara, qəm karvanına, dünyanın həsrət yükünə birdəfəlik 
vida deyək! Bütün aləm duysun ki, Ana övladları üçün heç bir 
zaman ölmür. Analar övladların, övladlar isə anaların qəlbində 
əbədi yaşar!”  
153 
 
     Bu təsəlliyə mən də qoşuluram. Çünki  övladlar anaların 
gözündə  qocalmadığı kimi, analar da övladların qəlbində ilk 
gördükləri tək  həmişə cavan qalarlar!.. 
 
                                                                                                                            
                                                                   08. 01. 2014 
                                      
     
 
   
    
     
 
 
 
 
 
 
                Başqasına dəyişdin məni 
                                        (Esse) 
 
     Məni  tərk edib, başqasına dəyişdin. Səni saf, ülvi bir 
məhəbbətlə sevən birisini, sənin gözlərini pul, qızıl, ləl-
cəvahirat, şan-şöhrətlə dolduran birisiylə əvəz etdin. Bu 
sahədə siz qadınları o qədər də qınamaq olmur. Çünki sizlər 
bu parıltılara daha asan aldanırsınız, gözləriniz tez qamaşır, 
başınız həmən hərlənir, bu var-dövlətdən tez məst olursunuz. 
Necə ki sən də məst oldun. Sən mənim saf, təmənnasız 
eşqimə xəyanət etdin. Xəyanət isə heç bir zaman bağışlanmır. 
“Səni ölüncəyə qədər sevəcəyəm!” deyirdin. Bəs harda qaldı o 
sevgi,  o eşq?!  Demək, hamısı yalanmış. Sənin mənə qarşı 
olan sevgin də, səmimiyyətin də yalanmış, saxta imiş. Getdiyin 
oğlanı yaxşı tanıyıram. Onun məndən heç bir xüsusiyyəti 
154 
 
üstün deyil. Nə boy-buxunda, nə yaraşıqda, nə xasiyyətdə, nə 
də ki sevgidə. Onun məndən ancaq bir üstün cəhəti var ki, o 
da onun varlı-karlı olmasıdır. Sən vara aldandın, ay vəfasız! 
Bir gün peşman olacaqsan məni tərk etdiyin üçün. O zaman 
artıq çox gec olacaq. Çünki bizim aramızda geri qayıda biləcək 
heç bir körpü qalmayacaq. Sən məyus olmuş halda, yazıq 
görkəmdə dayanıb uzaqdan mənə baxacaqsan. Mənsə sən 
tərəfə heç baxmayacağam da!  Sevgin mənim üçün çox əziz 
idi. O sevgini sındırdın, param-parça etdin. Bundan sonra hələ 
bir sənə yenidən baxmağımı da istəyirsən?!  Əsla! Mən sənə 
qarğış etmək istəməzdim.  Amma gör ki, məni gedişinlə necə 
yandırmısan, onunçün səni qarğıyıram. “Qoy sənin sevincin 
hər zaman kədərə dönsün! Qoy sənin sevdiyin hər zaman 
sındırsın səni! Görüm ki, qüssə, həsrət, qəm-kədər çöhrəndən 
heç zaman əksik olmasın! Arzun, muradın içində qalsın!”  Mən 
səni deyil, sən məni itirdin, ay bivəfa! Sən bunu daha sonralar 
anlayacaqsan. Sən mənim saf eşqimi qarşılıqsız buraxdın. 
Mən öz eşqimə sahib çıxdığım zaman, sənsə ona xəyanət 
etdin. 
    Mən sənə olan eşqimi uca dağlardan axan şəlalərə, sahilə 
can atan dalğalara, gecənin qaranlığında göydə sayrışan 
ulduzlara, dağ çeşməsinə, şəlalənin coşqusuna bənzətdim hər 
zaman. Sənsə... 
    İndi mən səni ürəyimdən necə qoparıb atacağım barədə 
düşünürəm. Bunu bacaracağammı?! Bilmirəm! İndi mənim 
sənə qarşı olan sevgim nifrətlə əvəz olunub. Sənə hədsiz nifrət 
edirəm! Çoxları deyir ki, əgər sən sevginə bu qədər  nifrət 
edirsənsə, deməli onu heç sevməmisən.  Deyirlər insanı 
sevmək üçün bir an belə kifayətdir. Bəs unutmaq necə? Buna 
da bir an bəs edərmi? Amma deyilənə görə, sevdiyin insanı 
unutmaq üçün bəzən bir ömür bəs etməz. Mənsə buna 
inanmıram. Səni necə sevdiyimi sən daha yaxşı bilirdin. Daha 
yuxularıma da gəlməyini istəmirəm. Birdəfəlik həyatımdan 
155 
 
çəkilib getməyini istəyirəm. Sən gedəndən sonra, bəlkə 
rahatlıq tapdım. Yoxsa, bu həsrət yükü məni bitirə bilər... 
 
                                                                                                                                                                
                                                                     14.01.2014  
 
 
 
  
 
 
 
                       Dost itkisi 
                                 (Elegiya) 
    “Ölüm haqdır, ondan qaçmaq olmaz!” deyirlər. Ancaq bu 
ölüm çox erkən gəldi. Mən istərdim ki, dostlarım barədə 
həmişə xoş sözlər yazım, ancaq bu gün mənə çox etibarlı, 
səmimi, mehriban, sədaqətli bir dostum, tələbə yoldaşım 
barədə ağı, elegiya yazmaq nəsib oldu. Əgər Səndən 
yazmasaydım, dəftər də, qələm də məndən küsər, inciyərdi. 
Amma Səndən yazmaq mənim üçün çox çətindir. Axı dost 
itkisi ağır olur. Onu hər kəs qaldıra bilmir. Elə mən də xeyli 
vaxtdır ki, bu əbədi gedişə, bu acıya alışa bilmədim. Ölüm 
xəbərini eşidən zaman bir müddət özümə gələ bilmədim. 
Əvvəlcə inanmadım. Dedim bəlkə, bu xəbər yalan olar. 
156 
 
Bununla özüm-özümü aldatmaq istədim. Ölüm kimsədən 
soruşmadan, kimsəyə xəbər vermədən, gözlənilmədən, 
qəfildən qapını döyür. Bu əbədi gedişə, “indi ölümə hazıram” 
deyənlər də olur, “mən hələ həyatdan doymamışam” deyənlər 
də. Sən bu həyatdan doymayan, vaxtsız köç edənlərdən 
oldun, Aygün! Fələk nə tez qıydı Sənə?! Çiçəkli baharına nə 
tez qar yağdı?! Sanki dağ basıldı səni sevənlərin köksünə. 
Sanki bir hicran yağışı yağdı səni sevənlərin qəlbinə. Özündən 
sonra xoş xatirələrin qaldı. Bu xatirələr səni sevənlərin 
könlündə əbədi bir heykəl ucaltdı ki, heç zaman 
unudulmayasan. Sən gedərkən xatirələrin qalsa da, ancaq 
içindəki gözəlliklər də Səninlə bərabər getdi. 
     Niyə istəklilərini belə tez tərk edib getdin, Aygün?! Niyə 
gözü yaşlı, qəlbi nisgilli qoydun o, gül balaları-Aytəni, Pərvini, 
Rənanı? Hələ səni dünyalar qədər sevən Arifi, yaxınları, 
qohum-əqrabaları demirəm!.. 
    Aygünün ölüm xəbərini mənə telefon vasitəsilə qrup 
yoldaşım Ellada verdi. Sənin həyatda yoxluğun xəbərini mənə 
çatdıranda, sanki beynimdə ildırım çaxdı, bir anlıq nitqim 
tutuldu. Otaq yoldaşım Ramiz müəllim əhvalımın birdən-birə 
dəyişdiyini görüb, həyəcanla soruşdu: 
-  Camal, sənə nə oldu?! 
    Telefonun o biri başında isə Elladanın təkrar-təkrar: 
«Camal, Camal!» - deyə ucadan gələn səsi eşidilirdi. Bir azdan 
özümə gəlib Elladaya cavab verdim. Ancaq bu dəfə nə onun 
dediyini eşidirdim, nə də ki, ona dediklərimin fərqində idim. 
157 
 
    Görəsən bir nəfər tapılarmı ki, desin Aygün nə vaxtsa onun 
xətrinə dəyib, və ya kimsəni incidib. Oxuduğumuz beş il 
müddətində hər cür hadisələrlə qarşılaşmışıq. Bəzən 
böyüklərdən, hətta müəllimlərdən, yaxınlardan, dostlardan və 
qrup yoldaşlarından gördüklərimiz haqsızlıq, etinasızlıq, 
xudbinlik bizlərin heysiyyatına toxunur, istər-istəməz qəlbimizi 
incidirdi. Bütün zamanlarda insanın əsl qiymətini vermək çətin 
olub. Müxtəlif xarakterli, insanlarla dil tapıb, onlarla səmimi, 
yoldaşlıq, dostluq körpüləri salmaq o zaman hər qrup 
nümayəndəsinə nəsib olmurdu. Amma Aygünün özünə qarşı 
tələbkarlığı, prinsipiallığı, ətrafdakıları dərhal başa düşüb, 
onlarla anlaşması, ən mübahisəli məsələləri belə sülh yolu ilə 
həll olunmasının tərəfində durması, istər-istəməz hamının bu 
qıza qarşı olan rəğbət hissini artırırdı. 
     Aygün həmişə çalışırdı ki, kimsənin qəlbinə dəyməsin. 
Qəlbində kin, həsəd, paxıllıq, qısqanclıq, riyakarlıq və s. bu 
kimi qeyri-insani xüsusiyyətlərdən onda zərrəcə olsun əsər-
əlamət yox idi. Onun qəlbinə kimsə toxunurdusa, həmin adamı 
tez bağışlardı. Özünün çətin vəziyyətə düşməsinə 
baxmayaraq, həmişə qrup yoldaşlarını müdafiə edərdi. Onlar 
haqsız olsaydı da belə. Qrupumuzda bir bədxah xanım həmişə 
onun paxıllığını çəkirdi. Çünki o, Aygün kimi qrup yoldaşları ilə 
səmimi, mehriban, qayğıkeş ola bilmirdi. Həmin bədxah 
xanımın qəlbindəki kin-küdurət, paxıllıq, qısqanclıq, həsəd, və 
s. xüsusiyyətlər onu yaxşı xanım olmağa qoymurdu. Onun 
yeganə həmdəmi yalqızlıq, tənhalıq idi. İnsanlarla, tələbə 
yoldaşları ilə səmimi ünsiyyət qurmağa həmin “xanım”ın nə 
əxlaqi, nə davranışı, nə də mədəniyyəti imkan verirdi. O, qız 
sanki cəngəlliklər qanunu ilə tərbiyə alıb böyümüşdü. 
Sonradan öyrəndim ki, bu “xanım”ı ata, anası deyil, qoca 
nənəsi böyüdüb. O, bizimlə oxuduğu  5 il müddətində heç 
158 
 
kəslə  nə yoldaşlıq etdi, nə də  ki dostluq. Bütün tələbəlik illəri 
tək oturdu və yalqız gəzib dolandı. Onun insana yaraşmayan 
bu xüsusiyyətlərinə görə institutda heç bir tələbə onu dindirib-
danışdırmırdı... 
    Aygünün rəfiqələrinə, qrup yoldaşlarına, tələbə dostlarına 
qarşı qayğıkeşliyi, xeyirxahlığı, səmimiliyi həmin “xanım”ın içini 
didib parçalayırdı, onu daim narahat edirdi. O, Aygünə qarşı 
dəfələrlə haqsızlıq və riyakarlıq etməsinə baxmayaraq, Aygün 
həmişə ona qarşı böyüklük və təmkinlilik nümayiş etdirirdi. 
    Əxlaqi kamilliyin zirvəsini fəth etmiş Aygün xanım rəftar və 
davranışı ilə istər tələbə yoldaşlarının, istərsə də müəllimlərinin 
dərin hörmət və rəğbətini qazanmışdı.  
    Yaxşı yadımdadır, bir gün 2-ci dərsdən sonra təcili işim 
olduğu üçün mühazirəyə girmədim və Aygünə dedim ki, 
mənim dərsdə olmadığımı jurnalda qeyd etməsin. Aygün 
gülərək dedi: “Camal, buna görə narahat olma. Sən işində ol.” 
O, bütün qrup yoldaşlarını həmişə hər hansı çətin vəziyyətdən 
çıxarmağı bacarırdı. Ona görə də Aygünə hamının inamı 
böyük idi. 
    Ertəs gün instituta gələndə, təsadüfən jurnalda gördüm ki, 
adımın qarşısında qayib yazılıb. Düzü, qəlbimdə Aygündən 
incidim. Və bunun səbəbini soruşmadan ona qarşı azca 
səsimin tonunu qaldırdım. Aygün isə mənə heç nə demədən, 
bulud kimi dolmuş halda auditoriyaya keçdi. Bunu görən qrup 
yoldaşlarım məni məzəmmət etdilər. Onlar məni başa saldılar 
ki, mənim qarşımdakı qayibi Aygün deyil, mühazirəni aparan 
müəllim yazıb. Buna da səbəb qrupumuzdakı həmin o, bədxah 
xanım olub. O, mühazirə zamanı müəllimə deyib ki, bəzi qrup 
nümayəndələri dərsdə iştirak etməyən tələbələrə himayədarlıq 
edərək, onlara jurnalda qayib yazmırlar. Bundan sonra 
mühazirə müəllimi də bütün qrup jurnallarını bir-bir özü 
159 
 
yoxlayıb. Qızlardan bunu eşidəndən sonra mən Aygün 
xanımdan üzr istəmək üçün auditoriyaya girdim. Gördüm ki, 
Aygün başını qollarının arasına alıb ağlayır. Etdiyim hərəkətə 
görə ona üzrxahlığımı bildirdim, könlünü aldım. O, heç nə 
olmamış kimi, gözlərinin yaşını silib, yenidən üzümə 
gülümsədi. Bu Aygünün ürəyinin genişliyindən, sadəliyindən, 
yoldaşa qarşı səmimiliyindən, xeyirxahlığından irəli gəlirdi. O, 
hamını bağışlamağı bacarırdı, çünki o, böyük ürək sahibi idi, 
onun qəlbində qətiyyən kin yox idi. 
    Gözəl insan, etibarlı dost və yoldaş, xoş rəftarlı, məsum 
baxışlı, həmişə həssas və kövrək qəlbli Aygün xanım heç vaxt 
onu sevənlərin yaddaşından silinməyəcək! 
    Allah səni qəni-qəni rəhmət eləsin, Aygün xanım! Məkanın 
cənnət olsun! Amin!  
    Səni həmişə qəlbində xoş xatirələrlə əbədi yaşadacaq qrup 
yoldaşın 
                                                                                                                                                   
                                                   Camal  Zeynaloğlu! 
  
     
  
 
 
 
 
160 
 
 
 
 
 
 
 
 
 
              Mündəricat 
 
Ön söz.....................................................................3 
 
                             Hekayələr 
 
Gecikmiş sevgi.......................................................6 
Ziyarət...................................................................13 
Qızıl külqabı..........................................................48 
İftira.......................................................................54 
Paxıllıq..................................................................60 
Quru çörək............................................................81 
Qonşu tikəsi.........................................................89 
Xeyirxah düşmən.................................................93 
Nərəy dərəsində qanlı döyüş............................102 
Ölüm düşərgəsindən qaçış...............................115 
 
161 
 
                                 Esselər 
 
Əlim yetmədi sənə.............................................127 
Yuxularına girəcəyəm........................................131 
Sənsizəm............................................................133 
Həsrət..................................................................135 
Sən gedəni..........................................................137 
Şəhid anası.........................................................139 
Mənə dözüm ver, İlahi!......................................141 
Kaş biləydin ki....................................................144 
Həsrətə dözmür ürəyim.......................................147 
Mənimçün heç qocalmadın ki...........................149 
Başqasına dəyişdin məni...................................152 
Dost itkisi.............................................................154 
 
 
 
 
Camal Zeynaloğlu:   “Gecikmiş sevgi” kitabı 
                                        (Azərbaycan dilində) 
 
 
Bakı, “Ünsiyyət” nəşriyyatı  – 2014, - 160 səh. 
 
 
 
Nəşriyyatın direktoru:   Bəxtiyar Əliyev 
Rəssam:                       Süleyman Mustafaoğlu  
Operator:                      Turan Zeynalova 
Korrektorlar:                  Sevinc Quliyeva   
                                      Aysel Zeynalova 
 
 
 
162 
 
Çapa imzalanmışdır:     19.04.2014 
Kafız formatı:                  84 x 108    1/16 
Fiziki çap vərəqi:            10.0  
Sayı:                                500 nüsxə           
Sifariş: 50 
Müqavilə qiyməti ilə. 
 
“Uni Print” mətbəəsində çap edilmişdir. 
        
 
 
163 
 
 
 
