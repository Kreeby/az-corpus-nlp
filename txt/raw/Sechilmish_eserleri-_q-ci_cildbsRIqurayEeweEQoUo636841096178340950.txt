 
 
Q.Ş.KAZIMOV 
 
S E Ç İ L M İ Ş  Ə S Ə R L Ə R İ  
 
 
 
 
 
 
 
 
 
 
 
 
 
 
 
 
BAKI – 2008
 
 
Q.Ş.KAZIMOV 
 
 
 
 
 
 
 
 
SEÇİLMİŞ ƏSƏRLƏRİ 
 
10 CİLDDƏ 
 
 2
 
 
Q.Ş.KAZIMOV 
 
 
 
 
 
 
 
SEÇİLMİŞ ƏSƏRLƏRİ 
 
II CİLD 
 
 
 
 3
 
 
 
 
 
 
 
 
 
 
 
 
 
 
Q.Ş.Kazımov. Seçilmiş əsərləri.  2-ci cild.  
Bakı, 2008, 480 səh. 
 
 
Kitaba müəllifin «Komik-bədii vasitələr», «Bədii ədəbiyyatda 
komizm üsulları» monoqrafiyaları və son dövrlərdə yazdığı bir sıra 
məqalələr daxil edilmişdir. 
 
 
 
 
 
 
 
 
 4
 
 
 
I  H İ S S Ə  
 
 
 
 
 
 
KOMİK - BƏDİİ VASİTƏLƏR 
 
 
 
Elmi redaktoru:  prof.T.İ.Hacıyev 
    
 
 
Q.Ş.Kazımovun bu kitabında T.Şahbazi (Simürğ), B.Talıblı, 
Qantəmir, Mir Cəlal və S.Rəhman nəsrinin dil faktları əsasında 
Azərbaycan dilinin gülüş yaratma imkanları nəzərdən keçirilmiş, 
sözün komik potensialı haqqında məlumat verilmişdir. Əsərdə 
xüsusi adlar və ləqəblərin, şivə leksikasının, vulqar söz və 
ifadələrin, alınma və arxaik sözlərin, neologizmlərin, trop 
növlərinin, atalar sözləri və məsəllərin, aforizmlər və şablonların 
komik təbiəti, komizm yaratma imkanları şərh edilmişdir. 
 
 
 
 
 
 
 
 5
 
 
REDAKTORDAN 
 
Filologiyamızda bu mövzuda az yazılmamışdır. M.F.Axundov, 
Q.Zakir, S.Ə.Şirvani yaradıcılığında özünü aydın, professional 
şəkildə təqdim edən milli satiramız mollanəsrəddinçilərin əsərləri 
sayəsində böyük sənət kimi tanındı. Üzeyir Hacıbəyovun məşhur 
komedi-yaları və satirik publisistikası da bu zəmində yarandı və 
əsrin dəsti-xətti kimi meydana çıxan "Molla Nəsrəddin" ədəbi 
məktəbi ilə əl-ələ verdi. Beləliklə, satira sənəti ədəbi-mədəni 
tariximizdə kamil mənəvi abidə-sərvətə çevrildi. Satira sovet  
dövründə C.Cabbarlı, Simürğ, Qantəmir, Mir Cəlal, S.Rəhman, 
S.Dağlı, S.Qədirzadə kimi yazıçılarımızın və b. qələm 
sahiblərimizin yaradıcılığında ömrünü davam etdirdi. 
Bu sənət müəyyənləşdiyi vaxtdan dövrün ictimai məzmununa 
uyğun, müasir bədii təfəkkürün vacib qollarından biri kimi maraq 
doğurmuş, tədqiqatçıların diqqətini cəlb etmişdir. Satiranın 
tədqiqi XX əsrin əvvəllərində ən çox ayrı-ayrı ədiblərin konkret 
əsərlər haqqında sözü kimi meydana gəlir. 30-cu illərdən isə o, 
müntəzəm olaraq sırf filoloji səviyyədə araşdırılıb. Bugünkü 
vəziyyətində zərif yumordan acı sarkazma qədər satirik-estetik 
təcəssümü təmin edən vasitə və üsulların, demək olar ki, hamısı bu 
və ya digər dərəcədə tədqiq edilib, bu və ya başqa münasibətlə 
onlardan hər birinə toxunulub. Ancaq komizm yaradan 
xüsusiyyətlərə indiyə qədər analitik fikir verilməyib. Qəzənfər 
Kazımovun əsərində bir mühüm cəhət ondan ibarətdir ki, məhz 
burada məsələyə həmin hərtərəfli, geniş münasibət özünü göstərir. 
Müəllifin araşdırmasından aydınlaşır ki, nəzəri-estetik 
ədəbiyyatda komik vasitələrlə komik üsullar arasında nə məzmun – 
keyfiyyət fərqi qəti şəkildə müəyyən edilib, nə də "vasitələr 
bunlardır",  "üsullar bunlar" deyə onların kəmiyyət həddi mütləq 
şəkildə təsdiq olunub. Hələ bu azdır – tədqiqatlarda bəzən üsul 
 6
vasitə, vasitə üsul adı ilə verilir. Monoqrafiyada həmin vahidlərin 
sərhədləri xeyli dəqiqləşdirilir və bilavasitə komik vasitələrin 
üzərində dayanılır. Filologiyamızda bu estetik kateqoriyanın 
tədqiqinə dilçinin girişməsi təsadüfi deyil; axı komik vasitələrin 
əksəriyyəti dil materialıdır və onların məzmunca açılmasında dilçi 
səriştəsi vacibdir. Bu tədqiqat bir daha göstərir ki, nəinki bəzi 
filoloji-ədəbiyyatşünaslıq, hətta nəzəri-estetik məsələlərin həllində 
də dilçi müdaxiləsi müəyyən fayda verir. 
Kitabın ilk səhifələrindəki nəzəri polemikadan sonra və onun 
işığında komik vasitələr bilavasitə Azərbaycan ədəbiyyatı 
kontekstində təhlil olunur. Bunun üçün konkret dövr seçilir: 
ədəbiyyatımızın 20-30-cu illəri – sovet satirasının bünövrə-beşik 
dövrü. Həmin dövr məzmunca çox maraqlıdır. "Molla Nəsrəddin" 
məktəbi tədricən öz fəaliyyətini başa vurur və yeni, sovet satirik 
ədəbiyyatı yetişir. Bu iki  nəsildən ağsaqqalı yeni şəraiti 
qavramağa, özünü ona uyğunlaşdırmağa çalışır; mənən yeni 
ideologiyadan doğulan gənc yaradıcı qüvvələr isə (əslində, bunlar 
orta nəsillə birləşirlər) mollanəsrəddinçilərin sənətkarlıq yerişini 
götürməyə can atırlar. Bu dövr satiramızın predmeti qeyri-
antoqonist ziddiyyətli cəmiyyətdəki qüsurlar – köhnəliyin qalıqları, 
yeniliyin, mədəniyyətin qəbulunda süniliklər idi. T.Şahbazi (Si-
mürğ), B.Talıblı, Qantəmir, Mir Cəlal, S.Rəhman bu nəsrin gözəl 
nümunələrini yaratmışdır. Müəllifin tədqiqat obyekti bilavasitə bu 
sənətkarların bədii dilidir. Əsərdə ancaq leksik və frazeoloji 
vasitələr təhlil olunur ki, şübhəsiz, bu da komizmin dil materialı 
içərisində həmin kateqoriyaların daha fəal çıxış etməsi ilə 
bağlıdır. 
Q.Kazımov bu məsul mövzuya birdən-birə gəlməmişdir. O, 
uzun illərdir, bədii dil və üslub məsələləri ilə məşğul olur. 
"Ə.Haqverdiyevin dramaturgiya dili" mövzusunda namizədlik 
dissertasiyası müdafiə edən (1967) monoqrafiya müəllifi 
mollanəsrəddinçilərin yaradıcılığı ilə bağlı "Yazıçı və dil" (1975) 
kitabını çap etdirmiş, görkəmli söz ustadlarımızın bədii dilinin 
 7
təhlilinə həsr olunmuş bir sıra maraqlı məqalələr yazmışdır. 
Şübhəsiz, "Komik-bədii vasitələr" əsəri Q.Kazımovun bu vaxta 
qədərki yaradıcılığının ən yaxşı nümunəsidir, bədii dil və üslub  
məsələləri ilə bağlı çoxdan apardığı səmərəli tədqiqlərinin 
ümumiləşdirilmiş nəticəsidir. 
 
TOFİQ HACIYEV 
professor 
1982 
 
 8
 
 
K O M İZ M  VƏ  D İL  
 
 
İLK SÖZ: GÜLÜŞÜN GÜCÜ, GÜLÜŞ ÇALARLARI  
VƏ KOMİZMİN FORMALARI 
 
 
O gündən ki söz sənəti ruhumuza qida verib, o gündən ki ko-
mik duyğu qəlbimizi nurlandırıb, Mirzə  Cəlilin hekayə və felye-
tonları, Sabirin "Hophopnamə"si, Ə.Haqverdiyevin dram və nəsr 
əsərləri stolüstü kitablarımız olub. Dönə-dönə oxumuşuq. İllər 
keçib, unutmamışıq.  Onlar yenə öz sehrli aləmi ilə könüllərə işıq 
saçır. Hər dəfə onları vərəqlədikcə insan mənən təzələnir, özünü 
yüngül və ayıq hiss edir, ecazkar gizli bir qüvvə onun fəaliyyətini 
gücləndirir, onu daha böyük əməllərə səsləyir. Təbii ki, nəhəng 
Füzulinin satira yüklü şeirləri və "Şikayətnamə"si də belə bir 
əhvali-ruhiyyə yaradır, böyük Mirzə Fətəlinin komediyaları da. 
"Kəmalüddövlə məktubları" kimi fəlsəfi traktat gizli və güclü bir 
qüvvə ilə insanı sehrləyir. Xalq yazıçıları S.Rəhimov, M.İbrahi-
mov öz əsərlərinin bir çoxunu bu qüvvə ilə qidalandırmış, 
Qantəmirin, Mir Cəlalın bədii nəsri, S.Rəhmanın hekayə və ko-
mediyaları, S.Dağlı, S.Qədirzadə, Anar kimi yazıçılarımızın 
əsərləri bu qüvvədən güc və işıq almışdır. 
Satira və yumor qolları üzərində dayanan bu böyük qüvvənin  
ümumi  adı k o m i z m d i r.  Gerilik və ətalətin, avamlıq və cəha-
lətin, zülm və zorakılığın, bədxahlıq və şər qüvvələrin qənimidir, 
qamçısıdır; insanın başqalarından fərqli mənəvi üstünlüyünün 
ölçüsüdür, göstəricisidir. 
Komizm insanın təbiətindən doğur; o, xalqın ruhundadır, qan-
ındadır. Ustadların yaradıcılığına da xalqdan gəlib, onun folklo-
 9
rundan süzülüb. Usta sənətkar onu xalqdan alıb cilalayır və xalqın 
özünə qaytarır. 
Xalq hazırcavab adamları, yumor ustalarını, satira silahını 
uğurla işlədənləri tanıyır və yüksək qiymətləndirir. Həqiqi gülüş 
ustasının komik sənəti mütərəqqi amallara səsləyən yenilməz bir 
qüvvədir. Gülüş heç vaxt irtica və geriliyə xidmət etməyib: "Ko-
mik sənət həqiqi inqilabi sənətdir. Buna  görə də komik sənət və 
kommunizm ayrılmazdır".1 
 
*** 
 
Komizm, arxitektura müstəsna olmaqla, incəsənətin bütün 
sahələrinə aiddir. Elə bir incəsənət ustası tapmaq olmaz ki, öz 
əsərini komik sənətin imkanlarından bəhrələnməklə nurlandırmağa 
çalışmasın, xalq ruhunun bu böyük axarından güc və işıq almasın. 
Bu, bədii ədəbiyyatda da belədir, kino sənətində, musiqidə, 
rəssamlıqda da. 
Azərbaycan xalqı yumor təbiətlidir. Qədimdən bəri şən zarafat-
lar, həyat həqiqətinin ümumiləşmiş bənzəri olan sərrast lətifələr, 
məzhəki tamaşalar, yüksək hazırcavablıq nümunəsi aforizmlər 
azərbaycanlı məişətinin çətin anlarının, ağır günlərinin işıqlı ümidi 
olmuşdur. Kiçik ifadələrdən, hikmət dolu atalar sözləri və 
məsəllərdən başlamış, xalq təfəkkürünün məhsulu olan dastanlara 
qədər bütün folklor nümunələrində xalq ruhunun ayrılmaz hissəsi 
olan yumordan, hazırcavablıqdan, kəskin satiradan bir pay vardır. 
Bu pay bizim yazılı ədəbiyyatın irili-xırdalı bütün 
nümayəndələrinin sənət incilərinə də hopmuşdur. 
Ədəbiyyatımızda komik sənət ilk kamil nümunəsini Füzulinin 
qələmi ilə tapdı. Milli ədəbi dilin yüksək inkişafı mərhələsində 
Q.Zakir, M.F.Axundov, S.Ə.Şirvani və b. onu bir üslub 
                                                 
1 Ë å î í è ä  Å ð ø î â. Ñàòèðà è ñîâðåìåííîñòü. "Ñîâðåìåííèê", Ì., 1978, 
s. 267. 
 
 10
səviyyəsinə çatdırdılar, ictimai həyatla sıx əlaqələndirdilər. Bu üs-
lub XX əsrin əvvəllərində mollanəsrəddinçilərin qələmi ilə yüksək 
zirvəyə qaldırıldı və misilsiz satira nümunələri yaradıldı. Sovet 
dövründə, 30-cu illərdən başlayaraq, yeni quruluşun təbiətinə 
müvafiq şəkildə onun da təbiətində yeniləşmə baş verdi – dəhşətli 
və qəzəbli satira şən və nikbin komizmlə əvəz olundu. 
K o m i z m  – gözəllik, yüksəklik, tragiklik və qəhrəmanlıqla 
yanaşı, estetikanın ən mühüm və mürəkkəb kateqoriyalarından 
biridir. Komizm dedikdə, həm təbii hadisələr, obyektlər və onların 
arasındakı əlaqələr, münasibətlər, həm də müəyyən yaradıcılıq 
növü nəzərdə tutulur.1 
 Təbii komik hadisənin – komizmin ən mühüm göstəricisi və 
eyni zamanda nəticəsi gülüşdür. Bu nəticə özünü bəzən islahedici 
dost  kimi, bəzən amansız və kəskin silah kimi göstərir. Buna görə 
də komizm gülüş çalarlarının fərqlənməsinə, gülüş qammasının 
müxtəlif çalarlarda təzahürünə səbəb olur. Gülüş qammasının bir 
başında təbəssüm, digərində Homer qəhqəhələri durur. "Acı 
gülüş", "dəhşətli gülüş", "qəzəbli gülüş", "şən gülüş və 
qəhqəhələr" kimi ifadələr gülüş qammasının müxtəlif təzahür  hal-
larının estetik və filoloji ədəbiyyatda sabitləşmiş terminoloji 
ifadəçiləridir. 
Gülüş bir çox hallarda təmiz fizioloji xarakter daşıyır. Buna 
görə də gülüş təkcə insanlara deyil, ali heyvanlara, məsələn, mey-
muna da aid olan anadangəlmə reaksiyadır. Darvin atlarda qəzəb, 
qorxu səsləri ilə yanaşı, sevinc, gülüş səsləri də 
müəyyənləşdirmişdir. Təzə doğulmuş uşaq lap erkən gülməyə ba-
şlayır. Onun təbəssüm və gülüşü adi fiziki komfortun nəticəsi he-
sab olunur.2 
Bütün bu cəhətlərə əsasən estetik hadisə kimi nəzərdə tutulan 
gülüş fizioloji hadisə olan gülüşdən mahiyyətcə fərqləndirilir. 
Komizm tədqiqatçılarından A.N.Luk gülüşlə komizmin 
                                                 
1 Б.Дземидок. О комическом (Перевод с польского). М., изд-во "Прогресс", 
1974, ñ.7. 
2 Бах.: À. Í. Ë ó ê. Î ÷óâñòâå þìîðà è îñòðîóìèè. Ì., èçä-âî "Èñêóññòâî", 
1968, s.63. 
 11
münasibətini belə düsturlaşdırır: "Bütün gülməlilər komik deyildir, 
lakin bütün komik olanlar gülməlidir. Başqa sözlə, komizm gülüşə 
aid bütün əlamətlərlə yanaşı, digər bir tamamlayıcı əlamətə də 
malikdir. Bu əlamət ictimai mənalılıqdır. Komizm – ictimai mənalı 
gülüşdür".1 Komizmi "gülüşün gözəl bacısı" adlandıran Yuri 
Borev də eyni mövqedə dayanır: "Gülüş və gülünc komiklikdən 
genişdir. Onlar estetikaya daxil olmayan hadisələri də əhatə edir. 
Gülməli həmişə komik olmur. Komiklik – gülüşün gözəl bacısıdır. 
Komiklik "yüksəklik" doğurur".2 
Bu fikirlərdə iki cəhət qeyd olunur. Onlardan biri komizmin 
hər cür gülüş deyil, ictimai gülüş hesab edilməsidir. Bizim 
ədəbiyyatımızda və estetik fikir tariximizdə də məsələ belə izah 
edilmiş, komizmin mahiyyəti bu aspektdə qiymətləndirilmişdir. 
Məsələn, xalq yazıçısı M.İbrahimov komediya gülüşünün 
mahiyyətini belə izah edir: 
"<...> Komediyanın birinci xüsusiyyəti və vəzifəsi insanları 
güldürməkdir. Lakin güldürmək heç zaman komediyanın məqsədi 
olmamış və ola bilməz. O yalnız vasitədir, məqsədə çatmaq yo-
ludur".3 Elə buna görə də ictimai məzmundan kənar, sosial rəngə 
malik olmayan gülüş komizmə daxil edilməmiş, bəzi yazıçılar belə 
gülüşdən istifadə etdikləri üçün tənqid olunmuşlar. 
Ədəbiyyatımızda "boş hırıltılar" ifadəsi bu cür yazıçıların komik 
strukturlu zəif əsərlərinin ünvanına söylənmişdir: "Adi gülüş ilə 
komiklik (komizm) arasında mühüm keyfiyyət fərqi vardır. Gülüş 
hər bir fərdin cismani, fizioloji reaksiyasını, aldığı təəssürata 
subyektiv münasibətini ifadə edir. Komizm isə daha çox ümumi, 
obyektiv məzmun daşıyır. Bu, gülüşün yüksək pilləsidir". 
Komizmdən məhrum olan zəif əsərlərdə "süjet dayaz və bəsit, 
                                                 
1  Éåíÿ îðàäà, ñ.62. 
2  Ю. Б о р е в. О комическом. М., изд-во "Искусство", 1957, ñ.28. 
3  Ì. È á ð à ù è ì î â. Õÿëãèëèê âÿ ðåàëèçì úÿáùÿñèíäÿí, Á., Àçÿðíÿøð, 1961, ñ.269. 
 12
obrazlar kiçik və əhəmiyyətsiz olur, əsl satira gülüşü, qəzəbli gülüş 
şit hırıltı ilə əvəz olunur".1 
Polyak alimi Boqdan Dzemidok estetik gülüşlə fizioloji gülüşü 
bir-birindən bu cür ayırmağı və ikincini komizmə daxil etməməyi 
obyektiv saymır. Müəllifin fikrincə, ictimai mənalı hadisədən 
alınan komik-estetik zövqlə sosial xarakterə malik olmayıb gülüş 
doğuran hadisədən alınan zövq arasında fərq yoxdur.2 
Dünya incəsənətinin verdiyi bir çox faktlar da bu fikri təsdiq 
edir. Komik sənətin görkəmli nümayəndəsi Ç.Çaplinin bir çox 
hərəkətləri, ekran tapıntıları ictimai məzmuna malik olmasa da, 
şiddətli gülüş doğurur, tamaşaçıya ləzzət verir və deməli, ümumi 
bədiilik ansam-blına düşərək estetik yük daşıyır. Hərəkət və 
jestlərdə ifadə olunan bu qabiliyyət sözlərlə görülən işdə də qalır. 
N.Vəzirov, Ə.Haqverdiyev, Mir Cəlal, S.Rəhman kimi 
Azərbaycan yazıçılarının əsərlərində belə detallar az deyildir. 
İkinci məsələ "komik olanın həmişə gülməli, lakin gülməli 
olanın həmişə komik olmaması" fikridir. Bu tezisin birinci hissəsi 
bəzən özünü doğrultmur. Sovet estetiki Kaqanın fikrinə əsasən, 
komizmin ən fəal forması olan satirada həmişə gülüş axtarmaq 
lazım gəlmir və bu, mümkün də deyildir. Qorkinin, Ma-
yakovskinin bir sıra satirik əsərlərində gülüş yox, nifrət, qəzəb 
güclüdür. Bu cəhət Azərbaycan ədəbiyyatının faktları ilə də təsdiq 
olunur. Mirzə Cəlilin elə satirik felyetonları vardır ki, onlar oxun-
duqca Homeranə qəhqəhələrə deyil, qəzəbə səbəb olur, insan do-
daqlarına təbəssüm və gülüş əvəzinə, acı istehza çökür. 
Filoloq və estetlər komizm formaları ilə komizm üsulları aras-
ında bir yaxınlıq görmüş, bunları çox vaxt eyniləşdirmiş, bəzən də 
qarışdırmışlar. 
Komizmin  bir-birindən  fərqli  iki  forması  vardır:   y u m o r  
və 
                                                 
1  Ì å ù ä è  Ì ÿ ì ì ÿ  ä î â. Àçÿðè äðàìàòóðýèéàñûíûí åñòåòèê ïðîáëåìëÿðè. Á., 
Àçÿðíÿøð, 1968, ñ.217; 239. 
2  Б. Д з е м и д о к. О комическом, ñ.9. 
 13
s a t i r a.  Bunlar hamının qəbul etdiyi, heç kəsin şübhə etmədiyi 
ənənəvi formalardır. Bəziləri  i s t e h z a n ı  da komizmin 
müstəqil forması hesab edirlər. İntellektual xarakter daşımasına, 
tənqid etmə və pisləmə xüsusiyyətlərinə görə istehza satiraya çox 
yaxın sayılsa da, ondan fərqləndirilmiş və yumorla satira arasında 
keçid forma kimi izah edilmişdir. Bu fikrə əsasən, satira məhvedici 
xarakterə malik olduğu, gülüş obyektinə, ictimai ədalətsizliyə 
nifrət və qəzəb yaratdığı halda, istehzanın əsas tənqid obyekti 
avamlıq və cəhalətdir; istehza soyuq və sakit tənqid vasitəsidir. 
Komizmin forma və üsulları məsələsinə daha çox diqqət yetir-
miş B.Dzemidokun fikrində də bu cəhətdən ziddiyyətlər var. O, bir 
tərəfdən, istehzanı yumor və satira arasında keçid forma hesab 
edənlərə etiraz edir, doğru olaraq onu komizm texnikasına daxil 
etməyi lazım bilir: "<...> istehza mahiyyət etibarilə satira və yu-
morda istifadə edilən komizm texnikasının növlərindən biri  kimi 
qalır",1 digər tərəfdən, azacıq termin dəyişikliyi ilə özü də həmin 
keçid formanı qəbul edir. 
İstehzanı yumordan və xüsusən satiradan ayırmaq olmaz. 
Mirzə Cəlilin kəskin satirasının əsasında kinayə və acı istehza du-
rur. İstehza təkcə avamlığa, cəhalətə, nadanlığa deyil, mollanəsrəd-
dinçilərin qələmi ilə ictimai zülmə qarşı da çevrilmişdir. Y.Borev, 
L.İ.Timofeyev satira və yumoru komizmin əsas formaları hesab 
etməkdə haqlıdırlar.2 
Komizmi bəzən yumor, satira, qrotesk, istehza, karikatura, 
parodiya və s. kimi növlərə ayırırlar. Bu cür növlərə ayırma 
dənizlə çayları eyniləşdirmək kimidir. Burada komizmin forma və 
                                                 
1 Б. Д з е м и д о к. О комическом, ñ.102. 
2 Åñòåòèê ÿäÿáèééàòäà "êîìèçì" òåðìèíè öìóìè  âÿ ýåíèø àíëàéûø áèëäèðÿí áèð ñþç 
êèìè ãÿáóë åäèëìèøäèð, ñàòèðà âÿ éóìîð èñÿ, ãåéä åòäèéèìèç êèìè, êîìèçìèí ôîðìàëàðû 
ñàéûëûð. Àçÿðáàéúàí ôèëîëîýèéàñûíäà "ñàòèðà" âÿ "éóìîð" ñþçëÿðèíÿ íèñáÿòÿí, "êîìèçì" 
òåðìèíèíäÿí àç èñòèôàäÿ åäèëäèéèíäÿí "êîìèçì" áÿçÿí ìÿíà òóòóìó åòèáàðèëÿ ñàòèðà âÿ 
éóìîðà éàõûí, ùÿìùöãóã, ùÿì äÿ éöíýöë áèð àíëàéûø êèìè áàøà äöøöëöð. Ìèðçÿ Úÿëèëèí 
ãÿçÿáëè ñàòèðàñûíû "êîìèê ÿñÿð" àäëàíäûðìàã ãÿðèáÿ ýþðöíöð. ßñëèíäÿ, áóðàäà ùå÷ áèð 
ãÿðèáÿëèê éîõäóð; ñàòèðà êîìèçìèí éöêñÿê âÿ êÿñêèí ôîðìàñûäûð.  
 14
üsulları daha ibtidai şəkildə qarışdırılmış olur. Qrotesk, karikatur-
laşdırma, parodiya şişirtmə texnikasına daxildir və birlikdə 
hadisələrin, xarakterlərin deformasiya  üsulunu təşkil edirlər. Ona 
görə də bunları komizm formaları ilə bərabərhüquqlu saymaq ol-
maz. Bunlar eyni dərəcədə həm satiraya, həm də yumora xidmət 
edir. 
Filoloji və estetik ədəbiyyatda komizm vasitələri ilə komizm 
üsulları daha çox qarışdırılmışdır. Komizm vasitələri, demək olar 
ki, həmişə komizm üsulları  içərisində əridilmiş, bəzən bunlardan 
eynicinsli, bərabərhüquqlu, qarışıq bir şey kimi bəhs olunmuşdur. 
 15
 
 
KOMİZMİN DİL VASİTƏLƏRİ VƏ KOMİZM ÜSULLARI:  
TƏDQİQ TARİXİNƏ BİR NƏZƏR  
VƏ QISA NƏTİCƏLƏR 
 
Güclü satirik əsər böyük təsir qüvvəsinə malik olur, zəngin 
təəssürat doğurur. Bu təəssüratı yaradan nədir? Komizm hansı 
vasitələrlə təzahür tapır? Doğrudur, "Filologiya və estetikanın spe-
sifik məsələlərindən biri  kimi, bədii ədəbiyyatın dilinin (və ya  
"üslubunun") öyrənilməsi bizim ölkəmizdə getdikcə genişlənir",1 
lakin komizm nəzəriyyəsindən danışılan əsərlərdə hələ də bu sual-
lara konkret və dəqiq cavab verilməmiş, ümumiyyətlə, komizm 
vasitələri və xüsusən komizmin dil vasitələri ətraflı öyrənilmə-
mişdir. Filoloq və estetlər komizm vasitələrinə nisbətən, komizm  
üsullarının tədqiqi ilə  daha çox məşğul olmuşlar. 
Komizmin vasitə və üsulları əksərən bədii ədəbiyyat material-
ları üzrə, xüsusən ayrı-ayrı komizm  ustalarının yazı manerasının 
tədqiqi fonunda nəzərdən keçirilmiş,2 buna görə də nəhəng 
sənətkarın fərdi yaradıcılıq manerası tədqiqatçını öz ardınca apar-
mış və bu, ümumiləşdirmələrə müəyyən dərəcədə mane olmuşdur. 
Yalnız komizm nəzəriyyəsindən bəhs olunan tək-tək nəzəri-estetik 
ələbiyyatda bu cür ilkin ümumiləşdirmə cəhdləri hiss olunur. 
Komizm vasitə və üsullarının bədii ədəbiyyat materialları üzrə 
tədqiqi sahəsində V.V.Vinoqradov və  A.İ.Yefimovun xüsusi 
əməyi vardır. Akad. V.V.Vinoqradov N.V.Qoqolun rus 
ədəbiyyatının inkişafında xidmətlərini araşdırarkən, "Qoqol "Ölü 
canlar"da müasir həqiqətin satirik təsvir və ifşası üçün ümumxalq 
dilinin hansı vasitələrindən və necə istifadə etmişdir?" sualına 
                                                 
1 В. В. В и н о г р а д о в. О теории художественной речи. Изд-во "Высшая 
школа", М., 1971, ñ.105. 
2 Êîìèçì âàñèòÿ âÿ öñóëëàðû ùÿëÿ àíòèê äþâðäÿí àëèìëÿðèí äèããÿòèíè úÿëá åòìèøäèð 
(áàõ.: À.Í.Ëóê. Ýþñòÿðèëÿí ÿñÿðè, ñ.82-116). Ìÿãñÿäèìèç áóíëàðû èçëÿìÿê äåéèë, ñîí 
äþâðöí ÿäÿáèééàòûíà íÿçÿð ñàëìàãäûð. 
 16
cavab verməyə çalışmış və bir sıra səciyyəvi cəhətləri 
müəyyənləşdirməyə nail olmuşdur. Tədqiqatın ümumi ruhundan 
aydın olur ki, Qoqol sənətindəki "vasitə və üsullar"ın bir qismini 
hələ vaxtilə A.S.Puşkin işlətmiş, bir qismini isə Qoqol özü 
ədəbiyyata gətirmiş, tədricən inkişaf etdirmiş və genişləndirmişdir. 
V.V.Vinoqradovun komizm  vasitə və üsullarının birgə tədqiqini 
nəzərdə tutan bu məqaləsində, başlıca olaraq, mənaca uzaq söz və 
ifadələrin  gözlənilməz əlaqələndirilməsi "prinsipi", obrazların 
heyvanlar və bitkilərlə metaforik və kəskin istehzalı müqayisəsi, 
obrazlı müqayisə və qarşılaşdırmalar, istehza yaratmaq üçün 
mənaca əks və zidd sözlərin əlaqələndirilməsi, komik kalamburlar, 
zidd mənalı sözlərin mətndə sinonimləşdirilməsi, obraz və müəllif 
nitqinin ustalıqla birləşdirilməsi və s. kimi vasitələr üzərində 
dayanmışdır.1 Məqalədə komizm vasitə və üsullarının tədqiqi 
yeganə məqsəd olmadığından müəllif daha çox nəzərə çarpan 
cəhətləri qeyd etməklə kifayətlənmişdir. Bunları bir qədər 
dəqiqləşdirməklə leksik-üslubi vasitələr kimi ümumiləşdirmək 
olardı. 
Böyük rus ədibi, inqilabçı-demokrat Saltıkov-Şedrinin satira 
dili, ədibin burjua-mülkədar quruluşunu ifşa etmək üçün 
əməliyyata cəlb etdiyi satira vasitə və üsulları tədqiqatçıların 
həmişə diqqət mərkəzində olmuşdur. A.İ.Yefimovun irihəcmli 
"Saltıkov-Şedrinin satiralarının dili" kitabında böyük ədibin 
əsərlərinin leksik tərkibi, yazıçının sözdən istifadə  ustalığı 
diqqətlə araşdırılmış, Şedrinin amansız satira dilində publisist lek-
sika və frazeologiyanın, professional terminologiyanın, elmi-
texniki leksika və frazeologiyanın, sadə danışıq, kilsə-slavyan və 
kitab-belletristika sözlərinin, frazeoloji novatorluğun rolu və 
əhəmiyyəti ilk dəfə ətraflı tədqiq olunmuşdur. Bu qiymətli əsərdə 
müxtəlif söz qruplarından yeri gəldikcə ədibin necə faydalandığı 
qeyd edilsə də, ümumən leksik və frazeoloji materialın satira dilinə 
xidməti baxımından öyrənilməsi qarşıya məqsəd qoyulmamışdır. 
Bu cəhəti müəllif özü də nəzərə aldığı üçün əsərin son fəslini 
                                                 
1 Материалы и исследования по истории русского литературного языка. Том 
III, изд-во АН СССР, М., 1953, ñ.28-39. 
 17
"Bədii ifadəlilik vasitələri" adlandırmış, lakin burada da öz işini 
komik müqayisələrdən danışmaqla məhdudlaşdırmışdır. Mono-
qrafiyada Şedrinin yazı manerasından, rəngarəng ifşa üsullarından 
biri − kölə dili barədə ətraflı məlumat  verilmiş, ədibin senzura 
mülahizələri ilə əlaqədar ezop dilinə müraciəti və ezop manerasın-
dan bir bədiilik vasitəsi kimi necə faydalandığı zəngin dil materialı 
əsasında geniş şərh olunmuşdur.1 
Məlumdur ki, bədii ədəbiyyatda komizmi dil ilə bağlayan 
amillər onu reallaşdıran vasitələrdir, onun bəzi təzahür üsullarıdır. 
Nəzəri ədəbiyyatda "vasitə" və "üsul" anlayışları az-çox seçilsə də, 
şərti başa düşülür və əksərən şərti mənada işlədilir, çox vaxt 
vasitələrlə üsullar bir-birindən fərqləndirilmir, ayrılmır. Rus 
dilində çox işlənən "komiçeskoe sredstvo" termininin ikinci tərəfi 
– "sredstvo" sözü, əksərən, "vasitə", bəzən də "üsul" kimi anlaşılır. 
Komizm tədqiqatçılarından Y.Borev də bu sözdən istifadə etmiş və 
onun tədqiqatında da komizm vasitələri ilə komizm üsullarının 
hüdudları qəti fərqləndirilməmişdir. Buna baxmayaraq, Y.Borevin 
bu sahədəki işi, xüsusən onun komik-bədii vasitələrin tədqiqi 
sahəsində əməyi diqqəti cəlb edir. Ondan əvvəlki komizm 
nəzəriyyəçiləri komizm vasitə və üsullarının tədqiqinə nisbətən az 
fikir vermişlər. Buna görə də o, məsələn, V.Frolovun "Sovet ko-
mediyası haqqında" əsərinin son – "Komediya necə yaranır?" 
fəslinə irad tutaraq göstərir ki, müəllif bu fəsildə komizm texnikas-
ından – lirik və satirik komediyaların yaranma yollarından, tiplərin 
özünü və bir-birini ifşa üsullarından, qrotesk və kəskinləşdirmədən 
danışsa idi, əsəri daha çox qazanmış olardı.2 
Qeyd etməliyik ki, Y.Borev "sredstvo" sözü altında mahiyyət 
etibarilə komizmin təzahür vasitələrindən deyil, komizm üsul-
larından danışmış, bu üsulların təsnifini verməyə çalışmışdır. Ona 
                                                 
1 Бах.: À.È.Åôèìîâ. ßçûê ñàòèðû Ñàëòûêîâà-Ùåäðèíà. Èçä-âî Ìîñêîâñêîãî 
óíèâåðñèòåòà, 1953, ñ. 436-463. 
2  Бах: Ïðîáëåìû òåîðèè ëèòåðàòóðû. Èçä-âî ÀÍ ÑÑÑÐ, Ì., 1958, s. 316. 
 18
görə də müəllif bəzən həmin sözü "priyom" sözü ilə əvəz etmiş, 
sinonimləşdirmişdir.1 
Müəllifin fikrincə, gülüş hədəfinin heyvanlarla,  quşlarla, 
həşəratlarla, cansız varlıqlarla müqayisə edilməsi və təcəssümü 
mühüm komizm vasitələrindəndir. Əsərdə komizm vasitəsi kimi, 
komik xarakterin, komik detalın, komik situasiyanın, komik 
münaqişənin roluna xüsusi fikir verilmişdir. Məsxərə və tizfəhmlik 
aforizmləri ilə yanaşı, komik kalamburlar, çoxmənalılıq, omonim-
lik, kinayə, makoronik şeir üslubu, kontrast və s. də mühüm ko-
mizm vasitələri kimi izah edilmişdir. 
Şübhəsiz, komizm  vasitə və üsulları birdən-birə yaranmamış, 
ədəbiyyatın inkişafı ilə əlaqədar tədricən artmış, çoxalmış və 
zənginləşmişdir. Sovet incəsənəti yeni vasitələr və üsullar yarat-
maqla yanaşı, bu sahədəki keçmiş irsi də mühafizə edib saxlamış-
dır. Buna görə də Y.Borev klassik komizm üsullarından 
danışarkən, aşağıdakıları  xüsusi qeyd etməyi lazım bilmişdir: 
"<...> satirik obrazların özlərini və bir-birini ifşası, onların hey-
vanlarla geniş yayılmış müqayisəsi və cansızlaşdırma, təcəssüm, 
komik kontrast, xüsusi komik dil vasitələri (kalambur, komik dil 
xarakteristikası, satirik kinayə və alleqoriya) və bir çox 
başqaları".2 Y.Borev bu bölgünü sonralar da əsasən saxlamışdır.3 
Lakin qeyd etməliyik ki, bölgüdə müəyyən bir prinsip nəzərə 
çarpm . Burada aşkar şəkildə komizm vasitələri ilə komizm  üsul-
ları eyniləşdirilmişdir. 
ır
                                                
Şişirtmə texnikası fakt və hadisələrin ən fəal deformasiya üsul-
larındandır. Özünü və bir-birini ifşa əsərin quruluşu ilə, süjetlə 
bağlı məsələdir.4 Çoxmənalılıq, omonimlik, kalambur, kinayə, 
komik kontrast və s. komizmin həqiqi dil vasitələridir. Məsxərə, 
kinayə, şişirtmə (və onun növləri – mübaliğə, qrotesk, karikatur-
 
1  Þ. Á î ð å â. Î êîìè÷åñêîì, ñ.196-232. 
2  Þ. Á î ð å â. Î êîìè÷åñêîì, s.200. 
3  Þ. Á î ð å â. Êîìè÷åñêîå, Èçä-âî "Èñêóññòâî", Ì., 1970. 
4  À.Í. Ë ó ê. Î ÷óâñòâå þìîðà è îñòðîóìèè, s. 140. 
 19
laşdırma, parodiya, fantastika), komik detal, komik münaqişə, ko-
mik situasiya, komik xarakter, kontrast, kalambur və s. bir araya 
sığan, bir cərgəyə qoyula bilən, eyni vəzifəli, eyni səciyyəyə malik 
faktorlar deyildir. Bunların bəziləri – kinayə, kontrast, kalambur, 
alleqoriya və s. "xüsusi dil vasitələri" adlandırılır. Bu fikir 
doğrudur, lakin müəllif həmin fikrini irəlilətmir. Özünü və bir-
birini ifşa, müqayisə, təcəssüm, şişirtmə, komik xarakter və s. dil 
materialı olmadan necə yarana bilər? Bunların  çoxu məcazın trop 
növlərinin komik keyfiyyətdə işlədilməsi halları ilə bağlıdır. 
Bütun bunlar Y.Borevin bu qiymətli əsərində hələ hər şeyin öz 
yerində olmadığını göstərir. 
Komizm nəzəriyyəsinin ümumi estetik planda tədqiqi ilə 
əlaqədar diqqəti cəlb edən əsərlərdən biri də A.Makaryanın "Satira 
haqqında" kitabıdır. O, əsərini bu cür adlandırsa da, "komizm" 
termininə daha əsaslı yer vermiş, iki hissədən ibarət olan bu 
monoqrafiyanın birinci hissəsinə "Ədəbiyyatda komiklik", ikinci 
hissəsinə "Komizm" adı vermişdir. İkinci  hissədə "satira yaradı-
cılığının əsas bədii vasitələri"nin tədqiqini qarşıya qoyan müəllif 
həmin hissəni "Sözlərin komizmi",  "Bədii komizm", "Logizm və 
alogizm", "Vəziyyətlər komizmi", "Xarakterlər komizmi", "Şərait 
komizmi", "Hərəkət komizmi" kimi adlar altında şərh edir. 
Göründüyü kimi, bunlardan  yalnız ilk ikisi komizmin dil 
vasitələrinə daxildir. Lakin bu iki fəsildə də ziddiyyətli və qeyri-
məntiqi fikirlər vardır. 
Müəllif sözlər komizmini iki növə ayırmışdır: tizfəhm sözlər 
(ostroumnoe slovo) və komik sözlər. Birinci halda  tizfəhmlik 
nəzərdə tutulur ki, bu, tamamilə başqa bir sahənin tədqiq obyekti-
dir. Komik sözlərdən danışılan hissədə müəllif komizmin leksik-
üslubi vasitələrinin tədqiqinə çalışmışdır. Bunu tizfəhm sözlərlə 
komik sözləri fərqləndirmə prosesində müəllifin öz qeydləri də 
təsdiq edir; Makaryanın fikrincə, komik söz gerilik, mədəni 
məhdudluq, avamlıq, əsəbi vəziyyət və s. ilə bağlıdırsa, tizfəhm 
sözlər intensiv əqli fəaliyyət, iti müşahidəçilik, fikrin sürəti və s. 
 20
ilə əlaqədardır. O, komik sözlərin qruplarını müəyyənləşdirməyə 
çalışaraq yazır: "<...> dialektizmlər, professionalizmlər, 
arxaizmlər, neologizmlər, varvarizmlər, məna və qrammatik 
əlaqələrin pozulması – bütün bunlar tez-tez sözə komik məna 
verir".1 Lakin əməli izahata gəldikdə, müəllif komizm vasitələri ilə 
komizm üsullarını fərqləndirməkdə çətinlik çəkir. Belə ki, kitabda 
fikrin qaydasızlığı və məntiqi formalaşması, fikir kasıblığı – 
ibarəçilik, replikalar arasında əlaqənin pozulması, intonasiyanın 
komik yüksəlişi və ya enməsi, söz yanılmaları, zidd fikir ifadə 
edən sözlər, sözlərin təkrarı, səslərin komizmi və kalamburlar söz 
komizminin əsas mənbələri hesab olunur. Birinci halda "Bizim 
rentgen dekretə getdi" tipli misallar verilir və göründüyü kimi, bu-
rada komizm sözlərin metonimik səciyyəsindən doğur. Fikir kasıb-
lığı, ibarəçilik nitq anaxronizmləri ilə bağlıdır. Replikalar arasında 
əlaqənin pozulması anlaşılmazlıq manerasının təzahür halların-
dandır. İntonasion komik yüksəliş komik kontrast deməkdir. Söz 
yanılmaları və sözlərin təkrarı gözlənilməzlik yazı manerasının 
səciyyəvi əlamətlərindəndir. Beləliklə, burada komizm vasitəsi 
kimi yalnız sözlərin metonimik səciyyəsi, söz təzadları, səslərin 
komizmi və kalamburlar həqiqi qiymətə malikdir. Makaryanın 
əsərinin ikinci hissəsində "Bədii komizm" adı altında məcazın trop 
növlərinin komizmi əsas götürülür: "Obrazın komik mənasından 
danışarkən biz dilin ifadəlilik vasitələrini, xüsusən epitet (biz bunu 
troplara daxil etmirik), tropun bəzi növləri: metafora, müqayisə, 
perifraz, alleqorizm, personifikasiya, hiperbola və litotanı nəzərdə 
tuturuq".2 Burada hiperbola və litota artıqdır. Lakin göründüyü 
kimi, Makaryan hədəfə yaxınlaşır. Trop növlərinin komizm 
vasitəsi kimi izahı onun əsərində xüsusi yer tutur. 
Makaryanın bölgüsü ən azı iki mühüm çatışmazlığa malikdir. 
Əsərin ikinci  hissəsini "satira vasitələri"nə həsr etdiyi halda, 
                                                 
1 А. М а к а р я н. О сатире. Перевод с армянского. Изд-во "Советский 
писатель", М., 1967, с.200. 
2   À. Ì à ê à ð  é à  í. Ýþñòÿðèëÿí ÿñÿðè, ñ.209. 
 21
müəllif yalnız ilk iki fəsildə satira vasitələrindən danışmış və ko-
mizmin bütün dil vasitələrini əhatə edə bilməmişdir: komizmin 
yumor və satiradan ibarət iki formasını qəbul etsə də, yumor və 
satira vasitələri ilə yumor, satira yaratma üsullarını qarışdırmışdır. 
Digər tərəfdən, Makaryan qeyd etdiyi dil vasitələrinin eyni 
dərəcədə lirik, epik və dramatik əsərlərə də xidmət etdiyini bildiyi  
halda, onların, xüsusən, komizmin bədiilik  vasitələrinin hansı hal-
larda gülüş vasitələrinə çevrildiyini müəyyənləşdirə bilmir. 
Şedrin satira sənətinin görkəmli tədqiqatçılarından A.Buşmin 
də komizm  vasitə və üsulları barədə eyni şəkildə ümumi və 
dağınıq fikirlər söyləmişdir. O, Şedrin sənətindən danışarkən 
mübaliğə, qrotesk, fantastika və ezop manerasını diqqət mərkəzinə 
qoymuş, bunlarla yanaşı, ədibin əsərlərinin quruluş 
xüsusiyyətlərindən, bədiilik vasitələri sırasında şərti müəllif – 
təhkiyəçi obrazından, poetik alleqoriya, mübaliğə və fantastika 
elementlərindən, əsərlərin leksik, frazeoloji materialı və bu materi-
alın məcazilik imkanlarından, xüsusi adlardan, ləqəblərdən, 
epitetlərdən, metaforadan, formullardan, obrazlılıqdan satira usta-
sının ezop tipoloji sistemi kimi istifadə ustalığından bəhs etmişdir. 
Buşmin böyük satirikin bunların çoxundan həm də senzura 
mülahizələri ilə əlaqədar istifadə etdiyini göstərir: "Saltıkovun 
silsilə və ayrıca əsərlərinin kompozisiyası, şərti müəllif-təhkiyəçi 
fiquru, obrazların strukturu, poetik alleqoriya, mübaliğə və fantas-
tika elementləri, bədii stilistika (leksika, frazeologiya, troplar və s.) 
– bütün bunlar müəyyən dərəcə senzura mülahizələrini əks et-
dirir".1 Buşmin göstərir ki, Qoqol və Şedrin tənqidi realizmin 
bütün ifadəlilik vasitələrini və hər şeydən əvvəl, psixoloji təhlil 
metodunu satiranın xidmətinə cəlb etmişdir. Şedrin heç vaxt öz 
məsləkindən dönməmiş, bədiilik vasitələrinin gücü ilə döyüşmüş, 
bədiilik taktikasını mürəkkəb, zəngin, orijinal vasitə və üsullarla 
irəlilətmişdir. 
                                                 
1 Бах.: Ñ à ë ò û ê î â - Ù å ä ð è í. 1826-1976. (Ñòàòüè, ìàòåðèàëû, 
áèáëèîãðàôèÿ). Èçä-âî "Íàóêà", Ë., 1976, s. 44. 
 22
Komik-bədii vasitələr haqqında bu və ya digər münasibətlə 
başqa alimlər də fikir söyləmişlər. A.N.Luk göstərir ki, "<..> 
tizfəhmliyin üsulları ilə "komizmi əks etdirmənin bədii vasitələri" 
deyilən şey arasında fərq vardır".1 Bu qeydlərdən belə güman 
etmək olardı ki, müəllif həqiqətən komik-bədii vasitələri nəzərdə 
tutur. Lakin əsərin ümumi ruhundan aydın olur ki, o burada ko-
mizm üsulları ilə komizmin bir növü olan tizfəhmliyin daxili üsul-
larının fərqindən danışır. 
Satira tədqiqatçılarından A.Nikolayevin "Gülüş satira silahıdır" 
adlı əsərində əsas problemlər obrazların tipikləşdirilməsi baxımın-
dan izah edildiyindən, komik-bədii vasitələrdən, başlıca olaraq, 
əsərin "Satirik tipikləşdirmə vasitələri" fəslində danışılmışdır. 
A.Nikolayev satirik əsərlərdə detallara xüsusi qiymət verir və 
qeyd edir ki, satirik portret epik portretdən yalnız münasibət ay-
dınlığı, bu və ya digər xarici cizginin təfərrüatla verilməsi, obrazın 
mahiyyəti ilə deyil, hər şeydən əvvəl, parlaq şəkildə ifadə olunan 
komizmlə fərqlənir, gülməli detallarla, müqayisələrlə dolğunlaş-
dırılmış olur. Bir çox satirik əsərlərdəki maraqsızlıq, üzüntü, sıx-
ıntı, müəllifin fikrincə, detallarla – komik detalların zəifliyi və 
yoxluğu ilə  bağlıdır. Müəllif  həm  də bu fikirdədir ki, bütün ko-
mik detallardan dərin ideya və  fikirlər gözləmək lazım  deyildir; 
detallar  bir  çox  hallarda k o m i  k   m ü h i t  yaratmağa xidmət 
edir. Məsələn, uzun və arıq Don-Kixotla gödək, yoğun Sançonun 
təsviri elə ilk baxışdan gülüş doğurur. 
Şübhəsiz, komizm sənətindən danışılarkən bu cür qeydlər 
nəzərə alınmalıdır. Lakin burada bizi hər cür detal deyil, nitq detal-
ları maraqlandırır. 
A.Nikolayev satirik əsərdə bəzi dil  məsələləri üzərində xüsusi 
dayanaraq göstərir ki, belə əsərlərdə təsirli tipikləşdirmə 
vasitələrindən biri obrazların dilidir. Qəhrəmanın vasitəsiz nitqi 
onun başqa vasitələrlə – müəllif xarakteristikası, portret təsviri və 
s. yollarla açılan daxili aləmini daha qabarıq nəzərə çarpdırır. Belə 
                                                 
1  À. Í . Ë ó ê. Î ÷óâñòâå þìîðà è îñòðîóìèè, s. 148. 
 23
hallarda dialoq komizmi özünəməxsus dil "dissonans"ına səbəb 
olur, obrazın xarakter cizgiləri daha qabarıq görünür. A.Nikolayev 
bu sahədə Qoqol sənətini yüksək qiymətləndirir və bir sıra faktları 
nəzərdən keçirərək, bu qənaətə gəlir ki, komik ziddiyyətlərin ifşası 
üçün obrazların dili müəllif xarakteristikasından az əhəmiyyətli 
deyildir: "Burada artıq həqiqi şəkildə demək olar ki, onların dili – 
onların düşmənidir. Hər frazası, hər replikası, hər sualı onların öz 
dəyərsiz və gülünc mahiyyətini ifşa edir".1 
A.Nikolayev göstərir ki, obraz nitqinin komik ifadəliliyi 
müxtəlif vasitələrlə əldə edilir: satirik yazıçılar məntiqsizlikdən 
(alogizm), anlaşılmazlıqdan, dialoqlardan, nitq dolaşıqlığından 
geniş istifadə edir, bəzən bir sahəyə aid olan sözlər başqa sahənin 
sözləri ilə (məsələn, siyasi sözlər məişət-dəlləkxana sözləri ilə) 
əvəz edilir, sözün çoxmənalılıq, omonimlik xüsusiyyətləri ön plana 
çəkilir, uğurla tapılmış nitq detalı satirik obrazın nadir 
səciyyələndirmə vasitəsinə çevrilir və s. 
Deməli, dilin potensial imkanları çox zəngindir və ona görə də 
hər bir yazıçı dili dərindən duymalı, yaxşı bilməli və bədii dilin 
xüsusiyyətlərini maksimum nəzərə almalıdır. Xalq yazıçısı M.İbra-
himovun obrazlı ifadəsi ilə desək: "Bədii dilin özünün loqarifması 
vardır və onu öyrənmək bütün ömrü boyu yazıçının vəzifəsidir".2 
A.Nikolayevin əsərində bilavasitə komizm vasitələrinin izahına 
xüsusi diqqət yetirilmişdir. Doğrudur, bu əsərdə də dəqiq bir sis-
tem yoxdur, konkret və aydın bir bölgü verilməmişdir, lakin 
müəllifin bu sahədə qənaəti aydındır: "Satiranın ancaq 
özünəməxsus olan və başqa poetik növlərdə təsadüf edilməyən 
xüsusi tipikləşdirmə vasitəsi yoxdur".3 Müəllifin fikrincə, satira da 
süjet, portret, obrazların dili və s. kimi vasitələrdən, metafora, epitet, 
müqayisə  kimi "ümumi" troplardan istifadə edir. Lakin qeyri-
                                                 
1 À.Í è ê î ë à å â. Ñìåõ - îðóæèå ñàòèðû. Èçä-âî "Èñêóññòâî", Ì., 1962, 
с.150. 
2  Ì. È á ð à ù è ì î â. Õÿëãèëèê âÿ ðåàëèçì úÿáùÿñèíäÿí, ñ.129. 
3  À.Í è ê î ë à é å â. Ýþñòÿðèëÿí ÿñÿðè, ñ.137. 
 24
satirik əsərlərin müəlliflərindən fərqli olaraq, komizm ustası bu cür 
vasitələri komik planda mənalandırmağı bacarmalıdır. 
B.Dzemidok komizm nəzəriyyəsinə həsr olunmuş qiymətli 
əsərində komizm vasitələri ilə maraqlanmasa da, komizmin forma 
və  üsullarının tədqiqinə xüsusi yer vermişdir. O, incəsənətdə ko-
mizm  yaratmağın: hadisələrin şəkildəyişmə və deformasiyası; 
gözlənilməz effektlər; hadisələrin əlaqə və münasibətində 
ölçüsüzlük; müxtəlif hadisələrin uydurma yolla əlaqələndirilməsi; 
hadisələrin mahiyyət, görünüş etibarilə məntiqi və ya prakseoloji 
normadan kənara çıxması kimi beş üsulunu göstərir, bunları daxili 
qruplara ayıraraq dünya incəsənətinin faktları əsasında konkret 
misallarla izah edir.1 Komizm üsulları barədə müəllifin 
ümumiləşmiş mülahizələri müəyyən dəqiqləşdirmələrlə müxtəlif 
xaqların komizm ustalarının yaradıcılığına tətbiq oluna bilər. 
Dzemidokun başqalarından bir üstünlüyü də orasındadır ki, o, sırf 
komizm  üsullarından danışmaqla komizm vasitələrini təcrid edir, 
onların varlığını, ayrıca bir mövzu kimi tədqiqini nəzərdə tutur. 
Komizmin nəzəri məsələlərinə həsr olunmuş başqa əsərlərdə də 
vəziyyət, əsasən, belədir.2 Bu əsərlərdə tədqiqatçının məqsədindən 
və əldə etdiyi faktlardan asılı olaraq, yalnız bu və ya digər 
məsələnin geniş, ya da məhdud şərhinə rast gəlmək mümkündür. 
Komizm vasitə və üsullarını fərqləndirmək, onların hər birini ay-
rıca nəzərdən keçirmək mühüm problem kimi qarşıda durur. 
 
*  *  * 
Komizm vasitə və üsullarının nəzəri şəkildə öyrənilməsi ilə 
Azərbaycan filologiyasında daha az məşğul olmuşlar. Yalnız bəzi 
                                                 
1  Á. Ä ç å ì è ä î ê. Ýþñòÿðèëÿí ÿñÿðè, ñ.66-88. 
2 Áàõ: À. Ñ ë î í è ì ñ ê è é. Òåõíèêà êîìè÷åñêîãî ó Ãîãîëÿ. Ïã. 1923; Î 
ìàñòåðñòâå ñàòèðû. Ñá.ñòàòåé. Ðåä. Ê. È ì à í à ë è å â, âûï.1. Ôðóíçå, 1960;               
È. Ý â å í ò î â. Ñèëà ñàðêàçìà. Ë., 1963; ß. Å. Ý ë ü ñ á å ð ã. Âîïðîñû òåîðèè 
ñàòèðû. Ì., Èçä-âî "Ñîâåòñêèé ïèñàòåëü", 1957; Å. Ê. Î ç ì è ò å ë ü. Î ñàòèðå è 
þìîðå. Ë., 1973  âÿ ñ. 
 25
qəzet və jurnal məqalələrində, tək-tək monoqrafik əsərlərdə bədii 
dildən bəhs edilərkən problemin ayrı-ayrı məsələlərinə toxunmaqla 
kifayətlənmişlər. Halbuki bu sahənin tədqiqi böyük komizm usta-
larının qüdrətinin aşkara çıxarılmasında mühüm rol oynaya bilərdi. 
Prof. Ə.Dəmirçizadə hələ 1935-ci ildə "Gülmək və şarla-
tanlar"1 məqaləsində satirik nəsrin dilində gülüşün rolunu, komizm  
vasitə və üsullarını araşdırmağa, Qantəmirin satira dilini nəzərdən 
keçirməklə bədii əsərin dilində "gülmək texnikası"nın nədən ibarət 
olduğunu tədqiq etməyə çalışmışdır. Ə.Dəmirçizadənin fikrincə, 
ictimai gülüş sözlərlə, ifadələrlə yanaşı, həm də psixoloji 
momentdən, hadisələrdən doğmalıdır. Müəllif bu ikinci cəhətin 
ədibin bəzi hekayələrində zəif işlənmiş olduğunu müşahidə etmiş-
dir. Bu müşahidələr doğru idi və Qantəmir nəsrinin bir neçə il son-
rakı sol, kəskin tənqidinin bir səbəbi də ədibin hekayələrinin 
həmin qüsuru idi.  
Ə.Dəmirçizadə "M.F.Axundovun pyeslərindəki komizm"2 adlı 
məqaləsində komik sənətin sirləri ilə oxucunu daha ətraflı tanış 
edir, görkəmli dramaturqun komik dühasının məhsulu olan dram 
əsərlərinin sənətkarlıq qüdrəti, komizm texnikası barədə maraqlı 
fikirlər söyləyir. O, ədibin komediyalarının verdiyi faktlar əsasında 
komizm üsullarının şərhinə daha çox diqqət yetirmiş və 
M.F.Axundovun komediyalarını "komizm texnikasının ən dolğun 
və ən bitkin nümunəsi" hesab etmişdir. 
Ə.Dəmirçizadə komizm texnikasından danışarkən "güldürücü 
tiplər"in, komik situasiya və komik xarakterin rolunu qeyd etməklə 
yanaşı, dili, obrazların nitqini mühüm komizm  vasitələrindən biri  
kimi xüsusi qiymətləndirmişdir: "Komizm törətmək üçün ən 
mühüm vasitələrdən biri də dildir. M.F.Axundov, dramaturgiyasını 
yüksək dərəcəyə çatdırmaq işində dildən mahiranə bir surətdə 
istifadə etdiyi kimi, komizm törətmək, gülünc tiplər, vəziyyət və 
xarakterlər yaratmaq işində də dildən ustalıqla istifadə etmişdir". 
                                                 
1  "ßäÿáèééàò ãÿçåòè", 1 ìàðò 1935-úè èë. 
2  "ßäÿáèééàò ãÿçåòè", 29 äåêàáð, 1938-úè èë. 
 26
Bu cəhətə xüsusi fikir verdiyi üçün müəllif ayrı-ayrı nitq detal-
larının, atalar sözləri və məsəllərin, ifadələrin, qarğış və söyüşlərin 
rolundan konkret faktlarla danışmışdır. 
Ə.Dəmirçizadə "Sabirin satira texnikası"1 və "Şairin satira dili 
haqqında"2 məqalələrini də komizm vasitə və üsullarının tədqiqinə 
həsr etmişdir. "Satira texnikası" dedikdə müəllif necə və hansı 
üsullarla gülmək kimi mühüm məsələləri nəzərdə tutur və yazır: 
"Sabirin satira texnikası – Sabirin tənqidi gülüş  tərzi və gülüş 
üsulu deməkdir". Bəzən müəllif "gülüş üsulu"nu geniş mənada – 
satira və yumor mənalarında, bəzən də "tipin öz sadəlövh dili ilə 
tənqidi", "tipi açıq etiraf üsulu ilə ifşa" kimi konkret mənalarda 
izah edir. Məqalədə şairin kinayə yaratma üsullarına daha geniş 
yer verilmişdir: "Satiranın əsas tərzlərindən biri budur ki, burada 
müsbət hər şey mənfi kimi, düz, doğru hər hal əyri kimi göstərilir". 
Məsələn, müsbət hadisənin mənfi tipin dilində mənfi kimi 
verilməsini "Bah-bah, yenə bah-bah!" şerinə əsaslanaraq beləd 
düsturlaşdırır: "Burada tamamilə riyazi bir qanun özünü göstərir: 
yəni iki mənfi – molla və onun elmə, məktəbə bəslədiyi mənfi 
münasibəti bir müsbət verir: yəni məktəbin, elmin müsbət olduğu 
qənaətini hasil edir" 
Ə.Dəmirçizadə Sabir haqqında ikinci məqaləsini dil 
məsələlərinə həsr etmişdir. Komizmin leksik və frazeoloji 
vasitələri əhatə edilən bu məqalədə "gülünc və eybəcər 
təşbehlər"in, "xalq arasında işlənən tipik ifadə və zərbi-
məsəllər"in, "nida və təqlidi sözlər"in komizm yaratmaqda rolu ön 
plana çəkilmiş, həmin vasitələr Sabirin satira dilinin tərkib 
elementləri kimi izah edilmişdir. Məqalədə söz və ifadələri 
parodiya yolu ilə ifşa məsələsi daha incə bir cəhətin tədqiqidir. 
Leksik və frazeoloji parodiyalar haqqında filologiyamızda çox az 
danışılmış, bu cür tək-tək qeydlər isə, demək olar ki, unudulmuş-
dur. Ə.Dəmirçizadə leksik və frazeoloji parodiyaları komizmin 
                                                 
1  "Àçÿðáàéúàí ìöÿëëèìè" ãÿçåòè, 18 èéóë 1946-úû èë. 
2  "Àçÿðáàéúàí ìöÿëëèìè" ãÿçåòè, 5 èéóí 1947-úè èë. 
 27
mühüm dil  vasitələri sırasına daxil edərək onların üç növünü 
göstərmişdir; əcnəbi sözləri, xüsusən dini ərəb-fars klassik 
ifadələrini gülünc məqamda işlətmə; müəyyən xalqa və ya ləhcəyə 
məxsus ifadə tərzinin gülüş törətmək üçün işlədilməsi; klassik 
əsərləri yamsılama tərzi. Müəllif doğru qeyd edir ki, XVIII-XIX 
əsrlərdə, hətta Oktyabr inqilabına qədər bir sıra ərəb-fars tərkib və 
ibarələrini işlətmək məharət sayıldığı halda, mollanəsrəddinçilər 
bu cür ifadə və ibarələri gülüş obyektinə çevirmiş, onlardan gülüş 
vasitəsi kimi istifadə etmişlər. Sabirin Füzuliyə, S.Ə.Şirvaniyə 
parodiyalarında ya söz və ifadələr olduğu kimi saxlanılmaqla satira 
vasitəsinə çevrilmiş və ya azacıq dəyişdirilmiş, antonimləri ilə 
əvəz edilməklə satirik keyfiyyətdə şeir dilinə daxil edilmişdir. 
Ə.Dəmirçizadə bu məqaləsində komizmin dil vasitələrinin – 
leksik və frazeoloji vasitələrin rolunu həqiqi bir dilçi məntiqi ilə 
obyektiv qiymətləndirməyə çalışmışdır. 
Göründüyü kimi, M.Ə.Sabirin qüdrətli satirası sosial xarakteri 
ilə yanaşı, komizm vasitə və üsullarının öyrənilməsi baxımından 
da tədqiqatçıları cəlb etmişdir. 
Hələ 50-ci illərdə Sabirin inqilabi satirasının ətraflı nəzəri-
estetik təhlilini verən Əziz Mirəhmədov "Sabir" monoqrafiyasında 
yeri gəldikcə şairin ifşa üsullarına da toxunmalı olmuşdur. 
Müəllif ayrı-ayrı mövzuların tədqiqi ilə əlaqədar şairin yaradı-
cılığında istehza və kinayənin, bədii kontrast və təzadların, özünü 
və bir-birini ifşanın rolunu dönə-dönə qeyd etməli olmuşdur. 
Monoqrafiyada mollanəsrəddinçilərin və o cümlədən Sabirin 
senzura mülahizələri ilə əlaqədar ezop manerasına müraciəti 
xüsusi xatırladılmış, Mirzə Şəfi, Baba bəy Şakir, Zakir, 
M.F.Axundov və başqa satiriklərin yaradıcılıq materialı üzrə 
Sabirə qədərki ədəbiyyatımızda kölə dilindən məcburi istifadənin 
keçmiş izləri və kökləri izah edilmişdir.1 Bir neçə il sonra müəllif 
öz fikirlərini bir qədər də genişləndirərək yazırdı: "Ezopdan 
Rableyə, Krılovdan Qoqol və Şedrinə qədər bütün satira ustaları 
                                                 
1 ß. Ì è ð ÿ ù ì ÿ ä î â. Ñàáèð. Àçÿðá. ÑÑÐ ÅÀ-íûí íÿøðè, Áàêû, 1958, ñ.87-89. 
 28
tez-tez "ezop" dilinə, müxtəlif troplara və alleqoriyaya müraciət 
etməli olur, öz tənqidi fikir və mülahizələrini məcaziləşdirir, 
üstüörtülü şəkildə ifadə edirdilər. Lenin ezop dilinin potensial 
döyüş imkanlarını yüksək qiymətləndirirdi".1 
Ədəbiyyatımızda komizm vasitə və üsulları barədə prof. 
C.Xəndanın tədqiqləri də maraqlıdır. M.Ə.Sabirin həyat və yaradı-
cılığına, böyük və əzəmətli sənət aləminə müxtəlif məqalə və ki-
tablar həsr etmiş C.Xəndan "Sabir yaradıcılığının sənətkarlıq 
xüsusiyyətləri" adlı qiymətli əsərində nəhəng satirikin kəskin, 
rəngarəng ifşa üsullarını, komizm vasitələrini ilk dəfə ətraflı 
tədqiqə çalışmışdır. O, problemin bütövlükdə nəzəri tədqiqi ilə 
məşğul olmasa da, Sabirin poetikasından danışarkən şairin satirik 
ifşa üsullarına geniş yer vermişdir. "Sabirin poetikası" adlanan bir-
inci fəsildə müəllif, əsasən, komizmin leksik və üslubi-frazeoloji 
vasitələrini nəzərdən keçirmiş, təşbeh, istiarə, epitet, rücu, təzad, 
yeni  və köhnə sözlər, idiomlarla yanaşı, mübaliğə, kinayə, eyham 
və sairi əhatə etməklə komizm vasitələri ilə komizm üsullarının bir 
qismini eyni cərgədə birləşdirmişdir. Əsərdə şairin satirik ifşa 
üsulları zəngin və tutarlı material əsasında təhlil edilir. İfşa üsul-
larına həsr olunmuş ikinci fəsildə satiraların konkret 
xüsusiyyətlərini əks etdirən 26 müxtəlif ifşa üsulundan danışılır. 
Lakin müəllif bu üsulları komizm nəzəriyyəsi baxımından 
ümumiləşdirməmişdir. Həmin üsulların bir çoxu eyni üsulun 
müxtəlif çalarlarla, variantlarla təkrarından ibarətdir, bir qismi isə 
əsərin quruluşu, süjeti və kompozisiyası ilə əlaqədardır. 
Görkəmli ədəbiyyatşünas alim K.Məmmədov Q.Zakir, N.Və-
zirov, Ə.Haqverdiyev, Y.V.Çəmənzəminli kimi klassik şair və 
yazıçılarımızın həyat və yaradıcılığına  qiymətli monoqrafiyalar 
həsr etmişdir. Əsasən eyni mühitdə böyüyüb tərbiyə almış həmin 
sənətkarların hamısı eyni zamanda həm də komizm ustalarıdır. 
Ona görə də müəllif istər-istəməz dram, nəsr və şeir dilində ko-
mizm  vasitə və üsullarının praktik əhəmiyyətini, ümumi estetik 
                                                 
1 À. Ì è ð à õ ì å ä î â. Ïîýò, ïðèçâàííûé ðåâîëþöèåé, Áàêó, 1964, ñ.85-86. 
 29
rolunu qiymətləndirməli olmuş, komik sənətin qurulma texnikas-
ına nəzər salmışdır. Ə.Haqverdiyev dilinin ruhunu satira, yumor və 
kinayədə görən K.Məmmədov yazıçının bədii dilində məcazların, 
təşbehlərin, bənzətmə və təzadların roluna xüsusi qiymət vermiş-
dir.1 Ədəbi dilə münasibətdə "eynən mollanəsrəddinçilər kimi 
düşünən" N.Vəzirovun dramaturgiya dilindən danışarkən ədibin 
hələ gənc yaşlarından obraz   nitqinin tipikləşdirilməsinə necə fikir 
verdiyini, şivə sözlərinin, idiomların, qarğışların, vulqarizmlərin, 
atalar sözləri və məsəllərin, komik nitq detallarının, alınma 
sözlərin, polisemantizmin, xüsusi adlar və ləqəblərin, dialoqların 
dramaturqun bədii yaradıcılığında mövqeyini nəzəri-estetik planda 
şərh etmişdir.2 
K.Məmmədov sonrakı tədqiqlərində komizm nəzəriyyəsinin 
bəzi məsələlərini xalq satirası materialları əsasında daha da 
dərinləşdirmişdir. Atalar sözləri və məsəlləri satira vasitəsi kimi 
təhlil edən müəllif göstərir ki, "Çox qədim janr olan Azərbaycan 
atalar sözü və məsəllərinin böyük bir hissəsini satirik atalar sözü 
və məsəllər təşkil  edir".3 Burada müəllif atalar sözləri və 
məsəllərin bir qisminin təbiətən komik keyfiyyətdə formalaşdığını 
prinsip etibarilə düzgün əsaslandırır. Müəllif aforizmlər, idiomlar, 
atmacalar, epiqraflar və s. haqqında da eyni mövqedədir. 
T.Hacıyevin Sabirin satira texnikasına dair məqalələri və kitab-
ları ədəbiyyatımızda ezop manerasının ilkin nəzəri tədqiqi baxı-
mından faydalıdır.4 
T.Hacıyev "Molla Nəsrəddin"in və mollanəsrəddinçilərin dil 
materialı əsasında sözün komik qüdrətinin şərhini vermişdir. Sabir 
yaradıcılığında xüsusi adların üslubi-komik imkanları, alınmaların 
                                                 
1 Ê. Ì ÿ ì ì ÿ ä î â. ßáäöððÿùèìáÿé Ùàãâåðäèéåâ, Á., 1955, ñ.108. 
2 Ê. Ì ÿ ì ì ÿ ä î â. Íÿúÿôáÿé Âÿçèðîâ. Á., 1963, ñ.234-262. 
3 Ê. Ì ÿ ì ì ÿ ä î â. XIX ÿñð Àçÿðáàéúàí øåðèíäÿ ñàòèðà. Á., 1975, ñ.4. 
4 Ò. Ù à ú û é å â. Åçîïóí äèëè èëÿ äàíûøàðêÿí. "Óëäóç", 1967, ¹5; Èíãèëàáè ñàòèðèê 
öñëóáäà åçîï ìàíåðàëàðû, "Úÿëèë Ìÿììÿäãóëóçàäÿ" (Ìÿãàëÿëÿð âÿ õàòèðÿëÿð). Àçÿðá. 
ÑÑÐ ÅÀ-íûí íÿøðè, Á., 1967, ñ.229-248.; Ñàòèðà äèëè. ÀÄÓ íÿøðè, Á., 1975; Ñàáèð: ãàé-
íàãëàð âÿ ñÿëÿôëÿð. "Éàçû÷û", Á., 1980. 
 30
və jarqonların komik səciyyəsi həqiqi bədii-estetik izahını onun 
yazılarında tapmışdır. Müəllif satirik şeirdə və satirik-publisist 
əsərlərdə üslubi uyğunlaşmanın tipik nümunəsini Sabir və Mirzə 
Cəlil sənətinin timsalında nəzərdən keçirir. Doğrudur, bu əsərlərdə 
əsas faktlar Mirzə Cəlil və xüsusən Sabir yaradıcılığından 
götürülmüşdür və həm də bunlar komizmin bütün dil vasitələrini 
əhatə edə bilmir, lakin müəllifin şərhində mollanəsrəddinçi satira 
ustalarımızın yazı manerasının bir sıra cəhətləri barədə dəyərli 
elmi ümumiləşdirmələr vardır. Mollanəsrəddinçilərin ümumi yazı 
manerasından irəli gələn bu cəhətlər "Satira dili" kitabının 
girişində qeyd edilmişdir: "Dil materialından istifadədə ümumi bir 
mollanəsrəddinçi manerası vardır. Bu manera bütün mollanəs-
rəddinçiləri birləşdirir". 
Sabirin satirik şeirləri həqiqi inqilabi satiranın yüksək 
sənətkarlıqla yaradılmış qiymətli nümunələri olmaqla bərabər, ilk 
növbədə həm də bədii dilinin zənginliyi, satira vasitə və üsullarının 
əlvanlığı ilə güclü komik təəssürat yaradır. Böyük satirikin bədii 
dilinin, xüsusən şairin istifadə etdiyi leksik və frazeoloji materialın 
tədqiqi ilə məşğul olan R.Məhərrəmova öz əsərlərində1 şairin 
sözdən istifadə qüdrətini, satirik şeirlərinin leksika və frazeologi-
yasını ətraflı araşdırmış, sinonim, omonim, antonim sözlərin, 
məişət leksikasının, terminlərin, dialektizmlərin, arxaizmlərin, 
ərəb, fars, rus və Avropa dillərindən alınmış sözlərin, frazeoloji 
materialın satira dilində rolunu, üslubi imkanlarını diqqətlə 
nəzərdən keçirmişdir. Bu əsərlərdə şairin satira dili XX əsr 
Azərbaycan ədəbi dilinin tarixi ilə əlaqəli öyrənilmiş, yeri gəldikcə 
leksik və frazeoloji vasitələrin komizm yaratmaqda roluna da 
diqqət  yetirilmişdir. Xüsusən "Sabirin dili" kitabında leksik və 
frazeoloji vasitələrin komizmə xidməti baxımından izahı 
tədqiqatın satirik əsərin ümumi ruhuna uyğunluğu baxımından 
daha uğurlu sayıla bilər. Bu əsərin sonunda müəllif ekspressiv, 
                                                 
1  Ð. Ì ÿ ù ÿ ð ð ÿ ì î â à.  Ñàáèðèí ñàòèðèê øåèðëÿðèíèí ëåêñèêàñû. Àçÿðá. ÑÑÐ ÅÀ-íûí 
íÿøðè, Á., 1968; Ñàáèðèí äèëè. Á., "Ìààðèô", 1976. 
 31
emosional sözlərin, frazeoloji ifadələrin tədqiqi ilə yanaşı, şairin 
dilində kinayəli, eyhamlı sözlərin öyrənilməsinə də xüsusi yer 
vermiş, söz və ifadələrdən şairin komizm vasitəsi kimi necə 
istifadə etdiyini konkret misallarla aydınlaşdırmışdır. 
S.Rəhman komediyaları komizm  vasitə və üsullarının 
zənginliyi ilə diqqəti cəlb edir. Ədibin komediya yaradıcılığının 
tədqiqatçılarından Mehdi Məmmədov və Arif Səfiyev bu cəhəti 
görüb qiymətləndirmiş, S.Rəhman komizminin təzahür vasitə və 
üsulları barədə fikir söyləmişlər. 
M.Məmmədov ədəbiyyatımızda, xüsusən S.Rəhmanın ko-
mediya yaradıcılığında gülüşün məna və rolunu nəzərdən 
keçirərkən, onun bir sıra nəzəri-estetik problemlərinin geniş 
təhlilini vermiş, komik sənətin tutarı, formaları, təzahür tərzləri 
haqqında qiymətli fikirlər söyləmişdir: "Komediyanın mənfi 
qəhrəmanları üçün faciədəki            ölümlərdən – oddan, zəhərdən, 
qılıncdan, dar ağacından da müdhiş bir edam vardır: rüsvayçılıq 
dirəyindən asılmaq, gülüş, məsxərə, nifrət və hiddət hədəfi olmaq" 
– deyə məzhəkə gülüşünü yüksək qiymətləndirən müəllif yazır: 
"Məzhəkənin formaları, ifadə vasitələri, gülmək və güldürmək 
tərzi müxtəlifdir, zəngindir. Gülüşün ən yumşaq və ən kəskin for-
maları arasında, yəni yumorla satira arasında    zəngin gülüş 
vasitələri, gülməyin çoxlu çeşid tərzləri vardır".1 M.Məmmədov 
gülüşün satira və yumordan ibarət iki formasını xarakterizə edərək 
satirik ifşa vasitə və üsulları haqqında deyir: "Satira həyatın, insan 
xarakterlərinin mənfi təzahürlərinə qarşı tənqidi  münasibətin ən 
şiddətli, ən qabarıq formasıdır. Odur ki burada bədii təsvirin, ifadə 
vasitələrinin, boyaların, bir sözlə, yazmaq üsulunun və prinsipinin 
özü də qabarıq şəkildə, böyüdülmüş halda, bəzən isə ifrat tərzdə 
olur. Bədii mübaliğə, qrotesk satiranın dili, ifadə üsuludur".2 
M.Məmmədov "Azəri dramaturgiyasının estetik problemləri" 
kitabında bu fikirlərini bir qədər də inkişaf etdirmiş və 
                                                 
1  Ì å ù ä è   Ì ÿ ì ì ÿ ä î â. Ùÿéàò âÿ ñÿíÿò éîëëàðûíäà. Àçÿðíÿøð, Á., 1965, ñ.142. 
2  Ì å ù ä è   Ì ÿ ì ì ÿ ä î â. Ýþñòÿðèëÿí ÿñÿð, ñ.162. 
 32
genişləndirmişdir. Onun əsərlərində komizm nəzəriyyəsinin milli 
baxımdan tədqiqi Azərbaycan estetik fikrinin inkişafında müəyyən 
rola malikdir. Lakin qeyd etməliyik ki, onu ən çox komik əsərlərin 
ideya-estetik problemləri maraqlandırmış, ona görə də sənətşünas-
alim komizmin bədii vasitə və üsulları üzərində xüsusi  dayan-
mamışdır. 
S.Rəhman komediyalarının daha ətraflı tədqiqinə A.Səfiyevin 
yazılarında rast gəlirik. O öz tədqiqlərində S.Rəhman komizminin, 
demək olar ki, bütün məsələlərinə, o cümlədən bütün əsas komizm 
vasitə və üsullarına toxunmuşdur. Onun bu sahədə qeydləri bədii 
dil materialları əsasında komizm  vasitə və üsullarını müasir es-
tetik baxımdan təhlil etməyin ilk nümunələrindəndir. O, komizm 
üsullarını başlıca olaraq aşağıdakı kimi müəyyənləşdirir: 
"S.Rəhman öz komediyalarında komik vəziyyət yaratmağın 
müxtəlif üsullarından istifadə etmişdir. Bunlardan anlaşılmazlıq, 
komik təzad, öz-özünü ifşa, bir-birini ifşa, komik detal, heyvanla 
müqayisə, fiziki çatışmazlıq (huşsuzluq, karlıq, korluq və s.), 
adamların dəyişik salınması, personajın qəsdən və ya bilmədən 
başqalarının fikrini azdırması və s. S.Rəhmanın komediya yaradı-
cılığında ən çox rast gəldiyimiz bədii üsullardır".1 A.Səfiyev 
S.Rəhmanın komediyalarının verdiyi faktlar əsasında bunların hər 
birindən yığcam şəkildə bəhs etmişdir. 
A.Səfiyev komizm  yaratmaqda dilin böyük roluna xüsusi 
diqqət yetirərək yazır: "Vəziyyət və situasiyalarla yanaşı, dil də 
komikliyin ifadə vasitəsi olmalıdır". Buna görə də o, S.Rəhman 
komediyalarının dil materialı üzrə, dramatik hərəkətin mənbəyi 
olan komik dialoq, surətlərin nitq vasitəsilə səciyyələndirilməsi və 
dildə komik effekt yaratmaq üsullarını tədqiq etməyi lazım bilmiş, 
bunu nitq vasitəsilə yaratmağın ənənəvi yollarını şərh etmişdir: 
"Nitq vasitəsilə komik effekt yaratmağın müxtəlif ənənəvi üsulları 
                                                 
1 À. Ñ ÿ ô è é å â. Êîìèêëèéèí èôàäÿ âàñèòÿëÿðè. Àçÿðá. ÑÑÐ ÅÀ-íûí Õÿáÿðëÿðè 
(ßäÿáèééàò, äèë âÿ èíúÿñÿíÿò ñåðèéàñû), 1973, ¹1, ñ.24-25. 
 
 33
vardır: söz oyunu (kalambur), bədii mübaliğə və kiçiltmə, danışıq 
üslubunun qəflətən pozulması – müxtəlif üslubların eyni nitq 
daxilində verilməsi, nitqdə məntiqin pozulması, surətin öz sənətinə 
uyğun sözləri yersiz işlətməsi, adi danışıqda rəsmi dildən istifadə 
olunması, atalar sözü və məsəllər, məcazi xalq ifadələri vasitəsilə 
xarakterin açılması və s."1 
A.Səfiyevin bölgüsü Y.Borevin bölgüsünə yaxın olub, milli 
faktların tədqiqi baxımından orijinallıq təşkil edir. A.Səfiyev de-
formasiya formaları kimi, şişirtmə və kiçiltməni birgə götürməklə 
daha düzgün mövqe tutmuşdur. Lakin Y.Borevdə olduğu kimi, bu-
rada da komizm vasitə və üsullarını fərqləndirməyə fikir 
verilməmişdir. 
Ə.Cavadovun "Satira və yumor dili" məqaləsi komizmin bəzi 
nəzəri problemlərinin, xüsusən komizmin dil vasitələrinin tədqiqi 
baxımından diqqəti cəlb edir. O, bədii əsərlərdə gülüş  yaratmaq 
üçün "leksik, sintaktik, fonetik və bəzi morfoloji vasitələrdən"2 
istifadə edildiyini göstərərək komizmin dil vasitələrinin əhatə 
dairəsini düzgün müəyyənləşdirsə də, həmin vasitələrin sistemli 
şərhini verə bilməmiş, onların yalnız bir qismini əhatə etmişdir. 
Ə.Cavadov komizm vasitələrinin: intonasiya (1), mətnə başqa üs-
luba məxsus sözün daxil edilməsi (2), kalamburlar (3), cümlə qu-
ruluşunun, cümlədə sözlərin sırasının, cümlələr arasındakı məntiqi 
ardıcıllığın pozulması (4), dialektizmlər (5), müəyyən bir surətə 
məxsus, daha doğrusu, surətin "özü yaratdığı" kobud ifadələr (6), 
söz yaradıcılığı (7), parodiya (8), bir-birini başa düşməməklə ko-
mik effekt yaratmaq (9), frazeoloji vahidlər (10) kimi növlərini 
göstərir. 
Fonetik-sintaktik vasitə kimi, şübhəsiz, intonasiyanın satira 
dilində rolu böyükdür. İntonasiya komizmin hər cür təzahür hal-
larına deyil, başlıca olaraq, kinayə, eyham, istehza və sarkazmın 
                                                 
1 À. Ñ ÿ ô è é å â. Ñ.Ðÿùìàíûí êîìåäèéàëàðû (íàìèçÿäëèê äèññåðòàñèéàñû). Á., 1967, ñ. 
302. 
2 Àçÿðáàéúàí áÿäèè äèëèíèí öñëóáèééàòû (î÷åðêëÿð). "Åëì" íÿøðèééàòû, Á., 1970, ñ. 33. 
 34
yaranmasına xidmət edir. 4-cü bənddə göstərilən qayda komizm 
vasitələrinə deyil, ən geniş yayılmış komizm üsullarından birinə 
aiddir – gözlənilməz əşya və hadisələrin əlaqələndirilməsi üsu-
ludur. Parodiya şişirtmənin bir növü olub, komizm üsulları sıras-
ına, bir-birini başa düşməməklə komizm  yaratmaq (9) anlaşıl-
mazlıq manerasına daxildir. Beləliklə, müəllif burada əslində ko-
mizm  vasitələrindən ikisinin – sözlərin və frazeoloji vahidlərin 
rolunu qeyd etmiş olur. Başqa üsluba xas olan sözlərin mətnə daxil 
edilməsi, kalamburlar, dialektizmlər, söz yaradıcılığı – sözdən 
komizm vasitəsi kimi istifadənin müxtəlif hallarıdır. Surətin "özü 
yaratdığı" kobud ifadələr isə frazeoloji vulqarizmlərə aiddir. 
Ə.Cavadov yazır: "Satirik əsərlərdə komik effekt yaratmaq 
üçün kinayə, istehza, eyham, şişirtmə, mübaliğə, gözlənilməz 
sözün mətnə daxil olması və kalamburlardan istifadə edilir".1 
Əslində, müəllifin burada qeyd etdiklərindən son ikisi komizm 
vasitələrinə, əvvəlkilər komizm üsullarına daxildir. Göründüyü 
kimi, bu yığcam və maraqlı əsərdə də komizm vasitə və üsulları 
qarışdırılmışdır. 
Əhəd Hüseynovun "Sənət yanğısı" kitabı həqiqətən Mirzə Cəlil 
sənətinə böyük məhəbbət və ürək yanğısı ilə qələmə alınmışdır. Bu 
əsər böyük demokratın satira sənətkarlığını, onun komik sənətinin 
nəzəri-estetik xüsusiyyətlərini öyrənmək baxımından mühüm bir 
addım sayıla bilər. Müəllifin məqsədi komizm vasitə və üsullarını 
tədqiq etmək olmasa da, əslində, bu kitabda C.Məmmədquluzadə 
publisistikasına məxsus əsas ifşa üsulları və ədibin istifadə etdiyi 
komizm vasitələri dünya ədəbiyyatının bir sıra nəhəng 
satiriklərinin əsərləri ilə əlaqə və münasibətdə yüksək səviyyədə 
şərh olunmuşdur. Əsərin "Cəlil Məmmədquluzadə publisistikası-
nın sənətkarlıq xüsusiyyətləri"2 adlı birinci hissəsində sözlərin, 
ifadələrin, atalar sözləri və məsəllərin, aforizmlərin, epitetlərin, 
müqayisə və metaforaların satira dilində rolu nəzərdən keçirilmiş, 
                                                 
1 Аçÿðáàéúàí áÿäèè äèëèíèí öñëóáèééàòû (î÷åðêëÿð). ñ. 33. 
2 ß. Ù ö ñ å é í î â. Ñÿíÿò éàíüûñû. "Éàçû÷û", Á., 1979. ñ. 17-360. 
 35
görkəmli satira ustasının satirik-publisistik əsərlərində istifadə et-
diyi ezop manerası, kinayə, parodiya, qrotesk və s. ifşa üsulları 
ətraflı tədqiq olunmuşdur. Ancaq müəllif Mirzə Cəlilin 
sənətkarlığını duyduğu, müşahidə etdiyi şəkildə mənalandırdığı 
üçün onun qeyd etdiyi ifşa üsulları bəzən ümumi nəzəri-estetik 
fikirlə uyuşmur. Biz bu qənaətdəyik ki, məsələn, maarifçilik bütün 
xalqlarda, əsasən, uyğun xarakterdə olduğu, yaxud bütün dillər 
üçün sintaksisin vahidləri eyni olduğu kimi, dünya ədəbiyyatında 
komizm vasitə və üsulları da, əsasən, uyğun gəlməlidir. Burada 
yalnız milli ədəbiyyatların milli cəhətləri  müəyyən fərqlər doğura 
bilər. Bizim filoloji və estetik fikir tariximizdə isə bir sistem 
yoxdur. Hər tədqiqatçının öz "ifşa üsulları" meydana çıxır. Halbuki 
bunları sistemə salmaq və ümumiləşdirmək mümkündür. 
Filologiyamızda komizm vasitə və üsulları barədə başqa 
müəlliflərin fikirlərinə də rast gəlmək mümkündür. Lakin komizm 
texnikasının təzahür üsulları və bu üsullara xidmət edən vasitələr 
hələ də kompleks şəkildə öyrənilməmişdir. 
Bədii dildə komizmin dil vasitələri son dərəcə zəngin və 
rəngarəngdir. Bütün vasitə və üsulları bir sistem şəklində nəzərdən 
keçirmək üçün Füzulidən bu günə qədərki ədəbiyyatımızın verdiyi 
zəngin faktları tədqiq edib ümumiləşdirmək lazımdır. 
 
* * * 
 
Azərbaycan dilinin komizm imkanları zəngin və tükənməzdir. 
Satirik və  ya qeyri-satirik yazıçının vəzifəsi bu imkanlardan 
məharətlə istifadə etməyi bacarmaqdır. Lakin bir sıra yazıçılar bu 
cəhəti unudur, ona görə də onların yazıları bədii keyfiyyət etibarilə 
zəif və satirik kəskinlikdən məhrum olur. Əsərin müvəffəqiyyəti 
isə üslubdan və dildən asılıdır. Dilin zəngin imkanlarından istifadə 
edə bilməyən yazıçının əsəri müvəffəqiyyət qazana bilməz. Bunu 
A.P.Çexov hələ vaxtilə çox tutarlı ifadə etmişdir: "Bilirsinizmi, 
<...> təzə yazmağa başlayan yazıçını, hər şeydən əvvəl, dilinə görə 
 36
mühakimə etmək olar. Əgər müəllifin "üslubu" yoxdursa, o heç 
vaxt yazıçı olmayacaqdır. Əgər onun öz üslubu, öz dili varsa, o, bir 
yazıçı kimi ümidsiz deyildir. Onda onun yazısının başqa cəhətləri 
haqqında da mühakimə yürütmək olar".1 
Komizm vasitə və üsullarını müəyyənləşdirmək  üçün kiçik bir 
yumoristik hekayənin linqvistik təhlili nəticə verməz. Yalnız 
zəngin dil faktlarını özündə cəmləşdirmiş güclü satirik əsərlərin 
sənətkarlıq xüsusiyyətlərinin nəzərdən keçirilməsi bu sahədə geniş 
təsəvvür yarada bilər. Satirik əsərdə komizmi hər bir elementdə – 
adi sözlərdən, adlar və ləqəblərdən, ifadə və ibarələrdən, atalar 
sözləri və məsəllərdən, tizfəhmlik aforizmlərindən, komik 
təkrirlərdən, məcazın trop növlərindən başlamış, ədəbi sitatlara, ara 
söz və ara cümlələrə, təhsin, təqdir bildirən sözlərə, epiqraflara 
qədər çox rəngarəng vasitələrdə görmək mümkündür. Satirik 
yazıçı dilin sözdüzəldicilik vasitələrini də bu istiqamətə yönəldə 
bilər. 
Güclü satirik əsərlərdə ümumxalq dilinin zəngin ifadəlilik im-
kanları özünü geniş şəkildə nümayiş etdirir. Buna görə də belə 
əsərlərdə zəif əsərlərə nisbətən, ümumxalq dilinin leksik, frazeoloji 
və qrammatik xüsusiyyətləri daha zəngin cəmləşmiş olur. Odur ki 
istedad və əməklə yaradılmış yumoristik və satirik  əsərlərin dil və 
sənətkarlıq xüsusiyyətlərinin tədqiqi ümumxalq  dilinin hüdudsuz 
imkanlarını üzə çıxarmaq baxımından çox faydalıdır. Belə tədqiqat 
prosesində yazıçının fərdi üslubu, onun qələminə məxsus cəhətlər 
də müəyyən dərəcə konkretləşmiş olur. 
Komizm vasitə və üsulları bir-biri ilə ayrılmaz vəhdətdədir. 
"Komizm vasitələri" anlayışı dar və geniş mənada başa düşülə 
bilər. Komiklik yaradan hər cür vasitə geniş mənada komizm  
vasitəsi hesab olunur. Komizm  vasitələrindən belə geniş mənada 
danışarkən bir çox vasitələri, məsələn, komik əşya detallarını da 
nəzərdə tutmaq mümkündür. Kərəmov ("Toy" komediyası) 
rəhbərlərin şəkilləri ilə yanaşı, öz şəklini də böyüdüb divara vur-
                                                 
1 Русские писатели о языке.  Л., изд-во "Советский писатель", 1954, с.666. 
 37
muşdur və bu da bir komik detal – komizm  vasitəsidir. Lakin biz 
"komizm vasitələri" dedikdə, birinci növbədə, komizmin dil 
vasitələrini nəzərdə tuturuq və araşdırmaları bu istiqamətdə apar-
mağı lazım bilirik. Belə olduqda, "vasitə" anlayışı nisbətən 
konkretləşir. 
Komizm vasitələri əslində aydındır – kiçikdən böyüyə dilin 
mənalı vahidlərindən: sözlərdən, ifadələrdən, birləşmələrdən, 
cümlə və mətnlərdən ibarətdir. Bunların hər birinin komizmə 
xidmət imkanı sonsuz və hüdudsuzdur. Məsələn, komizm 
vasitələrindən biri  kimi, ümumiləşmiş şəkildə "söz" adlandırılan 
dil vahidini qeyd etdik. Sözün komik sənətdə rolu təsəvvür 
etdiyimizdən qat-qat geniş və zəngindir. "Söz komizm vasitəsi 
kimi" dedikdə, ümumişlək sözlərin, arxaik və məhəlli leksik 
vahidlərin, neologizmlərin, terminlərin, terminoloji sözlərin, 
xüsusi sahə sözlərinin, alınmaların və vulqarizmlərin, jarqonların, 
arqotik söz və ifadələrin, xüsusi şəxs, əşya və məkan adlarının, 
ləqəblərin, rütbə, titul bildirən sözlərin dildə rolunu nəzərdə tutu-
ruq. Məlumdur ki, məcazın trop növləri – metaforalar, metonimlər, 
müqayisələr, bədii təyinlər – epitetlər sözün semantik imkanlarına 
ciddi təsir edir. Sözlərin polisemantizmi, omonim və sinonimliyi, 
antonimlik, komik söz kalamburları satira sənətində geniş fəaliyyət 
dairəsinə malikdir. Sözlərin kinayə intonasiyası ilə tələffüzü 
onların semantik-komik imkanlarını daha da genişləndirir. 
Yaxud "cümlə" anlayışı ilə həm sərbəst, həm sabit, həm 
məcazi, həm həqiqi – ilkin semantikaya malik olan cümlələr əhatə 
olunur; ona görə də bu ad altında atalar sözləri və məsəllərin, 
aforizmlərin, şablonların, komik təəssürat yaradan adi sadə və 
mürəkkəb cümlələrin komizm imkanları nəzərdə tutulur. 
Üsullar da səciyyə etibarilə rəngarəngdir. Doğrudur, bədii 
əsərdə bütün komizm üsulları dillə bağlıdır, çünki bədii əsər yalnız 
dil materialı əsasında yaradılmış olur, lakin komizm üsullarının 
hamısı dilin leksik və qrammatik vasitələri ilə eyni dərəcədə fəal 
münasibətdə deyildir. Məsələn, kinayə, kontrast, komik mübaliğə, 
 38
kiçiltmə, anlaşılmazlıq manerası daha çox dilin hərəkətverici 
vasitələri, leksik və qrammatik vahidlər, xüsusən intonasiya ilə 
bağlı təşəkkül tapırsa, gözlənilməzlik manerası əksərən 
hadisələrdən doğur və dilin tərkib elementlərindən nisbətən az asılı 
olur. 
Vasitə konkretdir, üsul ümumi. Bir vasitə bir üsula xidmət et-
diyi kimi, bir neçə üsula da xidmət edə bilər. Məsələn, sözlərin 
komik effektindən həm kinayədə, həm anlaşılmazlıq manerasında, 
həm də deformasiya formalarında, məntiqi normaların pozulması 
və s. üsullarda istifadə etmək olar. 
Vasitə maddidir, konkretdir, üsul abstrakt. Biz komizm yaradan 
vasitələri görürük, oxuyuruq, tələffüz edirik, üsullar isə bu 
vasitələrdən hasil olur, nəticə kimi meydana çıxır, dolayı yolla 
özünü göstərir. 
Əslində, vasitələrin bir çoxunda (komik müqayisələr, məcazlar, 
aforizmlər, atalar sözləri və s.) mikroüsulluluq hiss olunur. Lakin 
makro səciyyə daşıyan və "üsul" adı ilə qeyd olunan yazı manera-
ları ilə müqayisədə bunlar konkret vasitələr kimi fəaliyyət göstərir. 
Məsələn, danışanın bir sözü bir mənada işlətməsi, dinləyənin 
başqa mənada qavraması komizmə səbəb olur. Bu, söz komiz-
midir, həm də danışanla dinləyən arasında anlaşılmazlıqla bağlıdır; 
lakin anlaşılmazlıq yazı manerası bütövlükdə bundan ibarət ol-
mayıb, geniş imkanlara, xüsusiyyətlərə malikdir. Yaxud 
müqayisələrin bir qismində vulqar gözlənilməzlik olur, ancaq, 
ümumən, gözlənilməzlik yazı manerası çox müxtəlif dil 
vasitələrini əhatə edir və çox vaxt gözlənilməz hadisələrdən, 
əhvalatlardan doğur. 
Vasitələr bitkin bədii əsərlərdə kiçik hüceyrələr kimidir. Əgər 
belədirsə, onda üsullar bir hüceyrədən başlayaraq, hüceyrələr to-
plusunu ehtiva edir və əsərin komik pafosunun açılmasına xidmət 
edir. Vasitələr toplana-toplana, əsərin komik intonasiyasına uyğun 
şəkildə arta-arta üsulları yaradır. Ona görə də komik əsərin gücü, 
yumor və satira qüvvəsi vasitələrdən, vasitələrin tutarından, seçilib 
 39
yerinə salınma, ustalıqla mətnə daxil edilmə gücündən asılıdır. Bu 
cəhət zəif olduqda əsərin komik gücü zəif, satirik ruhu ölgün və 
solğun olur. Bu hal komizm vasitələri ilə komizm  üsullarının son 
dərəcə möhkəm əlaqə və vəhdətdə olduğunu bir daha təsdiq edir. 
Komizm vasitələri olmadan komik xarakter və konfliktin təşəkkülü 
də mümkün deyildir. Komik əsərin süjeti pillə-pillə komizm 
vasitələri ilə yüklənməli, süjetin ümumi gedişi üzrə komizm üsul-
larının təşəkkülünü şərtləndirməlidir. 
Satirik əsərlərlə qeyri-satirik  əsərlərin dili maddi-material 
etibarilə fərqlənmədiyi üçün komizmin dil vasitələrinə fonetik, lek-
sik, frazeoloji və qrammatik vasitələr daxildir. 
Komizm üsullarına gəlincə, 20-30-cu illərin nəsr materialları 
üzrə aşağıdakıları qeyd etmək olar: 
1. Əksinə söyləmə – kinayə və komik kontrast. 
2. Fakt və hadisələrin, xarakterlərin deformasiyası. 
3.  Anaxronizmlərlə ifşa manerası. 
4. Gözlənilməzlik manerası. 
5. Anlaşılmazlıq manerası. 
6. Uyğunsuzluq manerası. 
7. Məntiqi normaların pozulması. 
Komizmin dil vasitələri dilin bütün və hər cür ifadəlilik 
vasitələrini əhatə edir, lirik, epik və dramatik əsərlərə xidmət edən 
vasitələrlə eyni olub, maddi qabığına görə onlardan heç nə ilə 
fərqlənmir. Buna görə də komik əsərlə komik olmayan əsərlərin 
təsvir və ifadə vasitələrində bir ümumilik, ortaqlıq vardır. Dilin 
fonetik, leksik, frazeoloji və qrammatik vasitələri hər cür əsər üçün 
materialdır. Lakin komizm ustasının birinci vəzifəsi dil 
vasitələrinə komik don geydirməkdən ibarət olur; satira ustası, 
yumor yaradıcısı başqa yazıçıların istifadə edə biləcəyi dil 
vasitələrini komik plana uyğunlaşdırmalı, dil vasitələrinə satirik-
yumoristik rəng verməli və dilin özündə komik keyfiyyətdə for-
malaşmış vahidləri seçib işlətməli, öz əsərini komik intonasiya və 
komik nitq vasitələri ilə rəngləməyi bacarmalıdır. 
 40
Beləliklə, iki mühüm cəhət – intonasiya və dilin özündə komik 
keyfiyyətdə formalaşma komizm vasitələrini müəyyənləşdirir. İn-
tonasiya məna, quruluş və növ xüsusiyyətləri ilə fərqlənən hər cür 
sözləri,  söz qruplarını, ifadə və cümlələri kinayəli-satirik məna 
istiqamətinə yönəltmək qüdrətinə malikdir. Adi ümumişlək sözlər 
də, alınmalar da, adlar və ləqəblər də, dini sözlər də... intonasi-
yadan asılı olaraq istehza, lağ və dolama mənası ifadə edə bilir. Bu 
hal göstərir ki, kinayəli-satirik dil üçün  material fərqi yoxdur və o, 
spesifik dil vasitələrinə ehtiyac duymur. Buna görə də komik 
əsərlərlə lirik, epik və dramatik əsərlərdə istifadə olunan fonetik, 
leksik, frazeoloji və qrammatik vasitələr arasında formal cəhətdən 
fərq görünmür. Lakin bu hal bütün komizm üsullarına aid deyildir. 
Dil vasitələrinin intonasiyanın köməyi ilə komik rəng almasından, 
başlıca olaraq, əksinə söyləmə (kinayə), komik kontrast və «kölə 
dili» adlandırılan ezop manerasında istifadə olunur. Digər komizm 
üsullarında intonasiya bu cür aparıcı  rol oynamır. 
Sözlərin, ifadələrin, qrammatik vahidlərin intonasiya vasitəsilə 
kinayə, istehza, lağ və dolama mənası qazanması satirik-kinayəli 
dil üçün əsas yoldur. Bunlarla yanaşı, dilin özündə bir sıra sözlər, 
ifadələr, müqayisə və bənzətmələr, atalar sözləri və məsəllər, 
aforizmlər vardır ki, öz semantik xüsusiyyətlərinə görə intonasi-
yadan asılı olmadan da gülüş doğurur. İntonasiya situasiyadan, 
vəziyyət və şəraitdən asılı olaraq dil vahidlərinə şən komizm, iste-
hza, məsxərə mənası verə bilirsə, qeyd etdiyimiz dil vahidlərində 
komik keyfiyyət intonasion təsirə məruz qalmadan da mövcud 
olur. Sözlərin, ifadə və cümlələrin komik rəng almasında komik 
mühitin, başqa söz və ifadələrlə əlaqənin misilsiz rolu vardır. Ona 
görə də bədii əsərdə komizm  dil vahidlərinin diqqətlə seçilib 
işlədilməsi əsasında vüsət qazana bilir. Bu cür dil komizm üsul-
larının əksəriyyətinə xidmət edir. 
Komik effekt yaratmaq üçün dildən istifadənin bu yollarının 
hər biri yazıçı üslubunun formalaşmasına ciddi təsir edir. Məsələn, 
Mirzə Cəlildə kəskin kinayə intonasiyası aparıcı rola malikdir. 
 41
Ə.Haqverdiyevdə isə komizmin leksik və frazeoloji ifadəçiləri 
üstünlük təşkil edir. Sovet hakimiyyətinin əvvəllərində – 20-30-cu 
illərdə kinayə intonasiyası nəsrdə tədricən zəifləmiş, 
Ə.Haqverdiyev ənənələri üstünlük qazanmışdır. Dil hər iki hal 
üçün zəngin və tükənməz material mənbəyidir. Yazıçının ümumi  
üslubu dilin verdiyi imkanlardan bu və ya digərinə və ya hər 
ikisinə əsaslana bilər. Lirik əsərlər üçün lirik-psixoloji intonasiya 
əsas olduğu kimi, satirik əsərlər də tamamilə fərqli, özünəməxsus 
intonasiyaya müraciət etməli olur. Hissi, psixoloji əsərlər üçün 
zərif, poetik sözlər, ciddi lirik-emosional ifadələr əsas olduğu kimi, 
satirik əsərlər üçün də lağ, rişxənd, dolama mənası ifadə edən, 
təbəssüm və ya gülüş doğuran söz və ifadələrə ehtiyac olur. 
Komizm vasitələri kimi, qeyd etdiyimiz komizm üsullarından 
da bu və ya digər şəkildə lirik, epik və dramatik əsərlərdə istifadə 
olunur. Satirik xarakterdə olmayan mübaliğələrə, kiçiltmə hal-
larına, gözlənilməz situasiya və hadisələrə, anaxronik düşüncə 
tərzinə, məntiqi normaların pozulmasına hər cür əsərdə rast 
gəlmək mümkündür. Lakin komik sənətdə bunlar aparıcı rol oy-
nayır və tamamilə fərqli istiqamətə yönəldilmiş olur. 
Komizmin formaları vasitə və üsullar əsasında yaranır. Komik-
bədii vasitələr və komizm üsulları eyni dərəcədə həm yumora, həm 
də satiraya xidmət edir. 
Komizmin dil vasitələri dilçiliyin tədqiq obyektlərindəndir. 
Komizm üsullarına gəlincə, burada dilçiliklə ədəbiyyatşünaslıq və 
estetika birləşir. 
 
 
KOMİK YARADICILIQ HAQQINDA DÖVRÜN 
TƏNQİDİ VƏ KOMİK ƏSƏRLƏRDƏ DİL MƏSƏLƏLƏRİ 
 
Sovet hakimiyyətinin ilk illərində satira məsələləri diqqəti cəlb 
edən problemlər sırasında idi. Bu hal onunla əlaqədar idi ki, həmin 
dövrdə satiraya pessimist münasibət meydana çıxmış, bəziləri sati-
 42
ranın inkarına başlamışdılar. Gülüşlə qamçılama üsulu əleyhinə 
çıxanlar yeni ictimai quruluşda satiranın, satirik ədəbiyyatın nəyə 
xidmət edəcəyini müəyyənləşdirməkdə çətinlik çəkir, anlaya 
bilmirdilər ki, bu dövrdə satira bir qrup azlıqda qalanlara –  yeni 
quruluşun düşmənlərinə və köhnəlik qalıqlarına qarşı çevrilir. 
Lakin həyata açıq gözlə baxan qabaqcıl yazıçılar onu 
sadələşdirənlərə, saxtalaşdıranlara qarşı çıxıb göstərirdilər ki, 
köhnəni, vaxtını keçirənləri ifşa etmədən yenini qurmaq olmaz. 
Elə buna görə də 20-ci illərdə satira problemlərinə dair dəfələrlə 
mübahisə və müzakirələr keçirilmiş, nəhayət, 1929-1930-cu illərdə 
"Bizə satira lazımdırmı?" şüarı ilə keçirilən müzakirə satira 
əleyhdarlarının məğlubiyyəti ilə qurtarmışdır.1 
Sovet satirasının ən qəddar düşməni İ.Nusinov idi. Nusinov 
üçün satira və yumor vaxtını keçirmiş anlayışlar idi. Onun fikrincə, 
sovet dövründə satira və yumorun rolu "proletariatın hər bir yeni 
qələbəsi ilə azalacaqdır. Proletar ədəbiyyatı satira və yumor 
klassikləri yaratmayacaqdır". 
Sovet satirasının yaradıcı və nəzəriyyəçiləri – M.Qorki, 
V.Mayakovski, A.Lunaçarski və b. tərəfindən satira sənəti güclü 
müdafiə edildi. Bir az sonra yazıçıların I qurultayında M.Koltsov 
gülüşlə qamçılama üsulu əleyhinə çıxanlara ləyaqətli cavab verdi. 
Belə bir dövrdə Azərbaycan filologiyasında da komik sənətin 
rolu və əhəmiyyəti qiymətləndirilir, satira və yumorun bədii 
ədəbiyyatda roluna nikbin münasibət bəslənilirdi. 
Ə.Dəmirçizadənin "Gülmək və şarlatanlar"2 məqaləsinin bir 
əhəmiyyəti də orasında idi ki, o, gülüş yolu ilə nöqsanların islahı 
məsələsini düzgün sayır və mətbuatda satiraya nihilist münasibətin 
olduğu dövrdə onu müdafiə edirdi: "Gülmək lazımdır. Bu haqda 
düşünmək, mübahisə etmək yersizdir. Çünki gülmək ən kəskin 
tənqid formasıdır. Gülməklə gülünc olmaqdan uzaqlaşmaq müm-
                                                 
1 Áàõ.: Ë. Ô. Å ð ø î â. Èç èñòîðèè ñîâåòñêîé ñàòèðû, Èçä-âî "Íàóêà", Ë., 
1973, с.58. 
2 "ßäÿáèééàò ãÿçåòè", 1 ìàðò 1935-úè èë. 
 43
kündür". Müəllif sosializm cəmiyyətində gülüşün nəyə xidmət 
edəcəyini iftixar hissi ilə belə əsaslandırırdı: "<...> quruculuq 
işində tənbəllərə, dalda qalanlara, işimizə əngəl qatmaq istəyənlərə 
gülmək, qalibiyyət marşı oxuyaraq gülmək, sinfi cəmiyyətin 
gülünclüklərinə qəh-qəh çəkib son dəfə gülmək – işçi sinfinə tap-
şırılmış, proletariata müyəssər olmuşdur". 
Bu dövrdə yazılan tək-tək məqalələrdə və ara-sıra keçirilən 
ümumi müzakirələrdə bədii dilin və o cümlədən satira dilinin bir 
sıra məsələlərinə nəzər salınmış, komik sənətin nitq materialı və 
qurulma texnikası sovet mədəniyyətinin tərkib elementi kimi təhlil 
edilmiş və yeni quruluşun tələblərinə uyğun 
istiqamətləndirilmişdir. Ə.Dəmirçizadə qeyd etdiyimiz 
məqaləsində konkret olaraq KİMƏ və NƏ CÜR GÜLMƏK sual-
larına cavab verməyə çalışaraq, Qantəmirin yenicə çapdan çıxmış 
"Şarlatanlar" kitabının verdiyi faktları əsas götürmüş və kitabdakı 
bir sıra hekayələrin dilini nəzərdən keçirərək, ədibin satira dilinin 
uğurlu və zəif  cəhətlərinin ilkin təhlilini vermişdir. O, Qantəmirin 
hekayələrinin sintaksisinə xüsusi diqqət yetirmişdir; ədibin cümlə 
quruluşunun yad təsirlərdən uzaqlığı, canlı dil ilə möhkəm əlaqəsi 
müəllifin nəzərini daha artıq cəlb etmişdir: "Qantəmirin <...> 
cümlələri heç də rus, fars dilləri təsiri  altında qalan yazıçıların 
cümlələrinə bənzəmir. Bu cümlə bugünkü canlı dilimizin doğma 
cümlələridir". 
Ə.Dəmirçizadə Qantəmir hekayələrinin ümumi quruluş, kom-
pozisiya nöqsanlarını da göstərmiş, bir çox hekayələrin lazımi 
şəkildə bitirilmədiyini, hekayələrdə yarımçıqlıq olduğunu qeyd 
etmişdir. 
Şübhəsiz, bu fikirlər bir qədər kəskin söylənmişdi və əslində, 
Qantəmirin komik fantaziyasının genişliyi ilə, yaratdığı imkanlarla 
bağlı idi. 
1936-cı ilin aprelində "Pravda" qəzetində dərc olunmuş "Natu-
ralizm və formalizm əleyhinə" məqaləsi, milli mədəniyyət və 
incəsənət məsələləri nəzərdən keçirilərək, Azərbaycanda bir neçə 
 44
gün müzakirə olunmuşdur. S.Vurğunun giriş nitqi ilə başlanan bu 
yığıncaqda1 bir sıra yazıçılar, o cümlədən Qantəmir, S.Rəhman, 
Mir Cəlal və b. naturalizmdə təqsirləndirilmiş və tənqid edilmişdir. 
Çıxış edənlər (Ə.Nazim, Ə.Hidayət, H.Mehdi, T.Şahbazi, 
S.Hüseyn, C.Xəndan, A.Faruq, M.Ənvər, O.Sarıvəlli, Mir Cəlal, 
M.Rəfili  və b.) naturalizm və formalizm adı altında ən çox 
Qantəmiri və H.Cavidi pisləmişlər. Əgər H.Cavid formalizmdə 
təqsirləndirilmişdirsə, Qantəmir "naturalist" təsvirlərinə görə itti-
ham edilmişdir. 
Qantəmiri naturalizmdə kəskin ittiham edən Ə.Hidayət olmuş-
dur. Qantəmir haqqında əvvəlki illər yazılmış məqalələrdə ədibin 
gülüş yaratmaq üçün gülməli söz və ifadələrə, cümlələrə geniş yer 
verdiyi göstərilirdi. Şübhəsiz, bu cür vasitələr satirik əsərdə 
müəyyən yer tutmalıdır və Qantəmir də həmin vasitələrdən ko-
mizm vasitəsi kimi istifadə etmişdir. Lakin Ə.Hidayətin çıxışında 
Qantəmirin nəsrindəki bütün bü cür söz və ifadələr, məişət 
səhnələri murdar bir şey kimi kəskin şəkildə pislənmiş, onun 
əsərlərindəki realizm bu çıxışda "xəstə bir ruh" kimi 
qiymətləndirilmişdir: "<...> pis mənada naturalizm Qantəmirin 
yaradıcılığında müxtəlif donlara girir. O, bəzən də şəklini 
dəyişərək tam mənasilə bulvarşinaya çevrilir". Ədibin yaradı-
cılığında "Kolxozstan" povesti naturalizmin ən çirkin nümunəsi 
hesab edilir: "Kolxozstan" <... ən çirkin, ən çılpaq naturalizmin 
parlaq nümunəsini, ən ləyaqətsiz, ən "seçmə" söyüşlərin ən mü-
kəmməl kolleksiyasını verir. "Eşşək – eşşək oğlu", "eşşək uşağı", 
"qoduq balası",  "köpəkoğlu", "gorbagor oğlu",  "heyvan oğlu", 
"heyvərə" və s. bu kibi küçə söyüşləri bu kitabda onlarca dəfə 
təkrar olunur". 
Ə.Hidayət öz çıxışında Qantəmirin "Gedənlərdən bir gələn" 
hekayəsini yada salaraq göstərir ki, "Bu hekayədə Qantəmirin 
naturalizmi ən çirkin və murdar bir paxabşina şəklində təzahür 
                                                 
1 Áàõ.: "ßäÿáèééàò ãÿçåòè", 1936-úû èëèí àïðåë íþìðÿëÿðè. 
 
 45
edir.  <...> bu əsər başdan-başa oxucu kutləsinin zövqünü pozan, 
onları bədii ədəbiyyatdan iyrəndirən ən ləyaqətsiz ifadələrlə do-
ludur". 
Tənqidçi, ədibin təsvir və ifadə vasitələrini, xüsusən komik 
müqayisələri yaramaz hesab edir, onların ləyaqətsiz köhnə, çürük, 
çeynənmiş söz və ifadələrdən ibarət olduğunu iddia edir. 
Ə.Hidayət S.Rəhman və Mir Cəlalın yaradıcılığında da natural-
ist təsvirlər olduğunu göstərir və onların rolunu şişirdir. 
S.Rəhmanın bəzi təsvirlərini "iyrənc naturalist təsvirlər" adlandırır. 
O öz çıxışında Y.Vəzir, Simürğ, M.İbrahimov, H.Mehdi kimi 
sənətkarlarda da naturalist təsvirlər olduğunu qeyd etmişdir. 
Tağı Şahbazi öz çıxışında Mir Cəlalın nəsrində qeyri-məntiqi, 
naturalist təsvirlər olduğunu, onların bədii əsər üçün yaramadığını 
göstərir və konkret misallarla qeyd edir ki, yazıçı öz əsərlərinin dili 
üzərində çox işləməlidir. Mir Cəlalın "Dəzgah qızı" əsərindən: 
"Qarşımda yekə sifətli, yaxşı bir kişi nahar eləyirdi; o, mizin 
üstünü boşqab, stəkan, nəlbəki, çəngəl-bıçaqlarla doldurmuşdu. 
Dirsəyimi qoymağa yer tapmadım" parçasını misal verir və deyir: 
"O (Mir Cəlal – Q.K.) bunu bilmir ki, xörək stolunun üstünə dirsək 
qoymaq özü bir qəbahətdir". 
Simürğ yenə deyir: Meyvələr, bitkilər, heyvanlar, hətta adamlar 
belə bu dodaqlar arasında o qaranlıq sirlər dünyasına 
ötürülürdülər". Mən başa düşə bilmirəm, məyər adamı da yemək 
olarmı? Daha başqa bir nümunə: "Qaşları qalbas kimi yoğun idi", 
"Bahalıq  və aclıq görməmiş hallıca bədəni var və s." Hiss olunur 
ki, Simürğ bunları xeyirxah məqsədlə söyləyir, yazıçıları öz 
əsərlərinin dili üzərində daha diqqətlə işləməyə çağırır. 
Bu müzakirələrdə Mir Cəlal özünü və S.Rəhmanı müdafiə 
mövqeyində durur, bəzi nöqsanlarla razılaşsa da, naturalist 
təsvirlər adı ilə qeyd olunan faktları təcrid edilmiş şəkildə deyil, 
hadisələrlə vəhdətdə götürməyi, obyektiv qiymətləndirməyi 
məsləhət görür. M.Rəfili naturalizmin mahiyyətini nisbətən  geniş 
izah edərək elmi əsaslarla sübuta çalışır ki, əslində, müşavirədə 
 46
çıxış edənlər naturalizmin mahiyyətini düzgün anlamamışlar: 
"<...> bizim ədəbi əsərlərdə ədəbdən xaric, əxlaqdan xaric bir 
təsvir, bir söz, bir söyüş işlədilirsə, bəzi yoldaşlar bunu naturalizm 
adlandırırlar. Halbuki bu, naturalizm üçün heç də xarakterik bir 
xassə deyildir. Bu, naturalizmi başa düşməmək, onu son dərəcə 
sadələşdirmək, onu təhrif etmək deməkdir". "Qantəmirdən, ara-sıra 
da olsa, Sabit, Mirzə, Mir Cəlal və başqa yoldaşların əsərlərindən 
gətirilən qeyri-əxlaqi parçalar, ürək bulandıran ifadələr və ayrı-ayrı 
açıq-saçıq   hərzəçilik və söyüş  nümunələri, məncə, heç də natu-
ralizm deyil". 
Yazıçı S.Hüseyn müşavirədə Yusif Vəzirin, Qantəmirin, 
Simürğün dili və ifadə tərzi haqqında söylənmiş bəzi fikirlərin 
ədalətsiz olduğunu göstərir. O, xüsusən Hidayətin fikirləri ilə razı-
laşmır, onun  kəskin ifrat mövqe tutduğuna etiraz edərək deyir: 
"Qantəmirin dili bədii və ədəbidir, lakin onun dilində ancaq ədəbi 
olmayan (əxlaq mənasına) ədəbsiz sözlər vardır". 
Qantəmirdən danışan yazıçı və tənqidçilər arasında Ə.Məm-
mədxanlının çıxışı öz obyektivliyi ilə diqqəti cəlb edir: "Burada 
nəsrimizdə qatı bir naturalist kimi, Qantəmiri irəli sürdülər. Onun 
haqqında bir çox yoldaşların fikirləri ilə mən tamamilə razıyam. 
Lakin mən bu fikirlə razı deyiləm ki,  <...>  Qantəmir ədəbsiz 
sözlər işlətdiyinə görə onun dili qeyri-bədiidir. Əksinə, 
Qantəmirdə çox şirin bir dil vardır və o, əsərlərini maraqlı yazmağı 
bacarır". 
Qantəmirin əsərləri həqiqətən şirin oxunur. Bu əsərlər ideya-
estetik və sənətkarlıq cəhətdən müasir oxucuları təmin edəcək 
səviyyədədir. Satira dilinin təbiiliyi, sözdən satirik məqsədlə 
istifadə ustalığı onun əsərlərini indi də sevdirir. Qantəmirdə vulqar 
söz və ifadələr, qeyri-ədəbi təsvirlər olsa da, bunlar həddini aşmır, 
yazıçı pafosuna, əsərin sağlam ideyasına xələl gətirmir. Burada 
şişirdilmiş bəzi çıxışlar, rəy və mülahizələr istedadlı bir ədibin 
yolunu işıqlandırmaq məqsədini izləməmişdir. Onun nəsri satirik 
rənginə, mövzu dairəsinin genişliyinə, yazıçı ironiyasına və yazı 
 47
manerasının zənginliyinə görə Mirzə Cəlil satirasına daha yaxın 
idi. Ədibin vulqarizmlərə daha çox yer verdiyi "Kolxozstan" 
povesti maraqla oxunur, təbii təsir bağışlayır; həm də aydın şəkildə 
hiss olunur ki, burada vulqarizmlər obrazların xarakteri ilə 
bağlıdır, onların təbiətindən doğur. Sadıq, İbadbəy, Qara Hüseyn 
kimi adamlar bizim elat camaatı arasında indi də çoxdur. Onların 
söyüşmələri və söyüşləri qəzəb, nifrət, qan qaralığı törətmək üçün 
deyil, səmimiyyətin kobud ifadəsi mahiyyəti daşıyır. Təsadüfi 
deyil ki, o qədər söyüş və söyüşmələr prosesində ("Ən qədim 
"əsərlər" bölməsinə bax) bir an da olsa, daxili kin və qəzəb hiss 
olunmur, əksinə, dostlar arasında böyük səmimiyyət oxucunu hey-
ran edir. Qantəmir öz əsəri üçün bu cür "ayı səmimiyyəti"nə malik 
olan adamlar seçmişdir. Onlar bəzən həddini aşır, ictimai yerlərdə 
də kobud zarafatlardan əl çəkmirlər, lakin ətraf mühit, insanlar 
onları utandırır, tərbiyə edir. Zarafatla başlanan əsər getdikcə ciddi 
şəkil alır və təbii olaraq, vulqarizmlər də get-gedə azalır, sıxış-
dırılır, əsərin sonuna doğru hadisələr ciddi dramatik xarakter 
aldıqca yazıçının dili də təmizlənir və saflaşır. 
1939-cu il may ayının 26-30-u arasında Azərbaycan sovet 
nəsrinin birinci konfransı olmuş və bu konfransda yazıçılarımızın, 
o cümlədən satira ustalarımızdan Mir Cəlal və S.Rəhmanın ko-
mizmi, komik dili haqqında fikir və mülahizələr söylənmişdir. 
Konfransda daha çox toxunulan və əksərən tənqid edilən 
məsələlərdən biri Mir Cəlalın "Dirilən adam" romanının kom-
pozisiya və dilidir. Məruzəçilərdən Mübariz Əlioğlu romanın bir 
sıra naqis cəhətlərini göstərmiş və dil nöqsanlarına diqqəti daha 
çox cəlb etmişdir: "Əsərin kompozisiyası olduqca primitiv və 
nöqsanlıdır. Dilinin ümumiyyətlə gözəlliyinə baxmayaraq, bir sıra 
stilistik səhvlər vardır". Məruzəçi "Dirilən adam"ı "oxucular 
tərəfindən sevilə-sevilə oxunan, lakin islahı lazım olan nöqsanlara 
malik bir roman"1 adlandırarkən də, hər şeydən əvvəl, əsərin kom-
pozisiya xüsusiyyətlərini nəzərdə tuturdu. 
                                                 
1  "ßäÿáèééàò ãÿçåòè", 5 èéóí 1939-úó èë. 
 48
Qeyd etməliyik ki, "Dirilən adam" son dərəcə obrazlı bir dildə 
yazılmışdır. Ona görə də roman haqqında o dövrdə yazılmış 
məqalələrdə,1 konfransdakı məruzə və  çıxışlarda əslində əsərin 
dili deyil, kompozisiya xüsusiyyətləri tənqid hədəfi idi. Müəllif 
əsəri Qədirin dilindən söyləmək istəmiş, lakin buna tam müvəffəq 
ola bilməmişdir. Çünki Qədir kimi avam və savadsız bir adam 
müəllif istəklərini tam ifadə edə bilməzdi. Digər tərəfdən, bəzi 
hadisələr də Qədirə məlum deyildi və Qədir tərəfindən söylənə 
bilməzdi. Ona görə də əsərin dili ilə kompozisiyası arasında bir 
uyğunsuzluq müşahidə edilir. Bu nöqsanı müəllif sonralar da 
tamamilə islah edə bilməmişdir. 
Konfransda S.Rəhmanın satira istedadı, yumoru və ümumən 
bədii dili yüksək qiymətləndirilmişdir. C.Cəfərov S.Rəhmanın 
hekayələrindən danışarkən onun "xüsusi dili", "xüsusi stili" 
olduğunu qeyd edərək deyirdi: "Sabit Kərimoğlu bizim nasirlər 
arasında xüsusi dili,  xüsusi stili və xüsusi forması ilə ayrılan bir 
yazıçıdır"; "Sabitin dili çox şirin və duzludur".2 Lakin S.Rəhman 
komizmindən, sənətkarlıq qüdrətindən danışanlar onun nəsrində 
bəzən mənasız gülüşün də müəyyən yer tutduğunu müşahidə 
etmişlər. C.Cəfərov göstərirdi ki, S.Rəhman bəzən yumor 
qabiliyyətindən yaxşı istifadə etmir, onu ölçüsüz işlətdiyindən yu-
morun əhəmiyyətini itirir: "Sabit öz hekayələrində oxucuları bəzən 
gülən adama döndərir. Biz hekayəni oxumağa başlayandan qurta-
rana qədər gülürük. Lakin düşünmürük. Əlbəttə,  bu, yumordan pis 
istifadə etmək deməkdir". S.Rəhman gülüşünün yaxşı cəhətlərini 
qiymətləndirən, "Sabit getdikcə təkmilləşən sənətkarlığa doğru 
gedən yazıçıdır" – deyə onu təqdir edən S.Rüstəm də həmin 
nöqsanı qeyd etmişdir: "<...> inkar etmək olmaz ki, Sabit <...> 
                                                 
1  ßëàâÿ ìÿëóìàò ö÷öí áàõ:  É. È ñ ì à é û ë î â. Ìèð Úÿëàëûí éàðàäûúûëûüû. "Åëì" 
íÿøðèééàòû, Á., 1975, ñ.73 
2 "ßäÿáèééàò ãÿçåòè", 5 èéóí 1939-úó èë. 
 49
onda olan gözəl satiranı bəzən yersiz işlətməklə onun qiymətini 
azaldır".1 
Mir Cəlal və S.Rəhman C.Məmmədquluzadə və 
Ə.Haqverdiyev sənətkarlığından daim öyrənməklə yanaşı, onların 
bədii üslubunu həmişə nümunə gətirmiş, sənətkarlıq məsələlərini 
məhz onlardan öyrənməyi məsləhət bilmişlər. Mir Cəlal deyirdi: 
"Biz <...> bədii lövhə yaratmaq üçün onların nümunəvi stil 
xüsusiyyətlərini mənimsəməliyik". 
Mir Cəlalın nəsr konfransındakı çıxışı və 30-cu illərin 
sonlarında yazdığı bəzi məqalələr II Dünya müharibəsinə qədərki 
dövrdə ədəbi-bədii dilimizin inkişaf yolunu və bu inkişafın ümumi 
nəticələrini düzgün xülasə edir. 
30-cu illərin mübariz və cəsarətli tənqidi ədəbi prosesin 
saflaşmasında, ictimai və sosial tələblərə uyğun yeni ədəbiyyatın 
yaranmasında, ədəbiyyatın yeni yüksək bədii-estetik keyfiyyətlər 
qazanmasında, eyni zamanda, bədii ədəbiyyatın forması kimi bədii 
dilin inkişafı sahəsində xeyli iş görmüşdür. 
 
* * * 
 
Bədii əsərdə dil məsələsinin bir mövzu kimi işlənməsi "Molla 
Nəsrəddin" ənənəsidir. C.Məmmədquluzadə hələ inqilabdan xeyli 
əvvəl bu işə başlamış və sovet dövründə onu ardıcıl davam etdir-
mişdir.2 Başqa yazıçılarımızda əvvəllər işartı şəklində görünən bu 
cəhət "Molla Nəsrəddin" məktəbi ilə bədii ədəbiyyatda bir sistemə, 
böyük bir ideyaya çevrilmişdir. Mollanəsrəddinçilərin müasirləri 
və xələfləri isə bu ənənəni yeni şəraitə üyğun şəkildə davam 
etdirmişlər. 
Simürğ və B.Talıblı hələ inqilabdan əvvəl Mirzə Cəlil və 
Ə.Haqverdiyev ənənələrinə uyğun olaraq, milli dilə ciddi 
                                                 
1 "ßäÿáèééàò ãÿçåòè", 5 èéóí 1939-úó èë. 
2  Áàõ: Ã. Ø. Ê à ç û ì î â. Ú.Ìÿììÿäãóëóçàäÿíèí äðàì âÿ íÿñð ÿñÿðëÿðèíäÿ äèë 
ìÿñÿëÿëÿðè. Â.È.Ëåíèí àä. ÀÏÈ-íèí Åëìè ÿñÿðëÿðè, XI ñåðèéà, 1967, ¹2. 
 50
tələbkarlıq hissi ilə yanaşı, dilimizin nəzəri  və praktik 
məsələlərinə də toxunmuş, öz bədii əsərlərində həmin məsələləri 
dilin milli orijinallığını müdafiə baxımından həll etməyə çalışmış-
lar. Onların yumoru milli qurtuluş və dil məsələlərinə münasibətdə 
açıq tendensiyalıdır. 
Simürğü və B.Talıblını ən çox düşündürən milli heysiyyət, 
milli qürur, doğma dilə və millətə münasibət olmuş və onlar dilini, 
millətini unudanlara, dönük çıxanlara nifrət bəsləmişlər. 
Belələrinin başqa bir millətə xeyir verə biləcəklərinə də şübhə 
etmişlər. Dilini, millətini bəyənməyən, adını, familiyasını dəyişən, 
ana dilini unutmaq üzrə olan gənclər Simürğü düşündürmüş, nara-
hat etmiş və o, hələ inqilabdan əvvəl – 1916-cı ildə "Aleksandr 
Eyniç" hekayəsi ilə belə gənclərin tipik nümunəsini yaratmışdır.  
B.Talıblı "Qırx zopa" hekayəsi ilə eyni tipli gəncləri başqa bir 
sahədə döyəcləyir. Hekayədə türkpərəstlik tənqid edilir. 
B.Talıblının hekayə üçün seçdiyi mənfi qəhrəman – Mirzə Süley-
man bəy hər cəhətdən türkləri təqlidə çalışır. Bu hal onun geyim 
və hərəkətləri ilə yanaşı, dilində də özünü göstərir: "Kişi arxalıq, 
çuxanı atıb, kostyum, qalstuk geymişdi, papağı çıxarıb, fəs qoy-
muşdu. "İndi" əvəzinə "şimdi", "cənab" əvəzinə "əfəndi", "necə" 
əvəzinə "nasıl" qəbul etmişdi və hətta buğunu da qırxdırmışdı". Bu 
cür "dini və milli təbəddülat və islahat" əsasında o, adını da dəyişib 
"Süleyman Kəlb ağa" şəklinə salır, fəs qoyub, türklər kimi danış-
mağa çalışır, türklər kimi əl ağacını oynada-oynada gəzir və hətta 
hər dəqiqə, yerli-yersiz söylədiyi şeir parçası da Namiq Kamalın 
"Biz ol türki-himəm" sözləri ilə başlanan misralardır. Bu cür 
"təbəddülat"ına baxmayaraq, Süleyman bəy əsərdə XX əsrin 
əvvəllərinə məxsus türkpərəst ziyalıların nümayəndəsi kimi 
verilməmişdir; o ziyalıların ki, onlar görkəmli mətbuat orqanlarına 
rəhbərlik edir, istiqamət verir, cəmiyyət daxilində mühüm 
mövqeyə malik olub, türkçülüyü təbliğ etməklə milli dili və əhalini 
düz yoldan sapdırmağa çalışırdılar. Süleyman bəy adi yoxsul 
kəndlidir. Türkiyədə təhsil almamışdır. Əslində, heç əməlli təhsili 
 51
də yoxdur. Onun mətbuat aləminə müdaxiləsi beş-altı şahı 
göndərib ianə verənlər sırasında öz adını qeyd etdirməsi ilə 
məhdudlaşır. Bəs onu bu işə vadar edən nədir? Məlum olur ki, baş-
sızlıq, milli heysiyyətin olmaması: Süleyman bəyin qardaşı 
Əbutalıb Bakıda Osmanlı konsulxanasında qasidlik vəzifəsində 
işləyir, bu vəzifə Süleyman bəyin də "mədəni təbəddülat"ına səbəb 
olub. Deməli, belə adamlarda milli hiss, vətənpərvərlik hissi 
tərbiyə olunmayıb, yoxdur. Ona görə də Süleyman bəy kimilər 
xırda və mənasız bir təsirlə "qürrələnərək" öz yollarını azırlar. 
Lakin çox yaxşı ki, kütlə belə deyildir, əksəriyyət milli duyğu ilə 
onu lağa qoyub ələ salır. Süleyman əfəndi  türklərin qırx zopasın-
dan sonra, gec də olsa, ayılır və öz dilində danışmağa başlayır: 
"...ağzını açan kimi, gördülər ki, hərif dilini dəyişib, daha İstanbul 
şivəsində danışmayır". 
Qantəmirin nəsrində dil və dilçilik məsələləri daha geniş yer 
tutur. Nəzərdən keçirdiyimiz yazıçılar içərisində bədii əsərdə dilin 
nəzəri və praktik məsələlərinə geniş yer verən də odur. 
Qantəmir dilimizin estetik cəhətləri, elmi-nəzəri problemləri ilə 
ardıcıl maraqlanmış, əməli yaradıcılıq prosesində milli ədəbi dili  
zənginləşdirmək, irəlilətmək cəhdi ilə yanaşı, dil sahəsində qu-
ruculuq işlərində fəal iştirak etmək üçün dilin və dilçiliyin aktual 
məsələlərini vaxtaşırı öz əsərlərinə daxil etmiş, öz prinsipial 
mövqeyini bədiilik vasitə və üsullarının gücü ilə bildirmişdir. 
Qantəmiri dilimizin saflığı, təmizliyi məsələləri düşündürmüş, 
ədibin kinayə və istehzası yad dillərin yersiz və lüzumsuz təsirinə 
qarşı çevrilmişdir. Yabançı təsirlərə bədiilik yolu ilə kəskin etiraz-
ını bildirməklə bərabər, Azərbaycan dilinin zəngin təbii im-
kanlarından ustalıqla istifadə etməyə çalışan ədib ilk onilliklərdə 
dil quruculuğu sahəsində mübarizədə fəal iştirak etmişdir. 
Doğrudur, təhsili və o dövrün yazısı, orfoqrafiyası ilə bağlı olaraq, 
başqa dillərin qeyri-zəruri ifadəlilik vasitələrinə seyrək şəkildə 
onun əsərlərində də təsadüf edilir. Məsələn, o, hekayələrində "kişi" 
sözü ilə yanaşı, bu  mənada "erkək" sözünü də bir neçə dəfə 
 52
işlətmiş, demokratik cəbhənin nümayəndələri, xüsusən 
Ə.Haqverdiyev tərəfindən tənqid olunmuş və bu cür sözlər 
"Azərbaycan qulağını deşən" sözlər1 adlandırılmışdır, lakin onun 
əsərlərində belə sözlər çox azdır, ədibin ümumi mövqeyi milli və 
xəlqidir. Yazıçı öz ana dilinin hüdudlarını yaxşı bilmiş, onu 
yüksək qiymətləndirmişdir. Hekayələri göstərir ki, o, bir qabaqcıl 
ziyalı kimi, ədəbi dil, ümumxalq dili kimi mühüm məsələlərlə yax-
ından maraqlanmış, bu sahədə yalnız "Molla Nəsrəddin" ənənələri 
ilə məhdudlaşmamışdır. 
"Ağıl dəryası" hekayəsində dolayı yolla iki mühüm məsələyə – 
şivələrimizin tədqiqi və zərərli türkçülük meyillərinə qarşı 
mübarizə məsələlərinə toxunulmuşdur. Ağıl dəryası şivələrimizi 
öyrənmək və bu yolla məşhurlaşmaq istəyir. Ağıl dəryasını lağa 
qoyma, dolama prosesində ədib dövrün mühüm elmi-əməli 
hadisələrini və həmin hadisələrə yaxşı bələd olduğunu bir fakt 
kimi qeyd edir: "Bunu Nuxa qəzasına göndərmək istədilər, 
getmədi. Çünki professor Aşmarin gedib Nuxadakı ləhcələrin 
altından girib üstündən çıxmış və öz qiymətdar əsərini nəşr et-
mişdi".2 Ağıl dəryası, orijinal olsun deyə, Quba şivələrini 
öyrənmək istəyir. Dəftərində iki sütun ayırır, birincisini "mənim 
ləhcəm", o birini "Quba ləhcəsi" adlandırır. Hekayədə Ağıl 
dəryasına istehza ilə yanaşı, mühüm bir məsələ də öz ifadəsini 
tapmışdır – 20-ci illərdə şivələrimizin tədqiqi sahəsində genişlənən 
işə xalqın münasibəti və köməyi: "Hər kəsə müraciət etdimsə, 
zəngin məlumat topladıq və bu işlə xalq özü maraqlanırdı". Ağıl 
dəryasının qeydlərində çox incə şəkildə ciddi məsələlərə toxunul-
muşdur. Ağıl dəryası "mənim dilim" demir, "mənim ləhcəm" 
sözlərini dəftərinə qeyd edir. Bu özü bir zərərli meylin izləridir. 
Bunu təsdiq edən ikinci bir cəhət onun "mənim ləhcəm" deyə qeyd 
etdiyi sözlərin türk forması ilə tələffüzüdür: öz millətinə "xidmət 
                                                 
1 Áàõ: ß. Ù à ã â å ð ä è é å â. ßäÿáè äèëèìèç ùàããûíäà. "ßäÿáèééàò ãÿçåòè", 15 àïðåë 
1934-úö èë. 
2  Í.È.Àøìàðèíèí "Íóõà øÿùÿðè òöðê õàëãû øèâÿëÿðèíÿ áèð íÿçÿð" (1926) ÿñÿðèíÿ èøàðÿ 
åäèëèð.  -  Ã.Ê. 
 53
etmək istəyən" bu adam dəftərçəsində ədəbi dil forması kimi "ge-
diyorım", "gəliyor" sözlərini qeyd edir.  
Beləliklə, Ağıl dəryası öz əməli işi, qeydləri ilə hələ də in-
qilabdan əvvəlki türkçülük meylinə xidmət etdiyini təsdiqləmiş 
olur. Müəllifin məqsədi də Ağıl dəryasının şəxsində, epizodik 
şəkildə olsa da, həmin meylin bu cür qalıqlarını ifşa etmək və 
pisləməkdir. 
Milli dilə məhəbbət, onun saflığı və təmizliyi uğrunda 
mübarizə, yad dillərin mənfi təsirinə bədiilik vasitə və üsulları ilə 
etiraz Qantəmirin hekayələrində mühüm yer tutur. "Mənim 
tələbəm" hekayəsinin qəhrəmanı bir gündə gördüklərini yazıb 
müəlliminə verir. Hekayədə müəllif obrazı müəllim, baş qəhrəman 
isə tələbə kimi təsvir edilmişdir. Ədib guya tələbənin gündəliyi 
üzərində xırda düzəlişlər apararaq onu olduğu kimi oxucuya 
təqdim etmək istəyir. Əslində isə bu düzəlişlər ədibin dil haqqında 
düşüncə və istəklərinin bədii ifadəsi üçün yaxşı bir formadır: 
"Kağızı götürüb, qələmi aldım, qabağıma qoydum, xoruzlar bir 
ağız banlayana qədər kağızın üzərində işlədim. Kəlmə, imla, 
cümlə, üslub xətalarını düzəltdim. Məsələn, o "cəddah" yazmışdı, 
mən "küçə" yazdım. O, "doqquz bıçuq radələrində" yazmışdı, mən 
"tamam saat onun yarısında" yazdım. O, "gediyorduq", 
"gəliyorduq" yazmışdı ki, mən "gedirdik", "gəlirdik" yazdım. O, 
"çünki ürəyimiz yanırdı, pivə içməyə getdik" yazmışdı, mən bu 
cümləni belə dəyişdirdim: "Ürəyimiz yandığına görə pivə içməyə 
getdik". O belə bir cümlə yazmışdı: "Gördüm Rəcəb gəliyor, hansı 
ki mənim xalazadəmdir", mən onu bu kağıza köçürəndə belə 
dəyişdirdim: "Gördüm bizim xalaoğlu Rəcəb gəlir". 
Bütün bunlar bədii priyomdur və yazıçının elmi şəkildə deyə 
biləcəyi, lakin bədii yolla oxucuya çatdırdığı fikirlərdir və 
şübhəsiz, o dövrdə ümumi xəstəliyə qarşı ümumxalq 
mübarizəsinin yazıçı sənətində daşlaşmış təzahürləridir. Burada 
yalnız alınma sözlərə deyil, dilin qrammatik-sintaktik normalarının 
pozulması hallarına da etiraz vardır. Bu etiraz  ümumən köhnə 
 54
təhsil və yazı üsullarına, köhnəlmiş yaramaz qaydalara, tərbiyə 
üsullarına qarşıdır. Bu hal yazıçının dövrün tələbləri səviyyəsində 
durduğunu, ümumxalq dilinə qayğı və ehtiramdan doğan 
vətəndaşlıq borcunu yaxşı başa düşdüyünü aydın  göstərir. 
"Dəfatirati-üzviyyə" hekayəsində ədib yazır: "Söz arasında mənə 
ərəb kəlməsi, farsi lüğəti rast gələndə elə bilirəm, çörək yeyəndə 
dişimin altında xırdaca daş parçaları qalıb xırçıldayır". Yaratdığı 
Məhəmməd Cəfər obrazının dilindən götürdüyü "dəfatirati-üz-
viyyə" birləşməsini hekayəyə başlıq seçməklə ədib çətin ərəb, fars 
söz və tərkiblərinə kinayəli-satirik münasibətini bildirmiş, eyni za-
manda, hekayəyə başlamaq üçün əlverişli zəmin yaratmışdır. Ədib 
əsərini bilavasitə həmin başlıqdan çıxış edərək  başlayır: "Bu 
mənim sözüm deyil. Mən elə bir kəlmə yazmaram ki, sən əlində 
oxuduğunu yerə qoyub, lüğət kitablarını qarışdırmaq üçün evə 
yüyürəsən". Mirzə Cəlilin felyeton yaradıcılığında bu üsulun 
təzahür formaları daha çoxdur. 
Hekayələrdə rus dilindən yersiz istifadə hallarına satirik 
münasibət şifahi nitqdə təsadüf edilən yaramaz ünsürlərin bədii 
dildə praktik şəkildə reallaşdırılması faktlarında özünü göstərir: 
"Kakraz bu saat biz o məsələdən danışırıq". "Məni də başa salın 
görək "v çem delo?" ("Mənim tələbəm") və s. Bu cür cümlələrdəki 
söz və ifadələr obrazın ümumi milli  keyfiyyətinin dərəcəsinə, 
daha doğrusu, keyfiyyətsizliyinə işarədir. 
Sözün lüğəvi-morfoloji quruluşunun izahı, etimoloji təhlili də 
bəzən ədibin qələmi ilə satirik münasibətin ifadəsinə 
yönəldilmişdir. Obrazın ünvanına söylənmiş loru və vulqar sözlər 
müəllifin istehzasını qabarıqlaşdırır. Sözün semantik açılışı mənfi 
obrazı gözdən salmaq üçün mühüm  vasitəyə çevrilir: 
"− ... 28-ci ilin əvvəlində Moskvada açılan birillik kursa hay-
daladı. 
– Nə etdi? 
– Haydaladı. 
– Haydaladı nə deməkdir? 
 55
– Haydı, get demək deyil? Bu sözdən haydaladı, yəni getdi 
deməkdir". 
Doğrudur, "haydaladı" – getdi deməkdir, lakin, göründüyü 
kimi, söz obraza müsbət münasibətdən doğmur. 
Sözün bu cür mənalandırılması "Şarlatan" hekayəsindədir. 
Hekayə başdan-başa "şarlatan" sözünün izahı üzərində qurulmuş-
dur. Obraza  kinayəli-satirik münasibət də həmin sözün izahı 
prosesində müəyyənləşir. Müəllifin məqsədi əsərin qəhrəmanı 
Həsənin həqiqi bir şarlatan olduğunu sübut etməkdir, ona görə də 
həmin sözün şərhini ön plana keçirmişdir: 
" – De görüm şarlatanın toçnı mənası nədir? 
– Şarlatanın toçnı mənası şarlatandır. 
– Daha sonra? 
– Bic - haramzada. 
– Ayrı bir söz yoxmu? 
– Avantürist. 
– Bu, kafi deyil, başqa bir sözlə aydınlaşdır. 
– Müfəttin.1 
– Bildiyimi də unutdurdun. Müfəttin nədir? Mənə de görüm, bu 
söz türk sözüdür, yoxsa rus?" 
Müəllif obrazı bu sözü qəsdən "əski və xalis türk sözü" kimi 
izah edir, həmin söz haqqında iki "nəzəriyyə" olduğunu söyləyir. 
Məsələnin satirik-yumoristik şərhi müəllifin Vamberi kimi 
görkəmli alimlərin yaradıcılığı ilə tanışlığını da aydınlaşdırır. 
Oxucunu mətləbdən uzaqlaşdırmamaq, guya həqiqətən məqsədin 
"şarlatan" sözünün izahı olduğunu bildirmək üçün sözün eti-
mologiyası haqqında fikirlərin şərhinə keçilir və birinci 
"nəzəriyyə"yə əsasən bu sözün monqolca "şal atan" (oğru və qul-
durların nabələd yolçulara şal atması və onları qarət etməsi) 
sözlərindən yaranmış olduğu göstərilir. Qonaq ev yiyəsinin 
əllaməlik etdiyini görüb, ikinci "nəzəriyyə"nin izahına imkan ver-
mir. Bu hal müəllif obrazını qəzəbləndirir: "Sənə elmi tədqiqatın 
                                                 
1 ßðÿáúÿ ôèòíÿ ñàëàí, ôÿñàä òþðÿäÿí, àðàãàðûøäûðàí ìÿíàñûíäàäûð. - Ã.Ê. 
 56
nəticələrini, bugünkü həyata faydalı problemləri aydınlaşdırıram. 
Bu məlumatı ələ gətirmək üçün can qoymuşam, baş ağartmışam. 
Səndə bunlara qiymət vermək qabiliyyəti olmadığına təəccüb 
edirəm". Bu sözləri ona görə qeyd edirik ki, burada Qantəmirin 
satirik ifşa obyekti müvəqqəti olaraq dəyişir, ədib fürsətdən 
istifadə edərək başqa bir məsələni – cəmiyyət üçün mənasız, boş 
və əhəmiyyətsiz "tədqiqlər"in tənqidinə keçir. Müəllif nitqindəki 
"faydalı" tipli sözlər kinayə intonasiyası ilə "faydasız" mənasında 
başa düşülür, ədib əhəmiyyətsiz və xırda şeylər üzərində itirilən 
vaxta gülür. Onun kinayə ilə Belçika alimi Her-Bexterin "Avstrali-
yada atlı qarışqaların həyatı" əsərini xatırlatması da bununla 
əlaqədardır. Qanətmir bu fikrində ümumən haqlıdır. Tədqiqat 
adına mənasız və faydasız əyləncələrlə vaxt itirənlər indi də vardır. 
Lakin konkret olaraq, elmi-nəzəri etimoloji tədqiqata gəlincə, bu-
rada "xırdaçılıq" olsa da, bu iş bəşərin və onun nitq 
mədəniyyətinin tarixini öyrənmək baxımından faydalı olduğu üçün 
müəllifin fikri ilə razılaşmaq olmaz. 
Qantəmir hekayələrində bədii yolla savad və əlifba 
məsələlərinə də  toxunmuşdur. Ərəb əlifbasının çətinlikləri və bu 
əlifba ilə yazılmış mətnləri savadlı adamların belə çətinliklə oxuya 
bilməsi kimi faktlar onun bəzi hekayələrinin süjetində mühüm yer 
tutur. Məsələn, ədib "Mirzə Aves" hekayəsini maraqlı və 
gözlənilməz bir sonluqla bitirmişdir: müsyo Qamel  Kəşaninin 
dəftərində ərəb əlifbası ilə yazılmış rus sözlərini çətinliklə oxuyur 
və axırda bir sözdə ilişib qalır; bu son ifadəni "to Mirzə Aves" 
şəklində oxuyur və ona heç bir məna verə bilmir. Şuralar hökuməti 
əleyhinə böhtanlar yaymağa çalışan bu adam müəllifin nəzərində 
ən rəzil adamdır. Onun rəzilliyini üzünə demək üçün müəllif 
əlifbanın çətinliklərindən məharətlə istifadə edir, bir müddət Rusi-
yada olmuş çayçı Mirzə Heydərin dili ilə deyir: "To Mirzə Aves" 
deyil, müsyo Qamel, "Tı merzavets"dir". 
"İntelligent" hekayəsinin qəhrəmanı da ifşa edilərkən ərəb 
əlifbasının çətinlikləri müəllifə kömək edir. Hər zaman anket 
doldurarkən "türkcə, rusca ali təhsil" gördüyünü qeyd edən tın-tın 
 57
Musanın nəvəsi  haqqında oxuyuruq: "Müdhiş kəlməsini mədhəş, 
sərvət sözünü srut oxuyur, "məamafih" sözünə dili yatmayırdı". 
Hekayələrdə latın qrafikası əsasında yaradılmış  yeni əlifbaya 
rəğbət hissi ifadə edilərkən savadsızlıq ucundan dil və əlifba 
məsələlərinin qarışdırılması halları yumorlu təsvirə imkan yarat-
mışdır. Bu cür təsvirə bir neçə hekayədə rast gəlmək olur. Ədibin 
bir sıra obrazları "latın əlifbası" əvəzinə, "latın dili" ifadəsini 
işlədir və bunların fərqinə varmır: "Mirzə Mir Hadı ağa atamın 
vəsiyyətnaməsini yazmağa gəlibdir. Əgər zəhmət olmasa, siz də 
bunu latın dilində (yeni hürufat demək istəyirdi) yazın..." 
("Vəsiyyət"). "Mən qayıdıb latınca ərizə yazan axtarınca, gün 
günorta yerindən əyildi". ("Düzəlmədi") "Sara bibi" hekayəsində 
müəllif dilində "latın əlifbası", savadsız Sara bibinin dilində "latın 
dili" ifadəsi işlədilir. Sara bibi Ağamalıoğlunun ünvanına 
şikayətlərinin bir yerində deyir: "Demisən ki, şəvval ayının birində 
gərək hamı latın dili danışsın" və s. 
Qantəmir dili zibilləyən pis tərcümələrə də satirik-tənqidi 
münasibətini bildirmiş, tın-tın Musanın nəvəsinin etdiyi tərcüməni 
lağ və dolamaq məqsədi ilə belə qurmuşdur: "...İdarəsinin uprod-
kom likvidatsiya olmaq barədən götürülüb nömrə 746 dekabrın 
ayından". Şişirdilmiş şəkildə verilmiş bu cür tərcümə nümunəsində 
məqsəd yaramaz tərcümələrlə dili korlayanları ifşa etməkdir. Hətta 
adi makinaçı da onun bu tərcüməsinə gülür, "Sçastlivıy çelovek. 
Pişet nalevo i napravo!" – deyə onu lağa qoyur. 
Bu qısa qeydlərdən göründüyü kimi, yaradıcılıqla məşğul 
olduğu az müddət ərzində Qantəmir dilimizin aktual problemləri 
ilə maraqlanmış, ədəbi dilimizin hərtərəfli tədqiqi, öyrənilməsi, 
inkişafı yolunda aparılan mübarizədə fəal iştirak  etmiş, ümumxalq 
dilinin zəngin imkanlarından ustalıqla bəhrələnməklə yanaşı, 
müasir dilimizin inkişafı barədə düzgün qənaətdə olmuşdur. 
 
* * * 
 
Mir Cəlalın hekayə yaradıcılığının müvəffəqiyyətində dil və 
dilçilik problemləri ilə əlaqədar nəzəri biliyi real qiymətə malik 
 58
olmuşdur. Hekayələrindəki bir sıra detallardan aydın olur ki, o, 
ədəbi dilin qanunlarına, bədiilik prinsiplərinə ayıq nəzərlə baxmış, 
dilin məcazlar sisteminin, leksik və frazeoloji tərkibinin, qram-
matik quruluşunun bədii dil üçün zəruri imkan və xüsusiyyətlərini 
tədqiq edib öyrənmişdir. Bədii əsərin dilində yad dillərin təsiri ilə 
qurulub işlədilən cümlə formaları, bağlayıcı vasitələr vaxtilə 
Ə.Haqverdiyev, C.Cabbarlı və b. tərəfindən tənqid edildiyi kimi, 
30-cu illərdə Mir Cəlalın da kinayəli-satirik tənqidinə məruz 
qalmışdır. Məsələn, "hansı ki" sözünün Azərbaycan dilinin 
təbiətinə uyğun olmadığını hələ vaxtilə "Ədəbi dilimiz haqqında" 
məqaləsində Ə.Haqverdiyev, bədii yolla "Almaz" pyesində 
C.Cabbarlı pisləmiş, başqaları da bu sözün iştirakı ilə qurulan 
cümlələri düzgün saymamışlar. "İstifadə" hekayəsində Səadət 
xanımın təsviri prosesində Mir Cəlal da bu cür cümlələri kinayə 
obyektinə çevirməklə dolayı yolla öz etirazını bildirmişdir: "Vağ-
zalda bütün mötəbər adamların yanında xüsusi hörməti var. Hətta 
naçalnik onun şərəfinə bir ziyafət də vermişdir. "Hansı ki" orada 
İdris də tost deyibmiş". Son hissədə "hansı ki" sözünün müəllif 
tərəfindən dırnaqda verilməsi və cümlənin həmin sözlə başlanması 
müəllif istehzasını aydın göstərir. 
Simürğ, B.Talıblı, Qantəmir, Mir Cəlal, S.Rəhman hadisə və 
obrazların komik təsviri prosesində milli ədəbi dilin leksik, 
frazeoloji və sintaktik cəhətdən sığallanmasına ciddi fikir 
vermişlər. Onlar milli dilin yaşarlı tərkib elementlərinin potensial 
imkanlarına arxalanmışlar. Həm də bu prosesdə çürük, boş, 
mənasız, şablon şəkil almış söz və ifadələri deyil, novatorluq duy-
ğusu üzrə yenilik çaları ilə nəfəs alan dil vahidlərini bədii fikrin 
ifadəçilərinə çevirməyə çalışmışlar. Ona görə də həmin yazıçıların 
komizmi öz-özlüyündə və xüsusən dil materialından istifadə baxı-
mından novator səciyyəlildir. Mir Cəlal ədəbi dil qanunlarına, 
bədiilik prinsiplərinə, komik sənətin sirlərinə dərindən bələd olan 
bir sənətkar kimi, yeniliyə meyil etməklə, yeni söz və ifadələr 
işlətməklə yanaşı, öz müasirlərini bədii əsərin dili üzərində daha 
çox işləməyə, şablon söz və ifadələrdən uzaqlaşmağa  çağırmışdır; 
hekayələrində, yeri gəldikcə, ədəbiyyatşünas və yazıçıların dilində 
 59
hüdudsuz şəkildə təkrar olunan sözlərə, ifadə formalarına, şablon 
şəkil almış leksik və frazeoloji vahidlərə öz kinayəsini  bildirmiş-
dir: "Fətulla mənim dostum idi. Özü də münəqqidlər demişkən, 
"sözün əsl mənasında" dostum idi"; "Əntərzadə gəlib N kəndinə, 
şairlər demişkən, "bərqərar" oldu"; "Məktubunda nigaran qaldığını 
yazırdı. "Tənəzzül buyuraramsa", ona "təskini-qəlb" üçün balaca 
bir məktub yazmağı xahiş edirdi" və s. Buradakı "bərqərar" sö-
zünü, "sözün əsl mənasında", "tənəzzül buyuraramsa", "təskini-
qəlb" ifadələrini yazıçı özü dırnaqda işlətmiş, söylədiyi hadisələrə 
yumorlu münasibətlə yanaşı, şablon söz və ifadələrə şifahi və 
yazılı nitqdə yer verilməsinə istehzasını da bildirmişdir. Təkcə 
şablon şəkil almış söz və ifadələr deyil, şablon təsvirlər də ədibin 
etirazına səbəb olurdu: "Meşin pencəyini əynindən çıxart, raykom 
katibi öz obrazlılığını itirmiş olur. Portfeli əlindən al, nəinki 
sədrlikdən, hətta adamlıqdan çıxar". Bunlar göstərir ki, sadəlik, 
aydınlıqla yanaşı, təsvirin təbiiliyi, obrazlılığı, yaradıcılıqda nova-
torluq bizim komizm ustalarımızın estetik görüşlərinə möhkəm 
daxil olmuşdur. Ona görə "bizim komizm  ustalarımız" deyirik ki, 
bu tələblər eyni dərəcədə Qantəmir və S.Rəhmanın estetik 
görüşlərinə də daxil idi. Məsələn, Qantəmir tüfeyli və lazımsız 
sözlərlə öz nitqini zibilləyənləri bədii yolla tənqid edərək yazırdı: 
"Zeynəb xanım dili topuq vuran natiqlərdən deyildi. O hər sözün 
başında "götürdükdə görürük ki", yaxud "əlaqədar olaraq..." və ya 
"doğrudan-doğruya" kimi milyon dəfələrlə təkrar olunmuş, 
köhnəlmiş, kiflənmiş sözlərlə qulaq asanları yormayırdı". 
Yazılı nitqin səlisliyi, təmizliyi, şifahi nitqin sadəliyi, canlı, 
ifadəli, yığcam nitq məsələləri Mir Cəlalı daim düşündürmüş, 
nitqini zorla ədəbiləşdirmə, süni şəkildə qrammatikləşdirmə halları 
yazıçıya gülünc görünmüşdür. Bu cür tipik hallar obrazın öz etirafı 
əsasında aşağıdakı şəkildə lağ və dolama obyektinə çevrilir: "Bir 
az fikirləşdim. Beynimdə sualı sərf-nəhv cəhətdən yoxlayıb 
dilləndim: – Buraya təzəmi gəlmişsiniz?" 
Mir Cəlalı canlı nitqin dürüstlüyü, məntiqiliyi məsələləri daha 
çox maraqlandırmışdır. Dildə bəzi şəkilçi, söz, ifadə və hətta 
cümlələrin ixtisarının mümkün olduğunu, lakin bəzən kiçik bir 
 60
morfemi belə yerindən tərpətmək mümkün olmadığını, zahirən 
təbii görünən adi ixtisarın komik vəziyyət yarada bildiyini nəzərə 
alaraq, ədib "Kərpic məsələsi" hekayəsində maraqlı bir dialoq 
yaratmışdır: 
" − Başını aşağı salıb tez-tez yazdı. Yenə soruşdu: 
− Çamadanı açıb, şeylərini götürüb, əvəzinə kərpic yığ-
mışsınızmı? 
−... 
− Yığmışsınızmı? 
− Çamadanı açıb, şeylərini götürüb, əvəzinə kərpic yığ-
mamışam. − Mən səsimi ucaltdım: − Yoldaş müstəntiq, bu, başdan 
– ayağa şər... 
O, əlini qaldırdı: 
− Hirslənmək lazım deyil! Cavabını bir də təkrar elə, yazım. 
− Çamadanı açıb, şeylərini götürüb, əvəzinə kərpic yığ-
mamışam. 
− Aha... demək, çamadanı açıb, şeylərini götürmüşsünüz, ancaq 
əvəzinə kərpic yığmamışsınız, eləmi? 
− Xeyr, xeyr, yoldaş! Mən demək istəyirəm ki, nə çamadanı 
açmışam, nə şey götürmüşəm, nə əvəzinə kərpic qoymuşam, nə də 
mənim bu işdən xəbərim var". 
Həmcins xəbərlərdən əvvəlincilərdə – feli bağlamalarda inkar 
şəkilçisinin ixtisarı fikrin başa düşülməsində ikiplanlılığa səbəb 
olur. Bəzi mahnılarda, şeir parçalarında da qeyri-məntiqiliyə və ya 
başqa cür anlaşılmaya səbəb olan belə ixtisarlara rast gəlmək olur. 
"Ey məni bəyənib, sevməyən gözəl" misrasından nəticə çıxarmaq 
olur ki, məşuqə bəyənir, lakin sevmir. Əslində isə müəllif 
"bəyənməyib sevməyən" demək istəyir. Mahnının ifası prosesində 
"bəyənib" sözündən sonra fasilə edilməsi də əvvəlki yanlış nəticəni 
gücləndirir. 
Mir Cəlal da Qantəmir kimi, tərcümə dili problemlərinə 
toxunmuş, 20-ci illərdə bir ara davam etməkdə olan türkçülük 
meyillərini pisləmişdir. Əntərzadəni hər cəhətdən ifşa etməyə çalı-
şan ədib, onun nitqinə də diqqət yetirmiş, "Ey insanın bədəni, 
neçin də tökilmiyorsın, neçin də parçalanmıyorsın?" sözləri ilə 
 61
yalnız onun özünü deyil, türk dili normalarına əsaslanan, türk dili 
elementlərini saxlamağa çalışan ziyalıları və tərcüməçiləri ifşa 
etməyə çalışmışdır ("Mərkəz adamı"). 
Komik yaradıcılıq, tənqid, ənənə və bədii  əsərlərdə dil 
məsələlərinə dair bu qısa və ötəri qeydlər satira ustalarımızın – 
Simürğ, B.Talıblı, Qantəmir, Mir Cəlal və S.Rəhmanın dün-
yagörüşünü, sənətə və sənətkarlıq məsələlərinə münasibətini, yeni 
ədəbi prosesin təşəkkül və inkişafında, 30-cu illər ədəbi 
hərəkatının formalaşmasında, ədəbiyyatın sonrakı nəhəng inkişafı 
üçün qüdrətli zəmin yaradılmasında rolunu təsəvvür etmək üçün 
geniş imkanlar verir. Aydın olur ki, yeni quruluş ədəbiyyatı sosial-
izm quruculuğuna xidmət istiqamətinə yönəldə bildiyi kimi, onun 
dilinə də nəzarət etmiş, milli və bədii dilin saflaşma, zənginləşmə 
istiqamətində sürətli inkişafını təmin etmişdir. Bu böyük və 
əzəmətli yaradıcılıq işində bizim komizm ustalarımızın da böyük 
əməyi vardır. 
 
* * * 
Komik novatorluq komizmin dil vasitələrinə novator 
münasibətlə sıx bağlıdır. Nəsr dilində komizm potensialını 
gücləndirən, komik effekkti şərtləndirən dil vasitələri son dərəcə 
zəngindir. Adi ümumişlək sözlərin hüdudsuz məcazilik imkanları, 
çoxmənalılığı, məna qarışmaları və yaxın səslənən sözlərin məna 
dolaşıqlığı, söz oyunu – rəngarəng kalamburlar, obrazların 
xarakterinə, zahiri əlamətlərinə münasibətdə neytral adlarla yanaşı, 
"danışan", obrazı ilk andan ifşa edən, gözdən salan ləqəblər, uy-
durma adlar, tünd komik boyalı, obrazlı müqayisələr, satirik 
münasibətin mühüm təzahür vasitələrindən olan vulqar söz və 
ifadələr, frazeoloji vahidlərin komizm  imkanları və sənətkarların 
ustalığı ilə komik rəng alan saysız sabit birləşmələr, atalar sözləri, 
məsəllər, aforizmlər, şablonlar... nəsr dilində komizmin, komik 
təhkiyə və dialoqların ümdə və zəruri dil vasitələri – ifadəçiləridir. 
Satira və yumor dili adi ümumişlək sözləri deyil, terminləri, termi-
noloji söz və ifadələri, şivə leksikasını, arqoları, jarqon 
elementlərini də bədii əsərə komik rəngdə daxil edir. Vulqar söz və  
 62
ifadələrlə yanaşı, alqış, tərif, təhsin bildirən söz və ifadələr də ko-
mizm vasitəsi kimi fəaliyyət göstərir; metonimlər, metaforalar, 
bədii təyinlər komik dildə tropun başqa növlərindən geri qalmır. 
Bütün bunları nəzərə alaraq, biz 20-30-cu illər nəsr dilinin materi-
alları əsasında birinci növbədə adi ümumişlək sözlərin, peşə – 
sənət leksikasının, vulqarizmlərin, xüsusi adlar və ləqəblərin, trop 
növlərinin, dilin zəngin frazeoloji tərkibinin tədqiqi fonunda ko-
mizmin əsas dil vasitələrinin – leksik və frazeoloji vasitələrin rol-
unu nəzərdən keçirəcəyik. 
 
 
K O M İZ M  V A S İTƏLƏR İ  
 
 
LEKSİK VASİTƏLƏR 
 
 
SÖZLƏRİN KOMİK POTENSİALI  
HAQQINDA 
 
Bədii ədəbiyyatın birinci ünsürü, bilavasitə predmeti olan söz 
dil işarələri sistemində xüsusi yer tutur. Elmi-bədii fikrin təzahürü 
sözlərdən başlayır. Funksiya dairəsinin genişliyi, universal xarak-
teri ilə bir çox cəhətdən semasioloji qiymətə malik olan söz ad-
landırma, məlumat vermə, ümumiləşdirmə, danışanın və 
dinləyənin münasibətini, hisslərini ifadə etmə qüdrətinə malikdir. 
Dil "ölü əsər yox, fəaliyyətdir", "əbədi təkrar olunan qüvvədir" 
(V.Humbolt). Dilin fəaliyyəti isə sözün daxilində – məna 
sistemində, onun lüğəvi, ümumdil mənası ilə qarşılıqlı əlaqədə və 
konkret işlənmə hallarında meydana çıxır. Buna görə də yazıçı 
ümumxalq dilini səbr və zəhmətlə nəzərdən keçirməli, onun dərin 
laylarına baş vurmalı, fikrin, anlayışın onlarca ifadəçilərindən daha 
dəqiq və sərrast olanını, maksimum dərəcədə emosional-ekspressiv 
yüklü dil vahidlərini sənətin ilkin elementləri kimi birləşdirməli və  
 63
təsviri zəruri olan fikrin ifadəsinə yönəltməlidir. A.Fadeyev 
sənətkar əməyinin çətinliklərindən bəhs edərək yazırdı: "Yazıçının 
qarşısında nəhəng söz, anlayış dənizi durur: hər hansı fikrin, 
obrazın ifadəsi üçün on, on beş, iyirmi söz yada düşür. Lakin necə 
edəsən ki, gördüyünü, demək istədiyini son dərəcə dəqiqliklə deyə 
biləsən?"1 20-30-cu illərin  görkəmli satira ustaları İlya İlf və Yev-
geni Petrov yalnız mövzu, ideya, obraz üçün deyil, hər bir söz 
üçün də əzablı, arasıkəsilməz mübahisələrlə dolu yaradıcılıq yolu 
keçmişlər.2 Yazıçını bürüyən "ümumxalq dili dənizinin dalğaları 
sahilsiz və dibsizdir" (İ.S.Turgenev). Yazıçı bu dalğaların bir 
hissəsini öz sənət məcrasına uğurla yönəltdikdə onun əsərinin dili 
də dəniz dalğaları kimi parlaq və təlatümlü olur. Sözə bu cür 
sənətkar münasibəti həm "ciddi", qeyri-satirik, həm də komik sənət 
dilinin ictimai-mədəni, təşkiledici tələblərindəndir. Əsərin ümumi 
söz ansamblında bütün əsas və  köməkçi, müstəqil və qeyri-
müstəqil sözlər bədii düşüncənin ideya-estetik ifadəsinə xidmət 
edir. Lakin yumoristik və satirik əsərlərdə sözlərin bir qismi leksik 
tərkibin çoxluq təşkil edən vahidlərindən – ümumi söz kütləsindən 
fərqlənərək komik mətn daxilində məna, məcazilik və emosional-
lıq imkanlarının zənginliyi, komik semantik siqləti ilə seçilərək 
ümumi leksik fonda parlaq ilmələr kimi nəzəri cəlb edir, komik 
düşüncənin təzahür ocağına çevrilir. Əslində, bu cür sözlər lüğət 
tərkibinə daxil olan başqa sözlərdən özlüyündə heç nə ilə 
fərqlənmir, adlar, fellər və köməkçi sözlər qruplarından birinə 
daxil olmaqla, dilin leksik sistemində adi vahidlər kimi fəaliyyət 
göstərir. Lakin bunlar bədii mətn daxilində usta sənətkar tərəfindən 
başqa söz və ifadələrlə gözəgörünməz tellərlə elə əlaqələndirilir, 
mətnə elə ustalıqla daxil edilir ki, düşdüyü leksik və frazeoloji 
mühitdə "adi"likdən çıxmış olur, təhkiyəçinin, obrazın və oxu-
cunun diqqət mərkəzində olur. Sözün konkret şəraitdə ifadə etdiyi 
                                                 
1 Áàõ:  Î ïèñàòåëüñêîì òðóäå. Èçä-âî "Ñîâåòñêèé ïèñàòåëü", Ì., 1953, ñ.281. 
2 Ë. Ì. ß í î â ñ ê à ÿ. Ïî÷åìó âû ïèøåòå ñìåøíî? Èçä-âî "Íàóêà", Ì., 
1969, s.138. 
 64
məna, emosional təsir qüvvəsi, şərti müəllif-təhkiyəçi obrazı ilə 
yanaşı, digər obrazların sözün təsirinə cavab refleksi yazıçının 
ideya-estetik görüşlərini, sənətkarlıq qüdrətini 
müəyyənləşdirməkdə mühüm rol oynaya bilir və bu prosesdə 
sənətkarın sözdən istifadə, sözü mənalandırma, onun ümumxalq 
dilindəki zəngin və hüdudsuz məna potensialından faydalanma 
qabiliyyəti,  yazıçı pafosunun optimal zirvəsi aydınlaşır, usta 
sənətkar sözün adi halda nəzərə çarpmayan, lakin ümumxalq 
dilində mühafizə olunan bədii-estetik və komik imkanlarını üzə 
çıxara bilir. Çünki, əslində, bədii əsərdə təzahür edən "mənaların 
hamısı sözün ümumi potensialında mövcuddur. Deməli, söz usta-
sının yenilik məharəti sözdə olan potensial mənalardan birini bədii 
məqsədə, üslubi maneraya uyğun fəallaşdırmaqda, hərəkətə gə-
tirməkdə özünü göstərir. Yazıçının sözdəki potensial baza əsasında 
tamamilə yeni məna yaratması, ümumiyyətlə, mümkündür. Lakin 
bu, çox nadir hadisədir. Sözdəki mənaları yazıçı qayəsinə görə 
növbələşdirmək, onlardan bədii məqsədə  ən çox münasib olanını 
görmək isə əsl sənətkarların həmişə icra etdiyi dil əməliyyatıdır. 
Üslubi seçmə budur".1 
Dünya ədəbiyyatında məşhur satiriklərin üslubi seçmə 
sahəsində xidmətləri onların öz sənət abidələrində əbədiləşmişdir. 
M.F.Axundov, N.Vəzirov, C.Məmmədquluzadə, Ə.Haqverdiyev 
kimi görkəmli komizm  ustalarımızın əməyi və ənənəsi də 
zəngindir. Yüksək satira sənəti adi ümumişlək, emosional sözləri 
deyil, ekspressivlik imkanlarından məhrum olan terminləri, termi-
noloji söz və birləşmələri də yumşaltmaq, əlavə və məcazi 
mənalarla yükləmək imkanına malikdir. Bu cəhətdən Mirzə Cəlilin 
satira dili çox ibrətlidir. Onun təkcə felyetonları bu sahədə 
təəssürat üçün ölçüsüz imkanlar verir.2 
                                                 
       1 Ò. Ù à ú û é å â. Ñàòèðà äèëè, ñ.5. 
2 ßòðàôëû ìÿëóìàò ö÷öí áàõ: Ã. Ê à ç û ì î â. Éàçû÷û âÿ äèë. ÀÏÈ íÿøðè, Á.,1975, 
ñ.125-226. 
 65
İnqilabdan əvvəl yaradıcılığa başlayıb Sovet hakimiyyəti 
illərində öz ədəbi fəaliyyətini davam etdirən Simürğ, B.Talıblı, 20-
30-cu illərdə öz satirik hekayələri ilə diqqəti cəlb edən Qantəmir, 
hələ 30-cu illərdə "həyatı, varlığı komik duymaq qabiliyyətinə 
malik olduqlarını göstərən" (M.İbrahimov) Mir Cəlal, S.Rəhman 
kimi yazıçılarımız komik effekt yaratmaq yolu ilə fikrin bədii 
ifadəsinə nail olmaq üçün sözün komik potensialını üzə çıxarmaq 
zərurətini nəzərə almış, praktik-əməli fəaliyyət prosesində sözlərin 
"xam" mənalarını üst laylara qaldırıb kütləviləşdirmək sahəsində, 
ədəbi dilimizin leksik-semantik cəhətdən sığallanmasında, 
zənginləşməsində xeyli iş görmüşlər. 
Söz, onun  rəngarəng məcazilik imkanları, komik müqayisələr, 
xüsusi adlar və ləqəblər, vulqar sözlər və birləşmələr Mirzə Cəlil 
və Haqverdiyev nəsrində olduğu kimi, 20-30-cu illərin satirik 
yazıçılarının yaradıcılığında da komizmin əsas  leksik-üslubi 
vasitələridir. Lakin təbii ki, bütün yazıçılar sözün komik poten-
sialını üzə çıxarmaqda eyni sənətkarlıq mövqeyində dura bilməz. 
Sənətkarın ədəbiyyatdakı ümumi mövqeyi, fərdi üslubu, sevimli 
fiqurları və vərdiş etdiyi üsullar onun praktik işinə ciddi təsir edir. 
Simürğün və B.Talıblının yaradıcılığında sözün aydın nəzərə çar-
pan xüsusi komik mövqeyi az-az müşahidə olunan faktlardandır. 
Qantəmir bir çox hallarda hekayəni ayrı-ayrı sözlərin komik təfsiri 
üzərində qurur. S.Rəhmanda sözlərin komizmi daha çox komik 
kalamburlara əsaslanır. Mir Cəlal nəsrində sözlərin məcazilik, 
çoxmənalılıq və metaforlaşdırma yolu ilə komizmi üstünlük təşkil 
edir. 20-30-cu illərin satirik nəsr ustalarını komik müqayisələrdən, 
xüsusi adlar və ləqəblərdən, vulqar söz və ifadələrdən istifadə 
baxımından birləşdirən və ayıran cəhətlər də vardır. Tək-tək 
sözlərin ümumi komik fonda nəzərə çarpan xüsusi rolu yazıçı üs-
lubunun spesifik fərdi rəng almasında obyektiv təsir gücünə 
malikdir. Bu hal başqa xalqların görkəmli söz ustalarının fərdi 
yaradıcılıq faktları ilə də təsdiq olunur. Çexovun yaradıcılığında 
başqa sözlər arasında kəskin şəkildə seçilən, xüsusi yük daşıyan 
 66
sözlərə nadir hallarda rast gəlmək olur. Bunində isə ayrı-ayrı 
sözlərin məna yükü müstəsna dərəcədə böyükdür. Bunin adəti üzrə 
frazanı xüsusi ifadəliliyə malik olan bir və ya bir neçə söz üzərində 
qurmuşdur.1 Şedrin və Nekrasovun da sözə, frazaya münasibəti 
müxtəlif olmuşdur. Nekrasovda xalqın müdrik sözlərindən, dəqiq 
sarkastik ifadələrdən maksimum istifadə cəhdi vardır. Şedrin də bu 
cür vasitələrdən yan keçməmişdir. Lakin Şedrin satirasında leksik 
sözdüzəltməyə, paradoksal-satirik qrammatik konsruksiyalara daha 
çox rast gəlmək olur.2 
Komik mühit, sözlərin mətn daxilində başqa söz və ifadələrlə 
gözlənilməz əlaqəsi leksik vahidlərin komik rəng almasında ilkin 
şərtdir. 20-30-cu illərin nəsr dilində, kinayə intonasiyası nəzərə 
alınmazsa, sözlərin komik keyfiyyədə işlənilməsi, başlıca olaraq, 
aşağıdakı səbəblərlə əlaqədardır: 
1. Leksik vahidlərdə gözlənilməz polisemantizm, omonimlik, 
antonimlik və sinonimlik; 
2. Müxtəlif sahələrə məxsus sözlərin üslubi mövqeyinin 
dəyişdirilməsi; 
3. Leksik vahidlərin bir qismində tarixən komik keyfiyyətdə 
formalaşma. 
Şübhəsiz, leksik vasitələrin komizmi başqa hallarla da bağlıdır. 
Lakin nəsr dilinin faktları qeyd edilən istiqamətdə araşdırmalara 
daha çox imkan verir. 
 
MƏCAZİLİK VƏ ÇOXMƏNALILIQ.  
KOMİK KALAMBURLAR.  
TƏZADLARIN KOMİZMİ 
 
Adi ümumişlək sözlərin komik effekti ilk növbədə onların 
məcazilik və çoxmənalılıq imkanları ilə bağlıdır. Sözlərin müxtəlif 
                                                 
1 Áàõ.: Â à ë å ð è é  Ã å é ä å ê î. À.×åõîâ è Èâ. Áóíèí. Ì., Èçä-âî "Ñî-
âåòñêèé ïèñàòåëü", 1976, s.310. 
2 Áàõ.:  Å. Ê. Î ç ì è ò å ë ü. Î ñàòèðå è þìîðå, s.103. 
 67
şəkildə əlaqələndirilməsi, komik mühitdə daha bir qat komik rəng 
alması, dialoqların qarşılıqlı replikalarında obrazların dərketmə və 
cavab refleksindəki anlaşılmazlıqlar komik ifadəliliyi tək-tək 
sözlərin hesabına gücləndirir. Həm də bu cəhət obraz dili üçün 
daha tipikdir. Doğrudur, təhkiyə prosesində müəllif dilində də 
sözün komik imkanları üzə çıxa bilir, lakin obraz dili yazıçı 
istəyininin ifadəsi üçün daha geniş imkana malikdir.  
Necə olur ki, adi ümumişlək sözlər komik effekti gücləndirir? 
Yazıçı buna necə müvəffəq olur? Bu suallara cavab vermək üçün 
nəsr əsərlərinin konkret dil materialına nəzər salaq. 
Mir Cəlal "Dirilən adam" romanında və hekayələrində sözlərin 
çoxmənalılığı  əsasında komizm yaratma vasitələrindən geniş 
istifadə etmişdir. Bu cəhətdən romandakı "dirilmək" sözü daha 
maraqlıdır. Göründüyü üzrə, romanın adı da bu sözlə bağlıdır. 
Əsərdə həmin sözə Qədirin, bəylərin və kənd camaatının dilində 
rast gəlirik. Kənd camaatının dilində bu söz əsas nominativ 
mənada – ölülərin dirilməsi mənasındadır. Ələs bəy və onun 
həmkarları isə bu sözə başqa məna verirlər, onu ayılmaq, öz hüqu-
qunu tələb etmək, bolşeviklərə qoşulmaq mənasında başa düşürlər. 
Qədir Ələs bəyin hüzurunda başına gələnləri üç dəfə danışır, Bəbir 
bəyin onu ölmüş bildiyini, arvadı Qumrunu zorla ələ keçirmək 
istədiyini söyləyir. Sanki Ələs bəy onu başa düşmür, bütün qullu-
qçularını yanına çağırır və Qədiri yenidən danışdırır: "Qədir bir az 
da cürətə gəldi, dil açdı, ucadan dedi: 
− ... deməyim budur ki, Qobular kəndində, bəy sağ olsun, məni 
ölü hesab edib, ev-eşiyimi dağıdıblar. Yüzbaşı arvadımın kəbinini 
özünə kəsdirib. Mən gəlmişəm sizə deyim. Görün ki, mən diriyəm. 
Gərək haşa buradan, bir köpəkoğlunun haqqı olmasın... Rəncbərin 
namusu yoxdurmu? Bu nə islam,   bu nə hökumətbazlıqdır?" 
Göründüyu kimi, Qədir özü də bu sözü həqiqi mənada işlədir. 
Əslində, o bu sözün məcazi mənasından hələ  xəbərsizdir, onun 
yeni mənasını başa düşmək iqtidarında deyildir. Lakin Ələs bəy bu 
sözdən bərk qəzəblənir. Qədirin başa düşmədən dediyi, bezmiş və 
 68
usanmış olduğu üçün dediyi son cümlə istər-istəməz bəyin 
təsəvvüründə "diri" sözünün məcazi mənasının qüvvətlənməsinə, 
onun Qədirə başqa nəzərlə – üsyankar nəzəri ilə baxmasına səbəb 
olur; bəyə elə gəlir ki, Qədir qan-qan deyir, o, hökumətin 
əleyhinədir: "Baxın da... Görürsünüz ki! Başa bax, qulağa bax, 
ağız-buruna bax, çarıq-patavasına bax, dirilənə bax! 
O, ahəngini dəyişdi, quduz kimi qışqırdı: – Kim səni diriltdi, 
ədə, donuz oğlu? Həə?" 
Bu sözdən nə üçün belə bərk qorxuduğu bəyin öz yaxın adam-
larının nitqindən daha çox aydın olur. Nazik xətt qoydurmuş, yo-
ğun qurşaqlı, təngnəfəs bir kişi bəyin sözünü tamamlayır: "Ədə, 
müsəlman, bədbəxt müsəlman!.. De görüm səni urusmu dirildəcək, 
a qırxıq? Ay urus quyruğu... Ay qudurmuş!" 
Qədirin dağda vurub yerə sərdiyi Məşədi Süleyman onu tanı-
yır: "Ədə, həpənd, bu da sənə dağdakı oldu? Balşavet oğlu bal-
şavet! Başın bədəninə ağırlıq eləyir? – Üzünü bəyə tutdu, ahəngini 
dəyişdi: – Bu tülkünü mən çoxdan tanıyıram. 
Yenə rəncbərə döndü, altdan-altdan baxdı: – Füqərayi-kasibə! 
Baxarsan!" 
Onların sözü bəyin qənaətini daha da möhkəmləndirir: "İtirin 
gözümün qabağından, bolşevik oğlu bolşevik... Verrəm dilini 
dalından çəkərlər. Onda dirilərsən! Dirilənə bir bax!" 
Ələs bəyin, onun yaxın adamlarının və qulluqçularının 
dilindəki "urus quyruğu", "balşavet", "füqərayi-kasibə" söz və 
ifadələrinin mənasını Qədir anlamır, onların bu sözlərdən, xüsusən 
"dirilmək" və "balşavet" sözlərindən nə üçün belə bərk qorxdu-
qlarına təəccüb edir, "dirilmək", "diri" sözlərinə nə isə ayrı məna 
verdiklərini hiss edir. O, mütləq bu sözlərin, xüsusən "bolşevik" 
sözünün mənasını, bolşeviklərin kimlər olduğunu, nə işlə məşğul 
olduqlarını öyrənmək qərarına gəlir və beləliklə, əslində, onlar 
özləri Qədirin ayılmasına, gözlərinin açılmasına təkan vermiş olur-
lar. Şübhəsiz, sözlərinin bəylər tərəfindən dərk olunan mənası 
Qədirə baha başa gəlir və onun dustaq edilməsinə səbəb olur. 
 69
Qədir dustaqlıqda həqiqətən ayılır və inqilabçı dostlarının köməyi 
ilə həmin sözlərin bəyləri dəhşətə salan mənalarını dərk etməyə 
başlayır. 
Beləliklə, Mir Cəlal adi ümumişlək sözlərin semantikasını 
məcazilik, çoxmənalılıq yolu ilə ustalıqla komik plana uyğunlaş-
dıra bilmiş və ümumişlək sözlərin çoxmənalılığından uğurla fay-
dalanmışdır. Yenə həmin əsərdə "adam" sözünün doğurduğu ko-
mik effektə diqqət yetirək. 
Qədir dağda qarovul təyin olunur və ona tapşırılır ki, rəisin kef 
məclisi qurmuş olduğu çadıra yad adamları buraxmasın. Təbii ki, o 
burada heç kəsi  tanımır və buna görə də çadıra yaxınlaşan ilk ad-
amı saxlayır: 
"−Kimsən? Olmaz! 
Kişi onu çəpəki baxışla diqqətlə süzdü: 
– Bu ayrımı kim qoyub bura?.. Naçalnikin adamıyam, mənə 
söz yoxdur. sən adamını tanı! 
– Mən bilmərəm, buyurublar adam buraxma! 
– Məni deməyiblər! 
– Xeyr, sizi də deyiblər, çünki siz də adama bənzəyirsiniz!" 
Qədir qaydalara bələd deyil və heç kimi tanımır. Ona görə də 
rəisin yaxın adamı "çalper kişi" ilə tutaşmalı olur. Çalperin şilləsi 
onun qulağının dibini yandıranda, Qədirin tüfənginin qundağı da 
çalperi yerə sərir. 
Bu dialoqdakı "adam buraxma", "adamını tanı", "naçalnikin 
adamıyam", "siz də adama bənzəyirsiniz" ifadə və cümlələrinin hər 
birində "adam" sözü bir mənadadır. Son cümlədə komizm daha  
güclüdür. Bu son cümlə Qədirin dilindən çıxsa da, əslində, bu cür 
ifadə  tərzi Qədirin deyildir. Qədir öz təbiətinə görə yumorist he-
sab oluna bilməz, həmin sözlərdə isə güclü yumor, istehza, dolama 
mənası vardır: adam deyilsiniz, adama bənzəyirsiniz. İfadə Qədirin 
öz təbiətindən doğsa idi, o, belə deməzdi, ciddi şəkildə: "siz də 
adamsınız" deyərdi. Əsərdəki ifadə forması Mir Cəlalın öz 
təbiətindən doğur. Söz yox, bütün ifadə və cümlələr ədibindir, 
 70
lakin müəllif bu epizoddan mənfi tipi dolamaq üçün bir qədər də 
aşkar istifadə etmiş, sözün əlavə semantik imkanlarını və əlverişli 
situasiyanı əsas tutaraq çalperi Qədirin dili ilə məsxərə obyektinə 
çevirmişdir. 
Mir Cəlal oturmaq, doğmaq, xortdamaq, sancı kimi  
ümumişlək, bizləmək kimi  şivə çalarlı sözəri də, həmin sözlərin 
ümumxalq dilindəki potensial imkanları hesabına komik yükün 
xüsusi daşıyıcı vasitələrinə çevirə bilmişdir. Bunlar ümumi 
mətndən ayrılıqda və kənara çıxarıldıqda komik effekti zəiflətsələr 
də, mətn daxilində başqa komizm vasitələri ilə birlikdə fikrin ko-
mik ifadəsinə xidmət edir. Misallara diqqət yetirək:"Orada oturan 
biz deyilikmi?" "Bir yük kömür bazara aparınca iki dəfə doğur-
san", "Bir kişinin ki başına elə oyun açıla, əlbəttə, xortdayar!.. 
Mən də olsam xortdaram. Hələ harasıdır, qoy bir iş sahibi gəlsin... 
Hər qarış torpaqdan bir igid qalxacaq, "xortdayacaq". "Başqa vaxt 
Qıssa belə bir təklifi bəlkə qəbul edərdi, lakin indi Bəbir bəyin 
"sancı"sını yaxşı bilirdi". "Bəy yavaşca dəsmalı götürdü... Bekarı 
bizlədi". 
"Dirilən adam" romanından verdiyimiz bu misallardan 
birincisində təkcə komik effekti deyil, mətndən ayrıldığı üçün 
hətta nəzərdə tutulan mənanı da müəyyənləşdirmək çətindir. Bəbir 
bəy Qədirin evinə ayaq açan gün  birinci növbədə onun "can 
naloqu"nu soruşur. Qədir təşvişə düşür. Bəy Qədiri sakitləşdirmək, 
Qumrunun gözündə ucalmaq üçün həmin sözləri işlədir. Burada 
"oturan" sözü hakimlik edən, idarə edən, idarə başçısı 
mənasındadır. Sözün əlavə mənası göz qabağındadır. Lakin ko-
mizm əlavə məna ilə deyil, fikrin son dərəcə loru şəkildə ifadəsi ilə 
bağlıdır. Belə bir məqamda "orada" sözü də əlavə mənada – idarə 
başında mənasındadır. İkinci misal yoxsul kəndlinin dilindəndir. 
Burada "doğursan" sözü həmin sözün ifadə etdiyi əsl prosesin 
çətinlikləri ilə yoxsul kəndlinin azacıq azuqə qazanmaq üçün 
çəkdiyi əzab-əziyyət, işgəncə arasında analogiya yaradır. Həm də 
bu cür ifadəlilik vulqar xarakteri ilə komizmə səbəb olur. "Xort-
 71
damaq" sözü  "dirilmək" sözünə sinonim olduğu kimi, bu sözün 
əlavə mənası da "dirilmək" sözünün yuxarıda qeyd olunan əlavə 
mənasına sinonimdir, ayılmaq, öz hüququnu başa düşmək və bu 
yolda mübarizəyə qoşulmaq anlamındadır. Danışan şəxs Qədirin 
xortdamaq xəbərini eşidərək sözə geniş və əlavə məna verir, 
məsələnin mahiyyətini, vulqar sözün mənasını yeni istiqamətə 
yönəltməklə, mövcud şəraitlə əlaqələndirir. Sonrakı misalda 
"sancı" sözü qarın dərdi, gizli fikir mənasındadır. Qıssa xanım 
başa düşür ki, bəy onu başından etməklə kənddə arın-arxayın öz 
işini görmək fikrindədir. Mir Cəlal bu cümləni "Qıssa bəyin fikini 
bilirdi" şəklində işlətsə idi, indiki effekt alınmazdı. Son misalda 
"bizləmək" sözü ayıltmaq, yuxudan oyatmaq, tərpətmək 
mənasındadır.  Burada komizm yenə də fikrin vulqar ifadəsi ilə 
bağlıdır.  
Vulqarizmlərin çoxmənalılığından və ya sözün vulqar 
mənasından fikrin komik ifadəsi üçün başqa yazıçılar da ustalıqla 
istifadə etmişlər. 
B.Talıblı məşhur "Erkək Tükəzban" hekayəsində ümumişlək 
"işləyir" sözünün həqiqi və xalq arasında mövcud olan əlavə – 
vulqar mənasını əsas götürməklə hekayəni maraqlı komik sonluqla 
bitirmişdir: "Bu cür güzəranım keçə bilməzdi. Gördüm daha bir 
çarə yoxdur, bizim kənddə İrəvan qaçqınları var idi, birini götürüb 
saxladım, cavan oğlandır, gecə də işləyir... gündüz də işləyir... 
Bir az dayanıb gözləri yol çəkəndən sonra: – Amma yoldaş, 
bilsə idin ki, necə işləyir!.." 
Bu epizod mübariz və bacarıqlı ictimaiyyətçi Tükəzbanı bir 
qadın kimi də səciyyələndirməyə imkan verir. Bu sözlər 
bütövlükdə Tükəzbana aid edilən "erkək" sözünə qarşı durur, həm 
də yumor qüvvəsi ilə, bir qədər naturalistcəsinə olsa da, onun bir 
qadın kimi həyat adamı olduğuna işarə edir, dedi-qodulara əks-
zərbə kimi cavab verir. 
Nəzərdən keçirdiyimiz bu faktlardan adam, oturmaq, işləyir 
ümumişlək sözlərinin əlavə loru və vulqar mənaları, doğmaq, 
 72
sancı, bizləmək kimi vulqar səciyyəli sözlərin semantikası müsavat 
dövründəki və Sovet hakimiyyətinin ilk illərindəki kəndlilərin 
təfəkkür və düşüncəsinə çox uyğun idi; dirilmək, xortdamaq 
sinonimlərinin əlavə mənaları Qədir və Qədir kimilərin təfəkkürü 
üçün yeni mənalar idi və bu cəhətdən müsavat dövrü kəndlilərinin 
nitqində n e o l o-  g i z m  hesab oluna bilər. 
Qədim ümumişlək sözlərin bu cür yeni semantika ilə komik 
planda işlədilməsi, şübhəsiz, başqa yazıçıların nəsrində də yumor 
qüvvəsinə malikdir. "Ağanın kənizi" hekayəsində Simürğün 
qəhrəmanları – Kərbəlayı Xəlil və Məşədi Xudaverdi "yoldaş" 
sözündən qorxurlar. Onlar, nədənsə, bu sözü tez-tez xatırlayır və 
bu sözə çatanda, onu ifadə etmək lazım gələndə sükuta qərq olur-
lar. Məsələn, onlar paraxodla ziyarətdən qayıtmaqda olan Məşədi 
Mürsəli gözləyirlər və onu pis qarşıladıqları üçün gileylənirlər: 
"Mən qurban kəsmək istədim. Mən Kərbəladan gələndə Məşədi 
Mürsəl kəsmişdi. Mənim də borcumdur... Amma nə edəsən ki, 
"yoldaşlar"..." Burada Kərbəlayı Xəlilin sözünü biz kəsmirik. O 
özü nitqini yarımçıq saxlayır. Məşədi Xudaverdi də ona nitqini da-
vam etdirməsini məsləhət görmür. Məlum olur ki, onlar sözün yeni 
mənasından və yeni məna arxasında nəzərdə tutulan varlıqdan – 
bir-birinə bu sözlə müraciət edən yeni həyat qurucularından 
qorxurlar. Yeni həyat onların köhnə, çürük ənənələrinə mane olur, 
"yoldaşlar" onlara keçmiş qayda ilə qol-qanad açmağa imkan 
vermirlər. Beləliklə, köhnə sözün yeni semantikası köhnəliklə 
yeniliyin toqquşmasını bir detal   kimi komik yolla əks etdirir. 
Məlumdur ki, çoxmənalılıq dildə uzun tarixi olan ümumişlək 
sözlərlə daha çox bağlıdır. Lakin göründüyü kimi, digər söz qru-
plarının, xüsusən vulqarizmlərin polisemantizmi (çoxmənalılığı) 
sözün komik mühit yaratmasında az rola malik deyildir. Lirik, epik 
və dramatik əsərlərdə polisemantizm sözlərin incə və zərif 
cəhətlərini üzə çıxarmağa xidmət edirsə, komik əsərlərin dilində 
ilkin və ya əlavə mənalardan birinin vulqarlığa meyli daha çox hiss 
olunur. Lakin bu, şübhəsiz, komik effekt yaratmaq üçün əlavə 
 73
mənaların daha çox nəzərə çarpan (bizim nəzərdən keçirdiyimiz 
nəsr əsərlərinin dilində) bir cəhəti olub, digər halların inkarı demək 
deyildir. Müxtəlif janrlarda yazılmış əsərlərin dil  materialı bu 
sahədə daha çox ümumiləşdirmə aparmağa imkan verərdi. 
Obyektiv aləmin bu və ya digər hadisəsinə, obrazların 
xarakterinə, düşüncə və təfəkkür tərzinə satirik və yumoristik 
(tənqidi) münasibət omonimlərin, omoqrafların, paronimlərin, 
sözləri müxtəlif şəkildə mənalandırma hallarının, zarafat şəklində 
etimoloji izahın emosional-üslubi imkanları ilə bağlı reallaşa bilir 
və bu hal bədii əsərlərin dilində komizmi şərtləndirən mühüm 
vasitələr kimi çıxış edir. 20-30-cu illərin nəsr dilində bədii fikrin 
komik  rəng almasında omonimlərin və omonimlərə yaxın söz 
qruplarının öz payı vardır. 
B.Talıblının "Dirək" povestində satirik epizodlardan biri "ma-
terial" sözünün müxtəlif mənaları üzərində qurulmuşdur. Povestin 
mənfi obrazlarından Səməd Sovet hakimiyyətinin ilk illərində 
böyük vəzifədə olan bacısı oğluna arxalanaraq köhnə fırıldaqlarını 
işə salır, son dərəcə harınlaşır və o dərəcəyə çatır ki, yeni tikilmiş 
ictimai binaya öz adını verir. Lakin tam savadsız olan bu adam bir 
tərəfdən də öz əməllərindən qorxur, hər ehtimala qarşı hazır ol-
mağa çalışır. Belə bir məqamda ədib "material" sözünün doğur-
duğu komik situasiyadan istifadə edərək, onun bəd əməllərindən 
doğan sarsıntılı daxili aləmini göstərə bilmişdir: "...bizdə material 
çoxdur" – deyə "böyük yoldaş" Səmədi sakit etmək istədi". "Mate-
rial" sözünü eşidən kimi, Səməd özünü çəkir və əks-hücuma hazır-
laşır, lakin "material" deyildikdə "böyük yoldaş"ın taxta-şalban 
nəzərdə tutduğunu bildikdə müqabilindəkini düz başa düşmədiyini 
anlayır və sevinir. 
Qeyd etməliyik ki, nəsr əsərlərinin dilində omonimlərin, 
omonimlərə yaxın söz qruplarının, xüsusən yaxın səslənən 
müxtəlif sözlərin – paronimlərin komik səciyyəsi çox vaxt kalam-
burlara səbəb olur, dialoq nitqində kalamburlar fikrin komik 
ifadəsinə ciddi təsir edir. Bunu da qeyd etməliyik ki, dildə kalam-
 74
burlar yalnız leksik omonimlərlə və omonimlərə oxşar söz qrupları 
(omoform, omoqraf, paronim) ilə məhdudlaşmır; kalamburların 
təzahür və ifadə imkanları, formaları genişdir. Lakin yumoristik və 
satirik əsərlərdə, xüsusən nəsr əsərlərində həmin söz qrupları dia-
loq nitqində əksərən komik  kalamburlar kimi fəaliyyət göstərir. 
20-30-cu illərin satirik nəsrində sözlərin sənətkarlıqla 
əlaqələndirilməsi və sözə gözlənilməz mənalar verilməsi yolu ilə 
yaradılan komik kalamburların satira və yumor vasitəsi kimi 
müəyyən rolu vardır. Polisemantizmin komizmi Mir Cəlalda necə  
üstündürsə, komik kalamburlar da S.Rəhman nəsrində elə üstünlük 
təşkil edir. 
Kalambur sadəcə söz oyunu deyildir. Bədii əsərdə kalambur-
lardan həqiqi istifadə yazıçı  ideyasının təzahürü və inkişafı ilə 
bağlı olur. Kalamburlardan usta yazıçılar az-az, ehtiyatla, lakin 
tutarlı şəkildə istifadə edirlər. Çünki  kalamburlara artıq meyil 
bədii əsəri mənasız söz oyunu meydanına çevirə bilər. 
V.Q.Belinski Çatski haqqında "<... onun hazırcavablığı bu cür 
acıdır, güclüdür və kalamburlarla deyil, sarkazmlarla ifadə ol-
unur"1 – dedikdə də bu cəhəti nəzərdə tutur. Bu fikir bir də onunla 
bağlıdır ki, kalambur acı, kəskin, qəzəbli satiranın ifadəlilik 
vasitəsi deyildir; belə satira üçün həqiqətən əsas vasitə sarkazm ola 
bilər. Bunu bizim "Molla Nəsrəddin"lə sonrakı dövr satirasının 
müqayisəsi də göstərir. Mirzə Cəlil kəskin satirik felyetonlarında 
kalamburlara uymamış, acı istehza və kinayədən, sarkazmlardan 
istifadə etmişdir. Sonrakı dövrlərdə, satira bu cür dəhşətli 
qəzəbdən "təmizləndikdə" isə şən zarafat, "qəlbə dəyməyən" 
tənqid üçün kalamburlara meyil təbii idi. 
S.Rəhmanın 30-cu illərin əvvəllərində yazdığı hekayələrindəki 
incə kalamburlar onun gələcək komediyalarındakı dialoq komiz-
minin rüşeymləri idi. 
Hadisələrin komik təsirini gücləndirmək üçün istifadə olunan 
mühüm vasitələrdən biri yaxın səslənən sözlərin anlaşılmazlıq yolu 
                                                 
1 В. Г. Б е л и н с к и й. Полн. собр. соч., т. III. ñ.485. 
 75
ilə qarşılaşdırılmasıdır. Belə qarşılaşdırmada danışanlar bir-birini 
düzgün başa düşmür, hər kəs "öz könlündəkini" nəzərdə  tutur, 
müxtəlif obyektlər və ya məfhumlar qarışdırılmış olur. Bu hal 
hadisələrin inkişafı, xarakterlərin açılması işini sürətləndirməklə 
yanaşı, həm də çox vaxt komik situasiya yaradır. S.Rəhman 
"Hamam barədə" hekayəsində Mirzə Haşımın təfəkkür və nitqi ilə 
bağlı dialoq komizminin maraqlı bir nümunəsini yaratmışdır. Öz 
keçmişləri, xüsusən keçmiş hamamları sovet dövründə Mirzə Ha-
şımı qorxudur, o bu hamam söhbətini özü üçün ciddi bir əngəl he-
sab edir.  Kommunxozun katibi işləyən bu adamı şəhər icraiyyə 
komitəsinin sədri yanına çağırıb idarənin gördüyü işlər barədə 
arayış istəyir. Xeyli sorğu-sualdan sonra arayışın nə barədə yazıla-
cağı ona yenə aydın olmur: 
"−Arayışı nə barədə yazım, yoldaş ispalkom? 
İspalkom nədənsə bu sualdan əsəbiləşdi. Yüksəkdən cavab 
verdi: 
– Nə barədə yazasan? Bəs bayaqdan soruşduqlarımı eşit-
mirdin?! Mən sizdən nə soruşurdumsa, nə ilə maraqlanırdımsa, 
həmin barədə də yazın. 
– Hamam barədə? 
– Bəli, bəli, haman barədə... bayaqdan..." 
Bununla da, yəni "həmin" ("haman") sözünü "hamam" şəklində 
başa düşməklə iş qurtarır. Bu sözlər Mirzə Haşımı dəlilik 
dərəcəsinə gətirir. O, icrakomun onların keçmiş hamamları barədə 
arayış istədiyini güman edir və bu hal onun sarsılmasına, ağlını 
itirməsinə səbəb olur. 
S.Rəhman başqa hekayələrində də kalamburların  
komizmindən istifadə etmişdir. "Cənnət xuliqanı" hekayəsindən 
məlum olur ki, hər ikisi yad bir kəndə gəlmiş Molla Şirəli ilə 
sərsəri həyat keçirən Cəlil bəy həbsxana yoldaşı olmuş, üç il bir 
kamerada yatmışlar. İndi Şirəlinin gəliri sel kimi aşıb-daşır, 
Cəlilbəy isə yeməyə bir tikə çörək tapmır. Cəlil bəy öz köhnə dos-
 76
tunun hesabına dolanmaq, heç olmasa, ondan bir araq pulu qopar-
maq üçün mollanı yolda saxlayır:  
– "Məni tanımadın, Şirəli? Diqqətlə bax gör kiməm? 
Molla Şirəli Cəlilbəyi səsindən tanıdı... ancaq özünü tanı-
mazlığa vurdu... Arvadlar şübhələnməsinlər deyə, Molla Şirəli 
bərkdən səsləndi: 
– Əleykəssəlam, ey Məhəmməd ümməti! 
– Ədə, mən Məhəmməd Hümmətov deyiləm, Cəlilbəyəm ey!... 
Tanımadın?" 
Mollanın izi azdırmağa çalışması, Cəlilbəyin onu düzgün başa 
düşməməsi onların dialoquna komik xarakter verir. 
Faktlardan göründüyü kimi, hər iki halda kalamburların 
yaranması şüurlu deyil, təsadüfi xarakter daşıyır. Dialoqun qar-
şılıqlı replikaları ilə çıxış edənlər cavablarını şüurlu olaraq belə 
qurmamış, obrazlar şüurlu olaraq söz oyunu meydanına çıxmamış-
lar. Hər iki halda kalambur qeyri-şüuri, "təbii" formalaşmışdır. 
Dildə şüurlu qarşılaşdırmalarla formalaşan kalamburlar da vardır. 
Kalambur sözün mənasına əsaslanır, çox vaxt mənanın 
müxtəlif şəkildə izahı, gözlənilməz anlaşılması ilə bağlı olur. Hətta 
bəzən sözə tamamilə başqa  məna verilir və o, məlum semantikas-
ından tamamilə fərqli mənada izah edilir. Sözün obrazların 
düşüncə və təfəkkürünə uyğun məzəli etimoloji izahı da bu 
qəbildəndir. B.Talıblının "kommunist" sözünü mənfi obrazın 
dilində mənalandırma ustalığına diqqət yetirək: "Xatakar adammış, 
bacımın südü ona haram olsun. Deməynən ki, kommunist farsca 
"qomunist" imiş,  yəni qohum – əqrəbə yoxmış". "Dirək" 
povestinin sonunda Səmədin əməlləri açılır və o, ifşa edilir. Bacısı 
oğlu onun arxasında durmur, onu müdafiə etmir. Səməd həbs  
edilir və həbsxanadan öz dostuna yazdığı məktubda bacısı oğlun-
dan gileylənir, "kommunist" sözünü bu cür mənalandırmaqla guya 
bacısı oğlunun xarakterini izah etmək istəyir. 
Kalambur yalnız söz kökləri, yaxın səslənən müxtəlif mənalı 
sözlər – omoformlar, omoqraflar, paronimlərlə deyil, eyni söz 
 77
köklərinə müxtəlif morfoloji əlamətlərin artırılması yolu ilə də 
yarana bilir. Nəzərdən keçirdiyimiz nəsr əsərlərinin  dilində ko-
mizm bəzən bu cür sözlərin hesabına yaranmışdır: "Lazım gələrsə, 
bu vəsiqəni ən məsul işçilərdən, professorlardan, ziyalılardan, zi-
yasızlardan bir neçəsinə imza etdirə bilərəm" (Qantəmir, 
"Kolxozstan"). "Qədir dil açdı, nömrəsiz kameranın nömrəli adamı 
kimi, heç nəyi gizlətmədi" (Mir Cəlal, "Dirilən adam"). 
"Könüllülər hamısı könülsüz-könülsüz sağa-sola dönməyə başlay-
ırdılar". (S.Rəhman, "Böyük millət məhkəməsi") və s. 
S.Rəhmanın nəsrində komik effekt bəzən şüurlu qarşılaşdırma-
larla bağlı yaradılmışdır. Belə qarşılaşdırmalarda obrazların 
düşüncə və dünyagörüşü mühüm rol oynayır. Hər kəs öz 
dünyagörüşünə, tərbiyə sisteminə uyğun danışır: 
"−A gədə, o süpürgəni bir yana at, gəl bura görüm, qoduq bal-
ası. 
− Buyur, müəllim! 
− Çaparaq get rayon maarif şöbəsinə... Bilirsən hardadır? Dərə 
hamamının yanında. 
− Tanıyıram, müəllim, pioner klubunun qabağındadır". 
Ə.Cavadov S.Rəhmanın "Mirzəkələntər" hekayəsindən verdiy-
imiz bu parçanı nəzərdən keçirərək yazır: "Burada iki nəslin − 
müəllim və onun tələbəsinin dünyagörüşü əks olunmuşdur. Bu 
dünyagörüşlərin arasında təzad isə "dərə hamamının yanı" və 
"pionerlər klubunun qabağı" birləşmələrinin qarşılaşdırılması ilə 
yaranmışdır".1 Qeyd etməliyik ki, həmin misalda "a gədə, qoduq 
balası" sözləri ilə "buyur, müəllim" sözləri arasında da belə qarşı-
laşdırma vardır. 
Şübhəsiz, antonim sözlər nəsr dilində obyektiv reallıqla bağlı 
ziddiyyətləri ifadə edir. Lakin komik əsərlərdə ümumi yumoristik 
və ya satirik fon bu cür qarşılaşdırmaya da komik ton verir və eyni 
zamanda təzad yaradan tərəflər elə seçilir ki, komik təsiri artıra 
                                                 
1 "Àçÿðáàéúàí áÿäèè äèëèíèí öñëóáèééàòû", ñ.45. 
 78
bilsin. Məsələn, "Pullar alınır, qaval dolur, ciblər boşalırdı" 
("Dirilən adam"), "Çox çəkmədi, tağlar boşaldı, kisələr doldu" 
("Bostan oğrusu") − misallarından birincisində Mir Cəlal Bəbir 
bəyin soyğunçuluğuna, yenidən evlənməklə, toy-düyün adı ilə 
yoxsul kəndlilərin olub-qalanını əllərindən çıxarmasına işarə edir. 
İkinci misalda antonim qarşılaşdırma bir-birinin bağına, bostanına 
tamah salan qardaşların murdar əməllərini komik yolla ifşa edir. 
Nəsr dilində antonimlərin komizmi ayrı-ayrı fərdlərə məxsus 
bu cür  mənfi keyfiyyətlərin tənqidi ilə məhdudlaşmayıb, əksərən 
ictimai ziddiyyətlərin ifşasına xidmət edir. Mir Cəlal bu cür 
ziddiyyətləri bəzən mənfi obrazların dili ilə ümumiləşdirməyə çal-
ışmışdır. Çəpəl Sayalı Qumrunu bəyə ram etmək üçün belə dil 
tökür: "Kül başına bu dünyanın, fələyin çarxı dönsün. Əyri Qıssa 
bəy arvadı, adı da "Qıssa xanım", Qumrular da dərənin rəncbərinə 
tuş gəlir". "Əyri Qıssa" − "Qumrular" qarşılaşdırmasında komik 
təzad daha güclüdür, burada ictimai ziddiyyətləri qeyd etməklə 
yanaşı, Çəpəlin aşkar şəkildə rəncbər Qədiri gözdən salmaq cəhdi 
də duyulur. Mir Cəlal ictimai ziddiyyətlərin bu cür dolayı 
təsvirində bəzən antonim olmayan sözləri ustalıqla birləşdirə, qar-
şılaşdıra bilmişdir. Qədirin Bəbir bəyə üz tutaraq dediyi: "Bizim 
fağır-füqəranın cilovu həmişə sizin əlinizdə olub. Biz elə şallağı 
da, möhürü də sizdə görmüşük" – cümləsində "şallaq" və "möhür" 
sözləri bu cür əlaqələndirilmişdir. Bu sözlər Qədirin təfəkkürünə, 
nitqinə çox uyğundur. Bu sözləri əlaqələndirməklə Qədir çox 
sərrast şəkildə bəyə çatdırır ki, doğan da, bələyən də, cəza verən 
də, təsdiqləyən də özünüz olmuşsunuz. Adi halda mənaca qətiyyən 
ziddiyyət təşkil etməyən sözlərin antonim məqamda qarşılaşdırıl-
ması yolu ilə komik  effekt yaradılması Mir Cəlal nəsrində tez-tez 
müşahidə olunan hallardandır. Quldur ermənilər şəhərdən qayıdan 
kəndliləri  gəncəli olmadıqları üçün öldürmədiklərini bildirdikdə 
kasıb kəndli deyir: "Yox, a kirvə, məssəb haqqı, gəncəli deyil, 
kasıb adamıq, kəndçi baba. Bir loğma çörək üçün şəhərə getmiş-
dik. Özün görürsən ki, biz hara, gəncəli hara?" 
 79
Bəzən komik qarşılaşdırma obrazın gizli niyyətlərini üzə çıx-
arır, onun daxili aləminin ifşasına xidmət edir. Ölmüş bildikləri 
Qədirin matəm mərasimində Bəbir bəy təskinlik üçün deyir: "Nə 
olub qüssə eləyirsiniz? Qədir ölüb, biz ki varıq". Bu sözlərin ko-
mizmi onunla əlaqədardır ki, əslində, Bəbir bəy Qədirin yoxluğuna 
çalışırdı, o özü istəməsə də, bu sözlər onun həmin məqsədə daha 
asan çatmış olduğunu göstərir. Həmin gizli niyyət olmasaydı və bu 
sözlər saf niyyətlə deyilsəydi, heç bir komik çalara malik olmazdı, 
əksinə, çox munis təsir bağışlardı.  
Obrazın mədəni səviyyəsi və bu səviyyəsinin "inkişafı" komik  
antonim qarşılaşdırmalarla üzə çıxa bilir. "O da sənin kimi utan-
caq, məğmunun biri idi. Getdi, gəldi, girdi, çıxdı. Maşallah olsun, 
indi nitq deyir". ("Təzə toyun nəzakət qaydaları"). Mir Cəlalın bu 
təsvirində "gəldi-getdi", "girdi-çıxdı" antonim qarşılaşdırmaları, 
həm də bunların bir ahənglə sadalanması sırtıq və həyasız bir 
obrazın "inkişaf yolunu" təsəvvür etməyə imkan verir. 
Qantəmir əslində bir araya sığmayan, bir-biri ilə əlaqəsi olma-
yan sözləri gözlənilməz şəkildə əlaqələndirməklə, aşkar qarşılaş-
dırılan sözlər kimi deyil, təbii yanaşı işlədilən sözlər kimi cümləyə 
daxil etməklə təzadlar komizminin maraqlı nümunələrini yarat-
mışdır. Qara Hüseyn ("Kolxozstan") İbadbəyin: "...yatan qonağı 
təpikləyib oyatmazlar, a heyvan oğlu!" − sözlərinə cavab olaraq 
deyir. "Heyvan mərhum atandır". Göründüyü kimi, burada "hey-
van" sözü ilə "mərhum" sözü qətiyyən bir araya sığan, birlikdə 
işlədilməsi təbii olan sözlər deyildir. Qara Hüseyn sadəcə "heyvan 
atandır" deyə bilərdi, lakin indiki effekt alınmazdı. 
Leksik vahidlərin bu cür gözlənilməz əlaqələndirilməsi, qarşı-
laşdırılması S.Rəhman yaradıcılığı üçün də xarakterikdir: 
"Çiynimə bir tüfəng verdilər, dalıma da bir təpik". "...ac-acına 
şərqi oxuya-oxuya gəlib bir yerə çatdıq". ("Böyük millət 
məhkəməsi"). Hadisəyə kinayəli-satirik münasibət olmasa idi, 
Tapdıq Veysəl oğlu "ac-acına" sözlərini  "şərqi oxuya-oxuya" 
sözləri ilə bu cür  əlaqələndirməzdi, "ac-acına" sözlərini 
 80
işlətməzdi; əvvəlki misalda "tüfəng" ilə "təpik" sözləri də belə 
gözlənilməz əlaqələndirilmişdir. "Dizi yamaqlı" hekayəsində 
qolçomaq Əbdülbaqi kəndə yeni gəlmiş müəllimə hər cür xidmət 
göstərməyə çalışır. Müəllim əl-üzünü yumaq istədikdə o, cəld 
nökəri səsləyir: "O, üzünü qapıya tərəf çevirdi və nəzakətlə 
çağırdı: − Əşrəf, tez ol, aftafa-ləyən gətir". Burada indiki halda 
komizm  hiss olunmur. Əgər hekayə komik intonasiya ilə başlanıb 
həmin intonasiya ilə davam etməsə idi, buradakı "nəzakətlə" sözü 
də heç bir komik çalara malik olmazdı və ciddi başa düşülərdi. 
Lakin müəllifin nitqi ilə Əbdülbaqinin nitqi elə ustalıqla 
əlaqələndirilmişdir ki, bu əlaqə cümlədə "ciddi" heç bir şey qoy-
mur. Biz Əbdülbaqinin nitqindən bir sözü qəsdən ixtisar etmişik. 
Onun nitqi əslində belədir: "− Əşrəf, qoduq, tez ol, aftafa-ləyən 
gətir". Müəllif nitqi ilə obraz nitqindəki "nəzakətlə" və "qoduq" 
sözləri fikrin ifadə tərzinə tamamilə başqa bir ton vermişdir. Bu-
rada Əbdülbaqinin saxta nəzakəti, həqiqətdə tülkülüyü, nökər – 
ağa münasibəti, nökəri buyurma tərzindəki sahibkar vərdişi və 
nəhayət, elat yerlərində böyük-kiçik arasında müşahidə edilən 
vulqar səmimiyyət duyumu vardır. 
Zidd mənalı sözlərin bu cür əlaqələndirilməsi Qantəmirdə bir 
sadə cümlə daxilində, S.Rəhmanda müəllif nitqi ilə obraz nitqi 
arasındadırsa, Mir Cəlal tabesiz mürəkkəb cümlələrin tərkib 
hissələrini anlayışların, hadisələrin belə gözlənilməz 
əlaqələndirilməsi əsasında qurmuşdur: "İş böyük, işçi az, 
məsuliyyət ağır, Anketov da bu postda təzə". ("Anket Anketov"). 
"Toyuqlar dən, köpəklər yal, atlar tumar-qaşov, öküzlər yem, Hacı 
Hüseyn isə buxarı başında kişnəyib plov istəyirdi". ("Dirilən 
adam") Birinci misalda sənəd və anket dostu Anketova istehza 
edilir. İkinci misalda Hacı Hüseynə satirik mənfi münasibət onu 
atlarla, öküzlərlə, köpəklərlə, toyuqlarla bir cərgədə birləşdirməyə 
səbəb olmuşdur. 
Ümumiyyətlə, bir yerə sığmayan, birlikdə olduqda təəccüb 
doğuran, tamamilə fərqli və zidd əşya və məfhumların bir yerə to-
 81
planması, birlikdə ifadəsi ədəbiyyatda gözlənilməzlik manerasının 
əsas ifadə vasitələrindəndir. Bu cür vasitələrdən dünya 
ədəbiyyatında çoxdan istifadə edilir. Məsələn, hələ vaxtilə 
H.Heyne: "Hettingen əhalisi bir-birindən o qədər də fərqlənməyən 
dörd təbəqədən – tələbələrdən, professorlardan, filisterlərdən və 
qaramaldan ibarətdir" – deyərkən satirik münasibətini professor, 
tələbə və filisterləri qaramal ilə yanaşı qoymaqla ifadə etmişdir. 
Komizmin bu cür leksik ifadəlilik vasitələrindən Qantəmir və 
Mir Cəlal da geniş istifadə etmişlər. 
Qantəmirin qəhrəmanı Ağıl dəryası şair olmaq qərarına 
gəldikdən sonra şeir yazmaq üçün təxmini plan hazırlayır, sözlər 
seçir, "əsəri"nin kütləyə "yaxın olmasını" istədiyi üçün aşağıdakı 
kəlmələri qeyd edir: "...şu, bu, çiçək, ruh, incə, tez, qabarlı əl, zin-
dan, ərs, təsəlli, əvət, divar, rənbə, xeyir, qızcığaz, yanıyorum, 
mələk, tul qadın..." "Gözlərinin qorasını axıda-axıda" klassik 
ədəbiyyatı oxuyur və yazacağı şerə daxil etmək üçün aşağıdakı 
sözləri də qeyd edir: "...qiyamət, buxaq, zənəxdan, dodaq, külfən, 
şərabi-nab, qədəh, şəhidi-Kərbəla, hamam daşı, sultan, məşqin, 
pivə". Hələ şair olmaq xəyalına düşməzdən əvvəl, ədəbiyyatçı-
mühərrir olmaq istərkən yazacağı məqalə üçün aşağıdakı sözləri 
nəzərdə tutmuşdu: "...Həyati-ictimaiyyə, Mikel Anjel, şüurlu dis-
siplin. Xarakter. Taqor. Lirik. Sentimentalizm. İdeoloji. Yesenin. 
Xalqçılıq. Tədqiqati-fənniyyə və ilax". Seçilmiş sözlərin komizmi 
bir neçə cəhətlə  bağlıdır. Ağıl dəryası "kütləyə yaxın olmaq" 
istəyir, lakin seçdiyi sözlərdə türkçülük, türk ifadə tərzi qabarıq 
görünür; bir tərəfdən çiçək, ruh, incə, qızcığaz, mələk... tipli 
poeziyada çox işlənən sözlər seçir, digər tərəfdən də, qabarlı əl, 
zindan, divar, ərs (paslı dəmir döyülərkən tökülən qırıntı) və s. 
kimi əmək həyatı ilə bağlı olub, yuxarıdakı sözlərlə bir yerə, bir 
cərgəyə qoyula bilməyən sözlər nəzərdə tutur. Klassik ədəbiyyatla 
tanışlıqdan sonra seçdiyi sözlərin və onların vasitəsilə yaranacaq 
şerin yeni həyatla, yeni şeirlə kəskin təzadından doğan komizm bir 
yana, hələ burada "hamam daşı" və "pivə" kimi bir ölçüyə sığışa 
 82
bilməyən, tamamilə fərqli dünyagörüşlərin ifadəçiləri də vardır. 
Ağıl dəryası heç bir ölçü gözləmədən bir məqalədə Taqordan da 
danışmaq istəyir, Yesenindən də, sentimentalizmdən də, ictimai 
həyatdan da, ideologiyadan da. 
Mənaca uzaq olub gözlənilməz şəkildə əlaqələndirilən, şəxsin, 
hadisənin, reallığın ümumiləşmiş, ziddiyyətli obrazını yaradan 
belə vasitələrdən ilk dəfə rus ədəbiyyatında A.S.Puşkin istifadə 
etmiş, N.V.Qoqol isə  bu cür vasitələrə satirik və yumoristik rəng 
vermişdir. 
V.V.Vinoqradov göstərir ki, sözlərin bu cür əlaqələndirilməsi 
prinsipini genişləndirmək və bir sıra komik  dəyişmələrə uğrat-
maqla N.V.Qoqol milli xarakterlərin, real həyatın qeyri-adi canlı 
və kəskin realist təsvirini vermişdir. 
N.V.Qoqolun "Neva prospekti", "Kolyaska" və b. povestlərində 
və "Ölü canlar" romanında sözlərin gözlənilməz əlaqələndirilməsi 
prinsipi həqiqətən komik tənqidi münasibətin mühüm 
ifadəçilərindəndir. Məsələn, ədibin "Neva prospekti" povestində 
oxuyuruq: "Gündüz saat iki ilə üç arasında − bu xoş vaxtda hərəkət 
edən paytaxt adlana biləcək Neva prospektində insanlığın ən yaxşı 
əsərlərinin baş sərgisi əyan olur: bəziləri ən yaxşı qunduz xəzli 
surtukunu göstərir, bəziləri gözəl burunlarını nümayiş etdirir, 
bəziləri əla bakenbardlarını, bəziləri bir cüt qəşəng gözlərini və 
heyranedici şlyapasını, bəziləri yaraşıqlı çeçələ barmağındakı til-
simli üzüyünü, bəziləri zərif çəkməli xırdaca ayağını, bəziləri in-
sanı heyrətə salan qalstukunu, bəziləri adamı mat qoyan bığlarını 
nümayiş etdirir". 
Bir az əvvəl dediyimiz kimi, Qantəmir də bədii fikrin komik 
ifadəsi üçün eyni prinsipə əsaslanmış və sözlərin gözlənilməz 
ziddiyyətli əlaqələndirilməsinin gözəl nümunələrini yaratmışdır. 
Sözləri bu cür birləşdirmə, əlaqələndirmə Mir Cəlalın da çox 
sevdiyi, tez-tez istifadə etdiyi komik  prinsip-vasitədir. Mir Cəlalın 
nəsrində müxtəlif, əlaqəsiz və mənaca bir-birinə zidd olan dil 
vasitələrinin birləşdirilməsi komik təsvirin reallığına xidmət edir: 
 83
"Bibim pəncərələrdən qoltuqlayıb aralığa şey tökürdü: konfet qutu-
ları, tort, marmelad... Corab, şal, kağız gül dəstəsi, gümüş qaşıqlar, 
duxi, pudraqabı, krepdeşin, qəndqabı, bəzək qutusu, dəsmal, yax-
alıq, düymə... Bir sözlə, elə bil 22 nömrəli mağaza açıldı". ("Təzə 
toyun nəzakət qaydaları"). "Yəhya Kamal bir həftəlik zibili alt-üst 
etdi. Yerkökü, dəri parçası, papiros kötüyü, kartof qabığı, çörək 
xırdası, ərik çərdəyi, öküz aşığı, cındır tapdı; ancaq "söz 
səhvindən" əsər görmədi" ("Göz"). "Əmoğlu Əkbər girəndə ortada 
bir ağ kəlağayı görmüşdü. Ərizəni  də onun üstünə atdı. Bir tirmə 
şal kəlağayının üstünə düşdü. Sonra ilan kimi qıvrılıb düşən gümüş 
qadın toqqası, bir göz qırpımında ipək parçalar, səliqə ilə toxun-
muş xalçalar, corab, tikməli köynək, vəznəli çuxa,  zərli cana-
mazlar, yüssür təsbehlər, gümüş şamdanlar onun altında itib 
getdi..." ("Peşmançılıq") Birinci misalda "təzə" toyun qaydaları, 
üçüncüdə "imam zühur edib", "imama qurban olum" deyən avam 
camaatın var-yoxunu fırıldaqçının torbasına necə doldurduğu ifşa 
olunur. İkinci misalda yeni quruluşun düşməni Yəhya Kamala  
istehza edilir, o, yeni quruluşa böhtan yazdığı tərcümeyi-hal 
vərəqəsini bu şeylərin arasında axtarır. 
Mir Cəlal bəzən əlaqəsiz sözləri mətnə elə yerləşdirir və 
hadisələri elə qurur ki, həmin sözlərin hərəsi bir cümlə, birlikdə isə 
bir mətn kimi dərk olunur. Məsələn, ədib "Dirilən adam"da Hacı 
Hüseynin Bəbir bəyə şikayətini bu cür qurmuşdur: "Danışığından 
çarə, nə günə, nökər, dik, quyu, saqqal, pristav, sabah... kəlmələri 
aydın eşidilirdi". Bu kiçik parça çox şey ifadə edir; kəndlilərin 
əlindən yanıqlı olan Hacının əsəbi danışığı və Bəbir bəyin laqey-
dliyi. Maraqlıdır ki, əlaqəsiz görünən, həm də əlaqəsiz sözlər 
yığını kimi verildiyi üçün komik effektə səbəb olan bu sözlərin 
əlaqəsi situasiya ilə başa düşülür. Hacı, Bəbir bəyin yanına 
şikayətə gəlməzdən əvvəl kəndlilərlə sözləşmiş və ayıq kəndlilər 
ona öz həddini göstərmişlər, həm də kəskin şəkildə göstərmişlər. 
Buna görə də Hacı Hüseyn ağzından selik axa-axa bildirmək 
istəyir ki, bir çarə qılmalıyıq, nə günə qalmışıq ki, nökər bizi 
 84
hədələyir, belələrini dik quyuya atmaq lazımdır, çünki bunlar 
neftçi fəhlələrdən dərs alırlar, indi saqqalımızdan yapışırlar, pris-
tava xəbər etməliyik, yoxsa sabah daha pis olar və s. Hacı ilə 
kəndlilər arasında baş vermiş öcəşmədən alınan təəssürat əsasında 
onun mühakiməsini təxminən bu cür yozmaq olar. Müəllif bu 
qədər fikri qısa,  həm də komik planda ustalıqla ifadə edə bilmiş-
dir. 
Bədii əsərdə son dərəcə uzaq, hətta demək olar ki, ekspressiv 
və üslubi rəng etibarilə bir-birinə zidd olan sözlərin sinonimliyi də 
obrazın, əşya və hadisələrin komik təsvirinə imkan yaradır. Mir 
Cəlal "Göz" hekayəsində "Səliqəli dirlikçi kimi, başının alağını 
tərtəmiz vurmaq, onu vaxtından əvvəl qocaltmaq istəyən 
"zəhrimarların" kökünü kəsmək istəyirdi" − cümləsində "alaq" 
sözü ilə "zəhrimar" sözünü mətn sinonimi kimi əlaqələndirməklə 
Yəhya Kamalın başındakı ağ tüklərlə "amansız" rəftarının komik 
təsvirini vermişdir. Sinonimləşdirilmiş bu iki söz vulqar, metaforik 
mənada işlədilmiş olduğundan komik təəssurat doğurur. 
Sinonimlərin komizmi şeir dili, xüsusən Sabirin satira dili üçün 
daha xarakterikdir: 
 
  Bayram olcaq şövkətlilər, şanlılar, 
  Dövlətlilər, pullular, milyanlılar, 
  Tirboyunlar, şişqarınlar, canlılar 
  Qurban kəsir Xəlilüllah eşqinə, 
  Fağır-füğur gəzir allah eşqinə. 
 
Bu misralarda şövkətlilər − şanlılar − dövlətlilər − pullular − 
milyanlılar − tirboyunlar − şişqarınlar − canlılar sözlərindən 
ibarət sinonim cərgə ilə fağır-füğur sözləri və beləliklə, iki böyük 
ictimai təbəqə komik yolla qarşılaşdırılmış, həm də birinci təbəqə 
bir çox cəhətdən kinayəli-satirik dillə xarakterizə edilməklə 
 85
əzənlərin, istismar edənlərin, sərvətləri öz əllərində toplamaqla 
şöhrət qazananların tipik xüsusiyyətləri təfərrüatla verilmişdir.1 
Forma və məna etibarilə fərqlənən söz qruplarının komizmi ilk 
növbədə ümumişlək xalis Azərbaycan sözlərinə aiddir. Lakin 
ədəbi və eyni zamanda canlı, loru dildə işlədilən alınma sözlər də 
bu prosesdə az əhəmiyyətə malik deyildir. Bunlardan əlavə, digər 
leksik kateqoriyalar – xüsusi sahə sözləri (peşə, sənət leksikası, 
terminoloji sözlər), qeyri-fəal (köhnəlmiş və yeni) sözlər, şivə 
sözləri, arqolar, jarqon sözləri  və s. də omonim, antonim, sinonim 
və ya polisemantik səciyyə daşımaqla komizmin leksik-üslubi 
vasitələri kimi işlənirlər. 
 
 
"YAD" MÜHİTƏ  DÜŞƏN SÖZLƏR 
 
Leksik vahidlərin komizmi sözlərin adət olunmuş üslubi 
mövqeyinin dəyişdirilməsi ilə də sıx bağlıdır. Müxtəlif  sahələrə 
(elmi və bədii üsluba, rəsmi sənəd üslubuna, peşə, sənət və şivə 
leksikasına, loru danışığa və s.) aid olan sözlər öz təbii üslubi 
məqamlarında deyil, gözlənilməz "yad" mühitdə işlədilməklə yu-
morlu və ya satirik gülüş mənbəyinə çevrilə bilir. 
Yakov Protazanovun "Marionetkalar" satirik kino-
komediyasında belə bir epizod vardır: baş qəhrəman − dəllək 
təsadüfən "Bufferiya" ölkəsində padşah olur. Müxtəlif siyasi parti-
yaların rəhbərləri növbə ilə onun yanına daxil olub mühüm və 
mürəkkəb dövlət məsələlərinə dair məsləhətlər, göstərişlər almaq 
istəyirlər. Yazıq dəllək heç nə başa düşmür, özünü tox tutub otu-
rur, yalnız etik cəhətdən sükut etmək mümkün olmadığını bildikdə 
qırxmaq, kəsmək, qayçılamaq, təzələmək, təravətləndirmək kimi 
məşhur dəlləkxana terminlərini işlədir. A.Nikolayev bu epizodu 
                                                 
1 Ìÿëóìàò ö÷öí áàõ: Ð. Ì ÿ ù ÿ ð ð ÿ ì î â à. Ñàáèðèí ñàòèðèê øåèðëÿðèíèí ëåêñèêàñû. 
Àçÿðá. ÑÑÐ ÅÀ-íûí íÿøðè, Á., 1968. 
 
 86
xatırladaraq yazır: "Tamamilə adi və bizim hamımızın adət etdiy-
imiz bu cür sözlər təkcə gözlənilməz komik səslənmə qazanmır, 
həm də parlaq satirik effekt yaradır. Bu halda tamamilə sırf 
dəlləkxana terminləri siyasi söhbətlərdə işlədilən gözəl tapıntıya 
çevrilir".1 
Sözlərin "yad" mühitə düşməsi cümlədə sözlər arasında 
əlaqənin qırılması, dağıdılması, məhv edilməsidir. Lakin bu, sin-
taktik əlaqələrə, qrammatik qurulma və formalaşmaya aid deyildir. 
Belə halda qrammatik quruluşda dəyişiklik olmur, sözlər arasında 
formal-qrammatik əlaqələr olduğu kimi qalır. Əlaqənin qırılması 
məna, məzmunla bağlıdır, sözlərin uzun müddətdən bəri 
işlədilərək təbii şəkil almış, ənənəvi, adət olunmuş semantik 
əlaqəsinə aiddir. Müəllif əksərən obraz dilində ənənəvi əlaqəni 
pozmaq üçün bu və ya digər sözü, ifadəni başqa bir gözlənilməz 
sözlə, ifadə ilə əvəz edir. Əlaqənin bu cür pozulması, gözlənilməz 
dəyişmə və əvəzetmə bəzən özünü şablon cümlələrə, elanlara, 
məlumatlara parodiya şəklində göstərir və tutarlı komizm  
vasitəsinə çevrilir. Bu cür əməliyyat İ.İlf və Y.Petrovun sevimli 
yaradıcılıq işi olmuş, onlar uzun müddət səhər erkən eyni vaxtda 
şəhərə elanları, məlumatları, müxtəlif yazıları oxuyub material to-
plamağa çıxmış, həmin material əsasında parlaq söz, ifadə, cümlə 
parodiyaları yaratmışlar. Onlar ədəbi dil, qəzet dili ştamplarını, 
intelligent boşboğazlıqlarını, dəftərxana söz yaradıcılığını, meş-
şanlığın mistik dilini, işsizlərin laqqırtılarını, bədii əsər süjetlərini, 
xarakterləri, xüsusi adları, tipik fakt və hadisələri parodiya 
obyektinə çevirmişlər.2 Xüsusən İ.İlf gözlənilməz, ifadəli, kəskin 
sözlər axtarmaq üçün böyük vaxt və qüvvə sərf etmişdir. O, "üzdə" 
olanlarla kifayətlənməmiş, öz-özünə ağıla gələnləri məqbul say-
mamışdır. Bunu onun sənət dostu Y.Petrova dediyi sözlər də təsdiq 
edir: "Əgər söz ağıla iki-iki gəlirsə, deməli, üç-üç, dörd-dörd də 
                                                 
1 À.Íèêîëàåâ. Ñìåõ — îðóæèå ñàòèðû, ñ.151. 
 
2 Ë. Ì. ß í î â ñ ê à ÿ. Ïî÷åìó âû ïèøåòå ñìåøíî?" ñ.142-143. 
 87
gələ bilər və deməli, onlar bir-birinə  çox yaxın yerləşmişlər. 
Tənbəllik etməyin, Jenya, gəlin başqasını axtaraq. Bu, çətindir. 
Amma kim deyib ki, bədii əsər yazmaq asandır?" 
20-30-cu illərin nəsr ustaları, xüsusən S.Rəhman və Mir Cəlal 
sözlərin əlaqələndirilməsindəki ənənəvi, vərdiş olunmuş qaydaları 
pozaraq leksik vahidlərin gözlənilməz düzümünü, rabitəsini 
yaratmaqla, sözlərin təbii üslubi mövqeyini dəyişməklə onlar üçün 
"yad" mühit yaratmaq, ənənəvi mühit üçün "yad" söz işlətmək 
prinsipindən geniş istifadə etmişlər. 
"İsmayıl lələ, sosializmə and olsun, oxumamışam" – Mir 
Cəlalın mənfi qəhrəmanı Əntərzadə ("Mərkəz adamı") müdiri 
olduğu klubun kalendar planından xəbəri olmadığını bildirmək 
üçün belə and içir. "Vaay, donuz oğlu, cəddin belinə qumbara sal-
sın!" − Maya ("Peşmançılıq") ziyarətgahda ərini soyan çalmalı 
seyidi belə söyür. Bu cümlələrdə "sosializm" və "qumbara" 
sözlərinin komizm  vasitəsi kimi xüsusi mövqeyi şübhəsizdir. Bu 
cür sözlərə S.Rəhman yaradıcılığında, xüsusən ədibin komediya-
larında tez-tez rast gəlmək olur. "Toy" komediyasının yalnız bir-
inci şəklində − uğurlu komik başlanğıcın yaranmasında belə 
sözlərin rolu daha aydın nəzərə çarpır. Kərəmov telefonla istədiyi 
yeri ala bilmədikdə telefonçu qızı: "Evini kommunxoz yıxsın, ay 
barışna" − sözləri ilə söyür; Ziynətdən gileyləndikdə: "Arvad yıxan 
evi fələk də remont eliyə bilməz" − deyir. Arabaların təmirini 
Musa kişiyə tapşırmaq məsləhət görüldükdə dəfələrlə rədd edir və 
son cavabı: "Olmaz, qurtardı, imza Kərəmov" sözləri olur. Hesab-
dar Mirzə Hüseyn: "Bu çötkə haqqı, böhtandır" − sözləri ilə and 
içir. Dəmirçi Musanın sevimli ifadəsi  "Bağla söz körüyünün 
ağzını" − sözləridir və s. 
Qeyd etdiyimiz cümlələr mətn daxilində xüsusi seçilir, aydın 
nəzərə çarpır və gülüş mənbəyi kimi diqqəti daha çox cəlb edir. 
Cümlələrdə gülüş özəyi ayrı-ayrı sözlərdir. Əgər həmin cümlələrdə 
"sosializmə", "qumbara", "kommunxoz", "remont", "çötkə", 
"körük" sözlərini qulağımızın alışdığı, vərdiş etdiyimiz leksik 
 88
vahidlərlə əvəz etsək, müvafiq halda cümlələrin komik gücü də 
zəifləyər və ya tamamilə yox olar. Əntərzadə adəti üzrə atasının 
goruna and içə bilərdi və bu halda heç bir qeyri-təbiiliyə, indiki 
şiddətli komik təsirə də cümlədə yer ola bilməzdi. Müəllif, 
Əntərzadənin nitqində ənənəvi qaydanı pozmuş, sözün əsl üslubi 
mövqeyini dəyişmiş, dini üslub üçün zəruri və təbii olan söz və 
ifadələri tamamilə başqa üsluba məxsus gözlənilməz sözlə əvəz 
etmişdir. Cümlədə "sosializm" sözü "and olsun" ifadəsi üçün təbii  
yox, qeyri-adi, gözlənilməz "yad" sözdür. Sözün öz üslubi 
mövqeyini bu cür gözlənilməz dəyişməsi komik effekt yaradır.  
Əntərzadə niyə məhz bu sözü and vasitəsi kimi əsas götürür? Ədib 
hekayədə onu hər an xudpəsənd karikatur mənfi obraz kimi ifşa 
etməyə çalışır. Odur ki Əntərzadənin mənəvi dayazlığını, sax-
talığını, camaatın gözünə kül üfürmək vərdişini ifşa etmək  üçün 
ədib bu sözdən də istifadə etmişdir. Sosializm cəmiyyəti və 
fəlsəfəsinə mahiyyətcə zidd olan dini dünyagörüşlə sosializm "bir-
ləşdirilmişdir". 
İkinci misaldakı "qumbara" sözünün işlənməsində də belə bir 
üslubi uyğunsuzluq vardır. Təbii ki, dini görüşlə "qumbara" sözü 
bir araya sığmır, cəza vasitəsi kimi qumbara ilə seyid cəddi aras-
ında mahiyyətcə təzad vardır və bu hal zidd anlayışların 
gözlənilməz birləşdirilməsi ilə komizmə səbəb olur. Kərəmovun 
nitqində − "evini kommunxoz yıxsın" ifadəsində də  sözün üslubi 
məqamı dəyişdirilmişdir. Kərəmov, "allah" sözü ilə "kommunxoz" 
sözünü, yəqin ki, iki mülahizəyə görə − sovet dövründə ateist ol-
maq və kommunxoza düşən işin çətinliklə düzəldiyini, 
süründürməçiliyi dolayı yolla tənqid etmək mülahizəsi ilə əvəz 
etmişdir. "Kommunxoz" sözü Kərəmovun işi, sədrlik vəzifəsi, bu 
vəzifə ilə bağlı olaraq tez-tez müraciət etdiyi idarə ilə əlaqədardır. 
Deməli, ictimai idarəçilik termini dini sözün əvəzinə işlədilmişdir. 
Onun nitqindəki "remont" sözü də vəzifə, peşə leksikası ilə 
bağlıdır. Bu sözün işləndiyi cümlədəki "fələk" sözünün də komik 
rolu aşkardır − islam zehniyyəti ilə bağlı olan "fələk" və rus 
 89
dilindən  alınmış "remont" sözü. Mirzə Hüseynin "bu çötkə haqqı" 
ifadəsindəki "çötkə", dəmirçi Musanın nitqindəki "körük" sözləri 
də peşə, sənət leksikasının başqa üsluba, adi məişət danışığına 
daxil edilməsi, vərdiş olunmuş sözlərin əvəzinə işlədilməsi yolu ilə 
gülüş doğurur. Bunlar yalnız gülüş doğurmaqla qalmır, ictimai 
tipləri səciyyələndirmə vasitəsinə çevrilir. Hətta Musa kişi 
zümzümə edərkən də öz peşə leksikasına vəfasız qalmır: "Başıma 
vursan çəkic, zindanın ollam mən sənin". 
Kərəmovun "Olmaz, qurtardı, imza Kərəmov" sözlərində də 
mahiyyət etibarilə eyni vəziyyət görünür. Lakin burada peşə, sənət 
leksikası ilə başqa üslub arasında deyil, yazılı və şifahi nitq üs-
lubları arasında "mübadilə" vardır. Kərəmov öz fikrinin qətiliyini 
bildirmək üçün yazılı dilə, rəsmi sənəd üslubuna məxsus qaydanı − 
imzalama məsələsini, rəsmi sənəd üslubunun nitq vasitələrini şi-
fahi nitqə daxil edir. 
Nəsr dilində sözlərin ənənəvi mövqeyinin dəyişdirilməsi üslu-
bilik baxımından bir neçə şəkildə özünü göstərir. 
Hekayələrdə bəzən terminlər, terminoloji sözlər məişət sözləri 
əvəzinə işlədilmiş, məişət danışığına daxil edilməklə komikliyin 
linqvistik ifadəçisinə çevrilmişdir. Burada terminlərin, terminoloji 
sözlərin müxtəlif sahələrə aidiyyəti də komik təsir gücünə malik-
dir. S.Rəhmanın "Kölgələr" hekayəsində "opportunist", "Şirin bül-
bül" hekayəsində "ilham", Mir Cəlalın "Dirilən adam" romanında 
"bandit", "Sara" hekayəsində "təhlil" sözləri öz üslubi mövqeyində 
işlənmədiyi üçün obrazlara, əşya və hadisələrə komik münasibət 
ifadə edir. Neçə gündən bəri adi bir arayış ala bilməyən fəhlə 
Əhməd əsəbiləşərək "Sabah, sabah, bu nə süründürmədir?" – 
dedikdə, həqiqi süründürməçi kimi narazılıq yaradan zavod 
komitəsinin sədri ona cavab verir: "Opportunist olma! İş zamanı 
arayış olmaz, get!" Əslində, hadisənin baş verdiyi dövr və 
məkanda buradakı opportunist sözünə heç bir ehtiyac yoxdur. 
"Zavkom" ancaq bunu yadda saxlamışdır ki, keçmiş ziyalıların  bir 
qismini bu ad altında pisləmişlər, deməli, həmin söz təsirli, "qorx-
ulu" sözdür, qarşıdakını susdurmaq üçün əlverişlidir. "Opportun-
 90
ist" sözünün belə bir məqamda işlədilməsi "zavkom"un cahilliyini 
ortaya çıxarır və komizmə səbəb olur. "Zavkom"un nitqində icti-
mai-siyasi mənalı "opportunist" sözü araqarışdıran, dava-dalaşçı 
mənasına, məişət sözü səviyyəsinə endirilmişdir. 
S.Rəhman "ilham" sözünün üslubi mövqeyini də belə dəyişmiş, 
incəsənətlə bağlı termini məişətlə əlaqədar məqamda işlətmişdir: 
"Yenə mənə ilham gəldi, bəy! Gətir bir az yemək yeyək, kefimiz 
açılsın <...>". Cəlil  Naim əfəndinin nitqində bu söz öz əsas 
mənasından uzaqlaşdırılaraq, "dəhşətli iştah" mənasına 
yönəldilmişdir. 
Başqa misallar: "O, Qədirin və başqa "banditlərin" haqqında 
uzun plan tökmüşdü". ("Dirilən adam"), "Qonşu qadınlar bura to-
plaşmış, söhbət edir, gəlib-gedəni gözdən itənədək süzür, "təhlil" 
edirdilər" ("Sara"). 
Qədiri necə olursa-olsun aradan götürməyə çalışan Bəbir bəy 
lazım gəldikdə bu hərəkətinə bəraət qazandırmaq üçün onu "ban-
dit" adlandırır. Qədirdə banditlik əlaməti və təsəvvürünün olma-
ması və Bəbir bəyin onu bandit adlandırması bəyin özünü məsxərə 
obyektinə çevirir. Sonrakı misalda Mir Cəlal elmi termin kimi 
işlədilən "təhlil" sözünü  məişət sözü – qeybət mənasına uyğunlaş-
dırmaqla da kinayəli-satirik münasibət üçün zəmin yarada bilmiş-
dir. Mir Cəlalın "Dirilən adam" romanında və hekayələrində belə 
sözlər çoxdur. Müəllif özü də bu cür sözlərin qiymətini nəzərə 
almış, onların məcazilik xüsusiyyətlərini, əlavə mənalarda, başqa 
üslubi  məqamlarda, hətta bəzən əks, zidd mövqedə çıxış 
etdiklərini oxucuya çatdırmaq, belə bir prosesdə fikrin birbaşa 
deyil, dolayı yolla, satirik-yumoristik boyalarla ifadə olunduğunu 
bildirmək üçün həmin sözləri əksərən dırnaq arasında vermişdir. 
Sözlərin üslubi mövqeyini dəyişmə ədəbi dil sözləri əvəzinə 
gözlənilməz şivə sözlərinin, loru danışıq elementlərinin işlədilməsi 
yolu ilə də özünü göstərir. 
Bədii əsərlərin dilində qeyri-ədəbi leksik və frazeoloji 
vasitələrə meyil yalnız bizim ədəbiyyatda deyil, başqa xalqların 
ədəbiyyatında da ümumi hal kimi özünü göstərir: "Bizim 
dövrümüz üçün qeyri-ədəbi vasitələrə – dialekt, adi danışıq, jarqon 
 91
xüsusiyyətlərinə (adətən bunlar leksik-frazeoloji vasitələrdir), 
yazılı nitq normalarından kənara çıxma hallarına (bu daha çox 
sintaksisə aiddir), ədəbi dil daxilində isə danışıq, xüsusən rəsmi, 
kobud və hətta vulqar çalarlı söz və ifadələrə meyil xüsusilə 
maraqlı və ibrətamizdir. Bu hal həm müəllif təhkiyəsində, həm də 
personajların nitqində, həm "ciddi", həm də zarafatyana-ironik 
mətnlərdə müşahidə olunur".1 
Qeyri-ədəbi vasitələr, xüsusən şivəçilik elementləri müəllifin 
təhkiyə dilinə nisbətən, obraz dili üçün daha səciyyəvidir. Şoloxov 
"Sakit Don" əsərində Qriqori Melexov, Aksinya, Stepan Astakov, 
Panteley Prokofyeviç, Natalya Korşunova və b. dilində xutor ka-
zaklarının şivə xüsusiyyətlərini diqqətlə, ehtiyat və ustalıqla qoru-
yub saxlamışdır.2 
Hər bir görkəmli yazıçı öz dövrünün dil tendensiyasının 
ifadəçisi kimi, şəxsi yaradıcılığı ilə ədəbi dilə ciddi təsir edir. Buna 
görə də bədii əsərin dili yazıçının yaşadığı epoxanın dilidir: 
"Böyük yazıçının səsində əksərən bütün xalqın səsi eşidilir".3 
Bütün bunlar göstərir ki, bizim satirik nəsr ustalarımız şivəçilik 
elementlərindən, loru sözlərdən, jarqon ünsürlərindən yan keçə 
bilməzdilər. Bu bir də onunla əlaqədardır ki, qeyd etdiyimiz söz 
qrupları daha asanlıqla satira vasitələrinə çevrilmək imkanına 
malikdir. Məhz buna görə də bizim müəllifləri məhəlli və loru dil 
vahidləri komizm vasitəsi kimi daha çox maraqlandırmışdır. 
 
Obraz dilində şivə sözləri gözlənilən ədəbi dil sözləri ilə öz 
mövqeyini dəyişmiş olur. Şivə leksikası komik təəssürat fonunda 
obrazın xarakterini, onun ümumi inkişaf səviyyəsini, başqalarına 
münasibətini, fərdi qabiliyyətini üzə çıxarır. "Dirilən adam"da 
yasovulun qubernatorun yanında camaata üz tutaraq dediyi: 
"Dinməyin, orda nə qır-vırdı!" − sözləri hələ söhbətə başlamamış, 
                                                 
1 "ßçûêîâûå ïðîöåññû ñîâðåìåííîé ðóññêîé õóäîæåñòâåííîé ëèòåðàòóðû". 
"Ïðîçà". Ì., Èçä-âî "Íàóêà", 1977, ñ. 244. 
2 Г. А. Б е л а я. Закономерности стилевого развития советской прозы 
двадцатых годов. Изд-во "Наука", М., 1977, ñ.222. 
3 В. В. В и н о г р а д о в. О языке художественной литературы. М., 1959, ñ.169. 
 92
yasovulların da, qubernatorun da kütləyə münasibətini təsəvvür 
etməyə imkan verir. Bu detal kütləyə həqiranə baxışı verməyin ba-
şlanğıcıdır. S.Rəhmanın qəhrəmanı Tapdıq Veysəl oğlu ("Böyük 
millət məhkəməsi") məhkəmə önündə belə danışır: "Əvamam, 
məhkəmə sağ olsun! Belə-belə işlər başıma gəlməyib... Ona görə 
də bir az xamlasam, bənd olmayın. Mən əhvalatı elə söyləyəcəyəm 
ki, başından ayağına kimi fikir versəniz, məni o saat azad 
eləyəcəksiniz...". Tapdıq "səhv etsəm" demir, "xamlasam" deyir, 
"bağışlayın" əvəzinə "bənd olmayın" ifadəsini işlədir, "başdan ay-
ağa" əvəzinə "başından ayağına" formasını nitqinə daxil edir. Tap-
dığın bu sözləri Novruzəlini yada salır. O da hələ hər şeyi aydın 
dərk edə bilmir, həqiqəti eşidən kimi məhkəmənin onu azad 
edəcəyini  güman edir. Lakin Tapdıq Novruzəli qədər də avam 
deyil, onun dili də Novruzəlinin dili deyil. Tapdığın dili xeyli "sı-
ğallı" və "ədəbi"dir. Lakin Tapdığın fikri inkişafı daha artıqdır. 
Çünki o, müsavat dövrünün, inqilab ərəfəsinin adamıdır. Bu cəhət 
onun  Novruzəlinin dilinə bənzər sadə, təbii,  ifadəli nitqinə də 
təsir etmişdir. 
Məhəlli və loru sözlər müəllif dilində obraza, hadisəyə, 
xarakterlərə məzhəkəli-komik münasibətin ifadəçisi kimi işlədilir. 
Qantəmir "nığırtı", Mir Cəlal "gücənmək", "şarpaşarp", "cırın-
qhacırınqla" sözlərini məhz bu məqsədlə təhkiyə dilinə daxil et-
mişdir: "Bir az qabaqdan nığırtı başlayırdı, səslər getdikcə 
ucalırdı..." ("Xanım Əminə"). "Anketov sifətində istehzalı bir 
təbəssüm doğurmağa gücəndi". "Bəyin sözünü şarpaşarp alqış-
ladılar" ("Təzə toyun nəzakət qaydaları"). "Mehbalı kişi elə zənn 
edirdi ki, qaymağın pulu cırınqhacırınqla gəlib cibinə tökülür" 
("Qaymaq") və s. Qantəmirin işlətdiyi "nığırtı" sözü növbədə du-
ranların basabas və hənirini əks etdirir. Mir Cəlal tibbi termin və 
ya vulqar söz kimi işlədilən "gücənmək" leksik vahidini ikinci 
mənada işlətməklə Anketova kinayəsini bildirmişdir. 
Bəzən müəllif obraz nitqi ilə öz təhkiyəsinin sintezini verir. 
Belə hallarda müəllifin işlətməli olduğu ədəbi dil sözləri obraz 
 93
təfəkkürünə uyğun məhəlli və ya loru leksik vahidlərlə əvəz ol-
unur. Maraqlıdır ki, Qədir ("Dirilən adam") Ələs bəylə görüşün pis 
qurtaracağını, əhvalatın uzun çəkəcəyini təsəvvür etmir və 
gözləmirdi. Lakin hər halda əvvəldən ehtiyatlı hərəkət edir, 
"böyük" yanında "əməlli" danışmağa çalışır: "Qədir əlini qoynuna 
saldı. Yüzbaşının verdiyi kağızı, başbiletini təqdim edib, bacardığı 
qədər "əməlli" danışdı". Göründüyü kimi, "əməlli" sözü yazıçının 
dilində işlənmişdir. Lakin elə işlənmişdir ki, sanki bu sözü yazıçı 
yox, Qədir deyir. Bu söz Qədirin qəlbindən keçir, amma yazıçı dili 
ilə ifadə olunur. Həmin söz müəlliflə Qədir arasında birgə 
düşüncənin məhsuludur. Burada real təsvir üçün müəllif Qədir 
səviyyəsinə enir. Hər halda Mir Cəlal bu sözü yaxşı tapmışdır. 
Həmin söz Qədirin və Qədir kimi avam, savadsız, sadəlövh 
kəndlilərin təbiətinə son dərəcə uyğun olub, onların leksikonunda 
ciddi, məntiqi, ədəbi danışıq kimi başa düşülür. Elə buna görə də 
ədibin seçib işlətdiyi bu söz yerinə düşür. Qədirin "əməlli" danış-
mağa çalışması, lakin bəyin onu başa düşməməsi və ya başa 
düşmək istəməməsi, üç dəfə "İzn ver, başdan danışım" deyə bəyə 
müraciət etməsi, hadisəni təkrar-təkrar danışması və gözlənilməz 
nəticə bu səhnənin şirin yumorla, satirik boyalarla başa çatmasına 
səbəb olur. 
Nəsr dilində üslubi əvəzetmələrin bir qismi metaforik xarakter 
daşıyır: "Yar! Yar! − deyib ömrü boyu mələyənlər havayıdırmı?" 
("Dirilən adam") Burada mələmək − ağlamaq mənasındadır. Hey-
vani xüsusiyyət metaforik üslubi əvəzetmə ilə insana aid edilmiş-
dir. 
Rus dilindən alınmış bəzi sözlərin komizmi də üslubi əvəzetmə 
ilə əlaqədardır. Ədəbi dilə keçməmiş, keçmək perspektivi olma-
yan, tüfeyli və loru dil elementi kimi əksərən şivələrimizdə 
işlədilən bir sıra sözlər bədii əsərlərdə gözlənilməz üslubi məqamı, 
komik çaları ilə diqqəti cəlb edir. S.Rəhmanın "Xəyalplov" 
hekayəsində cildini dəyişmiş Molla Fərəc özünü Fərəc Zamanov 
kimi qələmə verir və "Bəs mollalıq?" − sualına: "Onları hələlik 
 94
atlajit  eləmişəm" − cavabını verir. "Molla" və "atlajit" sözləri 
gözlənilməz əlaqələndirmə ilə komizm yaradır. Rus dilindən alın-
mış "zanit", "siqretni", "prikaz", "çisti", "meşayit" sözləri də Mir 
Cəlal nəsrində komik üslubi mövqeyi ilə seçilir: "Görürsən ki, kiş-
inin qızı zanitdi də, ay bəy..." "Bu kağızı mənə pristav siqretni 
yazıb ki, öyrənəm, hərifin işini açam". "Qədir sevindi, zənn etdi 
ki... bəy qulluqçulara "prikaz" vermək istəyir". ("Dirilən adam") 
"Ürəkdən çisti kommunist olmağıma dair vəsiqələrimi lazım olsa 
təqdim edərəm". "Deyirəm, yoldaş Zahidov, meşayit olar" ("Göz") 
və s. 
Sözlərin üslubi mövqeyini dəyişməklə komik effekt yaratma 
ç ə k i l m ə  (rücu) ilə də sıx bağlıdır. Bəbir bəy toy zamanı 
Dülgər oğlu Paşanı araq içməyə məcbur  edir. Ömründə dilinə 
"çaxır da dəyməyən" Paşa içməyə məcbur olur və deyir: "İçirəm, 
bəy, sizin sağlığınız elə biz kəndlilərə cərimədir". Bəy buradakı 
"cərimə" sözünün fərqinə varmır və kəndlinin hazırcavablığını 
başa düşmür. Başa düşsə, təhqir olunduğunu anlayar və kəndlini 
cəzasız qoymazdı. Bəyin bu sözə reaksiya vermədiyini Paşa da 
görür və ona görə də sözünü dəyişmir, istehzasını yumşaltmağa 
çalışmır. Halbuki bu, adi qayda ilə işlənmiş söz  deyildir. Bəyin 
onu başa düşəcəyi ehtimalı ilə Dülgər oğlu bu sözü başqa bir yum-
şaq sözlə əvəz etməli, dəyişməli idi. Bu halda çəkilmə − sözünü 
dəyişmə, rücu yaranmış olardı. Belə bir məqamda üslubi cəhətdən 
"yerinə düşməmiş" söz yerində işlənməli olan sözlə mənaca əkslik, 
ziddiyyət təşkil edir və bu prosesdə obraza, hadisəyə  məsxərə 
edilir, kinayə, lağ və dolama üçün şərait yaradılmış olur. C.Xəndan 
M.Ə.Sabirdən: 
İş başında əyləşən kəslər xəyanətdən səva, 
Bıy, yanıldım, qoy deyim, hə, lap sədaqətdən səva... − tipli 
misallar verərək, bunu "rücu"1 adlandırmışdır. 
                                                 
1 Ú ÿ ô ÿ ð  Õ ÿ í ä à í. Ñàáèð éàðàäûúûëûüûíûí ñÿíÿòêàðëûã õöñóñèééÿòëÿðè, ñ.143. 
 95
Rücu bədii əsərdə həmişə komik xarakterdə olmur: "Elmi-təd-
qiqat göstərir ki, romantik şeirimizdə rücudan ən çox intim 
hisslərin ifadəsi üçün istifadə olunmuşdur. "Sən gülsən" deyən 
şair, tez fikrini dəyişib, "Yox-yox, sən güldən də gözəlsən" sözləri 
ilə, yüksək hiss-həyəcanı ilə ifadəni daha da qüvvətləndirmişdir".1 
Lakin satira ustası bu priyomdan istifadə edərək sözləri asanlıqla 
satira vasitəsinə çevirə bilir. Məsələn, Ə.Haqverdiyevin "Dağılan 
tifaq" faciəsində və "Şikayət" hekayəsində belə faktlara rast 
gəlirik: 
"S ə l i m  b ə y. ...o saat ruhun atılsın-düşsün cəhənnəmin... 
mən də cəhənnəm deyirəm... behiştin orta küçəsinə". 
"Ramazan daxil olub, yarmarkalar... bağışlayın, səhv etdim... 
məscidlər açılıb". 
İndiki yazıçılarımız da yeri gəldikcə bu fiqura müraciət edirlər: 
"Bir yerdə, bir dayanacaqda ki, mənim qardaşım Sevindik can.. 
−Hüsən pis yanıldı və vaysınıb ağzını nırçıldatdı, − qan verə, onda 
gör bura nə yerdi". (S.Əhmədov. "Qanköçürmə stansiyası") 
Faktlardan göründüyü kimi, komik  rücu – yanılma və çəkilmə 
xaraktercə iki cür olur: qəsdən və bilmədən. Obraz və ya müəllif 
qəsdən bu və ya digər sözü işlədib, dərhal da onu dəyişməyi lazım 
bilir ki, bu onların aşkar satirik-tənqidi münasibəti ilə bağlıdır. 
Obraz bilmədən yanıldıqda və səhvini düzəltməyə çalışdıqda 
əksərən onun özü istehza, məsxərə və tənqid obyektinə çevrilmiş 
olur. Mir Cəlal "Dirilən adam"da Bəbir bəyin nitqini bir yerdə 
məhz bu cür qurmuşdur. Məlumdur ki, "nökərçilik" adi ümimişlək 
söz olmuşdur və ilkin mənasına görə heç bir satirik-yumoristik 
keyfiyyətə malik deyildir. Yoxsul təbəqəyə aid olan bu söz onun 
əhvali-ruhiyyəsini bildirmiş və bu halda təbii  səslənmişdir. Lakin 
Mir Cəlal bu sözü Bəbir bəyin nitqinə elə daxil etmişdir ki, onun 
doğurduğu komik situasiyanı oxucu unuda bilmir. Bu cəhət  bəyin 
özünü unudaraq əvvəlcə həmin sözün ifadə etdiyi məfhuma qarşı 
çıxması və elə həmin anda, bir bəy kimi, dediyinin çox zərərli 
                                                 
1 Éåíÿ îðàäà. 
 96
olduğunu anlaması, qorxması, sözünü cəld dəyişməsi, geri  
götürməsi ilə bağlı təzahür edir. Bəbir bəy Qədirgildə, Qumrunun 
yanında özünü gözə soxmaq istəyir, qayğıkeş görünməyə çalışır: 
"Yanıram axı! Yandırır məni! Necə yandırmasın ki, cavan, ağlı 
başında, igid oğlan qulluğu qoyub qapılarda nökərçilik edir". Bəy 
ifadəsini cəld dəyişir: "Demirəm eləmə ha, nökərçilik də 
lazımdır... Biz özümüz də Nəsib bəy həzrətlərinə... o kişilərə 
nökərik". Bəy sözünü bu cür tez dəyişir, nökərçiliyə pis münasibəti 
onu qorxudur, başa düşür ki, kiçik  bir hissdən ötrü kasıb-kusubu 
nökərçilik əleyhinə qaldırmaq, xüsusən "balşavet" təhlükəsinin 
olduğu bir zamanda bu cür əks-təbliğat aparmaq yaramaz. Qədir 
belə incəlikləri başa düşə bilməsə də, bəyin tez ehtiyatlanması, 
səhvini düzəltməsi satirik münasibəti gücləndirir. 
Bəbir bəyin dilində "şəhid" sözü də təqribən belə bir üslubi 
məqamda işlənmişdir. Qədirin ermənilər tərəfindən öldürülməsinə 
sevinən Bəbir bəy onun ələ  keçirilmiş pasportunda "şəhid oldu" 
sözlərini oxuyur. Qədirin dirilmək xəbərini eşitdikdə əsəbiləşir, 
pasportu yenidən nəzərdən keçirir və "şəhid" sözünü qaralayıb 
eləcə "öldü" sözü ilə əvəz etməyi lazım bilir. 
Canlı danışıq dilindəki "zad", "şey" sözləri konkret olaraq heç 
bir məna ifadə etmir, dildə tüfeyli sözlər kimi işlədilir. Nitq 
prosesində leksik ifadəçisi yada düşməyən məfhum bu sözlərlə 
ifadə edilir, danışanın fikri aydın olmadığı üçün fikrin bu cür 
ifadəsi komizmə səbəb olur. Bəzən danışan şəxs əl işarəsi, mimika 
və s. ilə fikrinin dəqiqləşməsinə kömək edə bilsə də, diqqətsizlik,  
laqeydlik, başını işlətməmə hallarının nəticəsi olan bu cür sözlər 
əksərən fikri anlaşılmazlıqla nəticələnir. Əslində, burada da sözün 
üslubi mövqeyinin dəyişməsi, məfhumun həqiqi ifadəçisi əvəzinə, 
gözlənilməz "boş" sözlərdən istifadə komik təəssüratın 
mənbəyidir. Bu cür sözlərin komizmi nitqin müxtəlif ifadəlilik 
vasitələrinə, müxtəlif leksik qruplara satira ustalarının necə 
həssaslıqla yanaşdıqlarını, heç bir lazımi nitq elementinə laqeyd 
olmadıqlarını aydın göstərir. 
 97
S.Rəhman "Şlyapa" hekayəsində "zad" və "şey" sözlərinin 
komizmindən geniş istifadə etmiş və demək olar ki, hekayənin baş 
qəhrəmanı Kərimovun nitqini bu sözlər üzərində qurmuşdur. 
Bəzən hekayədə bu sözlərdən istifadə mənalı bir kalambur kimi 
səslənir: 
"−...kolxozçuların bir neçəsini təlimatlandırın ki, anbara gedib 
şey eləsinlər. 
− Onsuz da Mirmöhsün anbarda şey eləyir. 
− Şey yox... zad eləsinlər... 
− Mirmöhsün zad da eləyir". 
Anbarçı Mirmöhsünün "anbarın altından girib üstündən 
çıxdığını" nəzərə aldıqda, bu dialoq mənalıdır; "zad" və "şey" 
sözləri anbardarın hərəkətlərini eyhamla başa salır. 
Lakin qeyd etməliyik ki, S.Rəhman obrazların dilinin bu cür 
fərdiləşdirilməsi prosesində həmişə təbii və uğurlu vasitələr seçə 
bilməmiş, həmin sözlərin gözlənilməz üslubi mövqeyindən 
hekayədə ardıcıl olaraq uğurla faydalanmamışdır. Onun bu cür 
fərdiləşdirmə, tipikləşdirmə vasitələri bəzən süni gülüş doğurmaq 
səciyyəsi daşıyır, qeyri-təbii səslənir, inandırmır və təbii, mənalı 
gülüş vasitəsi kimi çıxış edə bilmir. Hekayədə bu cür qeyri-təbiilik 
məhz Kərimovun nitqində görünür. Ədib əsərin əvvəlində 
Qoqoldan epiqraf kimi verdiyi "Kim nə deyirsə-desin, ancaq bu 
cür hadisələr həyatda olur. Doğrudur, az olur, lakin yenə də olur" − 
sözləri ilə qismən kolxoz sədri Kərimovun nitqinə də bəraət 
qazandırmağa çalışmışdır, lakin bu obrazın dilindəki 
karikaturaçılıq yenə də aşkar şəkildə hiss olunmaqdadır. 
Kərimovun məntiqi təfəkkürü, ardıcıl və məntiqi nitqi yoxdur, bu 
öz yerində, lakin adi məfhumların adları da guya onun yadında 
qalmır, o öz fikrini yalnız "zad", "şey" sözləri ilə  ifadə edir. İnsan 
nitq prosesində bu sözləri  təkrarən işlədə bilər, lakin elə adama 
rast gəlmək olmaz ki, onun nitqi tamamilə həmin sözlər üzərində 
qurulmuş olsun. Məsələn, yağışın xeyirli və ya zərərli olması 
barədə suala onun cavabını müəllif belə qurmuşdur: "Əlbəttə, − 
 98
dedi, − şey tərəfdən fikirləşsən, bir az zaddır... şey... əlbəttə ki... 
bilirsiniz... bunu demək tamam zaddır... Ancaq xeyirlidir". Yaxud 
anbarın uçmasında və toxumun batırılmaısnda barmaq izi 
olduğunu soruşduqda o belə cavab verir: "Nə? Qolçomaq? Bir də 
qolçomaq çoxdan zad olub, yaldaş şey! Bu ancaq solluqdan özgə 
bir zad deyil". 
Yaxud da: 
"− Qolçomaq ləğv olunduğundan özgə zadların... 
− Zad, yəni nə? 
− Yəni şey..." və s. 
Bu, şübhəsiz, təbii dil deyildir. Belə bir dillə uşaqları 
güldürmək olar. Burada gülüş ictimai gülüşə çevrilə bilmir. Belə 
misallar çox yaxşı ki, ədibin yaradıcılığında aparıcı rol oynamır və 
çox yer tutmur. Ümumilikdə götürdükdə deməliyik ki, S.Rəhman 
komik effekt yaratmaqla obrazların dilini fərdiləşdirmək 
məsələsində klasssik yazıçılarımızın ən yaxşı ənənələrinə arx-
alanmış, eyni zamanda özü də yeni və orijinal vasitələrdən istifadə 
etmişdir.  
"Boş" sözlər Mir Cəlal nəsrində də komizm vasitəsi kimi çıxış 
edir. Lakin onun əsərlərində bu cür vasitələr daha təbii səslənir. 
Obrazın xarakterindəki çatışmazlıqları, onun mənəvi yoxsullu-
ğunu, müxtəlif hadisələrə münasibətini göstərmək üçün Mir Cəlal 
belə sözlərdən ehtiyat və ustalıqla istifadə etmişdir. Bəbir bəylə 
Sarıqlı mollanın söhbətini nəzərdən keçirək: 
"−A bəy, xeyir ola? 
Bəy qəlyanı dəmlədi: 
− Xeyir olmayanda nə var, − dedi... Çətinliklə söz tapanlar 
kimi kəkələdi: − Zaddır. Əee. Nə deyəcəkdim, şovqərib, mmm. 
Zəhrimar huşum dağıldı getdi... Hə, mmm. Axund, millətin halına 
heç qalmırsan ha. 
− Necə məgər? 
− Elə də! 
−Yoxsa yenə kirvələrdən xəbər var? 
 99
− Var, bə nə... 
− Əskəran alınmayıb ki? 
− Alınar da. Vaxt olar alınar! 
− Nə vaxt! Yoxsa müsəlmanlar şəhərə giriblər? 
− Allahın izni ilə şəhərə də girərlər, kəndə də girərlər, köyşənə 
də girərlər. örüşə də... Niyə girməsinlər!" 
Qumru mollanın evinə gətirilmişdir. Molla bu fürsətdən 
istifadə edərək müxtəlif hədislər söyləməklə onu özünə "məhrəm" 
etmək istəyir. Elə bu zaman bəy də gəlib çıxır. Molla onun 
gəlişinin səbəbini bilsə də, bu vaxtsız gəlişdən xoşlanmır və onun 
nə üçün gəldiyini soruşur. Göründüyü kimi, bəzi yazıçıların natiq 
obrazları tək, Bəbir bəy cəld bir şey tapıb deməklə canını qurtar-
maq qabiliyyətinə malik deyildir. Özünü millət sahibi, millət dərdi 
çəkən böyük bir adam hesab etdiyindən, molla ilə danışığında 
hazırlıqsızlıq vardır, sözləri çətinliklə  tapıb deyir, nədən başlamaq  
məsələsində bir anlıq çətinlik çəkir. Belə bir vəziyyətdə "zaddır, 
əee, mmm" sözləri onun dilində təbii səslənir. Yenə bəyin canını 
"millət dərdi", "millət məsələsi" qurtarır. Bu sözlərdən və dialoqun 
sonrakı hissələrindən aydın olur ki, əslində, Bəbir bəy özü də 
millətin halından xəbərdar deyildir; molla soruşduqca dediyi: "var, 
bə nə", "alınar da, alınar", "şəhərə də girərlər, kəndə də..." 
sözlərindən aydın olduğu kimi, o yalnız ümumi sözlər danışır, heç 
bir konkret cavab verə bilmir. Yazıçı bura "köyşənə", "örüşə" 
sözlərini də əlavə etmişdir. Bu sözlər göstərir ki, bəy 
müsəlmanların haraya, nə üçün girdiyi ilə maraqlanmır, fikri başqa 
yerdədir, bu sözləri də "girərlər" sözünün ətaləti ilə deyir. İşlətdiyi 
fellərin çoxunun qeyri-qəti gələcək zamanda olması da onun 
xəbərsizliyini və bu işlərə laqeydliyini təsdiq edir. Bildirir ki, bəy 
elə danışmaq xatirinə danışır, "mövzu" tapdığına sevinir. 
Dialoqdan bu da aydın olur ki, yazıçı dilində kiçik və ya 
böyüklüyündən asılı olmayaraq, hər bir nitq vahidinin komik rolu 
vardır. Bəbir bəy ilə mollanın dialoqunda "zaddır" sözü ilə yanaşı, 
"əee", "mmm" kimi nidalar da ümumi komik fonun təşəkkülündə 
 100
iştirak edir. Bu cür dil vahidlərindən başqa yazıçılar da istifadə 
edirlər. Lakin komik sənətdə bunlar da komizmin dil vasitələri 
sırasına daxil olur.  Mir Cəlal "Dirilən adam"da və bəzi 
hekayələrində belə nidaların tipik nümunələrini yaratmışdır. Onun 
nəsrində bu cür sözlərin səciyyəvi cəhəti, başqa yazıçıların qurmuş 
olduqları belə sözlərə nisbətən son dərəcə təbii olmasındadır. 
Müəllif sanki şifahi nitqdə təsadüf edilən belə səslərin osilloqramla 
şəklini, sxemini cızır, onların həqiqi təsvirini almağa çalışır. Bu 
cür təbii tərtib bir tərəfdən də komizm doğurur. Məsələn, bir neçə 
misala diqqət yetirək: Yasovullar bir göz qırpımında əl-qolunu 
bağlayıb dirəyə sarıyanda Qədir: "Dayan bir, aha, axı, günahım..." 
Qumrunun evinə girəndə Sarıqlı molla: "−Öhə-ə! Qumru xanım 
evdədirmi?" Qıssa xanım ərinin onun üstünə günü almaq istədiyini 
biləndə "qiyamət qoparmaq" üçün: "− Vaaay!.. Günüm vaaaay... 
Canım vaaaay!.. Vaxssseeeeey!.. Öldüm, vayy!.." Məşədi Cahangir 
Sultanəlini qorxutmaq istəyəndə Məşədi İslam:      "− Hapçxi!.. 
Yox əşi?" Hacı Hüseyn Bəbir bəyin yanında şikayətlənəndə: 
"−Kaftar mən oluram, ihi, ihi, ihi. Donuz mən oluram. Mənim 
qarnım, ihi, ihi, şişir..." və s. Bunlar yalnız "Dirilən adam"dakı 
faktlardandır. Yazıçı həmin sözlər əvəzinə, "çığırmaq", "əsnəmək", 
"ağlamaq", "qışqırmaq", "asqırmaq" və s. kimi sözlər də işlədə 
bilərdi. Lakin yuxarıdakı sözlərin yaratdığı yumoru, satirik 
münasibəti yarada bilməzdi. Bu halın özü də uğurlu üslubi 
dəyişmənin komik təsirlilik qanunauyğunluğunun təbii nəticəsidir. 
 
 
ƏN QƏDİM "ƏSƏRLƏR" 
 
Dildə qarğış bildirən söz və ifadələrin olması digər qütbü − 
alqışların varlığını da nəzərdə tutur; söyüş, nifrət bildirən söz və 
ifadələr məhəbbət, əzizləmə, təhsin, təqdir mənalı leksemlərin, 
frazemlərin fəaliyyəti ilə birlikdə obyektiv ziddiyyətlərin əks 
qütblərlə tam şəkildə təzahürünə imkan yaradır. Alqış, qarğış, 
 101
söyüş sözləri ulu dilin leksik vahidləridir, zəruri məfhumların 
ifadəçiləri olan ümumişlək sözlər qədər qədim tarixə malikdir. 
Lakin bu, həmin söz qruplarının daim zənginləşdiyini, milli və 
alınma sözlər hesabına tədricən artdığını, semantik cəhətdən 
genişləndiyini inkar etmir. Leksik kütləsinin əhatəliliyi etibarilə 
təhsin, təqdir, alqış bildirən söz və ifadələrə nisbətən, qarğışların, 
söyüşlərin dildə bolluğu nəzəri cəlb edir. Həm də bu sonuncu qru-
plar qədimlik xüsusiyyətini daha çox saxlamışdır. Qarğışlar, 
söyüşlər yazılı  ədəbiyyatı şifahi ədəbiyyatla bağlayan ən qədim 
vasitələrdir. Elə buna görə də belə bir fikir mövcuddur ki, qarğışlar 
və söyüşlər xalqın yaratdığı ilk satirik əsərlər olub, sonralar − 
həqiqi satirik əsərlər meydana çıxdığı zaman onun tərkibində hazır 
dil materialı kimi toplanmağa başlamışdır: "Qarğışlar və söyüşlər 
satiranın ilk dil materiallarıdır. Eyni zamanda qarğış və söyüşlər 
ilk satirik janrlardır. Bunlar təfəkkürün ilk müstəqil məhsulu kimi 
satirik məzmun üçün material mənbəyidir. Sonralar bədii təfəkkür 
inkişaf etdikcə qarğış və söyüşlər məcaziləşir, idiomatik keyfiyyət 
qazanır və sabit ifadələrə çevrilir. İfadələr şəklində sabitləşməklə 
onların janra çevrilməsi prosesi başa çatır <...>  Bu ifadələr çox 
vaxt yarıhazır bədii əsər (qarğış, söyüş, məsəl) təsiri bağışlayır.1 
Atalar sözləri və məsəllər ədəbi janr hesab edilirsə (buna heç 
kəsdə şübhə yoxdur), buradakı fikir də doğrudur; qarğışlar, 
söyüşlər də bir janr kimi qiymətləndirilməlidir. Beləliklə, aydın 
olur ki, qarğışlar və söyüşlər atalar sözləri və məsəllərə nisbətən, 
janrlar silsiləsində daha ilkin, daha kiçik həlqəni təşkil edir. 
Kiçikdən böyüyə bütün dil vahidlərinə və bütün janrlara aid 
olan xüsusiyyət qarğışlara, söyüşlərə də aiddir; yalnız qarğışlar, 
söyüşlər deyil, alqışlar, təhsin, təqdir bildirən söz və ifadələr də iki 
cəbhəyə − həm lirik, epik, dramatik əsərlərə, həm də komik sənətə 
xidmət edir. Bunların satira və yumora xidməti əvvəllər qeyd etdi-
yimiz iki halla bağlıdır: təhsin, təqdir, alqış, qarğış və söyüş sözləri 
                                                 
1  Ò. Ù à ú û é å â. Ñàáèð: ãàéíàãëàð âÿ ñÿëÿôëÿð. "Éàçû÷û", Áàêû, 1980, ñ. 4. 
 102
kinayə intonasiyası ilə tələffüz edilməklə, istehza, kinayə mənası 
qazanmaqla komizm vasitəsi kimi çıxış edə bilir; digər tərəfdən, 
bu cür söz və ifadələrin ucdantutma hamısı deyil, yalnız bir qismi  
dildə komik keyfiyyətdə formalaşmış olur və belələri bədii əsərdə 
yumor, satira vasitəsi kimi çıxış edir. Mətn mühiti, başqa söz və 
ifadələrlə əlaqə də bu prosesdə − qeyd etdiyimiz söz və ifadələrin 
satirik rəng almasında az iş görmür. 
"Afərin, qızım! Fəxr eləyirəm ki, məktəbimizi sənin kimi 
qəhrəmanlar qurtarıb" (Ə.Vəliyev) − cümləsində "afərin" sözü heç 
bir komik çalara malik deyildir; burada səmimi və təmiz hisslər 
ifadə edilmişdir, söz həqiqi mənada alqış bildirir. "Sadıq: − Ay 
afərin! İndi gördün ki, eşşək sənsən! Başın da lap qaban başıdır..." 
(Qantəmir). Burada həmin söz öz həqiqi mənasında deyil, söyüş 
kimi səslənir, cümlənin ümumi məzmunu və xüsusən vulqar 
sözlərin  iştirakı ilə əks mənada, kinayə və istehza ilə söylənmiş 
olduğunu göstərir. Beləliklə, alqışlar başqa sözlərlə rabitədə kinayə 
intonasiyası ilə əks məna qazanır və satira vasitəsinə çevrilir. 
Başqa misallar: 
"Hekayəni bir azca oxuyan kimi, siz özünüz deyəcəksiniz ki: − 
Bərəkallah, Hacı!" (Qantəmir, "Hacı lələ"). "Xeyr aaa... mən sizi 
tanımırammı, maşallah, sizdə Əli şücaəti var!" (Mir Cəlal, "Dirilən 
adam"). Qantəmirin hekayəsi əvvəldən axıra kimi kinayə intonasi-
yası ilə davam edir, əsərin əvvəlində − ilk tanışlıq prosesində 
işlədilən "bərəkallah" sözü də aşkar istehza qüvvəsinə malikdir. 
İkinci misal Sarıqlı mollanın Bəbir bəyi başdan etmək istəyi ilə 
bağlıdır, ona görə də "maşallah" həqiqi mənada işlənməmişdir. Bu 
sözdəki istehzanı bəy özü də başa düşür, "ağbaş tülkü"nün onu 
başdan etmək istədiyini anlayır. 
Alqışların, qarğış və söyüşlərin komik keyfiyyəti yalnız kinayə 
intonasiyası ilə bağlı deyildir. Başqa söz və ifadələrlə gözlənilməz 
rabitə, qeyri-məntiqi mühakimə və s. də bu qruplara daxil olan söz 
və ifadələrin komizm vasitəsinə çevrilməsinə imkan, mühit, şərait  
 103
yaradır. S.Rəhmanın "Şirin bülbül" hekayəsindən aşağıdakı 
parçalara diqqət yetirək: 
"− Murad ağa, bu köpək oğlanları yenə keflidirlər? Məgər mən 
tapşırmamışam ki, bu qədər içməsinlər?.. Buna bax, buna!.. Yəqin 
üç adamın arağını təkbaşına ötürüb içəri... malades! Səd 
malades!.." 
Yaxud: 
"−Ay bəy, bu yerdə yatan adam kimdir? 
− Ağa, yatmayıb, ölüdür. 
− Malades... Səd malades..." 
Yaxud da: 
" − Afərin sənə! Afərin sənə, ey vətənimizin qəhrəman övladı! 
Afərin sənə, malades, səd malades!" və s. 
Hökumət nümayəndəsi kimi kəndə gəlmiş Cəlil Naim əfəndi 
yerdə uzanmış kəndliləri kefli hesab edib əsəbiləşir, lakin yemək-
içmək dostu olan bu adam ani olaraq onların "üç adamın arağını 
təkbaşına içəri ötürdüyünü" zənn edərək riqqətə gəlir, onları 
təhsinləyir. İkinci misalda onun gözlənilməz "səd malades" sözləri 
keflilik və məntiqsizliklə bağlıdır. Sonuncu misalda Naim 
əfəndinin özü istehza obyektidir, çünki təriflədiyi şəxsin − boçka 
sahibinin onu başa düşüb qulaq asdığını güman edir və yanılır. 
Alqışlar, qarğışlar və söyüşlər bədii dil materialı kimi geniş 
imkanlara malikdir. Lakin bunlar bədii əsərlərin dilinə mexaniki 
daxil edilmir, mövzu, süjet, quruluş, obrazların xarakteri, müəllif 
istəyi və s. ilə möhkəm bağlı olur. Buna görə də hər bir bədii 
əsərdə onlara eyni dərəcədə yer verilmir; həmin söz qruplarına 
eyni əsərdə eyni nisbətdə rast gəlmək olmur. Komik əsərlərdə isə 
bunlar mövzu və janr problemləri ilə daha sıx bağlı fəaliyyət 
göstərir. Məsələn,  qarğışların kinayəli-satirik imkanları Sabirin 
satiraları üçün daha əlverişli material vermişdir. Bizim nəzərdən 
keçirdiyimiz nəsr əsərlərində isə vulqar söz və ifadələrin komizm 
vasitəsi kimi rolu daha əsas və həlledicidir. 
 
 104
* * * 
 
Vulqar söz və ifadələr ümumxalq dilində xüsusi bir təbəqə, 
böyük bir laydır. Vulqar və kobud məna ifadə edən sözlər ulu 
tarixə malik olub, məhdud  məişət dairəsində uzun müddət dildə 
yaşayır və nəsillərdən-nəsillərə verilir. Vulqarizmlər möhkəm milli 
xarakterə malikdir, ona görə də əksərən dilin öz sözlərindən ibarət 
olur, bəzən qonşu dillərdən alınır. Vulqarizmlərin bir qrupunu 
təşkil edən söyüş sözləri məişətdə müxtəlif fərdlər arasında ciddi, 
kəskin münasibətin ifadəçiləri kimi fəaliyyət göstərir. Lakin 
onların zarafat tərzində, əzizləmə çalarında işləndiyi hallar da az 
deyildir. 
Vulqarizmlər bədii əsərlərin dilinə də yol tapır. Bu hal təbiidir. 
Obrazı bir insan kimi hərtərəfli təsvir etmək, onun ictimai həyatda, 
məişətdə mövqeyini dəqiq göstərmək və aydınlaşdırmaq, digər 
obrazlara, müxtəlif hadisələrə münasibətini təbii və həyati şəkildə 
əks etdirmək üçün böyük və ya kiçikliyindən asılı olmayaraq, 
sənətkarlar vulqarizmlərə müraciət etməli olmuşlar. Lakin vulqar 
söz və ifadələrdən istifadə mədəniyyətinə, bədii əsərlərin dilində 
vulqarizmlərə münasibətinə görə bütün sənətkarları eyni cür 
qiymətləndirmək olmaz. Bəziləri kobud söz və ifadələrə, söyüş 
sözlərinə daha çox meyil etdikləri halda, bir çoxları vulqarizmlərin 
imkan daxilində məhdudlaşdırılması prinsipini əsas götürmüşlər. 
Vulqar söz və ifadələrdən satira dilində əsasən komizm vasitəsi 
kimi istifadə olunur. Lakin bu hal satirik əsərlərdə təsadüf edilən 
bütün vulqarizmlərə eyni dərəcədə aid deyildir. Bir çox kobud 
ifadələr, söyüş sözləri satira dilində gülüş çalarına malik olmadan 
da süjetin və obrazların ümumi inkişafı ilə bağlanır, zəruri 
məfhumların ifadəçiləri kimi çıxış edir. Lakin əksər hallarda ko-
mik sənətkar vulqarizmləri bədii əsərə komizm vasitəsi kimi daxil 
edir, onun gülüş yaratma imkanlarına xüsusi diqqət yetirir. Bu 
cəhət B.Talıblı, Simürğ, Qantəmir, Mir Cəlal, S.Rəhman kimi 
yazıçılarımızın yaradıcılığına da aiddir. Lakin təbii ki, onların da 
 105
hamısı vulqarizmlərə münasibətinə görə eyni səviyyəli, eyni 
səciyyəli yazıçılar deyillər. Vulqarizmlərdən istifadə baxımından 
B.Talıblıya nisbətən, Simürğü daha "qənaətcil" hesab etmək olar. 
Qantəmirdə isə, mövzudan asılı olaraq, onların əksinə, söyüş 
sözləri böyük üstünlüyə malikdir. Mir Cəlal vulqarizmlərdən 
əsasən təbii tipikləşdirmə vasitəsi kimi istifadə etmiş, S.Rəhman 
isə bu sahəyə üstünlük verərək komizmi gücləndirmək üçün bir 
çox dialoqları vulqar sözlər üzərində qurmuşdur. 
Məlumdur ki, kobud, nalayiq söz və ifadələri hər dəqiqə bədii 
əsərin dilinə gətirmək olmaz. Yazıçıda belə söz və ifadələrə qarşı 
ciddi tələbkarlıq hissi olmalıdır. Bədii əsərin dilini vulqarizmlərlə 
korlamaq, zibilləmək, oxucunu iyrəndirmək, xüsusən böyüməkdə 
olan nəslin zövqünü korlamaq olmaz. Bu məsələ nəzəri şəkildə 
işlənməmiş olsa da, bizim ustad sənətkarlar praktik olaraq bu 
prinsipə həmişə əməl etmişlər. 
Satirik nəsrin dilində vulqarizmlər, başlıca olaraq, obraz 
nitqinin tərkib elementlərindəndir. Lakin kobud söz və ifadələrin 
müəllif dilində işləndiyi hallar da az deyildir. 
Müəllif dilində kobud sözlər adətən obraza satirik-mənfi 
münasibətdən irəli gəlir. Məsələn, Mir Cəlal bir sıra obrazların 
hərəkət, xasiyyət və davranışının təsvirində kobud söz və ifadələrə 
nisbətən geniş yer vermişdir: "Bəy zıqqına-zıqqına ağır gövdəsini 
yerdən üzdü". "Sultanəli Bəbir bəyi görən  kimi, tapança dilləndi. 
Bəy ayı kimi böyürdü, suya yıxıldı". "Beş dəqiqə əvvəl hamının 
əzizlədiyi Bəbir bəy indi sudan çıxmış toyuğa bənzəyirdi" və s. 
Bədii əsərdə vulqarizmləri məhdudlaşdırma prinsipinə əsasən 
bəzən vulqar sözün, ifadənin işləndiyi barədə müəllifin təhkiyə 
dilində yalnız məlumat verilir və ya obraz daha kobud bir söz, 
kəskin bir ifadə işlətməli olduqda, müəllif onun ümumi təsirini 
qeyd etməklə məsələni məhdudlaşdırır. Budur, S.Rəhman "Şirin 
bülbül" hekayəsində Cəlil Naim əfəndinin kəndlilərə münasibətini 
belə qeyd edir: "Cəlil Naim əfəndi dayandı. Ayağının altında bir  
kəndlinin uzandığını görüb yüksəkdən biədəb bir söyüş söydü". 
 106
"O, çox qəliz söyüş söydü". Bu cür təsvirin özü də komik situasi-
yada təsirsiz qalmır, komik intriqa və ziddiyyətləri gücləndirir. 
Bəzən obrazın nitqi yarımçıq kəsilir, hərcayilik ifadə edən söz 
sükut manerasının ümumi tələbinə uyğun olaraq ixtisar edilir və 
fikir müəllifin izahatı ilə tamamlanır: "Arvad! Görmürsən mənə 
deyir ki, başına bir daş vurram! O haranın... ki, mənə daş vursun... 
– Xanım Əminənin sərf etdiyi bu iyrənc kəlmə bütün ətrafdakıları 
diksindirdi". (Qantəmir, "Xanım Əminə"). 
Nadir hallarda müəllif dilində müsbət obraz haqqında vulqar 
söz və ifadələrə təsadüf edilir. Biz bu cəhətə məhdud şəkildə yal-
nız B.Talıblının nəsr dilində rast gəldik. Ədibin «Dirək» 
povestində Nadir əsas müsbət obrazdır. «Nadir… dodağının 
altında mırtladı»; «Nadir dodağının altında mırıldadı» tipli 
cümlələr və buradakı «mırtladı», «mırıldadı» sözləri müəllifin 
təhkiyəsində təkcə yetim və kimsəsiz Nadir deyil, uzun ictimai 
mübarizə yolu keçmiş komissar Nadir haqqında da söylənmişdir. 
Həmin söz və müsbət obraz haqqında bu cür ifadə tərzi nəzərdən 
keçirdiyimiz nəsr əsərlərinin dilində bəlkə də yeganə faktdır və 
həm də burada aşkar şəkildə rus realist nəsrinin təsiri hiss olunur. 
Bu cür ifadə tərzinə Qorkinin əsərlərində daha çox rast gəlmək 
olur. 
1920-1930-cu illərdə yaranmış nəsr əsərlərinin bir qismi 
obrazlardan birinin – birinci şəxsin dilindədir. Qantəmirin 
«Kolxozstan» povesti, bəzi hekayələri, Mir Cəlal və S.Rəhmanın 
hekayələrinin bir qismi  bu cür qurulmuşdur. 
Bəzi hekayələrdə bu cəhət qarışıq şəkildədir, hadisələrin bir 
hissəsi müəllifin, bir hissəsi obrazlardan birinin dilindəndir. Bu cür 
əsərlərdə təhkiyəçinin – şərti müəllif obrazının nitqi ədəbi dil nor-
malarına yaxındır. Belə obrazların dilini müəllif daha təmiz 
işləməyə, imkan daxilində vulqarizmlərdən təmizləməyə çalışmış-
dır. Lakin bu həmişə mümkün olmur. Çünki şərti müəllif özü də 
bir obrazdır və o, müəllif səviyyəsində verilmir. Hətta bəzən onun 
şəxsində bir çox mənfi xüsusiyyətlər cəmləşdirilmiş olur, xüsusən 
 107
gündəlik-xatirə şəklində yazılmış əsərlərdə belə obrazlar satirik-
mənfi münasibətin ifadəçiləri ola bilir. Odur ki həqiqi müəllif – 
təhkiyəçi nitqinə nisbətən, şərti müəllif obrazının dili vulqar söz və 
ifadələrlə daha çox yüklənmiş olur. 
Şərti müəllif obrazının nitqində vulqar söz və ifadələr əsasən 
başqa obrazları hədəfə alır. Bu da var ki, bu cür obrazlar bəzən öz 
sözünü – qəlbindən keçəni deyə bilmir, öz nitqinin və 
mədəniyyətinin səviyyəsini qorumağa çalışır, lakin əsəbiliyini, 
gərgin əhvali-ruhiyyəsini də gizlədə bilmir. Əntərzadənin «gecə 
monoloqları»ndan təngə gəlmiş gənc onu əvvəlcə mədəni şəkildə 
sakitləşdirməyə çalışır; təmkinini qorumağa cəhd edir: 
«Hirsləndim. Ağır söz  demək istədim. Bir də lənət şeytana eləyib, 
yorğanı başıma çəkdim». Bununla iş qurtarmadıqda Əntərzadənin 
anlamadığı kinayədən istifadə edir: «Buyur, sən mədəniyyətli ol, 
ancaq kəs» («Mərkəz adamı»). Lakin ümumən bədii nəsrdə bu cür 
«inkişaf»ın davamı obrazın xarakterindən, onun bir tip kimi  icti-
mai səciyyəsindən asılı olur. Qantəmirin «Kolxozstan» povestinin 
təhkiyəçi obrazı Mirzə Ələkbərin nitqi ilə «Mənim tələbəm» 
hekayəsinin baş qəhrəmanı – təhkiyəçi obrazının nitqi bu cür 
təzadlı «inkişaf»ın tipik nümunəsi sayıla bilər. Doğrudur, bəzən 
Mirzə Ələkbərin nitqi aşkar şəkildə vulqarlaşır və o, kobud 
müqayisələrdən çəkinmir: «Eşşək atandır. Odur ha İbad gəldi… 
mırtıldamağın özünə qaldı». «Sadıq… yumurtası tərs gəlmiş toyu-
qlar kimi o tərəf-bu tərəfə çabalayır». Bu cür vulqar söz və ifadələr 
onu öz həmsöhbətlərinin səviyyəsinə xeyli yaxınlaşdırmışdır. Həm 
də bu cür faktlar əsərdə ən çox nitqinin vulqarlığı ilə seçilən 
Sadığa qarşıdır. Buna baxmayaraq, onun nitqi dostlarının nitqi ilə 
müqayisədə təmizdir və hadisələr davam etdikcə xeyli mədəniləşir, 
təmizlənir. Lakin «Mənim tələbəm» hekayəsində obraz vulqar 
hərəkət və ifadə tərzini getdikcə artırır. 
Şərti müəllif obrazının dilində özü haqqında vulqar ifadələr bu 
cür əsərləri üçüncü şəxsin dilindən söylənmiş əsərlərə çox yax-
ınlaşdırır. Məsələn: «Qaymağı yavaş-yavaş bədənimə endirdim 
 108
getdi», «Qarnım o qədər acmışdı ki..», «…əlimi, ayağımı uzadaraq 
döşəklərin üstündə ağnamaq istəyirdim» və s. Bunlar da 
Qantəmirin povestində Mirzə Ələkbərin sözləridir. Bunlar göstərir 
ki, ədib onun nitqini həqiqi müəllif nitqi səviyyəsində qurmaq 
istəməmişdir. Kobud ifadələr onun nitqinə komik təbii çalar 
vermək məqsədilə daxil edilmişdir. 
Məlumdur ki, şərti müəllif obrazı müxtəlif obrazlara, əşya və 
hadisələrə öz münasibətini bildirməli olur, obyektiv reallığın təbii 
təsvirinə çalışır. Nəsr əsərlərinin dilində bu cəhət əksərən estetik 
tələblərə uyğun şəkildədir. Lakin komizm yaratmaq məqsədilə, 
hadisələrin ifrat təbii təsviri prinsipi ilə əlaqədar bəzən vulqar 
hadisələrin təsvirinə də yer verilmişdir. Məsələn, Qantəmirin 
həmin povestində bu cür təsvirlər vardır: «Pəncərədən sərt bir hava 
ilə kəskin və murdar bir üfunət içəri hücum edirdi… Yolçuların 
çoxu burunlarını sıxırdılar ki, qoxunu hiss etməsinlər». «Yatanlar 
gah-gah xoruldayırdı, havanı ən çox bunlar xarablayırdı». 
«…atdan düşmək üçün başqa zəruri şeylərə də ehtiyacım vardı» və 
s. O, bəzi hekayələrində də bu cür təsvirlərə yer verir: «Atlar bu-
rada yemlənirdi. Dincəlirdi. Quyruqları ilə milçəkləri qovurdular. 
Əsl tamaşa bu milçəklərdə idi. Quyruqdan qorxan yad milçəklər 
bir qədər qanad çalandan sonra gəlib-gedənlərin qulaqlarında 
gizlənir, bəziləri adamın alnına qonurdu. Quyruqdan qorxmayan 
cəsur və təcrübəli milçəklər omba sümüyünün üstündə uçaraq at-
ların paçasına və ya lap quyruğunun altına qədər soxulub orada 
kefə baxırdılar». «...arxadan birisi durmadan öskürür, o 
öskürdükcə ağzının suyu boynumun ardını isladıb, məni diksin-
dirir». («Qonağımın səyahətnaməsi»). Şübhəsiz, bu cür  komizm 
bədii əsər üçün uğurlu sayılmaz; «cəsur» və «təcrübəli» kimi 
sözləri milçəklərə aid etmək, həm də burada alleqorik bir şey 
düşünməmək mənasızdır. Belə təsvirlər ədibin povestində ov tula-
larına münasibətdə daha qabarıqdır: «Tulalarımızdan danışmağı 
mən burada lap unutmuşam. O fədakar və etibarlı heyvanlardan 
mən üzr istəyirəm. Üç tulamız var… Mənim tulam bunlara 
 109
nisbətən intelligentdir… Mənim itim, demək olar ki, şəhərlidir… 
hər xörəyi bəyənməz… Kənd yerində bir it tapılmaz ki, vaxtlı-
vaxtında nahar etsin. Burasını da inkar etmək olmaz ki, kənd itləri 
daha  qoçaq, səbirli və mətanətli olur…» «…bu da (canavar – 
Q.K.) mənim kimi cəsarətlə hücuma keçir». «…cəsur və iyid tulam 
boynundan yaralanmışdır» və s. 
Tulalardan üzr istəmək, onları intelligent və şəhərli saymaq, 
obrazın özünü canavarla müqayisə etməsi yüksək sənət nümunəsi 
üçün məqbul deyildir; «nahar etmək», «qoçaq», «mətanətli» 
sözləri öz obyektini dəyişdiyi üçün vulqar mənalar ifadə edir. Bu 
sözlərdə mənfi istiqamətdə metaforlaşdırma vardır. Belə metafor-
laşdırma eyni dərəcədə dil məsələsinə də aiddir: ədib ingilis, fran-
sız, italyan dillərini itin, pişiyin, çaqqalın, xoruzun «dili» ilə 
müqayisə edir: «Adam ingilisin, firəngin, italyanların dilini öyrənə 
bilir, itin, çaqqalın, quşların dilini nə üçün öyrənə bilməyir?» 
Şərti müəllif obrazı əsərin başqa obrazları ilə bərabərhüquqlu 
olduğundan, digər surətlərlə əlaqə və münasibətdə şəxsiyyətinin 
müəyyən cəhətləri vulqarizmlərin vasitəsilə səciyyələndirilir. Bu 
cəhət komik effektin yaranmasına da təsir edir. Bu cür hallarda 
kobud sözlərin, vulqar ifadələrin kəmiyyəti, işlənmə intensivliyi 
obrazın şəxsiyyətindən, ictimai mövqeyindən, vəziyyətindən 
asılıdır. Məsələn, Qantəmirin povestində Mirzə Ələkbər firqə üz-
vüdür, hamı ona hörmət edir, ehtiramla yanaşır. Onun özünün özü 
haqqında vulqar ifadələri daha çoxdur. Həmin əsərdə vulqarizmləri 
daha çox işlədən Sadıq da Mirzə Ələkbərə münasibətdə ehtiyat-
lıdır, diqqətlidir; onun dilində Mirzə Ələkbərə qarşı yalnız bircə 
dəfə söyüş sözünə rast gəlirik: «…o, çox eşşək adamdır. Əgər bu 
vaxta qədər sən onu tanımamış isən, özün də eşşəksən!» 
Belə hallarda şərti təhkiyəçi obrazının vulqarizmlərlə təhqir 
edilməsi digər obrazların əks qütblü xarakteri ilə bağlıdır. Mir 
Cəlalın «İstifadə» hekayəsində təhkiyəçi obrazı «Vicdansız, məni 
hamilə qoyub qaçırsan, fahişələr ilə gəzirsən? Vicdansız! Cavab 
ver! Vicdansız!» – sözləri ilə töhmətləndirilib təhqir edilir. Burada 
 110
acı kinayəli komik effektin səbəbi odur ki, üzü yüz sifət görmüş 
bir «xanım» sadə, sadəlövh gənci camaat arasında, klubda, öz sev-
gilisinin yanında böhtan və iftira ilə rüsvay etməyə çalışır, onu 
şillələmək istəyir. 
S.Rəhmanın «Böyük millət məhkəməsi» hekayəsinin çox 
hissəsi müttəhim Tapdıq Veysəl oğlunun dili ilə verilmişdir. 
Müsavat dövrüdür. Tapdığı zorla «könüllü» aparmışlar. Kalam ça-
vuş onu bir əsgər olmaqdan əlavə, bir nökər kimi də işlədir, döyür, 
təhqir edir. Kalam çavuşun dilində vulqar sözlərin hüdudu yoxdur. 
Bu əsərdə söyüş sözləri daha çox gülüş doğurur, adama elə gəlir 
ki, bunlar məhz gülmək üçün əsərə daxil edilmişdir. Bəzən 
vulqarizmlərin komizmi elə güclənir ki, oxucu müəllifin nəyi 
tənqid etdiyini unudur, əslində, bu tənqid tənqid hədəfinə qarşı 
zarafata çevrilir, yüngülləşir, «çox vaxt yazıçının bu gülüşünü 
ciddi mübarizə zamanları həyati əhəmiyyətdən məhrum olan 
zarafatdan, heç kəsin əhvali-ruhiyyəsini dəyişə bilməyən yumşaq, 
tikansız istehzadan ayırmaq olmur».1 Lakin bununla belə, daha 
dərindən nəzər saldıqda satirik obrazın ciddi məsxərə ilə müşaiyət 
edildiyi aydın olur. Bu cəhət «Böyük millət məhkəməsi»nə də aid-
dir. Müəllifin məqsədi könüllülərin vəziyyətini əks etdirməkdir. 
Kalam çavuş Tapdığı zorla bəd əməllərə təhrik edir, onun 
vasitəsilə ev  yiyəsinin cavan qızını ələ gətirmək istəyir: 
« – Könüllü  Tapdıq Veysəl oğlu! Əsgəri qanunları  bilirsənmi? 
– Bilirəm, zabit əfəndi! Düşməni görən kimi atəş açmaq, Quran 
oxumaq, hər gün beş vaxt namazı yaddan… 
– Dayan, qoduq!.. Onu soruşmuram, böyüklərə hörmət, 
zabitlərə hörmət qanununu bilirsənmi? 
– Bilirəm, zabit əfəndi!.. 
– Elə isə, bu gün axşam mənə rəncbərin qızını gətirməlisən… 
– Zabit əfəndi! Bizim qanunların içində oğraşlıq da yazılmış-
dır?» 
                                                 
1 Ì. È á ð à ù è ì î â. Õÿëãèëèê âÿ ðåàëèçì úÿáùÿñèíäÿí, ñ.270. 
 111
Verdiyimiz bu parçada Kalam çavuşun dilindəki «qoduq» sözü 
onun leksikonunu başlanğıcdan tanıdır, könüllülərlə rəftarını ay-
dınlaşdırır. Tapdığın cəsarətə gəlib söylədiyi «oğraşlıq» sözü isə 
daha kəskin məna ifadə edir.  
Döyülməkdən nəfəsi kəsilmiş Tapdıq az qala söyüşlərə cavab 
vermək iqtidarını da itirmişdir: 
« – Heyvan! – dedi, səsimi çıxarmadım. 
– Öküz! – dedi, səsimi çıxarmadım. 
– Eşşək! – dedi, səsimi çıxarmadım. 
– Siçan! – dedi, bunda ətim ürpəndi… 
– Zabit əfəndi!.. – dedim, – mənə siçan demə, siçandan 
iyrənirəm. 
– Qələt eləyirsən, siçan oğlu siçan…» 
Tapdığın zarafata bənzər son etirazından göründüyü kimi, ça-
vuş onu ən murdar heyvanlarla müqayisədən çəkinmir. Onun 
siçandan iyrənməsini bildikdə çavuşun «siçan» sözünü daha çox 
təkrar etməsi komizmə səbəb olur. Əmrə əməl edə bilmədikdə ça-
vuş onu yenə söyür: 
« – Yalan deyirsən!.. Siçan oğlu siçan… 
– Zabit əfəndi!.. Mən ölüm, mənə siçan demə… İt de, pişik de, 
siçan demə… 
– Yaxşı, dur gedək, öküz oğlu öküz!.. 
– Bax, buna sözüm yoxdur… Öküz olmasa, kəndlilər acından 
qırılar». 
Dediyimiz kimi, sanki bu dialoqlar əsərə gülmək üçün daxil 
edilmişdir. Lakin bütün bunların ümumi fonunda yazıçının 
məqsədi insan hüquqsuzluğunun ümumi mənzərəsini, yoxsul 
kəndlinin mənəvi və ictimai vəziyyətini oxucuya komik planda 
çatdırmaqdır. 
Vulqar sözlər və ifadələr obrazların qarşılıqlı münasibəti, dia-
loqların əlaqəli replikaları ilə daha çox bağlıdır. 
B.Talıblı komik effekt yaratmq üçün obrazların dilində vulqar 
söz və ifadələrə nisbətən az yer vermişdir: ay biqeyrət; sənin başın 
batsın; ay insan cildinə girmiş şeytani-ləin; köpəkoğlu; nə zırıl-
 112
dayırsan it kimi; çox zırıldayıb– zarıldama; cəhənnəmə ki; əstar-
safinin dibinə ki; molla-zolla; sarsaqlamamısan ki və s. 
Simürğün hekayələrində də vulqar söz və ifadələr azdır: 
lənətullahi-ələlqövməzzalimin; a qoduq; ay gözünə batsın; it oğlu; 
alçaq adam; mürtəd uşaqları və s. Simürğün mənfi obrazlarının 
dilində müsbət məfhumun vulqar  ifadəsinə də rast gəlmək müm-
kündür. Məsələn,  ruhani nümayəndələrinin dilində «qadınlar 
klubu» əvəzinə «şeytan yuvası», bəzi obrazların dilində «ev» sözü 
«xaraba» kimi perifrazlarla əvəz edilmişdir. «Gözlənilməyən bir 
nəticə» hekayəsində «papaq» və «ləçək» sözləri kəskin ziddiyyətli 
mənada qarşılaşdırılan vulqar sözlər kimi çıxış edir. Simürğün 
obrazlarının dilində «kişi deyillər», «binamusluqdur», «nə qələt 
edir» kimi söz və ifadələr də öz  vulqarlığı ilə obrazların komik 
vəziyyətini əks etdirən vasitələrdir. 
Qantəmir isə öz əsərlərində vulqar söz və ifadələrə nisbətən 
geniş yer vermişdir. Ədibin «Kolxozstan» povestində yumorlu söz 
və ifadələr daha çox əsərin əvvəlki bir neçə bölməsinə aid olub, 
sonrakı hissələrdə azalır, arabir, epizodik şəkildə nəzərə çarpır. 
Əsərin əvvəlki üç-dörd bölməsi güclü komik təəssürata səbəb olur. 
Bunun səbəbi həmin hissələrdə tez-tez təsadüf olunan vulqar söz 
və ifadələrdir. Komizm doğuran digər vasitələr burada az olub, 
əsas yeri «vulqarizmlərin komizmi» tutur. 
Üç yoldaş, üç dost – Mirzə Ələkbər, Sadıq və İbadbəy qatara 
minib yola düşürlər. İlk dialoqdan söyüşlə başlayırlar. 
Vulqar söz və ifadələr ən çox Sadığın dilindədir. Mirzə 
Ələkbər əsərin bir yerində «Mənim yoldaşım Sadıq kimi loru və 
kobud danışığa öyrənənlər» – deyə onun bu cəhətini qeyd etmişdir. 
Müəllif öz obrazlarının vulqar nitqini Mirzə Ələkbərin dili ilə 
«ağız davası» adlandırır. Sadığın replikalarında təsadüfi hallarda 
vulqar sözlərə rast gəlməmək mümkündür. Əslində, İbadbəy də öz 
dostundan geri qalmır: 
«Sadıq: – Bir az üsullu ol… heybədə sınan şey var… Canın 
çıxsın, vaxtında gəlib yer tutaydın, – dedi. 
– Sən atan Kəblə Hüseynlə qələt eləmisən ki, heybəyə sınan 
şey doldurmusan!» 
 113
Yaxud: 
«İbadbəy dördüncü fincanı başına çəkəndən sonra Sadığa dedi: 
– A heyvan oğlu! Adam dolmanın ikisini birdən  ağzına qoy-
maz! 
– Arvadın heyvan qızı dolmaları fındıq boyda büküb…» 
Vaqonda bunlara rast gələn motalpapaq kişi də əvvəl 
evfemistik danışmağa çalışır, lakin az sonra onlara qoşulur. 
Sadıqla bu kişinin söhbəti, kişinin narazılıqla özünü söyməsi, 
ümumi şəxs nəzərdə tutularaq ifadə olunan bu söyüşləri Sadığın 
qəsdən konkret mənada qəbul edərək təkrar etməsi dialoqların ko-
mik planda davam etdirilməsinə imkan yaratmışdır: 
« – Deyən gərək, ay axmaq, nə borcuna? 
– Ay axmaq, nə borcuna?» 
Və ya: 
«–Qardaş, haralı olmağımı soruşma… Mənə de ki, ay gorbagor 
oğlu, Bakıda nə qələt eləyirdin? 
– Ay gorbagor oğlu, Bakıda nə qələt eləyirdin?» 
Dostlar stansiyada düşüb Qara Hüseynin darvazasını döyürlər. 
Məlum olur ki, Qara Hüseyn xasiyyətdə heç də onlardan geri qalan 
deyilmiş. O, balkona çıxıb nökəri səsləyir: 
«–Gələn kimdir? Ay gədə! Niyə səsin çıxmayır? 
– İbadağagildir. 
– Sür gəlsin içəri. 
Sadıq qışqırdı: 
– Heyvan oğlu heyvan! Bir az ədəbli danış, yanımızda yad 
adam var». 
Qara Hüseyngildə onların münasibətlərinin davamını 
göstərmək üçün aşağıdakı parça kifayətdir: 
«– Mirzə, maşallah, nə tez oyanmısan? Bəs bu qoduqlar nə 
xoruldayır? 
Qara Hüseyn Sadığa tərəf yönəldi və yorğanın üstündən ona bir 
təpik ilişdirdi. Sadıq dik atıldı və dedi: 
– Ay… eşşək!.. Yuxu görürdüm. 
Qara Hüseyn İbadbəyi də təpikləyib oyatdı. O da gözlərini 
ovuşdura-ovuşdura deyirdi: Əqil və kamal dövlətli olmaqla 
 114
deyil… bir qanacağın olsun... yatan qonağı təpikləyib oyatmazlar, 
a heyvan oğlu!..» 
Sonrakı epizodlardan aydın olur ki, hətta Qara Hüseynin 
dəyirman ortağı İvan da bunların xasiyyətinə tam alışmışdır. 
Sadığın nitqi vulqarizmlərin əlvan kolleksiyasını xatırladır: 
eşşək kimidir; bizlənməmiş addımını atmaq istəmir; cəhənnəmə, 
gora get; bir xəbər verə ki, a itlər, a qurdlar, mən gedəsi olmadım; 
eşşək uşaqları eşşək; nəyə hırıldayırsınız dişi pişik kimi; ay heyvan 
oğlu; İbadbəy, bir qələtdir, eləyibdir; sənin arvadının qadası 
dəysin İbadbəyin arvadına; baş deyil, balqabağı; barakallah, yenə 
ağnadın; indi gördünmü eşşək sənsən; başın da lap qaban başıdı 
və s. 
Sadıq çox nadir hallarda qarşıdakına hörmət qoyur. Belə hal-
larda da sanki darıxır və dözümünü itirir. Məsələn, Qara Hüseyn 
haqqında Zeynəb xanımla onun söhbətini ədib belə qurmuşdur: 
«Dayın anlamayır!.. Siz olmasaydınız, bir ayrı söz də deyərdim…» 
Əslində, yenə öz sözünü demiş olur: anlamayır, yəni qanmazdır, 
eşşəkdir. Lakin qarşıdakına hörmət onun ifadəsini «yumşaldır». 
Qantəmirin bəzi hekayələrində də mövzudan asılı olaraq belə 
«ağızdan dəli» («Xanım Əminə») obrazlar vardır. Hacı Qanbay 
onu ələ salan pionerləri «qoduq balaları» adlandırır; «Mirzə Aves» 
hekayəsində Müsyo Qamel Şərq əhalisini «Avstraliya 
vəhşilərindən də qabiliyyətsiz və bişüur» hesab edir, onun 
istəklərini həyata keçirə bilməyən müxbiri «bu Kaşani hərif lap 
eşşəyin biri imiş» deyə söyür; bəy arvadı Sara xanım Ağa-
malıoğlunun çadranın ləğvi barədə göstərişini «gorbagorluq» ad-
landırır və s. Bunlardan əlavə, «Mənim tələbəm», «Buğda qu-
yusu», «Hacı Qanbay», «Xanım Əminə» və s. hekayələrdə 
bulvarbəyi, lülüşqulu, əbləhin qızı, köpəkoğlunun qızı, ağrım 
ağzına, adam ol, adam balası kimi get-gəl, donquldanmaq, qotur 
gədə, çırtı-pırtı, ay bədsüdlər və s. kimi söz və  ifadələr vardır. 
Qantəmirin hekayələrində vulqar məna bəzən sadə danışıq dili 
cümlə quruluşuna əsaslanır. Belə hallarda komizm mənalı səciyyə 
daşımır. 
 115
Mir Cəlal «Dirilən adam»da vulqar söz və ifadələrə komik 
tipikləşdirmə məqsədilə Bəbir bəyin dilində daha geniş yer ver-
mişdir. Bəbir bəyin söyüşlərində başqalarına alçaq nəzərlə baxma, 
amiranəlik, öz ağalığına arxayınlıq hissi vardır. Söyüş sözləri  
acizlik əlamətidir. Bəbir bəydə bu cəhət də vardır. Lakin qeyd olu-
nan dövlətlilik, amiranəlik, ağalıq hissi onun söyüşlərində daha 
aydın duyulur: adamın qanacağı olar; bambılı; naqqallıq 
eləyirsən; o yeyir, sən də ağzını yalayırsan; xalqın zəhləsini 
tökürsən; eşşək nə bilir zəfəranın dadını, Qıssa nə qələt eləyir və s. 
Bəbir bəyin ən «sevimli» sözü «donuz»dur. Bu söz onun dilinin 
əzbəridir: vur donuz oğlunu; donuz oğlu, niyə naqqallıq eləyirsən? 
Donuz oğluna min dəfə demişəm ki, danışma; Başıma iş gəlib, a 
donuz oğlu! …bu donuz oğlu kim ola? Dirilmisən, dirilmisən, a 
donuz oğlu, hanı kağızın, hanı sübutun? 
Mənfi və ya müsbətliyindən asılı olmayaraq, «donuz» sözünün 
«Dirilən adam»da əsas obrazların dilində işlənməsi, görünür, Mir 
Cəlalın özünün bu sözdə müsəlman aləmi ilə bağlı nə isə bir komik 
çalar görməsi ilə əlaqədardır. Yaşından və xarakterindən asılı ol-
mayaraq, romanda əksər obrazlar bu sözdən söyüş sözü kimi 
istifadə etmişlər. 
Bəbir bəy kimi, arvadı Qıssa da danışığını bilən deyil. Lakin 
onun söyüşlərində, işlətdiyi kobud söz və ifadələrdə üzərinə günü 
gətirilən bəy arvadının acizliyi də hiss olunur. Təsadüfi deyil ki, 
Qıssanın nalayiq sözləri Bəbir bəyə qarşıdır. Gecə nişanbazlığa 
getmiş Bəbir bəyi Qumrunun həyətində tapıb elə bir qaraqışqırıq 
qoparır ki, kənd ayağa qalxır: «Kaftar köpək, gecə vaxtı qapılarda 
nə sümsünürsən?   Arvadını evdə qoyub qəhbə dalınamı 
düşmüsən? Bu ləçək mənə haram olsun, başıma bir düjün oynaş 
yığmasam! Görərsən şortuluq necə olar!» 
Qədirin dilindəki söyüş sözləri onun avamlığını, 
sadəlövhlüyünü, həqiqi zəhmətkeşin saf və təmiz hisslərini ifadə 
edir. O, qulluq adamlarının kəndliləri necə döydüklərini görəndə 
və özünün də qulluğa hazırlaşdığını fikirləşəndə öz-özünə deyir: 
 116
«Bəlkə mənə də bu qulluqdan verəcəklər! Mən qələt elərəm». Mir 
Cəlal söyüş sözlərindən istifadə edərək mühüm ictimai-psixoloji 
hadisələri ustalıqla təsvir edə bilmişdir. Qədir Məşədi İslamla 
birlikdə Şeyxülislamın yanına şikayətə gedir. O, möhkəm əmindir 
ki, Şeyxülislam Bəbir bəyin  və onun kimi fırıldaqçıların kələyini 
kəsəcəkdir. Onlar elə inamla yeriyirlər ki, başqalarının üst-başına 
palçıq tullandığını belə hiss etmirlər. Qədirgilə söz atırlar, «Ho-
qquş, eşşək kəndli! Yavaş, a çöllü!» – deyə onları təhqir edirlər, 
lakin Qədirgil cavab vermirlər: onlar Bəbir bəy də daxil olmaqla 
bütün yaramaz adamlara birlikdə dərs verdirə biləcəklərinə inanır-
lar. Bunu biz Qədirin fikrindən keçən: «…iki dəqiqə sonra 
Şeyxülislamın hüzurunda sübut ediləcəkdi ki, eşşək kimdir!» 
sözlərindən başa düşürük. Qədir burada nə qədər sadəlövhdür, 
avamdır; yuxarılara – şəriət xadimlərinə onda necə böyük inam 
var! Müəllif bunu vulqar sözlərin köməyi ilə, qısa, kiçik bir epi-
zodda, lakin dolğun, həm də yumoristik şəkildə ifadə edə bilmiş-
dir. 
Qumrunun işlətdiyi vulqar  söz və ifadələrdə, söyüş sözlərində 
təbəssüm, yumor çaları deyil, nifrət, qəzəb gücü vardır: «Bəy çox 
qələt eləyir, sən də onun murdar ağzını yalayırsan! Mənim ərimə 
nə gəlib? Onun bir dırnağını Bəbir bəy kimi min köpəyə 
dəyişmərəm». O, «küp qarısı» deyə Çəpəli evdən qovur, Sarıqlı 
mollanın «ağzını qapıdan qaytarır»; «Şəriət belindən vursun, 
kişisiz evdə sənin nə işin var? Çıx, çıx bircə, cəhənnəm ol!» – deyə 
mollanın yanına elə çırpır ki, sümükləri şaqqıldayır. 
Mir Cəlal ictimai  ziddiyyətlərin komik təsviri üçün vulqar söz 
və ifadələrdən də istifadə etmişdir. Elə bir dövrdür ki, 
zəhmətkeşlər fəallaşmış, avam və yoxsullar ayılmış, «lütlər» üzə 
durmuşdur; buna görə də istismarçı siniflərin nümayəndələri üsyan 
və inqilab havası hiss edir, acizliklərini gizlədə bilmirlər. Yoxsul 
kəndli Sultanəlinin əlindən yanıb-yaxılan varlı Hacı Hüseyn Bəbir 
bəyin onu dama basdıracağını bildikdə aciz-aciz sevinir, fikirləşir 
ki: «…onu dama basanda qıraqda durub üzünə tüpürsəm, başına 
 117
bir qapaz salsam nə olardı! Ax nə olardı! Deyərdim: «Öl, lütkom 
oğlu lütkom. Canın çıxsın qazamatlarda! İndi halındı, dəmin?» 
Belə bir dövr bəylərin dilində «balşavet oğlu balşavet», «bol-
şevik köpək uşağı» kimi ifadələr yaratmışdır. Bu dövr ruhanilərin 
də nüfuzdan düşdüyü dövrdür. Sarıqlı mollanın dul qadın 
tərəfindən rüsvay edildiyini eşidən kəndli barmağını silkələyərək 
deyir: «Bir köpəkoğlunun ölüsünə namaz qılmayacaqsan!» Hacı 
Hüseyn bir dəfə «tülkü» deyirsə, «kaftar», «tülkünün səsi gəlir» 
kimi cavablar alır. 
Göründüyü kimi, vulqarizmlər obrazların xarakterinə nüfuz 
edir, onların psixoloji-mənəvi aləminin təsvirinə imkan yaradır. 
Mir Cəlal vulqar söz və ifadələrin bu cəhətindən uğurla faydalan-
mışdır. Bu isə M.F.Axundov, N.Vəzirov, C.Məmmədquluzadə, 
Ə.Haqverdiyev ənənələri ilə bağlıdır.  K.Məmmədov yazır: 
«Vəzirov hələ 21 yaşlı gənc ikən yazdığı «Ev tərbiyəsinin bir 
şəkli» pyesində tiplərin dilində fərdiləşməyə fikir vermiş və buna 
qismən nail olmuşdur. Bayraməlibəy həmişə acıqlı, rişxəndlə danı-
şan, əsəbi bir adamdır. Onun oğlanlarına xitabən işlətdiyi ifadələr 
heç bir tərbiyə ölçüsünə sığışmır: «bişüur oğlu bişüur», «qotur 
oğlu qotur», «çolaq öküz», «ay itin balası», «…istəyirsən yıxım 
qarnını təpikləyim», «ay mürtəd balası», «murdar oğlu murdar», 
«heyvan oğlu heyvan», «bığına bax, bığına, Rüstəm Zaldır zalım 
oğlu zalım», «belinin quzun çıxardaram», «canına dərd buyu-
ruram, vərəm buyururam» və s. Bayraməlibəy ədibin təsvirinə 
görə «Avropa libasında»dır. Lakin onun  təkcə danışıq tərzi 
göstərir ki, o, mədəniyyəti astar üzündən başa düşür».1 Gənc 
Vəzirovun vulqarizmlərin komik tipikləşdirmə gücündən bu cür 
ustalıqla istifadəsi, onun sələf və müasirlərinin bu sahədə 
xidmətləri 20-30-cu illərin satirik nəsr ustalarına az kömək 
etməmişdir. 
                                                 
1  Ê à ì ð à í  Ì ÿ ì ì ÿ ä î â. Íÿúÿôáÿé Âÿçèðîâ. Àçÿðá. ÑÑÐ ÅÀ-íûí íÿøðè, Á., 
1963, ñ.239. 
 118
Vulqarizmlərin komizmi, əsasən, söz və ifadələrin vulqar 
xarakteri və gözlənilməz işlənməsi ilə bağlıdır. Lakin bəzən 
vulqarizmlərin komizmi anlaşılmazlıq manerası ilə bağlı olur. Ni-
şanbazlığa getmiş Bəbir bəy Qumrunun yanında uzanmış Qədiri 
tanımır və bu qərara gəlir ki, «arvadın yanında oynaş var». 
Mir Cəlalın «İstifadə», «Qaymaq», «Sara», «Mərkəz adamı», 
«Təzə toyun nəzakət qaydaları» və b. hekayələrində ümumi komik 
mühitin yaranmasında və komik tipikləşdirmə prosesində bambılı; 
lotu; ey it südü əmmiş; səfeh oğlu; qadam onun dəftərinə; qələt 
elərəm; boğma atıb; namərd oğlu; Əntərzadənin başına dəysin; 
Əntərzadənin qarğışına gələsən; çox qələt eləyib; qızı 
küçükləyəndə; doqquzluq qoyur; it uşağı; vələdüzina… kimi vulqar 
söz və ifadələrin xüsusi payı vardır. 
S.Rəhmanın hekayələrində vulqarizmlər komik tipikləşdirmə 
vasitəsi kimi, ən çox varlı, tüfeyli sinif və təbəqə 
nümayəndələrinin dilində işlənmişdir. Varlı İman kişi yetim Umud 
haqqında: «Umud it balası niyə gəlib çıxmadı?»; Umudun anası 
haqqında: «Dərin getmiş, yaxşıca iş görürdü» («Qudurğan»). 
Qaradavoy Davud Nikolayın taxtdan salınması xəbərini gətirən 
oğlu haqqında: «Ədə, it oğlu it… sənə deməmişəm ki, ağlına 
gələni danışma? Arvad, çıx o çoşkanı qaytar». («Nikolay taxtdan 
düşdü»). Axund Mirqasım Mola Qədəşə: «İt oğlu it, nə qayırırsan 
burada?.. Köpəkoğlu köpək, mənbərin altına bomba basdırırsan?» 
Əgər Qantəmirin obrazları «eşşək», Mir Cəlalın obrazları 
«donuz» sözündən xoşlanırsa, S.Rəhmanın mənfi qəhrəmanlarının 
sevimli sözü «qoduq»dur. 
20-30-cu illərdə yaranmış satirik nəsrin dilindəki vulqar söz və 
ifadələr, qeyri-ədəbi semantik yüklü parçalar roman, povest və 
hekayələrin ümumi süjetindən təcrid edilmiş şəkildə şərh 
edildiyindən vulqarizmlərin nəsr dilində guya yersiz işləndiyi, 
yazıçılarımızın ədəbi-estetik cəhətdən ifrat vulqarlığa yol 
verdikləri təsəvvür oluna bilər. Bu cəhət Qantəmir, Mir Cəlal, 
S.Rəhman nəsrinə daha çox aiddir. 
 119
Doğrudur, Mir Cəlal və S.Rəhman yaradıcılığında komizm 
vasitəsi kimi vulqarizmlərin xüsusi rolu vardır, lakin qeyd 
etməliyik ki, onların ayrı-ayrı əsərlərinə məxsus süjetin ümumi 
inkişafı prosesində qeyri-adi heç bir vulqarlıq hiss edilmir, əksinə, 
vulqarizmlərdən ustalıqla istifadə təbii təsir bağışlayır və komik 
fonu gücləndirir. Qantəmirdə isə vulqar söz və ifadələrin artıqlığı 
hiss olunur. Qantəmirin povestində və bəzi hekayələrində vulqar 
söz və ifadələr, ədəbi-estetik cəhətdən qəbahət sayılan və ictimai 
gülüş üçün əhəmiyyətli olmayan təsvirlər həqiqətən vardır və buna 
görə də o vaxtilə tənqid edilmişdir.1 Lakin 50 il əvvəlki həmin 
tənqid öz  kəskin ifrat mövqeyi ilə indi də  diqqəti cəlb edir. 
Komik-vulqar vasitələrin quruluş xüsusiyyətləri də maraqlıdır. 
Vulqarizmlərin bir qismi tək-tək sözlərdən ibarətdir: «biqeyrət», 
«zarıldayırsan», «sarsaqlama» (B.Talıblı); «binamusluq», 
«xaraba» (Simürğ); «eşşəksən», «mırtıldamaq», «hırıldayırsınız», 
«dürtülmüşdü», «heyvərə», «qotur», «ifritə», «lotuluq», 
«yekəbaş», «danabaş», «qabanbaş», «lütkom», «qoduq», «heyvan» 
(Qantəmir); «bambılı», «oynaş», «şortu», «tülkü», «kafir», «kaf-
tar», «vicdansız», «mədəniyyətsiz», «irişə-irişə», «vələdüzina» 
(Mir Cəlal); «qoduq», «sarsaqlama», «hürürsən» (S.Rəhman) və s. 
Bir qrupu isə söz birləşməsi şəklindədir. Bunlar da ismi və feli 
birləşmələrə uyğundur. 
İsmi birləşmələrdən ibarət olanları da üç qrupa ayırmaq olar. I 
növ təyini söz birləşməsi şəklində olanlar: «alçaq adam» (Simürğ); 
«eşşək adamdır», «lax yumurta», «heyvan adam», «dılğır yabı», 
«qotur gədə» (Qantəmir); «qanmaz hərif», «kaftar köpək», «eşşək 
kəndli», «abdal həriflər» (Mir Cəlal); «axmaq adam» (S.Rəhman) 
və s. 
II növ təyini söz birləşməsi şəklində olanlar: «köpək oğlu» 
(B.Talıblı, «şeytan yuvası», «mürtəd uşaqları» (Simürğ); «urus 
matışqası», gorbagor oğlu», «heyvan oğlu», «heyvan qızı», 
«mərdimazar oğlu», «nacins oğlu», «zalım oğlu», «qodux bala-
                                                 
1 Áàõ.: «ßäÿáèééàò ãÿçåòè», 14 àïðåë 1936-úû èë. 
 120
ları», «köpək qızı» (Qantəmir); «namürvət uşağı», «şortu qızı», 
«donuz oğlu», «kafir oğlu», «urus quyruğu», «səfeh oğlu», 
«namərd oğlu» (Mir Cəlal); «köpək uşağı», «qoduq balası», 
«köpək oğlanları», «lüt uşaqları» (S.Rəhman) və s. 
III növ təyini söz birləşməsi şəklində olanlar: «sözün zoğalı», 
«əbləhin qızı» (Qantəmir); «donuzun oğlu», «çoxdanın kaftarı», 
«dərənin tülküləri» (Mir Cəlal) və s. Bütün bunlar göstərir ki, bir 
sıra söz və ifadələr işlək vulqarizmlər kimi müxtəlif yazıçıların 
dilində təkrar olunmuşdur. 
İkinci növ təyini söz birləşmələrinə uyğun şəkildə formalaşan 
«kafir oğlu» tipli birləşmələr, başlıca olaraq, metaforlaşdırma yolu 
ilə əmələ gəlmişdir. Bunların əsasında  formalaşan «kafir oğlu 
kafir» tipli birləşmə-vulqarizmlər obrazın emosional-psixoloji 
vəziyətində daha təsirli və təminedici xarakter daşıyır. Belə 
birləşmələrin əsasında sonuncu söz – «kafir» sözü durur; «kafir 
oğlu» birləşməsi isə sanki bir təyin kimi ona əlavə edilir və «kafir 
oğlu kafir olar», «kafir oğlu kafirdir», «kafirin oğlu olan kafir» 
mənalarında başa düşülür. Bu forma satirik nəsrin dilində işləkdir: 
«eşşək uşaqları eşşək», «heyvan oğlu heyvan», «köpək oğlu 
köpək» (Qantəmir), «balşavet oğlu balşavet», «malbaş oğlu mal-
baş» (Mir Cəlal), «əbləh oğlu əbləh», «qudurğanın biri qudurğan», 
«it oğlu it», «kafir uşağı kafir» (S.Rəhman). 
Yuxarıda qeyd etdiyimiz  vulqar söz və ifadələr bəzən ni-
dalarla, ədatlarla birgə işlənmişdir: «ay biqeyrət», «a itlər», «ay 
gorbagor oğlu», «ay axmaq», «ay eşşək», «a heyvan oğlu heyvan», 
«a zalım oğlu», «ay bədsüdlər», «a donuz oğlu», «a qodux otaran», 
«a çöllü», «cəhənnəmə ki», «sarsaqlamamısan ki»… 
B.Talıblının nəsr dilində «şeytani-ləin», «lənətullahi-ələlqöv-
məzzalimin» kimi vulqar izafətlərə də təsadüf olunur. «Qoduq ota-
ran», «təklifini qanmayanlar» kimi tək-tək vulqarizmlər feli 
birləşmələr şəklindədir. 
Satirik nəsrin dilində ismi birləşmələrə yaxın şəkildə nəzərə 
çarpan bir qrup vulqarizmlərin əsasında vulqar müqayisələr durur. 
 121
Bunlar həm hərəkət, həm də əşya ilə bağlıdır: it kimi (zırıldayırsan) 
(B.Talıblı), adam balası kimi (gəl-get) (Qantəmir), yüklənmiş eşşək 
kimi («uf» elədi) (Mir Cəlal), eşşək kimidir (Qantəmir), köpək kimi 
(iki yasovul) (Mir Cəlal), xoruz əlindən qurtarmış toyuq kimi (par-
daqlandı) (S.Rəhman) və s. 
Vulqarizmlərin bir qismi sabit feli birləşmələrdən ibarətdir. 
Bunların bəziləri hekayələrdə daha ümumişlək xarakterdədir: 
«anasından, bacısından keçmək», «başın batsın» (B.Talıblı), «na-
musumuza əl atıblar», «nə qələt edir» (Simürğ), «canın çıxsın», 
«qələt eləmisən», «zəhləsi qaçır», «kürkünə birə düşür», «qarnını 
bərkitmək», «burnunu çəkərək», «şalvarını bulayırdı», «allah vu-
rubdur», «bazar açmısınız», «dişi ağarır», «xörəyini verib», 
«dızıqquluya dən vermək» (Qantəmir), «yalı artıq düşüb», «qələt 
elərəm», «naqqallıq eləyirsən», «başına qapaz salsam», «ağzına bir 
şey atmaq» (Mir Cəlal), «atasını yandıraram», «ələ salmısan», «ağ-
lın çaşıb», «allah vurmuşdu», «zənənə hamamı salmayın» 
(S.Rəhman) və s. 
Nəsr əsərlərindəki fakt və hadisələrə əsasən bu qənaətə gəlmək 
olur ki, vulqarlıq yalnız söz və ifadələrə aid deyildir; vulqarizmlər 
bədii əsərdə yalnız vulqar söz və ifadələrlə məhdudlaşmır. Vulqar 
hadisə və faktların təsvirini də bura əlavə etmək lazım gəlir. 
Məsələn, «malbaş oğlu malbaş», «ay qodux otaran», «ay qırxıq», 
«kaftar», «donuz oğlu»… kimi söz və ifadələrin vulqarlığı onların 
bədii dildə məhz bu şəkildə işlədilməsi ilə bağlıdır; burada kobud 
müqayisə və metaforalar mühüm rol oynayır. Bunlar real 
hadisələrin dəqiq ifadəçiləri olmayıb, obrazların subyektiv 
münasibətlərindən doğan, bu və ya digər əlamətə görə belə ad-
landırılan vulqar sözlər və ifadələrdir. Nəsr dilində üstünlük təşkil 
edən bu cür vulqarizmlərlə yanaşı, vulqar hadisələrin, hətta 
düşüncə tərzindəki vulqarlığın ifadəsi halları da mövcuddur. 
Bunlar əvvəlkilərdən fərqli olaraq, real hadisələrin təsviri yolu ilə 
yaranır. Lakin real olsa da, ictimai dairədə icrası məqbul sayılma-
yan hadisələr olduğundan bunların bədii əsərə daxil edilməsi 
 122
komizmə səbəb olur. Məsələn, «Hacı Hüseyn qəlyanı ağzından 
çıxartdı, dodaqlarından selik sallandı» («Dirilən adam») – 
cümləsində «dodaqlarından selik sallandı» sözlərinin hər biri 
həqiqi mənadadır və mümkün olan hadisənin təsviridir. Obrazın 
xarakterinə məxsus mənfi cəhətlər onun bu murdar zahiri 
əlamətləri ilə birləşir. 
Vulqar məna bəzən sözlərin cümlə daxilində ustalıqla 
əlaqələndirilməsi, həqiqi  məna arxasında duran əks məna əsasında 
ortaya çıxır. Məsələn, Qantəmirin povestində «Atın üstündəki 
adam olmalıdır» – cümləsində vulqar söz və ya ifadə yoxdur. 
Lakin cümlənin ümumi intonasiyasından aydın olur ki, danışan 
şəxs «Atın üstündəki adam deyil» (insan yerində saymamaq) 
demək istəyir. Həqiqi məna arxasında duran bu cür əks mənalar 
obyektə komik münasibətin nəticəsi kimi çıxış edir. Bu hal kinayə 
– əksinə söyləmə manerasının təzahür hallarındandır. «Bir 
qanacağın olsun, a heyvan oğlu», «heyvan oğlu heyvan, bir az 
ədəbli danış» (Qantəmir) – kimi cümlələrdə söyüş sözləri ilə 
yanaşı, komizm obrazın praktik fəaliyyəti və tələbi arasındakı 
ziddiyyətdən doğur (qanacaq, ədəb tələb edir, özü isə ədəbsiz 
sözlər işlədir). 
Vulqar sözlərin bir qismi cümlədə metonimik səciyyə daşıyır, 
adların vulqar perifrazları kimi çıxış edir. Qantəmirin povestində 
obraz dilində «xaraba» sözü ev mənasında işlədilmişdir: «ev» 
sözünün vulqar əvəzedicisidir. Bizə belə gəlir ki, müraciət 
məqamında işlədilən «a biqeyrət», «ay bədsüdlər», «a qoduq», «ay 
it oğlu», «ay axmaq», «ay danabaş»… kimi bütün vulqar söz və 
ifadələrdə də bu xüsusiyyət vardır. 
Bəzən cümlədə təyin kimi işlədilə bilən söz xüsusi adın peri-
frazı kimi çıxış edir, xüsusi ad qoşma ilə həmin sözə yanaşıb onun 
təyini kimi işlənir. Bu zaman komik məna daha da gücləndirilmiş 
olur. Məsələn, Qantəmir «danabaş Qara Hüseyn» əvəzinə «Qara 
Hüseyn kimi bir danabaş», Mir Cəlal «canavar Bəbir bəy» əvəzinə, 
«Bəbir bəy kimi canavar», S.Rəhman «axmaq Fərəc» əvəzinə, 
 123
«Fərəc kimi axmaq» ifadələrini bu cür işlətmişdir ki, bu da xalq 
dilindən gələn formadır. 
Ümumiyyətlə, vulqar söz və ifadələrin, cümlələrin komizm 
imkanları çox geniş olub, adi  sözlərin və frazeoloji vahidlərin im-
kanları qədər zəngindir. 
Bir sıra dil faktlarının izahından aydın olur ki, satirik nəsrin 
dilində komik təhkiyənin, dialoq komizminin təşəkkülündə vulqar 
söz və ifadələrin xüsusi rolu vardır. 
30-cu illər tənqidinin qeyd etdiyi kimi,  vulqarizmlərin satira 
dilində və ümumiyyətlə, bədii dildə işlədilməsi ehtiyat və ustalıq 
tələb edir. Yalnız sənətkarlıqla istifadə edildikdə vulqarizmlər 
həqiqi komizm vasitəsinə çevrilə bilir. 20-30-cu illərin satira usta-
ları bu tələbə, əsasən, diqqətli olmuşlar. Ona görə də onların 
əsərlərində ümumi tələblərə zidd olan qeyri-adi, ideya-estetik 
baxımdan zərərli, etik-psixoloji cəhətdən münasib olmayan faktlar 
azdır. Bəzi istisnalar ümumi meyli kölgədə qoymur. 
 
 
TROPLARIN KOMİZMİ 
 
(Komik müqayisələr) 
 
Adətən, məcazların iki sözdən, iki komponentdən ibarət olduğu 
və həmin tərəflərdən birinin əlavə, məcazi, digərinin həqiqi 
mənada işləndiyi göstərilir. Bu, məcazlar üçün ibtidai qəlibdir, 
belə quruluş məcazların ən bəsit şəklidir, lakin bununla belə, 
məcazlara aid bütün əsas tələb və xüsusiyyətləri ehtiva edir. Elə 
buna görə də məcazlar, başlıca  olaraq, epitetləri, metafora, 
metonim, müqayisə, oksimoron və s. əhatə edir. Bəzən bu dairə 
genişləndirilir, alleqorizmlər, mübaliğə, kiçiltmə və s. də 
məcazlara daxil edilir. Şübhəsiz, məna xüsusiyyətləri bunların 
hamısını məcazlara daxil etməyə imkan verir. Lakin alleqorizmlər, 
mübaliğə, kiçiltmə və kinayə üçün iki sözün, iki komponentin 
 124
mövcudluğu prinsipi vacib deyildir. Digər tərəfdən, bunlardan son 
üçü komizm üsullarının tərkib elementlərindəndir, bədii dildə bir 
üsul kimi təzahür tapır. 
Söz-alleqorizmlər alqışlar, qarğışlar və söyüşlər qədər 
qədimdir. Qarğışlar və söyüşlərlə yanaşı, alleqorizmləri də bir 
dildə danışanların yaratmış olduqları ilk satirik əsərlərdən saymaq 
olar. Kütlük, qanmazlıq, kobudluq, hiyləgərlik, ikiüzlülük və s. 
kimi xüsusiyyətlər heyvanların timsalında, bəzi heyvanlara qiyas 
edilməklə, dildə ilkin satirik məna qazanmış, sonralar həqiqi 
satirik-alleqorik əsərlər yarandıqda söz-alleqorizmlər hazır dil 
vasitələri kimi onların tərkibinə daxil olmuş, ümumi alleqorik 
əsərin tərkib elementi kimi öz əhəmiyyətini saxlamış, lakin bir janr 
kimi nəzərdən qaçmış, diqqət mərkəzindən kənarda qalmışdır. İndi 
də bədii əsərlərdə, xüsusən nəsr dilində söz-alleqorizmlər öz ko-
mik gücünü göstərir, təbəssüm, gülüş vasitəsi kimi mühüm rol oy-
nayır. Səlim Cəfərov alleqorizmləri vulqar leksikaya daxil edərək 
yazır: «İnsanların bir sıra mənfi xüsusiyyətlərini ifadə etmək 
məqsədi ilə məcazi mənada işlədilən heyvan, quş və əşya adları da 
vulqar leksikaya daxildir. Tülkü (hiyləgər adam),  ayı (kobud 
adam), öküz (qanacaqsız), dovşan (qorxaq), ilan (hər kəsi sancan), 
donuz (müftə yeyib kökələn), qoyun (anlamaz), eşşək (düşüncəsiz 
və tərs)… xoruz (davakar, dalaşqan), toyuq (sakit, qorxaq), evdə 
xoruz, çöldə toyuq (atalar sözü), tutuquşu (yerli-yersiz çox danı-
şan), bayquş (neybət, pislik istəyən) və s.»1. Həqiqətən bu sözlərdə 
vulqarlıq vardır. Lakin bunlar yaranış etibarilə vulqar sözlərdən 
fərqlənir. Bu cür sözlər əksərən metafora hesab olunur və leksik 
metaforalara daxil edilir.2 Bu fikirdə də müəyyən həqiqət vardır. 
Ona görə də bunlara metaforik alleqorizmlər də demək olar. Lakin 
əslində, bizə belə gəlir ki, bu cür alleqorizmlərin dildə təşəkkülü 
daha qədim dövrlərlə bağlı olub, metafora üçün də mənbə hesab 
                                                 
1 Ñ. Ú ÿ ô ÿ ð î â. Ìöàñèð Àçÿðáàéúàí äèëè (ëåêñèêà). «Ìààðèô» íÿøðèééàòû, Áàêû, 1970, 
ñ.93. 
        2 Áàõ.: Ì. Ð ÿ ô è ë è. ßäÿáèééàò íÿçÿðèééÿñèíÿ ýèðèø, ñ. 153; Àçÿðáàéúàí áÿäèè 
äèëèíèí öñëóáèééàòû, ñ.115-127 âÿ ñ. 
 125
edilən müqayisələrdən başlayır. Bu cəhətdən alleqorizmlərin 
təşəkkül istiqamətini bu cür qeyd etmək olar: tülkü kimi hiyləgər 
adam – tülkü kimi hiyləgər(dir) – tülkü kimi(dir) – tülkü(dür); 
eşşək kimi qanmaz adam – eşşək kimi qanmaz(dır) – eşşək 
kimi(dir) – eşşək(dir) və s. 
Xalq ədəbiyyatında bu cür alleqorizmlərin əsasında müqayisə 
və bənzətmələrin durduğunu din nümayəndələrinin satirik 
ifşasından danışarkən K.Məmmədov da qeyd etmişdir: «Xalq 
ədəbiyyatında din nümayəndələrini nəyə bənzətməmişlər: itə, 
qurda, çaqqala, xoruza, pişiyə, eşşəyə, tülküyə, taxtabitiyə, zəliyə 
və ən yaxşı halda isə keçiyə. Və o da bəllidir ki, xalq təmsillərində 
hər bir heyvan müəyyən sifəti – xasiyyəti təmsil edir: tülkü 
hiyləgərliyi, eşşək anlamazlığı, qanmazlığı, canavar vəhşiliyi, 
hərisliyi, xoruz boşboğazlığı, taxtabiti qan sormağı, çaqqal 
oğurluğu və s.»1 
Leksik alleqorizmlər lirik, epik və dramatik əsərlərə xidmət 
etdiyi kimi, satira dilində mühüm komizm vasitələri kimi də 
fəaliyyət göstərir, nəsr dilində ümumi komizm vasitələri kütləsi 
içərisində öz yükü, komik potensialı ilə xeyli iş görür. Bunlar çox 
vaxt komik əlaməti gücləndirən komik epitetlərlə birgə fəaliyyət 
göstərir və belə hallarda komik təsirlilik bir qədər də güclənmiş 
olur. Bəbir bəy haqqında «kaftar canavar», Sarıqlı molla haqqında 
«ağbaş tülkü» bu cür epitetli alleqorizmlərdəndir. Alleqorizmlər 
Mir Cəlal, S. Rəhman və Qantəmirin nəsr dilində vulqar leksika və 
frazeologiyanın formalaşmasında mühüm leksik baza təşkil edir. 
Epitetlər bədiiliyin ilkin və ən mühüm vasitələrindəndir. 
Komik epitetlər satira dilində bədii təyinin gözlənilməz səciyyəsi 
ilə bağlıdır.  Nəsr ustaları yazıçı duyğusu ilə bu cəhəti xüsusi 
nəzərə almış, epitetlərin komik keyfiyyətinə xüsusi fikir vermişlər. 
Mir Cəlal «Dirilən adam» romanında «kefli musiqi», «nisyə 
salam», «kiflənmiş bir eşq», «hamilə portfel» və s. məcaz-
epitetləri komik ahəngi davam etdirən vasitələr sırasına cəlb 
                                                 
1 Ê à ì ð à í  Ì ÿ ì ì ÿ ä î â. XIX  ÿñð Àçÿðáàéúàí øåðèíäÿ ñàòèðà, ñ.7. 
 
 126
etmişdir. Qədirin düşüncəsində hökumət adamları «qazonni 
adamlar»dır; Sarıqlı molla ehtirasın gücündən öz arvadını 
Qumrunun yanında «ayrı adam» adlandırır. Qədir Bəbir bəyin 
nəsihət və göstərişlərini «bir quran söz» ifadəsi ilə ümumiləşdirir 
və s. Lirik təəssürat yarada bilən, vulqarlıq xüsusiyyəti olmayan 
sözlər bəzən birləşərək kinayəli-satirik dil vasitələri kimi çıxış 
edir. Bu hal çox vaxt  obrazın xarakterindən, onun gülüş  hədəfi 
kimi məsxərə ilə təsvir edilməsindən irəli gəlir. S.Rəhman Cəlil 
Naim əfəndini «şirin bülbül» adlandırır. Cəlil Naim əfəndiyə 
satirik münasibət həmin epitetli alleqorizmin də məsxərə vasitəsi 
kimi dərk edilməsinə səbəb olur. Bəbir bəy Qumru və onun açıq 
sinəsi haqqında «peyin içində bitən gül», «zibillikdəki mirvari», 
«şamama, mərmər düyməçəli, ipək məmələr» kimi ifadələrlə 
fikirləşir. Əvvəlki iki misalda bədii təyinlər gözlənilməz və təzadlı 
olduğundan və eyni zamanda Bəbir bəyin düşüncə və təfəkkür 
tərzinə uyğun seçildiyindən komik təsir gücünə malikdir. Son 
misalda komizm yaradan komponentlərdən birincisi olmasa da, 
bəyin nadanlığı, dəhşətli ehtirası və yoxsul rəncbərin arvadına 
şərəfsiz münasibəti onun özünü bu sözlərin təsiri ilə gülüş 
obyektinə çevirir. Bəzən bədii təyin satira dilində əks mənalı 
sözlərin birləşdirilməsi ilə oksimoron səviyyəsinə yüksəlir. Bu 
cəhət S.Rəhman nəsrində, xüsusən onun «Böyük millət 
məhkəməsi» hekayəsində faktik qiymətə malikdir: «Rəncbərin 
özünü haraya isə güclə könüllü göndərmişdilər». Burada «güclə 
könüllü» birləşməsi rəncbərin quruluşun qaydasız qaydalarına 
istehzasını əks etdirir. 
Tropun başqa növlərinə, xüsusən müqayisələrə nisbətən, meta-
fora daha incə, daha düşündürücü dil vasitəsidir; burada nəyin nə 
ilə müqayisə edildiyi birbaşa göstərilmir və bir növ gizli qalır. 
Buna görə də metafora yığcamlığı və düşündürücü olması ilə 
bədiilik vasitələri içərisində mühüm yer tutur. Bu cəhəti nəzərə 
alaraq M.Rəfili göstərirdi ki, «metafora xəyala qüvvət verir, 
düşünmək və təsəvvür etmək üçün geniş bir imkan yaradır <…> 
 127
O, incə bir intibah, canlı bir xəyal oyatmaqla yüksək bədii təsirə 
malikdir». 
Bu xüsusiyyətlər eyni dərəcədə komik metaforalara da aiddir. 
Satira müəllifi gözlənilməzlik yazı manerası əsasında elə müqayisə 
obyektləri seçir ki, təsəvvür edildikdə mütləq təbəssüm və ya gülüş 
doğurur; «Əlindəki kasanın dərdi ağır bir yük kimi onun boynuna 
düşmüşdü». (Mir Cəlal, «Qaymaq») «Hafizəmin anbarını ha 
axtardımsa, bu adamı harada gördüyümü tapa bilmədim» 
(S.Rəhman, «Mirqasımın macəraları».) «Səriyyəni görən kimi 
özək katibinin bacısı olduğunu bildim… Təcili surətdə paroxod 
sahilə yan aldı». (S.Rəhman, «Afəti-can») «Onun aqronom 
xəyalı… xatirənin bütün koridorlarını dolaşdı». (S.Rəhman, 
«Şlyapa») «Bir azdan ispalkom çaynikə qalib gəlib, maşına 
mindi…» (S.Rəhman, «Toy») və s. Məlumdur ki, kasanın yox, 
insanın dərdi olar: öz malını baqqallara yedirdən avam Mehbalı 
kişi kasa dolu qaymağı əlində gəzdirir və bu dəfə baqqalı tapıb 
qaymağı ona verə bilmir; «kasanın dərdi» ifadəsi də müəllif 
dilində onun düşüncəsinin məhsulu kimi metaforik səciyyə 
qazanır. «Hafizəmin anbarı», «xatirənin koridorları» kimi 
metaforik ifadələrdə konkret varlıqla bağlı əlamətlər gözlənilməz 
mücərrəd varlıqlara aid edilmiş, şişirtmə-metaforalar 
yaradılmışdır. «Paroxod sahilə yan aldı» dedikdə, obraz özünün 
qıza yaxınlaşmasını, yanaşmasını paroxodun sahilə yan alması ilə 
müqayisə edir. 
Metafora və müqayisələr bədii əsərlərin dilində, xüsusən satirik 
əsərlərdə şüurlu olaraq yaradılır və bədii-estetik funksiya daşıyır. 
Komik metaforalar müqayisələrlə sıx bağlı olur. Müqayisələr 
yalnız metaforalar hazırlamır, həm də komik mətn daxilində 
metaforaların anlaşılmasına imkan yaradır. 
Gözlənilməz gizli komik köçürmələr metonim məcazlara da 
aiddir: «Çayçı dükanının bütün ştatı hüzurda hazır oldu» («Toy»). 
«Elmli adamdır, ərəbi, farsı biləndir». («Gizli seçki») və s. 
Şübhəsiz, burada dükanın ştatı deyil, ştatda olanlar nəzərdə tutulur; 
eləcə də «ərəbi-farsı» dedikdə, ərəbin, farsın özü deyil, dili əsas 
 128
götürülür. Bu cür metonimlər Qantəmirin hekayələrində daha çox 
nəzərə çarpır və hiss olunur ki, ədib bunların vasitəsilə obrazların 
dünyagörüşünü, savad, bilik dərəcəsini yumorla ifadə etməyə 
çalışmışdır: «Oğlum, elə sən də mənim balam. Götür bu sözləri 
yığ, ver qəzetə, yazsınlar» («Protesto iclası»). «Mən qayıdıb 
latınca ərizəni yazan axtarınca, gün günorta yerindən əyildi» 
(«Düzəlmədi»). «Bu gün Zeynəb «klub» olubdur» («Zeynəb 
Tükəzbanova»). «Naxırçı Əhmədin anası Xeyransa qarı kənd 
şurası olmuşdu» («Hacı Qanbay») və s. Birinci misalda «bu 
sözləri yığ, ver qəzetə» dedikdə, sözlər deyil, fikirlər nəzərdə 
tutulur; «klub» olmaq» – qadınlar klubunun üzvü olmaq, «kənd 
şurası» olmaq» – şura sədri vəzifəsinə seçilmək mənasındadır. 
Bunların bir qismi müəllif dilində olsa da, obraz düşüncəsinin 
müəllif təhkiyəsi ilə birləşməsinin məhsuludur. Qantəmirin 
hekayələrində bu cür nitq detalları elmi cəhətdən dəqiq verilsə idi, 
yumor xeyli zəifləməklə yanaşı, obrazların təsvirində bir sünilik də 
nəzərə çarpardı. 
Epitet, oksimoron, metafora və metonim kimi, qüvvətli komik 
perifrazlar da satira dilinin mühüm ifadəlilik vasitələrindəndir. 
Perifrazlardan istifadə nəsr dilində əksərən vulqar sözün, ifadənin 
evfemistik təsviri şəklində özünü göstərir. Məsələn, Mir Cəlal 
"Dirilən adam"da dərəni Qədirin təfəkkür və təsəvvürünə uyğun 
olaraq yerin anusu kimi təsvir edir: "Qədir yenə də əyilib baxırdı. 
Dərə, nə dərə! Elə bil, böyük dənizləri dolduran çayların hamısı 
buradan axıb ötmüşdür... Fikir edirsən ki, bura yerin bədəni, çölə 
çıxan yeridir". 
Nəzərdən keçirdiyimiz satirik əsərlərin dilində məcazın trop 
növlərinin komik rolu şübhəsizdir. Lakin troplardan biri  – k o m i 
k      m ü q a y i s ə l ə r  son dərəcə böyük kəmiyyət və keyfiyyət 
üstünlüyünə malikdir. Bütün başqa vasitələrlə müqayisədə də 
bunların 20-30-cu illərin nəsr dilində komizm vasitəsi kimi aparıcı 
mövqeyi diqqəti cəlb edir. 
 
* * * 
 
 129
Müqayisə "bədiiliyin ən sadə və ən çox təsadüf edilən" bir 
vasitəsi (M.Rəfili) olub, başlıca olaraq, bənzətmə, oxşatma 
əsasında yaradılır. Bədii müqayisələrdən istifadə etməyən bir 
yazıçı və ya şair tapmaq çətin ki mümkün olsun. Dilin obrazlılıq 
vasitələrinin, hər şeydən əvvəl də, müqayisə və metaforaların 
müasir nəsrdə rolu çox böyükdür. Azərbaycan sovet nəsrinin 
görkəmli nümayəndələrinin yaradıcılığı rəngarəng müqayisə və 
metaforalarla zəngindir. H.Mehdi 30-cu illərdə yazdığı 
hekayələrində Kür çayını gümüş kəmərə, xəzəl yarpaqlarını 
kəpənəyə, dişləri ağ sədəfə, gözəl qızın üzünü ay parçasına 
bənzətmişdir.  M.İbrahimov, S.Rəhimov, Ə.Əbülhəsən, Ə.Vəliyev 
kimi yazıçılarımızın əsərlərində də belə müqayisələr hesabsızdır. 
Bunlardan bir qismi yeni və orijinaldır, bir qismi isə köhnə 
müqayisələrin yeni keyfiyyətdə işlədilməsi yolu ilə bədii əsərə 
daxil edilmişdir. 
Bizim satirik yazıçıların nəsri də əlvan müqayisələrlə bədiilik 
keyfiyyətini zənginləşdirmişdir. Məsələn, Mir Cəlal həbsxanadakı 
adamları qurbanlıq quzu, tək və kimsəsiz Qumru üçün gecəni yal-
quzaqla müqayisə etmişdir. Varlığın obrazlı ifadəsi üçün tutarlı 
vasitələr olan belə müqayisələrdən istifadə bütün yazıçılar üçün 
təbii bir zərurətdir. Lakin komik yazıçı adi, boyasız sözləri, 
ifadələri yumor, satira boyası ilə rəngləyə bilməlidir. Bunun üçün 
ən mühüm şərtlərdən biri də müqayisələrin düzgün seçilməsidir. 
Bir-birindən fərqli, hətta bir çox hallarda tamamilə zidd əşya və 
məfhumların əlaqələndirilməsi, onların arasında bənzəyiş və 
oxşarlıqlar tapılması bədii dildə satira və yumoru gücləndirir, 
təhkiyənin ümumi komik fonunu zənginləşdirir. Bir neçə 
nümunəyə diqqət yetirək: "Küçəyə də çıxanda albuxara torbası 
kimi özünü tutub, başı yuxarı gəzərdi". (B.Talıblı) "Aşura günündə 
şəbihə baxmağa gedən kimi, arvadlar məhkəmə binasının ətrafında 
toplanmışdılar". (Simürğ). "Xala oğlu, dul arvadlar kimi nə qarğış 
edirsən?" (Qantəmir) "Məşədi Cahangir boğazlamaq istəyəndə o, 
balıq yağı içən uşaq kimi üzünü turşutdu"; "Axund qiraətlə oxunan 
bir dua tədrici ilə qanını açdı"; "O, yayda Yevlaxda piyada gəzən 
 130
adamlar kimi gicəllənirdi"; "Əntərzadə qaynaşan izdiham içində 
hürkmüş qoyun kimi döyüküb qalmışdı" (Mir Cəlal), "Saqqallı-
zadlı şlyapanı qoyub bazara çıxsaydı, əcnəbi arvadı almış 
kəbleyilərə oxşayacaqdı" (S.Rəhman) və s. Bu cür müqayisələr 
oxucunun təbəssümünə səbəb olur, bəzən şiddətli gülüş doğurur. 
Yazıçılarımızın ustalıqla seçib işlətdikləri bu müqayisələrdə 
hadisə və obrazlara komik münasibət qabarıq şəkildə ifadə 
ounmuşdur. Belə müqayisələrə lirik,  epik və dramatik əsərlərin 
dilində də rast gəlmək olur, lakin həmin əsərlərdə bu cür 
müqayisələr bir sistem təşkil edə bilmir. Çünki bunlar komik 
sənətin ifadəlilik vasitələrindəndir. Belə müqayisələrə biz tənqidi 
realizmin görkəmli nümayəndələrinin − Mirzə Cəlil və 
Ə.Haqverdiyevin yaradıcılığında daha çox rast gəlirik. Bu cür 
bədiilik vasitələrindən nəsrdə ilk dəfə M.F.Axundov istifadə etmiş, 
C.Məmmədquluzadə və Ə.Haqverdiyev (şeirdə M.Ə.Sabir) onu 
kəskin satira vasitəsi səviyyəsinə yüksəltmişdir. 
C.Məmmədquluzadənin hələ ilk əsərlərində belə müqayisələr 
mühüm yer tutur. Xudayar bəyin gözlərinin çim altından baxan 
qurbağa gözlərinə, burnunun üstündəki ətin xoruz pipiyinə 
bənzədilməsi ilk tutarlı komik müqayisələrdən idi. 
C.Məmmədquluzadəyə nisbətən Ə.Haqverdiyevin hekayələrində 
məcazın bu növündən daha çox istifadə edilmişdir. 
Ə.Haqverdiyevin yaradıcılığı bu cəhətdən Qantəmir, Mir Cəlal, 
S.Rəhman üçün daha çox istiqamətləndirici mənbə olmuşdur. 
Vağzal faytonçularının adamın başına toplanması – quzğunların 
cəmdək üstünə dolanması, odabaşının başı – balqabaq, odabaşının 
saqqalı – keçi saqqalı, qiyamətdəki divanxana ilə çar dövründəki 
"okrujnoy sud", cəza məlaikələri ilə qaradovoylar, cəhənnəm 
əhlinin iblisi arakəsməyə salarkən yaratdığı səs-küylə məhərrəm 
ayında Naxçıvan və Qarabağda dəstəbaşılıq üstündə dava, bəyin 
çopur sifəti – toyuq dimdiklənmiş qarpız qabığı və s. kimi 
müqayisələr fərdi xarakterlərlə, məişət məsələlələri ilə 
məhdudlaşmır, bir çox hallarda kəskin ictimai məzmun alır və 
 131
Ə.Haqverdiyevin yaşadığı dövrdə bu sahədə xeyli iş görmüş 
olduğunu göstərir. Ə.Haqverdiyev yumorunun, ədibin satirik 
hekayələrinin formalaşmasında bunların rolu az deyildir. 
Göründüyu kimi, ədib ictimai-siyasi hadisələrə satirik 
münasibətini bildirərkən belə müqayisələrdən ustalıqla istifadə 
etmiş, mövhumi hadisələri mühüm ictimai məsələlərlə müqayisə 
meydanına çıxarmışdır. Deməli, müqayisələr komik-bədii dildə 
ictimai-siyasi hadisələrə yazıçı münasibətini ifadə edən bir vasitə 
kimi də faydalıdır. Yalnız ictimai hadisələri deyil, təbiət 
hadisələrini, məişət məsələlərini, obrazların zahiri cəhətlərini və 
daxili psixoloji aləmini təsvir edərkən müqayisələr müəllifin işini  
"asanlaşdıran", əyaniləşdirən, obrazlı və tendensiyalı bədii  forma 
yaradan mühüm vasitəyə çevrilir. 
20-30-cu illərin bütün satira ustaları müqayisələrdən komik-
bədii vasitə kimi faydalanmışdır. Lakin, şübhəsiz, bu cəhət bütün 
sənətkarlarda eyni səviyyədə deyildir, satira yaradıcılarının 
müqayisə obyektləri fərqləndiyi kimi, onların müqayisələrdən 
istifadə meylinin dərəcəsi də fərqlənir. Bəzi yazıçıların 
yaradıcılığında komik müqayisələr o qədər də nəzərə çarpmadığı 
halda, bəzi yazıçıların, xüsusən Qantəmir və Mir Cəlalın nəsrində 
komik müqayisələrə meyil daha artıq hiss olunur. Bu hal ümumən 
yazıçının üslubundan, yazı manerasından asılıdır. Məsələn, 
Çexovda metafora və müqayisələrə, mübaliğəyə meyildə xəsislik 
hiss edilir. İ.Bunində isə, əksinə, müqayisə və metaforalara 
aludəçilik olmuşdur: Bunin kimi ikinci bir rus yazıçısı tapmaq 
olmaz ki, müqayisə və metaforalar seçib işlətməkdə yorulmaz 
olsun.1 
Bunində olduğu kimi, Mir Cəlalın yaradıcılığında da 
müqayisələr öz zənginliyi və tükənməzliyi ilə diqqəti cəlb edir. O, 
sanki kəlməbaşı öz fikrini, obrazların mənəvi və fiziki 
keyfiyyətlərini müqayisələrlə ifadə etməyə çalışmışdır. Bu sahədə 
ədibin xüsusi səyi aydın duyulur. Hiss  olunur ki, o, qüvvətli və 
                                                 
1 Áàõ.: Ã å é ä å ê î. À.×åõîâ è Èâ. Áóíèí, ñ.310. 
 132
bədii müqayisələrdən ləzzət almış, tutarlı və uğurlu müqayisələr 
onu daha ilhamla işləməyə ruhlandırmışdır. Mir Cəlal çox uzaq, 
hətta əlaqəsiz hadisələr arasında əlaqə, oxşarlıq tapmış, bu oxşarlıq 
və bənzərliklər gözlənilməz olduqca onun bədii dilində komik təsir 
də artıq olmuş, güclənmişdir. Mir Cəlalın nəsr dili göstərir ki, o, 
müqayisələrdən obrazların portretini yaratmaqda, onların xarici 
cizgilərini çəkməkdə istifadə etməyi daha çox sevmişdir. Onun 
müqayisələri içərisində belələri həm kəmiyyət çoxluğu, həm də 
keyfiyyət tutarı ilə seçilir. Bunların bəzilərini nəzərdən keçirək. 
Bəbir bəylə əlaqədar: xisləti – bir canavar, bir köpək; portret 
elementləri – çənəsi bel, burnu bıçaq sapı, bığ yerlərində bığ 
əvəzinə siçan quyruğu, çənə yanları – dağ suda pörtdənmiş ət, 
dodaqlar – tuluq büzməsi, ağır kəlbətin kimi çətin açılan, asan 
yumulan və qayçı kimi işləyən ağzı; 
Məşədi Süleymanın daz başı – qalaylanmış qab; molla – oğru 
pişik, mahir oğru, naşı və qorxaq bir alma oğrusu, mahir bir 
quldur; xadimi-millət Məşədi Fərzalının burnu – qırmızı bibər, 
dodaqları – atlı lobya; Ələs bəy – quduz it, bığları – siçan qulağı, 
qulluqçusunun sifəti – aşlı çarıq; Məşədi Cahangir – kolahürən 
köpək; qara çadralı qadınlar – qarğa sürüsü və s. 
Şübhəsiz, bunların hamısı komik xarakterə malik olmadığı 
kimi, eyni dərəcədə uğurlu da deyildir. 
Satirik nəsrin dilində işlənmiş müqayisələr obraz və hadisələrə, 
müxtəlif əşyalara tənqidi-satirk münasibətin ifadəçiləri 
olduğundan, əksərən vulqar xarakterdədir. Bu cəhət nəsr 
ustalarının hamısına aiddir. Məsələn, B.Talıblının komik 
müqayisələrinin əksəriyyəti obrazı alçaldan varlıqlarla 
qarşılaşdırmaya əsaslanır: "Gilan xoruzu kimi otağın o başından bu 
başına fırlanırdı"; "Namiq Kamalın bu şerini Mirzə Süleyman bəy 
cənazə mollaları "ərrəhman"ı əzbərləyən kimi əzbərləmişdi"; 
"Əhəd tülənmiş sərçə kimi büzülüb oturmuşdu"; "Mahmud bu 
sözləri orucluq duası kimi dəfələrlə təkrar edərək çeynəmişdi"; 
"Ərdəbil pişiyi küftəyə baxan kimi... baxırdı" və s. Bütün bunlarda 
 133
müqayisə, bənzətmə obyektinin vulqarlığı göz qabağındadır. Bu 
xüsusiyyət eyni dərəcədə Qantəmirin və S.Rəhmanın nəsrinə də 
aiddir: "Rəhmətlik oğlu... eşşək kimidir"; "Nəyə hırıldayırsınız dişi 
pişik kimi?"; "Zalım oğlu elə bil lax yumurtadır"; "Gözlərim sənin 
gözün kimi qart qurbağa gözlərinə oxşamır ki" (Qantəmir). "Bo-
ğazını sarımış arıq bir katib prokurorun  dediklərini maşın kimi 
qeyl etdi"; "Mühasirəyə düşmüş düşmən üstünə hücum edir kimi, 
yeməyin üstünə cumdu"; "Evi müsəlman hamamı kimi tərtəmiz 
idi"; "Sadıq bəy təhlükə hiss eləmiş atlar kimi qulaqlarını şəklədi"; 
"Molla Qədəş xoruzun əlindən qurtarmış toyuqlar kimi, əllərini 
yanına çırparaq özünü pardaqladı" (S.Rəhman) və s. 
Satirik əsərlərdə müqayisələr gülüş vasitəsi kimi çıxış 
etdiyindən satira müəllifi incə, zərif, lirik təəssürat doğuran 
müqayisələrə deyil, əksərən kobud, bəzən kəskin vulqar 
müqayisələrə daha çox müraciət etməli olur. Bu hal mənfi obraza 
müəllif münasibətini aşkar edən, komik effekt yaradan bir hal 
olub, satirik əsərlərin əsas xüsusiyyətlərindən biri kimi 
səciyyəvidir. Ona görə də biz bu xüsusiyyətə "Molla Nəsrəddin" 
məktəbi davamçılarının hamısında rast gəlirik. Qantəmir və 
S.Rəhman da satirik müqayisələri sevmiş və bu cür müqayisələr 
onların əsərlərində komizmin ilkin vasitə-elementlərindən biri 
kimi məskunlaşmışdır. 
Satirik nəsrin dilində komik müqayisələr son dərəcə rəngarəng 
varlıq, hadisə və əlamətlərin obrazlı ifadəsinə xidmət edir. 
Müqayisələrin böyük bir qismi obrazların işi, hərəkəti ilə bağlı 
olub, işin icra vəziyyətini, əlamətini, meydana çıxma tərzini 
bildirir. Şübhəsiz, bunlar tərz bildirən adi söz, birləşmə və 
ifadələrdən öz obrazlılığı, təsirliliyi ilə fərqlənir: "Qıssa turşumuş 
xəmir kimi enlənib oturur"; "Çəpəl... qarmon kimi büzülüb 
açılırdı"; "Axund "bismillah"  deyib, kərtənkələ kimi yerə uzandı"; 
"Uşaq qırıq val kimi zırıldayırdı"; "Əntərzadə qantarğa çeynəyən 
at kimi sifətini turşutdu"; "O, hərdən böyrünə biz soxulan fil kimi 
 134
göyə atılırdı"; (Mir Cəlal) "Molla Şirəli... boş quyuya su tullayan 
kimi, stəkanı qarnına boşaltdı" (S.Rəhman) və s. 
Bəzi müqayisələr obrazların daxili-mənəvi aləmi, xasiyyəti və 
xarakteri ilə bağlıdır. Belə müqayisələr obazların əhvali-
ruhiyyəsini, daxili keyfiyyətlərini qabarıq şəklidə əks etdirir: 
"Axund istiot kimi tündləşdi", "Müəllim mənim qarşımda ucuz bir 
kitab kimi açıldı"; "Əlbəttə, Hacı, zora qalanda Qumrunu bəy 
aparar – canavar qoyun aparan kimi"; "O, üzərinə isti su atılmış 
donuz kimi çığırıb yerə yıxıldı" (Mir Cəlal). 
Bir az  əvvəl qeyd etdiyimiz kimi, nəsr dilində obrazların zahiri 
əlamətlərinin müqayisələrlə təsvirinə daha çox yer verilmişdir. Bu 
cür müqayisələr obrazların portret təsvirində satira ustalarının 
əsaslandığı ən mühüm vasitələrdəndir. Məsələn: "Əli, ayağı, saçı 
xoruz quyruğu kimi xınalı..." (Qantəmir), "Burnu aşağı getdikcə 
çadır kimi yayılırdı"; "Bəbəklərim oğurluq  üstündə döyülmüş 
pişik gözü kimi işıldayırdı"; (Mir Cəlal), "Ayağını atdıqca başı bir 
zəhər tuluğu kimi atılıb düşürdü"; "Qarpızın qabıqsız yetişdiyini 
təsəvvür eləmək mümkün olmadığı kimi, Cəlil bəyi də bu 
kostyumsuz təsəvvür etmək mümkün deyildi";  "Onun bişmiş alma 
kimi bürüşük üzündə bir təbəssüm əmələ gəldi" (S.Rəhman) və s. 
Komik müqayisələr içərisində müxtəlif əşyaların bir-biri ilə 
müqayisəsi mühüm yer tutur. Komik effekt həm konkret, həm də 
mücərrəd əşyalarla müqayisə yolu ilə yaradılmışdır. Mücərrəd 
əşya üçün konkret bənzətmə obyekti seçilmişdir: "...sevgi balıq 
yapışqanı kimi bir şeydir"; "Mənim keçmişim bu vaxta qədər 
qarpızın içi kimi qaranlıq olmuşdur". (S.Rəhman) Bu cür müxtəlif 
canlı və cansız varlıqların müqayisəsinə Mir Cəlalın nəsrində daha 
çox rast gəlirik: saqqal – əlvan, qırmızı xalça; arabaların ağır yerişi 
– basılmış pəhlivanların yerişi; söz – tündləşmiş sirkə qabında 
partlayan mantar; söz – yaxşı təbib; günəş – göyə atılmış top 
gülləsi; qadın qəlbi – qapalı bir boxça; bəyin nəlbəkiyə düşən üst 
dodağı – balıq əti; məclis – bayram mağazası; qaranlıq – ayaqlanıb 
bərkimiş palçıq; qatar – bəndini qırmış at; göy məscidin görünüşü 
 135
– dərvişin boynunu uzadıb durması. Göründüyü kimi, 
müqayisələrin bir çoxu zəifdir. Bunlardan əlavə, onun: təkərlərin 
cırıltısı – doğmuş inəyin zarıltısı; gülüş – sarımsaq; üzüm salxımı 
– onluq çervon; üzümün dadı – nişanlıdan alınan ilk "haram" 
öpüşün ləzzəti; ulduzlar – göyə səpələnmiş qızıl onluqlar; yemiş 
tağları – ərköyün oğlan; yemişlər oğurlandıqdan sonra tağlar – 
güllələnmiş igid; üzümü oğurlanmış tənəklər – sağılmış qoyunlar 
və s. kimi müqayisələrinin bir çoxu mətn daxilində təbii təsir 
bağışlayır, müəllifin deyil, obrazların təsəvvür və xəyalının 
məhsulu kimi ifadə olunur, lakin rabitə və bənzərlik çox zəif, həm 
də qeyri-münasib olduğundan bu cür müqayisələrin komik gücü də 
zəifdir. Hiss olunur ki, Mir Cəlal şablon şəkil almış, dəfələrlə 
işlədilmiş müqayisələrdən qaçmağa, yeni, orijinal komik 
müqayisələr yaratmağa cəhd etmişdir. Ümumən yazıçı 
yaradıcılığında bu cəhət müsbət qiymətləndirilir və yaxşı bir 
keyfiyyət kimi təqdir edilir. Məsələn, hələ vaxtilə yazıçı Sabir 
Əhmədovun "Arabaçı" hekayəsinin uğurları sırasında orijinal 
təşbehlərin rolu xüsusi qeyd edilmişdir: "Gənc yazıçı yüz dəfə 
işlənmiş şit və şablon təşbehlərdən qaçır ki, bu da təqdirəlayiq 
cəhətdir". (M.İbrahimov). Şübhəsiz, yeni təşbehlər, müqayisələr 
yaratmaq da müəllifdən xüsusi ustalıq tələb edir. Bu sahədə ba-
yağılığa, məntiqsiz mühakimə və zorla "uyğunlaşdırma"ya yol 
vermək olmaz. Vaxtilə Aristotel uğurla yaradılmış metafora və 
müqayisələri həqiqi istedadın yaradıcılıq bəhrəsi kimi 
qiymətləndirirdi: "Deyilən ifadə vasitələrinin hər birindən, o 
cümlədən mürəkkəb sözlərdən və qlossalardan yeri gəldikcə 
istifadə etmək son dərəcə mühümdür, bundan daha mühüm isə 
metaforada usta olmaqdır. Lakin bu qabiliyyəti başqasından əxz 
etmək olmaz; bu, istedad nişanəsidir, zira yaxşı metaforalar 
qoşmaq – oxşarlığı görə bilmək deməkdir".1 
Faktlar metafora və müqayisə yaradıcılığı sahəsində Mir 
Cəlalın həqiqi istedad sahibi olduğunu təsdiq edir. Lakin ədibin 
                                                 
1 À ð è ñ ò î ò å ë. Ïîåòèêà. Á., Àçÿðíÿøð, 1974, ñ.102. 
 136
bədii dilində bəzən şərti, müəyyən dərəcə bayağı təsir bağışlayan, 
bənzədilənlə bənzətmə obyekti son dərəcə uzaq olub, ani, cüzi 
bənzəyişə malik olan müqayisələrə rast gəlinir. Məsələn, "Dirilən 
adam" romanında inqilabdan əvvəlki kənd axşamlarının birini 
təsvir edən ədib yazır: "...kimi boş süfrəsini sərir, doğmuş qoyun 
kimi bir nöqtəyə baxıb gövşəyirdi". 
Burada yalnız gözlərin bir nöqtəyə dikilməsi və aramsız, 
laqeyd gövşəmə prosesləri arasında bənzəyiş vardır. Küll halında 
isə bunların qarşılaşdırılması, müqayisəsi caiz deyildir. Kasıb 
kəndlinin faciəsinə bu cür gülmək tendensiyalı münasibətdən 
kənardır. Mir Cəlalın öz obrazlarına münasibətini əks etdirən 
müqayisələri əksərən uğurludur. Məsələn, Bəbir bəyin ərəb əlifbası 
ilə çəkdiyi imzanın "düyün düşmüş örkən"ə, "xərcəng kimi bir 
heyvan"a bənzədilməsi, qubernatorun xoşuna gəlmək üçün 
gülməyə çalışan qaradavoyların səsi – yalandan kürt yatan toyuğun 
boğuq qığıltısı və s. kimi yüzlərlə müqayisələr uğurlu və tutarlıdır. 
Bunlar ədibin mənfi obrazlara münasibətinin dürüst ifadəçiləridir. 
Lakin bəzən Mir Cəlalın məcazları yerinə düşmür, hətta məntiqi 
cəhətdən ziddiyyətli görünür. Məsələn, ədib yazır: "Dəstələr 
yatmış gecənin qəlbini tapdalayaraq gəzirdilər. Bəndini qırmış 
dananı, canavar  ağzından qurtarmış göyərçini axtarırdılar". 
Müqayisələrin çoxu ədibin təhkiyə dilində işlənsə də, çox vaxt 
obrazların təfəkkür tərzinə, düşüncəsinə uyğunlaşdırılmışdır, 
müəllifin təhkiyə dili ilə obraz nitqi calaşdırılmışdır. Aydın 
görünür ki, vasitəsiz nitq şəklində olmasa da, yuxarıdakı 
müqayisələr obraz düşüncəsinin məhsuludur, bu və ya digər 
obrazın düşüncəsini ifadə edir. Həmin metaforik ifadələrdə Qumru 
nəzərdə tutulur. Qumru, bir tərəfdən, bəndini qırmış danaya, digər 
tərəfdən, canavar ağzından qurtarmış göyərçinə bənzədilir. Bir 
cümlə daxilində bu iki müqayisə müəllif dilindəndirsə, o, 
Qumrunu bəndini qırmış danaya bənzətməməli idi; Qumrunu 
axtaranların – Bəbir bəyin dostlarının və qohumlarının 
təfəkkürünün məhsuludursa, onlar Qumrunu canavar ağzından 
 137
qurtarmış göyərçinə bənzətməz, Bəbir bəyi canavar 
adlandırmazdılar. 
S.Rəhman nəsrində də bu cür "tələsik" yaradılmış müqayisələr 
vardır. Lakin onun hekayələrində nəzərə çarpan təsadüfi qüsurlar 
başqa xarakterdədir. Mir Cəlalda bu hal bəzən obraza qeyri-
səmimi münasibətə aparırsa, S.Rəhmanda texniki xarakter daşıyır. 
S.Rəhmanın bəzi müqayisələrində yaxınlıq, əlaqə incə deyil, 
kobuddur, qulaq qafiyələri kimidir. "Ürəyi karvansara darvazası 
kimi döyünməyə başladı" – cümləsində ürəyin döyünməsi ilə 
karvansara darvazasının döyülməsi, səslənməsi müqayisə 
edilmişdir. Ürək döyünər, darvaza döyülər. Darvazanın gurultusu 
ürəkdə olmaz. Bunları yalnız titrəmə və ehtizaz bir-birinə 
yaxınlaşdıra bilər. Burada gülüş doğuran cəhət subyektin özü 
tərəfindən duyula bilən ürək döyüntüsü və aləmə car çəkən 
darvaza səsinin mübaliğəli müqayisəsidir. Lakin onu da qeyd 
etməliyik ki, oxucu bu cür incəliklərə fikir vermir, müqayisədəki 
mübaliğə hadisələrin təbəssümlə izlənməsinə imkan yaradır. 
S.Rəhman nəsrində bu cəhət – mübaliğəli müqayisələrlə oxucunu 
əyləndirmək təşəbbüsləri daha qabarıq nəzərə çarpır. 
Nəsr dilində mənfi obrazların xarakteri, hərəkət və davranışı ilə 
əlaqədar vulqar-satirik müqayisələr əsas yer tutur. Faktlar göstərir 
ki,  mübaliğəlii komik müqayisələrdən müsbət obrazları 
səciyyələndirmək üçün də istifadə etmək mümkündür. Belə 
müqayisələrdə mübaliğə, yumor hissi qalır, obrazı təhqir edən, 
kiçildən cəhətlər aradan qaldırılır, bir çox hallarda obrazın 
üstünlükləri, xarakterlərinin və ya zahiri cəhətlərinin mühüm 
keyfiyyətləri göstərilmiş olur. Şübhəsiz, bu hal obrazın hansı 
cəhətdən müqayisə edilməsindən çox, nə ilə müqayisə 
olunmasından asılıdır. Yəni bu halda müqayisə obyektinin rolu 
əsasdır. Sözsüz, bu da obraz və ya hadisəyə müəllif münasibəti ilə 
şərtlənir. Məsələn, S.Rəhmanın "Məşədi İbad" hekayəsinin əsas 
obrazlarından olan Ağasəlim teatr truppasında inzibatçı işləyir və 
truppanın qarşısına çıxan çətinlikləri aradan qaldırmağa çalışır. 
 138
Bunun üçün onun bir qədər fikirləşməsi kifayətdir. Ədib fikirləşmə 
məqamında onu başqa müqayisə obyektləri ilə də səciyyələndirə 
bilərdi. Lakin belə deyir: "...daşın üstündə oturub elə fikrə dalmışdı 
ki, elə bil, Napoleon barabanın üstündə oturub hərbi tədbirlər 
fikirləşir". Bu müqayisədə komizm var, lakin alçaldıcı, təhqiredici 
deyil, səmimi və yumorludur. 
Başqa yazıçılarımızın əsərlərində də bu cür müqayisələr vardır: 
"Qara yanaqda kişmiş kimi yapışmış qara xalı görəndə adam heç 
bilməyir ki, buna nə ad versin". (B.Talıblı) "Atası illərlə çalışıb 
istismar edilmiş... sonra da lüzumsuz lumu qabığı kimi çölə 
atılmışdı" (Simürğ) və s. Əsasən qaba və kobud əlamətlərlə təsvir 
edilən Tükəzbanın üzündəki "kişmiş kimi qara xal" səmimi 
münasibətlə bağlıdır. "Lüzumsuz lumu qabığı" dedikdə isə obraza 
deyil, istismar dünyasına nifrət hiss olunur. Mir Cəlal xoş arzu və 
xəyalları çay kənarında bitən ağaclarla müqayisə edir, bu ağaclar 
çayın bol sularından pərvəriş tapıb böyüdüyü, qol-qanad atdığı 
kimi, Qiyasla tanışlıqdan sonra Qədirin arzu və xəyalları da eləcə 
qanad açır. Bu cür müqayisələrin işlənməsi bəzən obrazın 
xarakterindən, onun başqa obrazlara münasibətindən doğur. Mir 
Cəlalın "Bostan oğrusu" hekayəsində göstərilir ki, ata yurdunu 
bölmək üçün Kərbəlayı Tapdıqla Durmuş kişi axundun yanına 
gəlirlər. Durmuş ətəyinin altında axunda bir qaz gətirmişdir. 
Kərbəlayı Tapdıq isə ağzındakı qızıl onluğu axunda göstərir. 
Axund onluğu görəndə Durmuşun üstünə qışqırır: "Qaz boynu kimi 
boynunu uzatma! Kişi ağzında qızıl kimi söz danışır". Müəllif 
şifahi xalq ədəbiyyatındakı uyğun əhvalatdan istifadə edərək həm 
axundu ifşa etmiş, həm də hadisələrin sonrakı inkişafı üçün zəmin 
yaratmışdır. Axundun şəxsi mənafeyi qardaşların "peşkəş"inə 
uyğun olaraq, müqayisələrin keyfiyyətinə də təsir etmişdir: 
Durmuşu təhqir edən vulqar müqayisədən fərqli olaraq, "qızıl 
kimi" sözləri axundun Tapdığa "səmimi" münasibətini bildirir. 
S.Rəhman nəsr dilində "hind xoruzları kimi dimdiyini 
sallamaq" (bikef olmaq), "quşu qaçmış uşaqlar kimi" (məyus və 
bikef) və s. kimi sabit birləşmələrə uyğun müqayisələr işlətmişdir. 
 139
Satirik nəsrin dilində müqayisələr bədiilik və komizm vasitəsi, 
trop növü kimi, obrazların zahiri əlamətləri, daxili-psixoloji 
xüsusiyyətləri, müxtəlif xarakterlərin münasibəti və onların müna-
sibətlərindən doğan əlamətlər, hadisələr barəsində obrazlı məlumat 
verir, yazıçının bənzətmə obyektinə komik münasibətini 
gücləndirir. Müqayisə və qarşılaşdırma prosesində müştərək cəhət, 
məfhumların oxşar xüsusiyyətləri əsas götürülmüşdür. 
Qarşılaşdırmada müəyyən təsviri gücləndirmək, məfhumlardan 
birinin qüvvətli cəhətini ikinciyə köçürmək məqsədi güdülmüşdür. 
Bu zaman  o cəhət də nəzərə alınmışdır ki, məfhumlar arasında, 
Mir Cəlalın özünün dediyi kimi, oxşar xüsusiyyətlərin nə qədər 
dərin fərqi olsa, məcaz yaratmaq üçün o qədər yaxşıdır.1 Bu tələb 
hər cür bədii  əsər üçün zəruri şərtlərdəndir. Lakin müqayisənin 
komik keyfiyyəti üçün ikinci cəhət, yəni nəyin müqayisə edildiyi 
deyil, obyektin nə ilə müqayisə edildiyi, daha doğrusu, bənzətmə 
obyekti əsasdır və müqayisənin satirik gücü də ondan asılıdır. 
Qeyri-satirik əsərlərdə bənzəyənlə bənzətmə obyekti arasındakı 
gözlənilməzlik satirik əsərlərdə daha da kəskinləşdirilmiş olur, 
parlaq, mədəni, ülvi, yüksək müqayisə obyektləri əvəzinə, çox 
vaxt qaba, vulqar, obrazı gözdən salan, ifşa edən, mənəvi və fiziki 
cəhətdən şikəst edən, kinayəli-satirik münasibətin ifadəçisi olan 
əşyalar, varlıqlar seçilir. Bu cəhətin təsdiqi üçün kimin və ya nəyin 
bənzədildiyini qeyd etmədən bizim satirik ədiblərin müqayisə, 
bənzətmə obyektlərinin bir qismini nəzərdən keçirmək kifayətdir. 
B.Talıblıda: "Gilan xoruzu", "albuxara torbası", "orucluq 
duası", "sudan çıxmış cücə", "it", "Ərdəbil pişiyi"...  
Qantəmirdə: "yumurtası tərs gəlmiş toyuq"; "dişi pişik"; "lax 
yumurta"; "dul arvad"; "Nikolay qazağı"; "xoruz quyruğu"... 
Mir Cəlalda: "ağır şeylərlə yüklənmiş eşşək", "qiraətlə oxunan 
bir dua", "hürkmüş qoyun", "tuluq büzməsi", "qayçı", "kəlbətin", 
"sudan çıxmış toyuq", "qaz boynu", "bibər", "atlı lobya", "siçan 
                                                 
1 ßäÿáèééàòøöíàñëûüûí ÿñàñëàðû, Àçÿðá. Äþâëÿò Òÿäðèñ Ïåäàãîæè ßäÿáèééàò Íÿøðèé-
éàòû, Á., 1963, ñ.84. 
 140
qulağı", "aşlı çarıq", "köpək", "oğru pişik" "kürt yatan toyuq", "boş 
bardaq", "zirzəmidə qalmış küp"; "canavar", "kərtənkələ", "ayı", 
"çadır", "ucuz kitab", "üzərinə isti su atılmış donuz", "çox yemiş 
ayı", "qantarğa çeynəyən at", "böyrünə biz soxulan fil", "örkən", 
"xərçəng", "dəftərxana qapısı"... 
S.Rəhmanda: "maşın", "pyes", "əcnəbi arvadı almış kəbleyi", 
"bişmiş alma", "müsəlman hamamı", "zəhər tuluğu", "hind 
xoruzları", "təhlükə hiss eləmiş atlar", "qarpızın içi", "balıq 
yapışqanı"... 
Bu misalların hər birinə bənzətmə ədatlarını, xüsusən "kimi" 
ədatını artırmaqla tələffüz etmək və onları müqayisə obyekti kimi 
təsəvvürə gətirmək çətin deyildir. Sadəcə olaraq bu misallara 
diqqət yetirməklə satirik nəsrin dilində daha çox nəzərə çarpan 
müqayisə obyektlərinin nədən ibarət olduğunu müəyyənləşdirmək 
mümkündür. Göründüyü kimi, bunların içərisində heyvan və quş 
adları xüsusi yer tutur. Şübhəsiz, obrazın bunlardan hər hansı biri 
ilə müqayisəsi komik münasibətdən doğur. Bütöv mətn və ya 
cümləni nəzərə almadıqda belə görünə bilər ki, məsələn, cücə, fil 
kimi müqayisə obyektləri komik effekt yaratmır, bunlar ciddi lirik 
və epik əsərlərdə müsbət müqayisə vasitəsi kimi işlənir. Bu cür 
təsəvvür doğrudur, lakin belə halda həmin sözlərin mətn daxilində 
işlədilmə texnikasına diqqət yetirmək kifayətdir: "sudan çıxmış 
cücə", "böyrünə biz soxulan fil" birləşmələrində təyinlər 
müqayisələrin satirik keyfiyyətdə olduğunu aydın göstərir. 
"Ərdəbil pişiyi", "it", "eşşək", "qoyun", "donuz", "kərtənkələ" və s. 
heyvanlarla müqayisədən doğan komik münasibət isə göz 
qabağındadır. Hələ bunların bir çoxunun kəskin təyinlərini demirik 
(ağır şeylərlə yüklənmiş eşşək, hürkmüş qoyun, üzərinə isti su 
atılmış donuz və s.). 
Həmin misallarda bənzətmə obyektlərinin bir qismini məişətlə 
bağlı əşya-obyektlərin adları təşkil edir: "albuxara torbası", "lax 
yumurta", "tuluq büzməsi", "bibər", "atlı lobya", "qayçı", 
"kəlbətin", "aşlı çarıq", "boş bardaq", "zirzəmidə qalmış küp", 
 141
"bişmiş alma", "müsəlman hamamı", "zəhər tuluğu", "qarpız içi", 
"balıq yapışqanı" və s. "Lax yumurta", "aşlı çarıq", "zəhər tuluğu", 
"müsəlman hamamı"... kimi müqayisə obyektləri adi halda da 
komik münasibət bildirmə imkanına malikdir. Lakin qayda üzrə 
bunların bəziləri yalnız mətn daxilində komik effekt qazanır. 
Məsələn, "qayçı", "kəlbətin" sözləri işlənməsindən asılı olaraq 
komik münasibət bildirməyə də bilər. Lakin Bəbir bəyin ağzının 
bunlarla müvafiq müqayisəsi ona SAtirik münasibətdən doğur. 
Obrazın burnunun qırmızı bibərə, dodaqlarının atlı lobyaya, 
sifətinin dərisinin aşlı çarığa, aşağı endikcə enlənən burun 
pərələrinin çadıra, sifətinin bişmiş almaya, qaranlıq keçmişinin 
qarpız içinə, sevgisinin balıq  yapışqanına bənzədilməsi də bu cür 
komik münasibətlə bağlıdır. "Boş bardaq", "zirzəmidə qalmış küp" 
və s.  kimi müqayisə obyektlərində isə obrazın özü yox, başqa 
xüsusiyyətləri nəzərdə tutulmuşdur: "Qadın səsləri... bəzən boş 
bardaq kimi laqqıldayır...", "O, zirzəmidə qalmış küp kimi soyuq 
bir nəm iyi verirdi". 
Müqayisə obyektləri içərisində "orucluq duası", "dul arvad", 
"Nikolay qazağı", "xoruz quyruğu", "qiraətlə oxunan dua", "siçan 
qulağı", "ucuz kitab", "qaz boynu", "dəftərxana qapısı", "maşın", 
"pyes", "əcnəbi arvadı almış kəbleyi", "ulduz", "taundan qaçan" 
(adam) və s. kimi ictimai-siyasi, dini, milli münasibətlər, texniki 
avadanlıq və mədəni-maarif əşyaları ilə bağlı məfhumları bildirən 
bir sıra sözlər və birləşmələr də vardır. 
Z.Budaqova göstərir ki, "Metaforada olduğu kimi, müqayisədə 
də təbiət və coğrafi hadisələrin, tarixi şəxsiyyətlərin, ilin 
fəsillərinin, səma cisimlərinin, müəyyən heyvan, qiymətli 
mineralların adları bənzədilən obyekt vəzifəsində çıxış edir".1 
Burada qeyd olunan müqayisə obyektlərindən, demək olar ki,  
yalnız heyvan adları ilə müqayisələr satirik nəsrin dilində geniş yer 
tutur. Təbiət hadisələri, tarixi şəxsiyyət adları, ilin fəsilləri, səma 
cisimləri, qiymətli minerallar və onların adları ilə müqayisələrə 
                                                 
1 Àçÿðáàéúàí áÿäèè äèëèíèí öñëóáèééàòû (î÷åðêëÿð), ñ.122. 
 142
çox az rast gəlmək olur. Tək-tək hallarda təsadüf edilən "ulduz 
kimi" müqayisəsi mətnə elə daxil edilmişdir ki, komik effekt 
doğurur. Digər tərəfdən, müəllifin nəzərdə tutduğu heyvan adları 
da şübhəsiz, satirik nəsrin dilindəki eşşək, ayı, it, köpək, 
kərtənkələ, donuz və s. kimi heyvan adları deyildir. Z.Budaqova 
klassik ədəbiyyatdakı gözəllik, zəriflik, şücaət timsalı olan maral, 
ceyran, tərlan, aslan, göyərçin, şahin və s. müqayisə obyektlərini 
nəzərdə tutur. Bütün bunlar göstərir ki, satirik əsərlərin müqayisə, 
bənzətmə obyektləri müəyyən dərəcə spesifik səciyyə daşıyır və 
ciddi lirik, epik, dramatik əsərlərdəki bənzətmə vasitələrindən, 
müqayisə obyektlərindən xarakterinə, işlədilmə texnikasına görə 
fərqlənir. 
 
 
"DANIŞAN" ADLAR 
 
"Bədii əsərlərdə ad, familiya, ləqəb seçilməsi, onların müxtəlif 
janr və üslublarda struktur özünəməxsusluğu və obrazlılıq 
funksiyası məsələləri bir neçə nümunə ilə şərh oluna bilməz. Bu, 
bədii ədəbiyyat üslubiyyatının çox böyük və mürəkkəb 
mövzularındandır".1 Akademik V.V.Vinoqradovun bu sözlərindən 
göründüyü kimi, bədii əsərlərdə obrazlara ad vermə, əsərin 
qəhrəmanlarının yazıçı tərəfindən adlandırılması o qədər də asan 
və yüngül məsələ olmadığı kimi, xususi  adların, rütbə, titul 
bildirən sözlərin hərtərəfli tədqiqi də sadə və kiçik məsələ deyildir. 
Görkəmli söz ustaları öz qəhrəmanlarına ad vermək üçün daha 
ciddi düşünməli olurlar. Qoqol "Şinel" hekayəsində qəhrəmanın 
familiyası üzərində inadla işləmiş, onu əvvəlcə Başmakov, yaxud 
Başmakeviç adlandırmaq istəmiş, nəhayət, Başmaçkin sözünü 
                                                 
1 Â.Â.Â è í î ã ð à ä î â. Ñòèëèñòèêà. Òåîðèÿ ïîýòè÷åñêîé ðå÷è. Ïîýòèêà, Ì., 
1963, ñ.38. 
 143
tapmışdır.1 A.S.Puşkin, L.N.Tolstoy, M.F.Axundov, C.Cabbarlı və 
b. görkəmli sənətkarlar da öz qəhrəmanlarının adları üzərində 
diqqətlə düşünmüşlər. 
Obrazlara ad vermə məsələsi satirik yazıçıdan daha çox düşün-
məyi, axtarmağı, daha artıq işləməyi tələb edir. Doğrudur, bədii 
əsərlərdə "danışmayan" ad yoxdur, lakin komik əsərlərdə bu cəhət, 
yəni obrazın səciyyəsi barədə hələ onun adından məlumat almaq, 
adın özünün obrazı müəyyən dərəcədə xarakterizə edə bilməsi aktı 
nisbətən qabarıq olur. Komik sənətin görkəmli ustaları bunun üçün 
daha uğurlu, daha münasib, ümumi isim kimi anlaşılan, bədii dildə 
və xalq dilində simvola çevrilə bilən adlar seçmək qüdrətinə malik 
olurlar. Lakin şübhəsiz, burada təkcə adın özü deyil, obrazın 
xarakteri, onun daxili və zahiri əlamətləri, onu bir tip kimi 
şərtləndirən cəhətlər mühüm rol oynayır və həmin obrazın adının 
simvola çevrilməsinə səbəb olur. Ona görə də çox hallarda insanda 
müəyyən bir xüsusiyyəti təsvir etmək əvəzinə, onu müəyyən 
obrazla müqayisə etmək, məşhur bir tipin adını qeyd etmək kifayət 
edir və əslində, bu cür hallarda qeyd edilməsi zəruri  olan əlamət 
daha tutarlı ifadə edilmiş olur. V.Q.Belinski bu cəhəti nəzərə 
alaraq, N.V.Qoqolun satirik tiplərindən bəhs edərkən yazırdı: "Siz 
danışanda deməyin ki, <...> bax bu şəxs həyatın məqsədlərini 
dərindən anlayır, o, xeyirxahlıq etməyə çalışır, lakin qəlbinin 
qüdrəti çatışmadığı üçün heç bir xeyirxah iş görə bilmir və öz 
acizliyini dərk etdiyindən iztirab çəkir − siz deyin ki, bu şəxs 
Hamletdir! Siz deməyin ki, bax bu məmur öz əqidəsi etibarilə 
əclafdır, qəsdən mərdimazarlıq edəndir, vicdanlı surətdə cinayət 
edir, deyin ki, bu – Famusovdur!... Onegin, Lenski, Tatyana, 
Zaretsi, Repetilov, Xlestakov, Tuqouxovski, Platon Mixayloviç 
Qoriç, knyaz qızı Mimi, Pulxeriya İvanovna, Şiller, Piskaryov, 
Piroqov − məgər bu adlar indi artıq xüsusi isim kimi işlənirmi? 
Pərvərdigara, bu adların hər birində nə qədər böyük məna var! 
                                                 
         1 Áàõ.: Â.À.Í è ê î í î â. Èìåíà ïåðñîíàæåé. Â êí.: "Ïîýòèêà è ñòèëèñòèêà 
ðóññêîé ëèòåðàòóðû". Èçä-âî "Íàóêà", Ë., 1971, ñ.408. 
 144
<...>" "Bəli, cənablar, bu Piraqov sözü çox qəribə bir sözdür! Bu, 
bir simvoldur, əsrarəngiz bir insandır, nəhayət, bu, minlərlə 
adamın əyninə gələn gözəl biçilmiş bir kaftandır. Ah, cənab Qoqol 
belə sözləri fikirləşib tapmaqda nə böyük ustaddır!"1 
      Uydurma adlar, ləqəblər, rütbə, titul bildirən sözlər satirik 
tipikləşdirmə vasitəsi kimi, sənətkara daha çox kömək edir, komik 
sənətkarın əlində ən mühüm tipikləşdirmə vasitələrinə çevrilir. 
Satira ustası mənfi tipi damğalamaq üçün elə adlar seçə bilir ki, bu 
adlar obrazı ilk andan gözdən salır, onun ictimai nüfuzunun son 
dərəcə aşağı olduğu aydın görünür. Bütün bunlar satirik tipin 
ümumiləşmiş obrazının yaranmasında mühüm iş görür. 
Xüsusi adlar və ləqəblər dilin leksik tərkibini təşkil edən 
vahidlər içərisində mühüm yer tutur. Bədii əsərin strukturuna daxil 
olan onomastik adlar ifadəlilik vasitələrinin mühüm bir elementi 
kimi əsərin məzmunu ilə üzvi surətdə bağlı olur. "Bədii əsərin 
üslubu dedikdə, şərti olaraq, yazıçının söz sənəti olan ədəbi əsərdə 
məqsədəuyğun şəkildə işlətdiyi dil vasitələri  sistemini nəzərdə 
tuturuq. Bu sistemdə hər şey məzmunludur, bütün elementlər 
üslubi funksiya daşıyır. Onlar qarşılıqlı əlaqədədir və məzmunla 
üzvi surətdə bağlıdır. Bu sistem ədəbi istiqamətdən, janrdan, əsərin 
mövzusundan, obrazların quruluşundan, sənətkarın yaradıcılıq 
özünəməxsusluğundan asılıdır. Bu sistemdə bütün elementlər bir 
məqsədə − əsərin bədii məzmununu daha uğurla ifadə etməyə 
tabedir".2 
Beləliklə, bədii əsərdə onomastik adlar, xüsusi isimlər əsərin 
mövzusu, janrı, ümumi quruluşu və obrazların xarakteri ilə bağlı 
olaraq müəyyən üslubi yük daşıyır, aydın və duyumlu üslubi rəngə 
malik olur. Buna görə də xüsusi adlar bədii əsərdə leksik ifadəlilik 
vasitələrinin səciyyəvi əlamətləri ilə fərqlənən mühüm bir qrupu  
təşkil edir: "<...> xüsusi isimlər hər şeydən əvvəl və hər cür üslubi 
                                                 
       1 Â. Ã. Á å ë è í ñ ê è. Ðóñ ÿäÿáèééàòû êëàññèêëÿðè ùàããûíäà. Á., 1954, ñ.275-276. 
       2 Ì. Í. Ì î ð î ç î â à. Èìåíà ñîáñòâåííûå â áàñíÿõ È.À.Êðûëîâà. Â êí.: 
"Ïîýòèêà è ñòèëèñòèêà ðóññêîé ëèòåðàòóðû", ñ.88-89. 
 145
boyadan kənarda dilin leksik materialıdır. Bu isimlər ümumi və ya 
xüsusiliyindən asılı olmayaraq, birinci növbədə, sözlərdir. Sözlər 
isə həmişə üslubi rənglərə qarşı çox həssasdır".1 
Komik əsərlərdə isə bu üslubi rəng daha  qabarıq olur, xüsusi 
adların üslubi keyfiyyət və imkanlarına, komik potensialına geniş 
yer verilir. Komik-bədii əsərlərdə adların "danışmaq", obrazı ilk 
andan səciyyələndirmək imkanından maksimum dərəcədə istifadə 
edilir. Bu cəhəti biz 20-30-cu illərin satirik nəsr ustalarının 
yaradıcılığında da müşahidə edirik.  
20-30-cu illərin satirik yazıçıları obrazlara ad verərkən komizm 
nəzəriyyəsinin xüsusi adlardan istifadə baxımından mühüm rola 
malik olan bu tələbinə praktik şəkildə ciddi əməl etmişlər. Xüsusi 
adlar, ləqəb və titul bildirən sözlər onların yaradıcılığında komizm 
vasitəsi kimi diqqəti daha artıq cəlb edir. Onlar bu sahədə daha çox 
klassik ənənəyə əsaslanmış, eyni  zamanda rus və Avropa 
yazıçılarının sənətindən də öyrənmişlər. 
Əvvəlcədən qeyd etməliyik ki, Simürğ, B.Talıblı, Qantəmir, 
Mir Cəlal və S.Rəhmanın nəsrindəki bütün adlar komik effekt 
yaratmağa xidmət etmir. Bu əsərlərdə ciddi, qeyri-satirik obrazlar 
olduğu kimi, bütün adlar da komik effekt yaratmaq istiqamətinə 
yönəldilməmişdir. Adların böyük bir qrupu obrazın səciyyəsi ilə 
neytral münasibətdə olub, xarakterin müəyyənləşməsində 
əhəmiyyəti olmayan, komizm çalarından məhrum olub,  qeyri-
satirik xarakter daşıyan adlardır və belələri "bitərəf" adlar hesab 
olunur.2 
"Bitərəf" adlara dair təsəvvür almaq üçün yalnız  Mir Cəlalın 
yaradıcılığına diqqət yetirmək kifayətdir. Onun 30-cu illərdə 
yazdığı roman və hekayələrdəki adların hamısı satirik və ya 
yumoristik deyildir. Bunların içərisində ciddi planda işlənmiş 
çoxlu kəndli, fəhlə, qadın, uşaq, kişi adları vardır ki, ədib onlardan 
                                                 
1 Ò. Ù à ú û é å â. Ñàòèðà äèëè, ñ.72. 
2 ß. Ú à â à ä î â. Áÿäèè  ÿñÿðëÿðäÿ èíñàí àäëàðûíûí èøëÿíìÿñè, "Àçÿðáàéúàí 
äèë÷èëèéè ìÿñÿëÿëÿðè". Àçÿðá. ÑÑÐ ÅÀ-íûí íÿøðè, Á.,1967, ñ.8. 
 146
komizm yaratmaq vasitəsi kimi istifadə etməmişdir. Bu hal ondan 
irəli gəlir ki, həmin obrazların xarakteri satirik yolla açılmır, satira 
və xüsusən yumordan bu obrazların səciyyəsində əsas vasiitə kimi 
deyil, bir element kimi istifadə olunur, müvafiq hallarda komik 
təsvir pafosun açılmasına xidmət etmir, epizodik xarakter daşıyır 
və ona görə də belə əsərlərdə çox vaxt komik səhnələrlə ciddi, lirik 
təhkiyə səhnələri bir-birini əvəz edir. Ədibin əsərlərində ciddi 
planda işlənmiş bu cür adlar çoxdur: Qumru, Faxirə, Telli, 
Sultanəli və s. 30-cu illərin sonlarına doğru ədibin əsərlərində 
satirik ruh zəiflədiyindən bu cür adlar çoxalmışdır. Bu adlar 
obrazların inkişafı və xarakteri ilə o qədər də bağlı deyildir. 
Bunların bir çoxu o dövrdə işlənən, ona görə də müxtəlif 
obrazların adları kimi, təbiilik xüsusiyyətini əks etdirən adlardır. 
Qoca və yaşlı nəslin nümayəndələrinin adlandırılmasında 
köhnəlik, gəncliyin nümayəndələrinin adlandırılmasında yenilik 
çaları olan adlara meyil daha çox hiss olunur. Lakin belə adların da 
az-çox tipikləşdirmə imkanına malik olduğunu tamamilə inkar 
etmək olmaz. 
B.Talıblı və Simürğ xüsusi adlardan istifadə edərək mühüm 
milli  məsələlərə toxunmuşlar. Adlardan, ləqəblərdən danışarkən 
gənclərin yad təsirlər önündə necə boyun əydiklərini göstərmiş, 
onları bu yoldan çəkindirməyə, milli ruhda tərbiyələndirməyə 
çalışmışlar. B.Talıblının "Qırx zopa" əsərinin qəhrəmanı Süleyman 
bəy bütün işlərini türksayağı qura bildiyi halda, atasının adı ona 
"yeni üsul ilə təxəllüs yazmağa" imkan vermir: "Heç olmasa, 
Mahmud, Əşrəf, Əhməd, Şərif, Mustafa kimi isimlər ola idi ki, 
Süleyman da öz adını döndərib "Süleyman Mahmud", "Süleyman 
Əşrəf", "Süleyman Əhməd" kimi yeni üsul ilə düzəldə bilsin". Çox 
fikirdən sonra o, "Kərbəlayı Ağa"nı çevirib "Kəlb Ağa" şəklinə 
salır, mənasına fikir verməsə də, türksayağı "Süleyman Kəlb Ağa" 
(kəlb –  it mənasındadır – Q.K.) adının ahəngdarlığı ilə fəxr edir. 
Beləliklə, obrazı bu şəkildə lağa qoymaqla, müəllif onun milli 
heysiyyatının zəifliyini göstərmişdir. 
 147
Simürğ hələ inqilabdan əvvəl bu məsələyə daha tutarlı bir 
hekayə həsr etmişdir. O, "Aleksandr Eyniç" hekayəsini obrazın adı 
üzərində qurmuşdur. Aleksandr Eyniç Rusiyada təhsil alan 
azərbaycanlı tələbələrdən birinin adıdır. Bu əsərin müəllifini 
düşündürən əsas məsələ də milli qürur, milli heysiyyat məsələsidir. 
Hekayənin qəhrəmanı həmişə rusca danışır, ondan türkcə – 
azərbaycanca bilib-bilmədiyi soruşulduqda, "Bəs nədi, 
müsəlmanam dayna" – deyə cavab verir, dinlə milləti seçə bilmir. 
"Yelizavetpolsk quberniyadanam, bizdə, znaete, burada olan kimi 
jizn yoxdur", "...qlavnoe – ora çox skuçna olan yerdir. İntelligentni 
obşestvo yox, zad yox. Keçən yay getmişdim. Bu yay 
kateqoriçeski reşil, getməyəcəyəm. Adam yoxdur, vot v çem delo! 
Muzdur Əli, rəncbər mujiklər, arabaçı Qulu, vot naşe obhestvo". 
Bu sözlər onun millətə, milli dilə münasibətini əyani göstərir. 
Dilini itirmək üzrə olan bu adam anadan olub böyüdüyü, tərbiyə 
tapdığı  cəmiyyəti bəyənmir, ona heç bir şeylə qulluq göstərəcəyini 
vəd etmir. Düşdüyü mühitdə, təbii ki, millətini, dilini deyil, tanış 
olduğu "barışna"ları əsas götürür. Belə bir adam üçün quru milli 
adın da mənası yoxdur və elə buna görə də o, "dilsındıran" adını da 
dəyişmiş, "barışnaların vkusunu" əsas tutaraq, Əlihüseynbəy 
Eynullabəy oğlu Salehov adını döndərib Aleksandr Eyniç Salaxov 
şəklinə salmışdır. Bütün bunlar çarizmin müstəmləkəçilik rejimi 
şəraitində kinayəli-satirik yolla ədibin milli gənclərdən vətənə, 
millətə, milli dilə yüksək duyğu və milli mübarizə ruhu tələb 
etdiyini göstərir. 
S.Rəhman nəsr əsərlərində şəxs adlarının seçilib işlədilməsinə 
xüsusi diqqət yetirmiş, adların yumor və satira vasitəsi kimi, 
uğurlu nümunələrini yaratmışdır. Onun hekayələrində də "bitərəf" 
adlar vardır, lakin əsas yeri obrazların xarakterinə müvafiq 
seçilmiş komik adlar tutur. Adlar bu cür şüurlu deyil, təsadüfi 
seçilmiş olsa idi, onun hekayələri komik ahəngini xeyli itirmiş olar 
və solğun, boyasız görünərdi. Ədibin hekayələrində adlar və 
ləqəblər indiki halda komik təsir mənbəyi kimi mühüm rol 
 148
oynayır, hadisələrin təbəssümlə izlənməsinə səbəb olur. Bu 
əsərlərdə onomastik adlar ona görə təbii səslənir ki, müəllif onları 
müəyyənləşdirərkən sadəcə gülüş yaratmaq meylini göstərmək 
istəməmiş, adların hadisə və obrazların xarakterinə, əsas mətləbin 
baş verdiyi, cərəyan etdiyi dövrə, mühitə, şəraitə, silk, sinif və 
təbəqələrin təbiətinə nisbi uyğunluğu və ya bədii əsərdə müəllif 
tərəfindən uyğunlaşdırılması prinsiplərinə əsaslı şəkildə əməl 
etmişdir. Ona görə də hekayələrdə hadisə və obrazlar daha inan-
dırıcıdır. Biz onları yazıçı fantaziyasının məhsulundan çox, usta 
sənətkarın dəfələrlə müşahidə etdiyi fakt və hadisələrin təsviri 
kimi duyub oxuyuruq. Ədibin 40-cı ilə qədərki əsərləri müsavat 
zamanından başlayaraq, 20 illik bir dövrdə baş vermiş hadisələri 
əhatə etdiyindən həmin dövr ərzində fəaliyyətdə olmuş bütün sinif 
və təbəqələrin nümayəndələrinə bu hekayələrdə rast gəlmək 
mümkündür. Yazıçı onları ədəbiyyata gətirərkən onların özlərinə 
yaraşan adlar və ləqəblər seçməyə çalışmışdır. Aydındır ki, onun 
hekayələrinin müvəffəqiyyətində bu cəhətin də mühüm təsiri 
vardır  və S.Rəhman komizmindən danışarkən ədibin bu sahədəki 
xidmətlərini unutmaq olmaz. 
Düzdür, cəmiyyətdə əsas qanun belədir ki, uşaq doğularkən 
verilən ad onun gələcək xasiyyətlərinə əsaslanmır, bir növ təsadüfi 
xarakter daşıyır, valideynin arzusuna, zövqünə, istəyinə müvafiq 
seçilmiş olur; lakin cəmiyyət üçün normal və ümumi olan bu 
qayda satirik əsərlərdə pozulur, satira ustası obrazların adlarını 
onların səciyyələrinə uyğunlaşdırmağa çalışır. Bu cəhət həm 
müsbət, həm ciddi, qeyri-satirik, həm də satirik obrazlarda bu və 
ya digər şəkildə özünü  göstərməkdədir. Bu da onunla əlaqədardır 
ki, müəllif öz qəhrəmanını bütövlükdə görür, hələ onu meydana 
çıxarmamış bütün gələcək taleyindən xəbərdar olur. Satirik 
əsərlərdə dediyimiz hal daha da kütləviləşir, adların 
"təbiətəuyğunluq" cəhətinə daha artıq diqqət yetirilir. Satirik yazıçı 
adın obrazın mənfi və ya müsbət xarakterinə uyğunlaşdırılması 
prinsipi ilə yanaşı, onun komizm yaratmaq sahəsində roluna da 
 149
fikir verir. Faktlar göstərir ki, bu cəhət bəzən hətta lazımsız şəkildə 
üstünlük kəsb edir. Məsələn, S.Rəhman Molla Qədəş, Məşədi 
Dostuməli ("Kölgələr", "Hamam barədə") kimi adlarda yalnız 
fonoloji-semantik cəhəti əsas götürmüş, Qədəş, Dostuməli 
sözlərinin yaratdığı zahiri gülüşə əsaslanmışdır. Bu gülüşün həmin 
obrazların xarakteri ilə heç bir əlaqəsi yoxdur. Məşədi 
Dostuməlinin keçmişdə xüsusi hamamı olub, Molla Qədəş isə 
molla köməkçisidir, onların ictimai bəlaları da yalnız həmin 
məsələlərlə bağlıdır. Lakin nə "Dostuməli" sözünün hamama, nə 
"Qədəş" sözünün mollalığa dəxli vardır. Onlara belə adlar verilə də 
bilərdi, verilməyə də. Lakin Əbdülbaqi ("Dizi yamaqlı"), Anasoğlu 
("Qudurğan") kimi adlarda fonoloji cəhətlə, səslənmədəki komizm 
çaları ilə yanaşı, ciddi semantik cəhət də vardır. "Əbdülbaqi" sözü  
gizli istehza bildirir. Qolçomaqlar ləğv olunsalar da, Əbdülbaqi 
kimilər cildini dəyişərək hələ yaşayır, hələ baqidir. "Anasoğlu" 
adında da obrazın ictimai vəziyyəti nəzərə alınmışdır. O, taxılı 
camaatdan gizləyərək xəlvətcə aparıb bazarda satmaq istəyən İman 
kişinin sağ əlidir; mərd, mübariz, yoxsul və el tərəfdarı deyil, 
qolçomaq xidmətçisidir. Bu cəhətə görə də ədib onu Anasoğlu 
(anasının oğlu) adlandırmışdır; müsəlman aləmində isə, məlum 
olduğu üzrə, "anasının oğlu" pis sözdür, vulqar ifadədir. Heç bir 
şərəf sahibi bu ifadəni özünə yaraşdırmaz. "Azərbaycanda və bü-
tün Şərqdə kişiyə "anasının oğlu" demək ağır təhqirdir".1 
Adların etimoloji cəhətinə bu cür diqqət yetirmək prinsipi 
S.Rəhmanın bir sıra başqa hekayələrində də gözlənilmişdir. "Şirin 
bülbül" hekayəsindəki Cəlil Naim adında kinayə daha güclüdür. 
Cəlil – ərəbcə yüksək, böyük, hörmət sahibi, naim – yatan, yuxuda 
olan şəxs mənasındadır. Cəlil sərxoş və ideyasız adamdır, əsas 
idealı yemək-içmək və qadın olan bu şəxsin kütlə ilə, onun 
vəziyyəti ilə maraq dairəsi yuxulu və sərxoş adamların maraq 
dairəsindən kənara çıxmır. Zidd mənalar ifadə edən iki sözün 
                                                 
          1 Ú ÿ ô ÿ ð  Õ ÿ í ä à í. Ñàáèð éàðàäûúûëûüûíûí ñÿíÿòêàðëûã õöñóñèééÿòëÿðè, ñ.397. 
 150
yaratdığı bu ad "əfəndi" sözü ilə birlikdə (Cəlil Naim əfəndi) 
obrazın məsləksizliyini göstərməyə xidmət edir. 
Bədii əsərlərdə obrazların adlarının bir qismi simvolik xarakter 
daşıyır, surətlərin xarakterinə, fərdi və ictimai xüsusiyyətlərinə uy-
ğun seçilmiş olur, ona görə də obraz haqqında əvvəlcədən təsəvvür 
yaradır. Bu cür advermədən hələ vaxtilə Ə.Haqverdiyev istifadə 
etmiş, Mir Cəlal isə onun bu sahədəki işini davam etdirmişdir. Mir 
Cəlal yalnız mənfi obrazlara deyil, müsbət  qəhrəmanlara advermə 
prosesində də bu üsula müraciət etmiş, həmin klassik ənənənin 
inkişafına çalışmışdır. Ədibin 30-cu illərin əvvəllərində yazdığı 
əsərlərdə bu qrupdan olan mənfi obraz adları üstünlük təşkil edir, 
onilliyin sonlarına doğru isə müsbət münasibətləri əks etdirən belə 
adlar çoxalmışdır. 
Xalq dilində "Bəbir" adı vardır. Lakin ədib "Dirilən adam"dakı 
bəyi ona görə "Bəbir bəy" adlandırmış, ona görə bu adı seçib 
vermişdir ki, bəy həqiqətən yırtıcı heyvan timsalındadır, yazığın, 
fağırın rəhmsiz düşmənidir, bəbir kimi güclü və hiyləgərdir, 
rəngdən-rəngə düşməyi bacarır. Ədib onun zahiri görünüşündə – 
sifətində, bığlarında, başının quruluşunda da bu oxşarlıqları 
gözləməyə və göstərməyə çalışmışdır. Onun nökəri Ağabala 
ağasından geri qalmır, camaatı soyub talamaqda, qorxutmaqda 
böyük məharətə malikdir. Onun bir ləqəbi "Bekar", bir ləqəbi 
"Amindeyən"dir. O hər dəqiqə bekar və hazırdır, Bəbir bəy nə 
desə, ona amin deyir. Beləliklə, ədib bu adları, etimoloji prinsipi 
gözləməklə yaratmışdır. "Bəbir" sözü bir ad kimi xalq arasında 
işləndiyindən nisbətən zəif etimoloji təsirə malikdirsə, "Bekar", 
"Amindeyən" tipli adlar qurma olduğu üçün aşkar tendensiyalıdır. 
Ə.Haqverdiyev satirik-mənfi münasibətini bildirmək üçün mənasız 
tamaşanın aktyorunu "Qudurğanov" adlandırdığı kimi, Mir Cəlal 
da kapitalist nümayəndələrindən birini "Keçiyev" adlandırmışdır. 
"Həkim Cinayətov" hekayəsində son dərəcə məsuliyyətsiz, öz işinə 
laqeyd olan həkimin cinayətkarlığı  təsvir edilmişdir. "İlk günlər" 
hekayəsində Xanlar da gəncdir, lakin o, yeni quruluşu alqışlayıb, 
 151
oxumağa, işləməyə, işgüzar fəaliyyətə başlayan gənclərin 
nümayəndəsi deyildir, varlı balasıdır və onun adı da bu cəhəti 
təmsil edir. "Mərkəz adamı" hekayəsinin əsas qəhrəmanı 
Əntərzadədir. Müəllif ona belə bir ad verməklə (Əntərzadə, yəni 
meymun nəslindən olan – Q.K.), insanları bəyənməyən bu adamın 
özünün zahiri və daxili çirkinliyini göstərmişdir. Adamlara, canlı 
insana yalnız quru kağızla, sənəd və anketlərlə qiymət verən, 
onları bu yolla «tanımağa» çalışan Anket Anketov da («Anket 
Anketov») belə obrazlardandır. 
Mir Cəlal Ə.Haqverdiyev ənənələrinə uyğun olaraq bu cür 
adlardan istifadə edərkən bəzən obrazların yalnız adlarına 
(Cahangir, Darçın, Dilən, Durmuş, Tapdıq, Asta xala, Buxaxlı), 
bəzən familiyalarına (Məmmədəli Nayıbov, Leyla Kəmtərova), 
bəzən də bütövlükdə ad və familiyalarına (Kəhrizov Novruz, 
Qulam Kəmtərov) belə mənalar vermişdir. Buradakı adların bir 
qismi ümumxalq dilində olsa da (Cahangir, Tapdıq, Nayıbov, 
Novruz və s.), ədib onları şüurlu surətdə seçib mənalandırmağa, 
etimoloji cəhətini nəzərə çarpdırmağa çalışmışdır. Bəzi adlar və 
familiyalar obrazı xarakterizə etmək üçün yox, ona mənfi 
münasibəti bildirmək və ya təbəssüm doğurmaq üçündür. Məsələn, 
bir az əvvəl qeyd etdiyimiz kimi, «Buxaxlı» adının, «Kəhrizov» 
familiyasının obrazın xarakteri ilə bilavasitə əlaqəsi yoxdur. Bu 
cür adlar və familiyalar təbəssüm mənbəyi kimi düşünülmüşdür. 
Mir Cəlalın hekayələrində bu cür adların bir qismi müsbət 
obrazlara xidmət edir, ona görə də müsbət məfhumların adlarından 
götürülmüşdür. Yeni quruluşun verdiyi imkanlardan istifadə 
edərək savad öyrənməyə çalışan Nanə xalanın təbiəti də adı kimi 
gözəl və ətirlidir. Onun nəvəsi Hünər nənəsinə kömək etməkdə 
həqiqətən hünər göstərir («Nanənin Hünəri»). «Badamın ləzzəti», 
«Kimya tələsir» hekayələrindəki Badam, Kimya adlarında da bu 
xüsusiyyətlər vardır. 
S.Rəhman  «Mirqasımın macəraları» silsilə hekayələrində 
mənfi obrazların adları üzərində daha diqqətlə işləmişdir. Həmin 
 152
hekayələrin əsas qəhrəmanı Mirqasımdır. Ədib hekayələrdə onu 
müxtəlif adlarla tanıdır. 
20-30-cu illərdə yazılmış əsərlərin bir çoxunda olduğu kimi, bu 
hekayələrdə də nəzərə çarpan bir cəhət vardır: köhnə quruluşun 
nümayəndələri sovet dövründə başqa cəhətdən maskalandıqları 
kimi, öz adlarını da dəyişir, bəd əməllərini başqa ad altında davam 
etdirirlər. «Macəralar»da Mirqasım aşağıdakı adlarla təqdim 
olunur: Axund Mirqasım, yoldaş Mirqasım, Mirzəkələntər. 
Mirqasım daha çox ruhani kimi fəaliyyət göstərir (seçilmiş ad da 
bu cəhətdən müvafiqdir: mir –seyid nəslindən olan deməkdir – 
Q.K.). Lakin sovet dövründə bu ad onun müəllimlik vəzifəsinə 
yaraşmır; vaxtilə, savadı olmadağı halda, mollalıqla məşğul olan 
bu adam indi cildini dəyişərək dərs deyir, Mirzəkələntər adı ilə  
müəllimlik edir. «Mirzə» sözü onun bu dövrkü fəaliyyətinə uyğun 
olsa da, «Kələntər» sözü ilə satirik münasibət saxlanmışdır. 
Nəhayət, Mirqasım bu vəzifədən də uzaqlaşdırılmışdır, xırda 
şeylər alveri ilə məşğuldur, adını dəyişməyə də ehtiyac yoxdur. 
İndi o, «Mirqasım» adından qorxmur, lakin ruhani ləqəblərdən 
qaçır, sovet dövründə ruhani titullarına yaxşı münasibət gös-
tərilmədiyini bilir, ona «Məşədi» sözü ilə müraciət edildikdə, özü-
nü təhqir edilmiş sayır, «Məşədi özünsən, min dəfə demişəm ağ-
zını təmiz saxla» – deyə  zarafat şəklində olsa da, yeni qaydalara 
istehzasını bildirməkdən çəkinmir. Lakin o, yeni konstitusiyadan 
da xəbərdardır, vicdan azadlığı məsələsinin yeni şəkildə həlli ona 
məlumdur, odur ki keçmişini gizləmək üçün ehtiyac duymur və 
hətta tanış olduğu şəxsə öz keçmişini xatırlatmaqdan çəkinmir: 
«Özüdür ki, var… indi yoldaş Mirqasım, keçmişdə axund 
Mirqasım». 
«Mirzəkələntər» hekayəsindəki Namazzadə də öz keçmiş adını 
dəyişmişdir. Lakin müəllif onun keçmişdə hansı təbəqəyə aid 
olduğunu göstərmək üçün yeni adında əsas izləri saxlamışdır 
(Namazzadə – namaz qılanlar nəslindən olan – Q.K.) 
 153
30-cu illərdə adlarını dəyişərək başqa ad altında fəaliyyət 
göstərən mənfi tiplərin komik təsviri S.Rəhmanın başqa 
hekayələrində də vardır. Molla Kərimin oğlu Əhməd («Şlyapa») 
Kərimov, Molla Fərəc («Xəyalplov») Fərəc Zamanov şəklində 
müasirləşdirilmiş adlarla fəaliyyət göstərirlər. 
Xüsusi adların böyük bir qrupunu dini təbəqə 
nümayəndələrinin adları təşkil edir. B.Talıblı, Simürğ, Qantəmir, 
Mir Cəlal və S.Rəhmanın hekayə mövzuları elədir ki, onlar bir çox 
əsərlərində istər-istəməz ruhani silkinə toxunmalı olmuş, onların 
müxtəlif nümayəndələrinin adları önündə rütbə, titul bildirən 
«kərbəlayı», «molla», «axund», «məşədi», «hacı» və s. sözlər 
işlənmişdir. Bu sözlər zahirən komik effektə malik deyildir. Lakin 
«Molla Nəsrəddin» jurnalının nəşrindən başlayaraq, dini rütbə, 
titul bildirən bu cür sözlər sağlam oxucu nəzərində mütləq komik 
gücə malikdir. Nəzərdən keçirdiyimiz əsərlərin yarandığı dövrdə 
«Molla Nəsrəddin» məktəbi artıq oxucunu bu ruhda tərbiyə işini 
başa çatdırmışdı. Ruhani təbəqə nümayəndələrinin adlarından 
həmin dövrün bütün yazıçıları istifadə etmişlər. Bu adları dini 
komponentinə görə fərqli qruplara ayırmaq olar. 
Müxtəlif titulların birgə işləndiyi hallarda komik çalar bir qədər 
də güclənir: Axund Molla Seyfulla (Simürğ), Hacı Mirzə Fazil 
ağa, Ağa Mir Sadıq ağa (Qantəmir), Molla Mirzə Məhəmməd (Mir 
Cəlal) və s. Bəzən müxtəlif rütbə, titul, ləqəb, familiya, bir neçə 
nəsli bildirən valideynlərin adları qeyd olunmaqla həm ruhani 
nümayəndələri istehza obyektinə çevrilmiş, həm də keçmişin 
mirası olan dəbdəbəli ad ənənəsi tənqid edilmişdir. Məs.: Seyid 
Mirzəqasım Mirzəqulu oğlu Şəbüstəri (Mir Cəlal), Əsseyd axund 
Mirzə Əbülfərəci Şirazi (Qantəmir) və s. Qantəmir «Hacı lələ» 
hekayəsində Hacı Əliqulunu ilk cümlədən belə təqdim edir: 
«Buyurun tanış olun: Hacı Əliqulu ibn Hacı Sadıq ibn Hacı Cavad 
ibn Şeyxanə Hacı Məmmədrza». Ədib hekayədə bu cür adlardakı 
istehzanı başqa yolla da çatdırmışdır: «Möhtərəm şəxslərə həmişə 
ehtiram edərlər. Bu ehtiram bəzən mübaliğə vasitəsilə ifadə 
 154
olunur. Məsələn, «Ağayi-Hacı Əliqulu ağa». Bu sözün ləzzəti bir 
başqadır! Bu ləzzəti hər adam anlamaz». S.Rəhman da bu cür 
adlandırmada istehzanı qeyd etmişdir: «Axund saqqalını 
tumarlayaraq istehza ilə dedi: – Ağa Məhəmməd ağa, buyur 
əyləş!» («Kölgələr») Axund bu sözləri həqiqi bir ağaya deyil, 
çörək almağa pulu olmadığı üçün onun evindən dolma oğurlayan 
kasıb Məhəmmədə deyir. «Sara bibi» hekayəsində Sara xanım 
Ağamalı oğluna yazacağı ərizənin altından öz imzasını belə 
qoydurmaq istəyir: «Sara xanım Muradbəyova Xudayar xan qızı». 
Ədib qəsdən kinayə ilə xanım, bəy, xan sözlərini bir yerə 
toplamışdır. 
Qantəmir öz hekayələrində Şərq aləmində qoşa işlənən adlara 
daha çox istehza etmişdir. «Düzəlmədi» hekayəsi Məhəmmədəli 
Əliqulu oğlunun adı ilə əlaqədar başına gələnlərin komik təsvirinə 
həsr olunmuşdur. Evini girov qoyub ipək almaq üçün dövlətdən 
borc pul götürmək istəyən Məhəmmədəli az qala öz evini də 
itirməli olur. Məlum olur ki, ev qeyd olunarkən onun öz adında və 
atasının adında olan «Əli» sözləri qeydiyyatçını çaşdırıb, 
«Əli»lərdən biri yazılmayıb: «…burada ev Məhəmməd Əliqulu 
oğlu adınadır. Amma sən Məhəmmədəli Qulu oğluyam deyirsən». 
Göründüyü kimi, üzbəüz nitq prosesində o, müxatibi də başa sala 
bilmir, idarə işçisi «Əli» sözünün həm adda, həm də atanın adında 
olduğunu başa düşə bilmir. 
Burada aşkar şəkildə müəllif iki obyekti qamçılayır: həm 
Şərqdə geniş yayılmış ikiadlılığı, Əli, Məhəmməd kimi adların bir-
birinə hesabsız calaşdırılmasını, həm də idarə müdirlərinin 
ləyaqətsizliyini. 
Satirik nəsrin dilində bəzən eyni obraz üçün müxtəlif adlardan 
istifadə edilmişdir. Yazıçı, obraz adlarının təbiiliyi və həyatiliyi 
üçün verdiyi belə adların bəzən necə yarandığını da göstərməyə 
çalışır, ümumxalq dilində bu cür adlandırmanın təbiiliyini qeyd 
edir. Maraqlıdır ki, çox vaxt bu adlardan ikincisi – sonra yarananı 
daha çox işlək olur, ətraf mühit obrazı bu adla tanıyır. «Dirilən 
 155
adam»da Məşədi Süleymanı zahiri əlamətlərinə görə hamı 
«Çalper» adı ilə tanıyır. Həmin əsərdəki Molla Mirzə Məhəmmədə 
camaat Sarıqlı molla deyir. Bu adın əmələ gəlməsini ədib, 
mollanın yaramaz hərəkətləri ilə belə əlaqələndirmişdir: «Bunun 
əsl adı Molla Mirzə Məhəmməd imiş, nəzir verilmiş bir qızı 
bağrına basanda qız kişinin alt dodağını dişləyib üzmüşdü. Yara 
işləyib sim eləmiş, iki ay onu ibadətdən qoymuşdu. O zamandan 
molla dodağına ağ dəsmalla kukla balıncı bağlayırdı. Mollanın 
üçmərtəbəli adı ailədən qırağa çıxmadı. Hər kəs onu Sarıqlı molla 
deyə çağırmağa başladı». 
Nəsrimizdə komizm yaratmaq üçün istifadə olunan xüsusi 
adların böyük bir qrupunu ləqəbli adlar təşkil edir. Ləqəbli adlar 
klassik realist nəsrimizdə, xüsusən C.Məmmədquluzadə və 
Ə.Haqverdiyev nəsrində mühüm yer tutur. T.Mütəllimov yazır: 
«Ə.Haqverdiyevin əsərlərində çox gülünc ləqəblər işlənmişdir. 
Pişik satan Haşım, ilan qırxan Səftər, balıq udan Cəfər («Mütrüb 
dəftəri»), dana Bayram, cığ-cığ Fərzalı, quzğun Səfi, durna 
Balaxanım («Şikayət») kimi ləqəbli adları misal göstərmək olar. 
Güman etmək olar ki, belə hallarda ədib müsəlman aləmindəki 
gülünc ləqəbçilik adətini də lağa qoymaq istəmişdir».1 Tamamilə 
doğrudur və «Molla Nəsrəddin» məktəbinin nümayəndələri 
tərəfindən müsəlman aləminin bu cür eybəcərlikləri kəskin 
məsxərəyə qoyulmuşdur. 
Klassik realist satirik nəsrimizdə olduğu kimi, B.Talıblı və 
Simürğün nəsrində də ləqəbli adlardan, rütbə, titul bildirən 
sözlərdən komik effekt yaratmaq üçün geniş istifadə olunmuşdur. 
«Molla Nəsrəddin» məktəbi üçün xarakterik olan ləqəbli adlara 
B.Talıblı öz hekayələrində xüsusi fikir vermişdir. Onun «Erkək 
Tükəzban» hekayəsində oxuyuruq: «…şəhərlərimizdə adamı ələ 
salmaq və adama ləqəb qoymaq adətdir, məsələn: topatan Xanbacı, 
matışqa Səkinə, ağacayaq Fatma, saqqız Xeyransa və i.a.» Ədibin 
                                                 
         1  Ò. Ì ö ò ÿ ë ë è ì î â. ß.Ùàãâåðäèéåâèí ÿñÿðëÿðèíäÿ àäëàð âÿ åïèãðàôëàð. ÀÄÓ-íóí 
Åëìè ßñÿðëÿðè, 1974, ¹5, ñ.20. 
 156
ən uğurlu əsərlərindən olan bu hekayənin özü də «erkək» ləqəbinin 
izahı üzərində qurulmuşdur. Adi kənd arvadlarından olan 
Tükəzbana hamı «erkək Tükəzban» deyir. Şübhəsiz, bir çox 
hallarda olduğu kimi, burada da «erkək» sözünün məcazi mənası 
əsasdır. Ədib yazır: «Erkək Tükəzban həqiqətdə isə erkək deyil idi 
və bığı-saqqalı olmadığı kimi, erkəkliyin başqa əlamətlərindən də 
məhrum idi. Savadı olmadığından qəzet-jurnal oxumazdı, elm və 
texnika sahəsindəki yeni ixtiraları da bilməzdi; ona görə də 
cərrahların erkəyi dişi və dişini erkək etmək kəşfiyyatlarından da 
xəbəri yox idi». Bəs bu «erkək» sözü haradan meydana çıxdı? 
Necə yarandı? Tükəzban başqa arvadlar kimi utanan, qısılan, kişi 
görəndə qaçıb gizlənən deyil, heç kəsdən çəkinmir, çox vaxt 
kişilərlə bir oturub-durur, yoxsullara zülm edənləri yaxşı tanıyır və 
onlara nifrət bəsləyir, sözü dalda-bucaqda deyil, düz adamların 
üzünə deyir, şura sədri seçilən kimi, kənd qolçomaqlarını, ruhani 
təbəqənin nümayəndələrini cəzalandırmağa başlayır. Gündüz 
kəndin, kəndlinin açıq düşmənləri ilə, gecələr banditlərlə vuruşur. 
Şura sədrliyinə kişi əvəzinə, bir qadının, həm də Tükəzban kimi 
bir qadının seçildiyini görən avam kənd camaatı belə cəsarətin 
yalnız erkəkdə – kişidə ola biləcəyi qənaətinə görə və onun kişi 
xasiyyətlərinə əsasən Tükəzban xalanı «erkək» adlandırır, onda 
kişi sifətləri, kişi əlamətləri tapırlar: «A kişilər, o Tükəzban arvad 
deyil ki, kişidir; erkəkdir, özü də kosadır, neçə il ərdə oldu, uşağı 
da olmadı. Abdal Əsəd həmişə özü deyərdi ki, o mənim arvadım 
deyil, ərimdir». Beləliklə, Tükəzbanın ictimai həyatdakı mövqeyi 
ilə ailə-məişət, qadınlıq xüsusiyyətləri arasında da yaxınlıq 
«tapılır». Bir ağızdan çıxan söz, səs bütün ağızları dolaşır: 
«Tükəzban dişi deyil, kişidir. Tükəzban erkəkdir». Bu sözlər 
hamının xoşuna gəlir: «Axşamacan hamı bu sözləri çeynəyirdi və 
çeynəyib özgəsinə verirdi. Bütün kənd bu xəbər ilə doldu». « – 
Sədr kim seçildi? – Erkək Tükəzban». «Bu təriq ilə bizim 
hekayənin qəhrəmanı olan «ortaboylu, ortayaşlı və qarabuğdayı 
 157
xalamız bir günün içində təbliğatsız və təşviqatsız dönüb «erkək» 
oldu». 
Ləqəbin meydana çıxma prosesi və bununla əlaqədar insanların 
psixologiyası burada çox gözəl təsvir edilmişdir. Bu  təsvirin özü 
də ədibin ləqəblərə münasibətini, onlardan bədii əsərdə istifadə 
ustalığını təsəvvür etməyə imkan verir. 
Ləqəblərin tənqidi və ləqəblərlə tənqid vasitələrindən Qantəmir 
də geniş istifadə etmişdir. Onun hekayələri daha çox məişət 
danışığı ilə bağlı olan, ən vulqar məfhumların ifadəçiləri kimi çıxış 
edə bilən və ya bənzərləri təhqiredici olan məfhumlardan 
götürülmüş ləqəbləri əhatə edir: Qara Hüseyn, qaban Səftər, bülbül 
Cəfər, ağlayan Züleyxa, uzunboğaz Fərəc, tın-tın Musanın nəvəsi, 
kor Həsən, eccə Musa, keçəl Haşım, naxırçı Əhməd, muzdur 
Babaş, incilburun Fatma, yorğa Həşim, qarğa Vəli, bağban Haşım, 
yetim İsmayıl, bəzzaz Məşədi Fərəc və s. Bəzən valideynin də, 
övladın da adı ləqəblidir: Yumurta Heydərin qızı Çopur Zeynəb. 
Ləqəblərin satirik tənqidi S.Rəhman və Mir Cəlal 
yaradıcılığında daha mühüm yer tutur. «Molla Nəsrəddin» 
məktəbinin görkəmli nümayəndələrindən biri kimi, S.Rəhman bu 
ənənəni ustalıqla davam etdirmişdir. Onun yaradıcılığında bu 
məsələ 20-30-cu illər hadisələrinin təsiri ilə sinfi münasibətləri 
daha geniş əhatə edir. Ə.Haqverdiyevin işlətdiyi ləqəblər əksərən 
gözlənilməz adət və vərdişlərin tənqidindən ibarətdirsə, S.Rəhman 
məsələnin mahiyyətini bir qədər də genişləndirmiş, obrazların sinfi 
təbiəti, sənəti, peşəsi kimi mühüm amilləri də əhatə etmişdir. 
Baqqal Rəhim, qoçu Səlim, dizi yamaqlı İslam, keçəl Mədəd, 
çapıq Abbas, mətləb Həsən, cında Hüseyn, yetim Abdulla və s. 
kimi ləqəbli adlara diqqət yetirmək kifayətdir. Baqqal Rəhim, qoçu 
Səlim, çapıq Abbas adlarının ləqəb bildirən hissələri obrazların 
sənəti, peşəsi, vərdişi ilə bağlıdır. Abbas heç yerdə işləmədiyi 
halda, pis dolanmır və gizli işarələrdən məlum olur ki, haradansa 
çalıb-çapır (çapıq – gizli və cəld oğurlama prosesini bildirir – 
Q.K.). Xalq da onun bu xüsusiyyətə malik olduğunu nəzərə alaraq, 
 158
ona bu ləqəbi vermişdir. Dizi yamaqlı, cında, yetim ləqəbləri 
obrazın sinfi vəziyyəti, ailə-məişət şəraiti ilə bağlıdır. 
Dizi yamaqlı İslam tipik mübariz kəndli surətidir. «Keçəl» 
sözü bir ləqəb kimi Mədədin yalnız zahiri görünüşünün təsviri ilə 
məhdudlaşmır. Mədədin hərəkətlərini nəzərə aldıqda bu söz 
«Molla Nəsrəddin» aləmindəki «keçəl» sözünü xatırladır. «Mətləb 
Həsən» adında ləqəbin necə əmələ gəldiyini ədib daha ətraflı izah 
etmişdir; məhərrəmlik günlərinin birində molla moizəsini 
qurtardıqdan sonra Həsən ortalığa düşüb pul yığır. Pul yığdıqca 
hər kəsin neçə verdiyini qeyd edir. Qəflətən birisinin az pul 
verdiyini, 20 manatdan bir abbasıya endiyini eşitdikdə axund: 
«Molla Həsən, mətləbi pozma, mətləbi pozma» deyə narazılığını 
bildirir və bu vaxtdan sonra «məhəllə uşaqları Həsənin adını 
mətləb Həsən qoyurlar». Beləliklə, ləqəblərin meydana çıxması 
hadisələrin təbiətindən doğur. 
Mir Cəlalın nəsrindəki ləqəblər əhatə dairəsinə görə daha geniş 
olub, sənət, peşə, geyim, davranış, hərəkət, görünüş, xasiyyət, 
psixoloji vəziyyət və s. İlə əlaqədar işlənən sözlərdən ibarətdir. 
Onun işlətmiş olduğu ləqəbli adlardan aşağıdakıları qeyd etmək 
olar: lüt Qədir, əyri Qıssa (Qubuş), taskabab Nağı, dülgər oğlu 
Paşa, danqır Abbas, kök Məşədi Məhəmməd, tat Həmid, tayqılça 
Kazım, qoçu Kəblə Abbasəli, qəssab Həsən, əllaf Abdulla, çəpəl 
Sayalı, yalaq Səkinə, fərə Məsmə, yetim Əkbər, qan Sarı, çərçi 
Ağa Ələsgər, şimir Məhəmmədhüseyn, quzu Allahyar, milis 
Heydər, pinəçi Məşədi Məhəmməd, əmoğlu Əkbər, könbə Qara, 
cinli Məşədi Hüseyn, usta Murtuz, uzunburun Məşədi Müslüm, 
motor İlyas, bağban Nəsib və s. Obrazların səciyyəsinə diqqət 
yetirsək, onların çoxunda ləqəblərinə uyğun cəhətlər görə bilərik. 
«Sara» hekayəsindəki Məhəmmədhüseyn həqiqətən Şümr kimidir; 
Qədir çox kasıbdır, lütdür; Sayalı arvad çox çəpəl işlərlə məşğul 
olur; Allahyar quzu kimi sakit və fağırdır; Məşədi Hüseyn sanki 
cinlidir, durduğu yerdə hirslənir və s. 
 159
Ləqəblərin bir qismi ədəbi dil sözlərindən ibarət olduğu halda, 
bir qismi şivə leksikasına daxildir. Şivə sözlərindən ibarət olanlar 
bəzən komik təsir gücünə görə seçilir. Məsələn, Simürğün «Düş-
mənlər» hekayəsinin qəhrəmanı Rüstəmin atasına vaxtilə nanıx 
Qurban demişlər. Murad bəy təzə aldığı atı qonaqlara göstərmək 
istəyir. Qurban, bəyin məqsədini bilmir və atı yəhərləyib çıxarır. 
Bəy yəhəri açdıranda qonaqlardan biri: «Ay Murad bəy, sənin bu 
Qurbanın lap nanıx kişi imiş» deyir. Bəylər gülüşürlər. Bununla da 
bu söz Qurbanın ləqəbinə çevrilir; ona bir iş tapşıranda bu sözü də 
xatırladırlar: «Adə, bax nanıx olma!», «Ay nanıx, atları hazırla!..» 
(«Nanıx» sözü bacarıqsız, aciz1 mənasındadır – Q.K.). Mənanın 
qatı şivə çalarına malik olan bu sözlə ifadəsi gülüş doğurur. Satirik 
nəsrin dilində şivə çalarlı belə ləqəblər çoxdur. 
Ləqəblərin bir qismi isə keçmiş üsuli-idarə ilə əlaqədar 
müxtəlif peşə, vəzifə adları ilə bağlı olub tarixizm çalarına 
malikdir: yüzbaşı Xəlil; uryadnik Əhməd, qazax Süleyman 
(B.Talıblı), püşgah Qasım (Simürğ), qoçu Kəblə Abbasəli, əllaf 
Abdulla, çərçi Ağa Ələsgər (Mir Cəlal), baqqal Rəhim, qoçu Səlim 
(S.Rəhman) və s. 
Bəzi adlarda yumor adın özündən deyil, obrazın başına gələn 
əhvalatlardan doğur. Məsələn, əslində, «Qədir» sözündə yumorlu 
heç nə yoxdur, lakin Qədirin «ölüb-dirilmə» əhvalatı, avamlığı 
ucundan pristava şikayətləri, şikayət tərzi, başına gələn bir sıra 
macəralar yada düşdükcə oxucunun üzündə təbəssüm yaranır. Bu, 
adın etimoloji cəhətindən doğan təbəssüm deyil, obrazın 
xarakterindən təzahür edən təbəssümdür. 
Adların bir qismi tipik milli kolorit yaratmaq üçün işlənmişdir. 
Məsələn, xadimi-millət Məşədi Fərzalı erməni adı kimi ilk 
növbədə Vartazar, Hamparsum adlarını işlədir; qubernatorun 
dilində tipik müsəlman adları kimi Səfərəli, Qurbanəli adlarına rast 
gəlirik; Qədir yalandan adam çağıranda «Ay Hümmət» deyə 
səslənir və s. Mir Cəlal adların bu cəhətinə daha diqqətli olmuşdur. 
                                                 
     1 Àçÿðáàéúàí äèëèíèí äèàëåêòîëîæè ëöüÿòè, Àçÿðá. ÑÑÐ ÅÀ-íûí íÿøðè, 1964, ñ.336. 
 160
Qantəmirin hekayələrində rus təhsili alanlar, rus həkimləri 
Palavandov, Ambarsumov, Karankolovski, xaricilər Müsyö Qamel, 
Lord Salsborni, Kemberli, Kəşani kimi adlarla verilir. 
Yazıçı dilində bəzi adlar yalnız komik fon yaratmağa xidmət 
edir. Məsələn, Mir Cəlalın işlətdiyi aşağıdakı adlar mənasına görə 
deyil, adın səslənmə tərzinə görə gülüş doğurur: Mamırlı bəy, 
Maman arvad, Zindalı kişi, Qələndər, Qorçuoğlu, Qumaş və s. 
Belə adlarda satirik-mənfi münasibət duyulmur. Bəzi adlar obraz 
dilində qısa şəkildə işlənməklə guya əzizləmə çaları bildirir, 
əslində isə məsxərə və dolama belə halda qabarıq olur. Məsələn, 
Bəbir bəyin dilində Qıssa xanım əvəzinə Qubuş, S.Rəhmanın 
hekayələrində İsrafil – İsi, Pirverdi – Pəpiş, Mirqasım – Miriş 
deyə çağırılırlar. Yaxın fırıldaq yoldaşı Mədəd Mirqasıma Miriş 
deyə müraciət edir və bu, onların arasındakı oğru səmimiyyətini 
çox təbii ifadə edir. Bəzən xüsusi adın yalnız ixtisar forması qeyd 
edilir. Məsələn, «Tənqid» hekayəsində «Həpiş» adı kimi. 
Nəticə etibarilə qeyd etmək olar ki, 20-30-cu illərdə yaranmış 
nəsr əsərlərinin dilində etimoloji cəhəti nəzərə alınmış mənalı, 
«danışan» adlar komizm vasitəsi kimi mühüm yer tutur. 
Ləqəblərdə komik mənalılıq qabarıq olduğundan satirik nəsrin 
dilində bu cəhətə daha artıq diqqət yetirilmişdir. Qeyd olunan 
dövrün yazıçıları klassik ənənəni xeyli genişləndirmiş və 
zənginləşdirmişlər. 
Etimoloji adların komediyalardan dram və romanlara yayıldığı 
göstərilir.1 Dünya ədəbiyyatının inkişaf yolu baxımından bu fikir 
ümumən doğrudur. Lakin bizim ədəbiyyata nəzər saldıqda, bu 
cəhətin daha çox satirik-realist nəsrlə bağlı olduğunu və sovet 
dövründə bilavasitə həmin janrla inkişaf etdirildiyini yəqin etmək 
olur. 
                                                 
1  Р. П. Ш а г и н я н   и  Е. П. М а г а з а н и к. Экспрессия собственных имен в 
русской художественной литературе. Труды Узб. Университета им. Навои, т.,33, 
Самарканд, 1958, s.121. 
 161
 
 
FRAZEOLOJİ VASİTƏLƏR 
 
FRAZEOLOJİ VAHİDLƏRİN KOMİK TƏBİƏTİ 
 
 
Dildə leksik material əsas yeri tutsa da, frazeoloji vasitələrdən 
istifadə etmədən sənət əsəri üçün lazım olan bədiilik tələblərini 
təmin etmək qeyri-mümkündür. Dilin frazeoloji tərkibi obrazlılıq, 
emosionallıq, ekspressivlik keyfiyyətlərinə malik olduğundan 
bədii əsərdə fikrin parlaq ifadəsini, forma gözəlliyini şərtləndirən 
mühüm dil vasitələri kimi çıxış edir, dövrün mühüm problemlərini 
yüksək poetik dildə əks etdirmək işində yazıçıya geniş imkanlar 
verir. Başqa dil vahidləri ilə yanaşı, frazeoloji material düzgün 
seçildikdə, ondan ustalıq və yaradıcılıqla istifadə edildikdə, sənət 
əsərinin ümumi dil-nitq fonu dilin ecazkar ifadəlilik vasitələri ilə 
rənglənmiş olur, yerinə düşən tutarlı ifadələr, hikmətli sözlər, 
aforizmlər dilin bədiilik keyfiyyətini qat-qat artırır, ona güclü təsir 
edir. Elə buna görə də bu cür ifadəlilik vasitələrindən məhrum olan 
əsərlər solğun və boyasız görünür, həvəssiz oxunur. Satirik və 
yumoristik əsərlər bu cəhətdən ciddi planda işlənmiş lirik, epik və 
dramatik əsərlərdən fərqlənməsə də, belə əsərlərdə ümumxalq dili 
frazeologiyası komik potensialına, komik mühitdə komik 
keyfiyyət qazanma imkanlarına görə spesifik xarakter alır və bədii 
nitqin spesifik ifadəlilik vasitələrinə çevrilir. Doğrudur, bədii 
əsərlərdə yazıçının seçib işlətdiyi ifadələrlə yanaşı, fərdi-üslubi 
frazaların da müəyyən rolu olur, lakin böyük və ya kiçikliyindən 
asılı olmayaraq, söz ustasının müraciət etdiyi əsas mənbə ümum-
xalq dili, onun frazeoloji tərkibidir. Sənətkarın ustalığı da məhz 
belə bir mənbədən necə istifadə etməsi, ümumxalq dili ifadələrini 
bədii əsərin dilində işlədə bilmə bacarığı ilə ölçülür. Çünki ümum-
 162
xalq dili elə tükənməz imkanlara malikdir ki, onu heç bir fərdi 
yaradıcılıq məhsulu əvəz edə bilməz. 
 
* * * 
 
Simürğ, B.Talıblı, Qantəmir, Mir Cəlal və S.Rəhmanın nəsr 
əsərlərinin dili ümumxalq dili frazeologiyasının ən seçmə 
nümunələri ilə zəngindir. Təkcə frazeoloji vahidlərin forma, 
quruluş və semantik xüsusiyyətlərini və ümumən onların komik 
təbiətini nəzərdən keçirməklə, bu barədə aydın təəssürat qazanmaq 
mümkündür. Məsələn, Mir Cəlalın «Dirilən adam» romanında və 
hekayələrindəki «dil açdı», «acığı tutdu», «özünü itirdi», «dili 
dolaşdı», «rəngi qaçdı», «gözdən itmişdi», «yada düşdü», «dili 
tutulmuşdu», «qaş-qabağın salladı», «beyninə batmadı», «yuxuma 
girirdi», «yola salmışdı», «dara düşməmişdi», «darda qoymuşdu», 
«göz-gözü görmürdü», «özündən getdi»… tipli saysız-hesabsız 
ifadələrə Simürğün, B.Talıblının, Qantəmirin, S.Rəhmanın və 
bizim tədqiqat obyekti olmayan digər yazıçı və şairlərimizin 
əsərlərində də tez-tez rast gəlmək olur. Bu hal qanunidir; çünki 
bunlar dilin adi, təbii və zəruri ifadəlilik vasitələrindən, ünsiyyət 
vahidlərindəndir. Yazıçılarımızın əsərlərində qeyri-satirik təsvir və 
dialoqlara verilən yer həmin əsərlərdə komik keyfiyyətdən məh-
rum olan bu cür ifadələrin mövcudluğunu və işləkliyini də 
şərtləndirir. Məsələn: «Qaranlıq qatılaşır, əl-ayaq çəkilir, gündüz 
adama xoş gələn sərinlik sazağa çevrilirdi» («Dirilən adam») – 
cümləsində heç bir söz və ifadə komik çalara malik deyildir. 
Romanda bu cür cümlələr çoxdur və belə təsvirlərdə komik 
məqsəd güdülmür. 
Təsvirin komik keyfiyyət qazana bilməsi yazıçının 
məqsədindən, təsvir etdiyi obrazlara, əşya və hadisələrə 
münasibətindən asılı olur. Buna görə də yazıçı komik fon və 
komik təəssürat yaratmaq üçün mətn daxilində söz və ifadələri 
ustalıqda əlaqələndirməyi bacarmalıdır. Çünki məlumdur ki, sözlər 
 163
təklikdə çox az hallarda gülməli olur; fraza – sözlərin birləşməsi 
isə müxtəlif əşyaların, hadisələrin, keyfiyyətlərin, xüsusiyyətlərin 
müqayisəsinə geniş imkan verir. Gözlənilməz müqayisələr mətnin 
komik rəng almasına səbəb olur və bu yolla yaradılmış frazalar 
komik ziddiyyətlərin açılmasına şərait yaradır. «Bəzən bir mənfi 
hadisəyə bir fraza ilə gülmək, onu bir fraza ilə ifşa etmək olur».1 
Frazeoloji materialın bu cür mənimsənilməsi eyni dərəcədə 
bizim komizm ustalarımızın yaradıcılığına da aiddir. Bir neçə 
nümunəyə diqqət yetirək: «Onun təbəssümünü görüb qaradovoylar 
əl-ayağa düşdülər, gülmək üçün gücəndilər» (Mir Cəlal); «Molla 
Əkbər… könlü sınıq evinə qayıtdı» (B.Talıblı) və s. Birinci 
cümlənin son xəbər qrupu olmasa, «əl-ayağa düşdülər» ifadəsi də 
gülüş doğurmaz. Sonuncu hissədən aydın olur ki, qaradovoylar 
qubernatora xoş gəlmək üçün gücənir, əl-ayağa düşür, gülməyə 
çalışırlar. Namuslu və müstəqil insan şəxsiyyəti üçün yaramaz hal 
olan yaltaqlığın bu cür ifşası oxucunu güldürür, ictimai quruluşun 
tərbiyə sistemi insanda ikrah hissi doğurur. 
Göründüyü kimi, bu cür ifadələrin komik planda işlədilməsi 
üslubla, yazıçının məqsədi ilə bağlıdır. İfadə mətnin məzmunu, 
hadisələrin gedişi və komik mühit ilə müxtəlif çalarlar kəsb edir, 
onun mənası təhkiyə intonasiyasından asılı olur. «Könlü sınıq» 
ifadəsi adətən müsbət adam haqqında, ciddi planda söylənər. Lakin 
bədii əsərdə bu cür ifadələr adət olunmuş haldan fərqli məqamda 
işlədilməklə kinayə çaları qazana bilir. B.Talıblının «Tövbə» 
hekayəsinin qəhrəmanı Baxış oğlu Həsən ağır xəstələnir. Öləcəyini 
görüb molla çağırırlar. Molla vəziyyəti görüb, tezliklə müftə halva 
yeyəcəyinə sevinir. Lakin sübh olur, möcüzə baş verir: Həsən 
ölmür, yaxşılaşır. Bu məqamda ədib yazır: «Molla Əkbər… könlü 
sınıq evinə qayıtdı». Şübhəsiz, Həsənin gözlənilməz dirilməsindən 
molla xoşlanmır. Onun rəncidəxatir olduğunu göstərmək, onu lağa 
qoymaq, dolamaq üçün müəllif həmin ifadəni komik istiqamətdə 
uğurla mənalandıra bilmişdir. Yaxud, «xodunu almaq» ifadəsi 
                                                 
1 À.Íèêîëàåâ. Ñìåõ — îðóæèå ñàòèðû, ñ.193. 
 164
«Maşının xodunu aldı», «Lampanın xodunu aldı» – cümlələrində 
adi təbəssümə belə səbəb olmursa, Mir Cəlalın obrazının, 
«nöqtəsiz, vergülsüz danışan» Çəpəl Sayalının nitqi ilə əlaqədar 
cümlədə lağ, dolama məzmununa malikdir: «Çəpəl səsinin xodunu 
aldı». Bu cür hallarda bəzən ifadə məfhumi mənasından 
uzaqlaşdırılır, başqa məna ifadə edir: «O, siğəsindən savay, dörd 
arvad yola salmışdı» – cümləsində «yola salmışdı» ifadəsini Mir 
Cəlal «boşamışdı» mənasında işlətmişdir. 
Beləliklə, lirik, epik və  dramatik əsərlər üçün material olan 
adi, ümumişlək ifadələr öz potensialı hesabına, ustalıqla 
əlaqələndirmə nəticəsində komik mətn daxilində komizm 
vasitəsinə çevrilir. Bu, frazeoloji vahidlərin satirik və yumoristik 
əsərlərə xidmətinin mühüm bir formasıdır. 
Dilimizdə elə frazeoloji vahidlər də vardır ki, gülüş 
qammasının çalarları onların öz təbiətindədir. Sözsüz, komik əsər 
yaradan satira ustası belə vasitələrdən yan keçə bilməz. Bu qrupa 
daxil olan frazeoloji vahidlər mənşə, yaranış etibarilə komik 
semantikaya malik olur və tarixən ən kiçik satirik əsər kimi 
formalaşır. Frazeoloji vahidlərin və ümumiyyətlə xalq dili 
frazeologiyasının bir qisminə aid olan bu xüsusiyyət komizmin dil 
vasitələrinin hüdudunu xeyli genişləndirir. Bu cəhəti nəzərə alaraq, 
K.Məmmədov frazeoloji vahidlərin (idiomların), atalar sözləri və 
məsəllərin, aforizmlərin həmin qrupunu satirik janra daxil edir və 
müstəqil satirik əsər kimi qiymətləndirir: «Satiranın Azərbaycan 
şifahi və yazılı ədəbiyyatında çox müxtəlif janrları mövcuddur: 
satirik aforizm və idiomlar, satirik atalar sözü və məsəllər, 
atmacalar, qaravəlli, lətifə, satirik nağıl, satirik bayatı, təmsil, 
həcv, bəhri-təvil, kuplet, meyxana, hərbə-zorba, intermediya, 
məzhəkə, satirik rübai, satirik qəzəl, taziyanə, parodiya, felyeton, 
pamflet, komediya, satirik miniatür, satirik hekayə, satirik povest 
və roman, satirik poema və s.»1. Bu bölgüdə bizi daha çox razı 
                                                 
1  Ê à ì ð à í  Ì ÿ ì ì ÿ ä î â. XIX ÿñð Àçÿðáàéúàí øåðèíäÿ ñàòèðà, ñ.3. 
 165
salan cəhət müəllifin «satirik» sözünü yerində işlətməsidir.1 
Müəllif «satirik aforizm və idiomlar», «satirik atalar sözü və 
məsəllər» deyərkən, istər-istəməz idiomların, aforizmlərin, atalar 
sözləri və məsəllərin qeyri-satirik növlərini də nəzərdə tutur və 
beləliklə, bütövlükdə frazeologiya ədəbi janrlara daxil edilməklə 
yanaşı, onların satirik və qeyri-satirik növləri də xüsusiləşdirilmiş 
olur. Bu fikir bizim komik nəsr ustalarımızın bədii yaradıcılıq 
materialı ilə də təsdiq olunur. Simürğ, B.Talıblı, Qantəmir, Mir 
Cəlal və S.Rəhmanın nəsrində komik məqsədəuyğunluq 
baxımından bu cür frazeoloji vahidlər daha çox iş görür. Məsələn, 
Mir Cəlalın nəsrindən aşağıdakı nümunələrə nəzər salaq: Allah 
göstərməsin, «cəhənnəmdən bezbilet qaçan» beləsinə deyirlərmiş; 
Odur, Həsənəli uşağı gəlib-getməkdən yolu yırtdılar. Hər gün bir 
düdük verib yola salıram; Bir də yadına düşdü ki, heyvanın 
ziyanını istəyəcəklər, «dərimə saman təpəcəklər»; Qarı bu yerdə 
şəltəsini işlədə bilmədi; Bizim qarnımız doysun, altda qalanın canı 
çıxsın; Hacının «ab-havasından» bildi ki, məsələ ciddidir. Özünü 
bərk çəkdi; Bunları Durmuş da öz kəlləsinə yaxşıca vurmuşdu və 
s. 
Bu  misallarda «cəhənnəmdən bezbilet qaçan», «əlinə düdük 
vermək», «dərisinə saman təpmək», «şəltəsini işlətmək», «altda 
qalanın canı çıxsın», «özünü çəkdi», «kəlləsinə vurmuşdu» kimi 
ifadələr öz-özlüyündə komik keyfiyyətə malik olub, aşkar satirik 
münasibət bildirir. Bu cür dil faktlarının komik təsirliliyi komik 
mühit və başqa sözlərlə əlaqə kimi amillərlə o qədər də bağlı 
deyildir. Çünki bunlar, əvvəl qeyd etdiyimiz kimi, tarixən müstəqil 
satirik və yumoristik əsərlər kimi formalaşır və yaradıcılığın 
sonrakı inkişafı dövründə şifahi və yazılı ədəbiyyatın tərkib 
elementləri sırasına, dilin komizm vasitələri sırasına daxil olur. 
Öz satirik müəllimləri və müasirləri kimi, S.Rəhman da xalq 
dili ifadələrinə komik don geydirməyi bacarmaqla yanaşı, öz 
                                                 
1 Ìöÿëëèô «ñàòèðà» òåðìèíèíè áÿçÿí ùÿãèãè ìÿíàäà, ÿêñÿðÿí «êîìèçì» ìÿíàñûíäà 
èøëÿäèð. Áóðàäà äà «ñàòèðèê» ñþçö «êîìèê» ñþçöíÿ ñèíîíèì êèìè íÿçÿðäÿ òóòóëóð. 
 166
hekayələrində təbiətən satirik və ya yumoristik keyfiyyətdə 
formalaşmış frazeoloji vahidlərin komik potensialından uğurla 
faydalanmışdır. Onun 30-cu illərdə yazdığı hekayələr şirin 
yumoruna, satirik kəskinliyinə görə bu ifadələrə də borcludur. Biz 
onun nəsrindəki ümumişlək ifadələri deyil, əsərlərini duzlandıran, 
komik məzmunu ilə diqqəti cəlb edən ifadələrini nəzərdə tuturuq. 
Bunlar ədibin hekayələrinin komik rəng almasında, komik təhkiyə 
və dialoqların formalaşmasında mühüm rol oynamışdır. Mənşə 
etibarilə ümumxalq dili frazeologiyasına aid olsa da, yazıçının 
onlardan sərrast  istifadəsi bir tapıntı mahiyyəti daşıyır. Şübhəsiz, 
burada yazıçının komik duyğu və təbiətinin də mühüm rolu vardır. 
Bu hal klassikləri təkrarı aradan qaldırmaqla yanaşı, ədibin fərdi 
üslubunun spesifikasını müəyyənləşdirməyə də kömək edir. 
S.Rəhmanın nəsr dilində komik frazeoloji ifadələr daha 
canlıdır; məs.: «…məni əməlli-başlı siçana döndərdilər»; «Çoxları 
tərsinə dəyən yumruqla onun ağzını şirin eləmişdi», «…onu döyüb 
düyü ununa döndərdilər»; «…məlum oldu ki, iki gün qabaq 
Mirqasım o dünyaya təşrif aparıb» və s. 
Əvvəlki misalda komizmin səbəbi odur ki, obrazın siçandan 
zəhləsi getdiyi halda, döyülüb siçana döndərildiyini özü etiraf edir; 
«ağzını şirin eləmək» adəti üzrə dərk olunan mənada deyil, yenə 
döyülmək mənasındadır: ifadənin çoxmənalılığından istifadə 
etməklə müəllif onu əvvəlki müqayisə-ifadəyə sinonim kimi işlət-
mişdir; «düyü ununa döndərmək» də döyülmək mənasındadır, 
lakin məna incəliyi ilə əvvəlkilərdən fərqlənir: ağzını şirin eləmək 
– «döymək» sözünün bildirdiyi prosesin hələ yüngül aktıdır, 
siçana döndərmək – ağır haldır, düyü ununa döndərmək – yüksək 
həddir. 
Sonuncu misaldakı «təşrif aparmaq» ifadəsi adətən kübar 
mühitdə, ağalar, xanımlar arasında «qonaq getmək», «yoxlamaq», 
«dəymək» mənalarında işləndiyi halda, ədib onu ustalıqla «ölmək» 
mənasına yönəldə bilmişdir. Beləliklə, ifadələrin komizmi bəzən 
 167
yenə bir qat məcaziləşmə, sabit məcazi mənanın başqa istiqamətə 
yönəldilməsi yolu ilə yaranmış olur. 
Nəsr dilində bəzən komizm müsbət mənanın kobud və vulqar 
ifadəsi ilə təzahür tapır. Qadınlara kişilərlə bərabər hüquq 
verilməsini B.Talıblının qəhrəmanı bu cür ifadə edir: «…mandat 
sahiblərindən belə eşidərdi ki, daha bundan sonra Tükəzban 
xalanın cilovu öz əlinə verilibdir». Bəzən bunun əksinə olaraq, 
müsbət hadisə mənfi tiplər, avamlar tərəfindən mənfi bir hadisə 
kimi qiymətləndirildiyindən obrazların təfəkkür və düşüncəsinə 
uyğun seçilmiş ifadə komizm doğurur. Qurultaya qadın 
nümayəndə göndərilməsinə pis bir iş kimi baxanların düşüncə və 
psixologiyasına uyğun olaraq, müəllif təhkiyə dilində "Kimdir 
keçən anasından-bacısından?" ifadəsini işlədir. Kəndlilər, bir 
tərəfdən, şura sədrliyinə qadın seçilməsinə pis baxır, digər 
tərəfdən, Tükəzban kimi bir qadının seçilməsi onları razı salır. 
Birinci hal üçün ədib "qeyrəti əldən getmiş", ikinci hal üçün 
"qeyrətinə qaşov çəkmək" ifadəsini münasib bilmişdir. 
Satirik nəsrin dilində gülüş çalarına malik olmayan bəzi 
ifadələr, tərəfləri arasına və ya əvvəlinə müxtəlif söz və ya 
birləşmələr əlavə edilməklə komizm vasitəsinə çevrilmişdir. 
Məsələn, Mir Cəlal bu üsuldan aşağıdakı şəkildə istifadə etmişdir: 
cavab verdi – istiot kimi tünd cavab verdi; cövrünü çəkib – 
cövrünü lələşin çəkib; həsrət çəkirdi – Qıssanın xorultusuna həsrət 
çəkirdi; başına daş düşsün – Hacının daşı sənin başına düşsün; 
lənət tüpürdü – şimala doğru bir kök lənət tüpürdü; and olsun – 
sosializmə and olsun; qurban olduğum – tükünə qurban olduğum; 
damarı durdu – namus damarı dimdik durdu və s. Göründüyü 
kimi, belə hallarda ifadənin komik semantikasını artıran əsas vasitə 
onu obyekt, tərz, zaman, məkan və s. cəhətdən izah edən sözlər və 
birləşmələrdir. 
Komik frazeoloji vahidlər həm təhkiyə dilində, həm də obraz-
ların nitqində işlənmiş, müəllif və obraz nitqinin komik ahəng 
almasında mühüm rol oynamışdır. Yazıçının təhkiyə dilində 
 168
işlənən ifadələr onun obraz və  hadisələrə münasibətindən asılı 
olaraq komik rəng alır. Müəllif münasibətinin müəyyənləşməsində 
bu cür ifadələrin rolu çoxdur. Məsələn, Mir Cəlalın aşağıdakı 
cümlələrinə diqqət yetirək: Tayqılça Kazımın cini başına 
vurmuşdu; Bütün bunlar Sarıqlı mollanı cücəyə döndərdi; Namus 
bəyə güc gəldi, qan başına vurdu, gözü kəlləsinə çıxdı; Əntərzadə 
"neçin-neçin" deyə, get-gedə özündən çıxırdı; Sarı, buxara papaqlı 
birisi tarı bağrına basıb, özündən getdi; Əkbərin gözü qızın 
gözlərinə sataşanda dünya bir-birinə dəydi və s. 
20–30-cu illərin nəsr əsərlərində bir çox ifadələr müəllifin 
təhkiyə dilində olsa da, ayrı-ayrı obrazların düşüncəsinin məhsulu 
kimi çıxış edir. Aydın hiss olunur ki, müəllif öz nitqi ilə qarışıq 
şəkildə obraz düşüncəsini ifadə edir; yazıçının təhkiyə dilində rast 
gəldiyimiz bir çox ifadələr əslində obraz təfəkkürünün məhsuludur 
və müəllif nitqi ilə birləşdirilmişdir. Məsələn, "Əli-ayağı əsə-əsə 
"gədə-güdəyə" əncam çəkmək üçün Bəbir bəyin yanına xahişə 
getdi" – cümləsində "gədə-güdə" sözünü Mir Cəlal özü dırnaqda 
vermişdir. O bu sözü dırnaqda işlətməklə onun mənfi obrazın 
düşüncəsinin ifadəçisi olduğunu  göstərmək, kinayə ilə işləndiyini 
bildirmək istəmişdir. Əslində, bu cür sözləri dırnaqda verməmək 
də olardı. Mirzə Cəlilin satirasında belə sözləri dırnaq arasına 
almaq ehtiyacı olmamışdır. Çünki onun bədii dili həqiqi satira 
dilidir və bu dili açmaq lazımdır. Yalnız bu zaman müəllif 
tendensiyası düzgün başa düşülür. Mirzə Cəlilin satirik 
felyetonlarının bir çoxunu müstəqim başa düşməklə düzgün 
anlamaq olmaz. Söz və ifadələrin kinayə intonasiyası ilə əks 
mənada işlənmiş olduğunu mütləq nəzərə almaq lazımdır. Mir 
Cəlalda isə belə kəskin satira yoxdur, kinayə və istehza çox vaxt 
epizodik xarakter daşıyır, arabir özünü göstərir. Ona görə də 
"gədə-güdə" tipli sözlər dırnaqsız verildikdə, müəllif dilində 
olduğu üçün həqiqi mənada başa düşülmək qorxusu yaranır. 
Beləliklə, satirik üslubun zəifliyi dırnağı zəruriləşdirmişdir. Belə 
olduqda, "əncam çəkmək" ifadəsi də dırnaqda verilməli idi, çünki 
 169
bu ifadə yoxsulun qanını içməyə hazır olan Hacı Hüseynin fikrinin 
ifadəçisidir. Müəllifin təhkiyə dilində bu cür ifadələr çoxdur və 
ümumi komik fonda asan anlaşılır. "O, Qədirin və başqa 
"banditlərin" haqqında uzun plan tökmüşdü" – cümləsində "plan 
tökmüşdü" ifadəsinin səliqə-sahmanından görünür ki, o, müəllif 
dilində olsa da, Bəbir bəyin təfəkkürünün məhsuludur. Bu ifadə 
savadsız, lakin özünü külli-ixtiyar sayan Bəbir bəyin nitqi üçün 
səciyyəvidir. "Mehbalı kişi yenə qaymağı yiyəsinə çatdıra bilmədi. 
Dostu Məşədi Möhsünün fəlakətini unudub, qaymağın hayına 
qaldı. Əlindəki kasanın dərdi ağır bir yük kimi onun boynuna 
düşmüşdü. Özgə malının sahibi yoxa çıxmışdı. Qaymağın sahibi 
tapılmadı ki, tapılmadı" (Mir Cəlal, "Qaymaq"). Mehbalı kişinin 
dili ilə verilməsə də, bilirik ki, "qaymağın hayına qalmaq", 
"kasanın dərdi", "qaymağın sahibi", "özgə malının sahibi" ifadələri 
onun düşüncəsinin məhsuludur. Doğrudur, bunlar ümumxalq dili 
frazeologiyasına daxil olan sabit ifadələrdən deyildir, 
məcaziləşdirmə və metaforlaşdırma yolu ilə müəllif tərəfindən 
qurulmuşdur; lakin bunlar komik münasibəti güclü ifadə edir, 
bunlarda lağ, dolama, məsxərə və istehza mənası vardır. Bütün 
bunlar sinfi münasibətin toqquşmasından deyil, zəhmətkeşin qatı 
avamlığının doğurduğu acı təəssürratdan irəli gəlir. 
Komizm yaradan canlı və obrazlı ifadələrə obrazların dilində 
daha çox rast gəlirik. Bu ifadələrin nəsr dilində tipikləşdirmə 
vasitəsi kimi rolu böyükdur. Bunlar obrazların təfəkkür və 
düşüncəsinin, psixoloji aləminin, xarakterinin qabarıq 
ifadəçiləridir: "Dirilən adam"da Bəbir bəyin ifadələri onun 
xarakterinin əsas cizgilərini müəyyənləşdirmək üçün tutarlı faktlar 
verir. Bəbir bəyin dilindən "millət" sözü düşmür; bu sözlə və milli 
məsələ ilə əlaqədar ifadələr onun düşüncə və savad dərəcəsinə çox 
uyğun seçilmişdir. "Əlbəttə, millətin ixtiyarı bizə çatar" – 
cümləsinə fikir verək: Bəbir bəy "biz millətin başçısıyıq", "millətə 
rəhbərlik edirik", "hakimik" və s. demir; deyir ki, "millətin ixtiyarı 
bizə çatar". Fikir də ifadə olunur, Bəbir bəyin lovğalığı da, 
 170
savadsızlığı da. Bu cür təbii danışıq onun Hacı Hüseynlə 
söhbətində də özünü göstərir. O, kükürd qoxusuna dözə bilməyən 
Hacını da milli məsələ ilə əlaqədar danlayır: "İpişkadan qorxursan, 
əşi? Sabah millət yolunda meydana çıxanda, atışanda nə 
eliyəcəksən bəs?" O, bəzən daha geniş "düşünür"; "müsəlmanın 
işi", "dünyanın işi" kimi məsələlər onu maraqlandırır: "Həəə, 
belədir. Dünyanın işi".  "Nə dedin? Müsəlmanın işini 
demirsənmi?" 
Millətin dərdi, müsəlmanın işi təkcə Bəbir bəyi deyil, onun 
həmkarlarını, sinfi müdafiəçilərini də  "maraqlandırır". Əri və 
qardaşı "islam yolunda cahada göndərilmiş" qadın körpə uşağını 
Ələs bəyin stolu üzərinə atdıqda  pristav deyir: "Bacı, baş 
qarışıqdır. Burada biz millətin gününə ağlayırıq, sən də qəpik-
quruş davası döyürsən". Yaxud Qədrin qulağına pıçıldayanda ki, 
"Bu, xadimi-millət Məşədi Fərzalıdır", onun avam təbiətindən 
doğan fikirlərinə sanki bir tərəfdən də müəllifin kinayəsi qarışır: 
"Qədirə elə gəldi ki, millət qeydi kişini üzür. El dərdi çəkməkdən 
kəlləsi qurumuş, boğazı uzanmışdır". Dünya işləri "Sara" 
hekayəsindəki Məmmədhüseyni də maraqlandırır, lakin o, Mirzə 
Cəlilin "Bəlkə də qaytardılar" hekayəsinin qəhrəmanları 
vəziyyətindədir; hər bir kiçik xəbərdə, yeni hökuməti nəzərə 
alaraq, "həriflərin işi yaxşı deyil" deyə özünə təsəlli verir. 
Bu bir neçə misalda millət məsələsi və dünya işləri barədə 
Bəbir bəyin, onun sinfinin nümayəndələri olan digər şəxslərin və 
onların xələflərinin təfəkkür və nitqini xarakterizə edən xeyli ifadə 
toplanmış olur: millətin ixtiyarı, millət yolunda, millətə xain 
çıxanlar, millət qeydi, millətin gününə ağlamaq, müsəlmanın işi, 
dünyanın işi, dünya işləri və s. Yaxın mənalı bu ifadələr həm də 
komik yolla bildirir ki, məfhumun sinfi dərkolunma tərzi 
müxtəlifdir. Bəbir bəy bu cür ifadələrdən baş qatmaq, gözə kül 
üfürmək və öz şəxsi tələblərini ödəmək üçün istifadə edir. Həm də 
əhəmiyyətlisi budur ki, ifadələr onun ümumi səviyyəsinə son 
dərəcə uyğun seçilmiş və komik planın ümumi gedişinə müvafiq 
 171
düzülmüşdür. Bəbir bəyin nitqini xarakterizə edən ifadələr, 
şübhəsiz, yalnız bunlardan ibarət deyildir. O, təziyə yerində Qədiri 
tərifləyir, Məşədi İslamı pisləyir. Ayıq kəndlilər haqqında "sümük 
dartışdıranlar", "qarın davası döyənlər" kimi tipik ifadələr işlədir. 
Onun dilində: işi bitib, üzə durub, ağzına dil atıb, od qoymaq, 
başını əkmək, toxumunu kəsmək və s. ifadələr inqilabçı fəhlələr və 
onların təsiri ilə ayılmaqda olan kəndlilər haqqındadır. Onun 
dilinin əzbəri olan ifadələr bunlardır: a sağ olmuş, a xalası göyçək, 
əlinə dönüm, zad demişkən və s. Beyin dayazlığını, yüngüllüyünü 
göstərən bu ifadələr "Dirilən adam"da olduqca təbii səslənir. 
Bunlar komik tipikləşdirmə prosesində obrazın düşüncə və 
təfəkkürünü, xasiyyət və vərdişlərini ədibin necə nəzərə aldığını, 
ifadələri seçib götürmə, gözlənilməz sözləri əlaqələndirmə 
ustalığını nümayiş etdirir. Qeyd etdiyimiz cümlə və ifadələrin 
komik gücü ədibin qurmuş olduğu komik mətndə daha artıqdır. 
Təcrid etmə yolu ilə təhlil prosesində ifadələrin təsir gücü, 
şübhəsiz, xeyli zəifləyir. Bu hal sözlərin rabitəli mətn daxilində, 
fraza mühitində daha rəngarəng məna çalarları ifadə edə bilmə 
xüsusiyyətini bir daha təsdiq edir. 
Mir Cəlal frazeoloji vahidlərdən tipikləşdirmə vasitəsi kimi 
Qədirin nitqində də istifadə etmişdir. Qədirin nitqində işlənmiş 
ifadələr son dərəcə milli xarakter daşımaqla yanaşı, onun avamlıq 
və mütiliyini, tədrici inkişafını da aydın göstərir. Onun bilavasitə 
nitqində və ya onun təfəkkürünə uyğun olaraq müəllif təhkiyəsində 
işlənmiş ifadələr obrazın dinamikasını, onun inkişaf yolunu, necə 
ayılıb mübarizəyə qoşulduğunu göstərən dil faktları kimi romanda 
mühüm rol oynayır, təsvirin obrazlılığını artırır, komizmi 
gücləndirir. Qısaca olaraq ifadələrlə birlikdə Qədirin 
"təkmilləşmə" prosesini nəzərdən keçirək: Qədir tədricən ayılır, 
"millət-millət" deyən Bəbir bəyin fırıldaqlarını başa düşür: "donuz 
oğlu evimi yıxdı", "kafir məni yerimdən elədi", "ay millətin daşı 
sənin başına düşsün", "nə tutmusan yaxamdan ki, din belə, iman 
belə"... Qədir bu cür nəticəyə gec gəlir. Əvvəllər o belə şeylərdən 
 172
baş açmazdı: "birinin toyuğuna daş atmamışam", "öz tükümün 
üstündə rəncbər adamam". Bəyin qarşısında əli-qolu sarıqlı qul 
kimi dayanan bu adam: "bu çörək gözümü tutsun", "bu bərəkət 
məni gözdən eləsin" kimi ifadələrlə and içir. Hətta bir ara bəyin 
onun kasıb komasına gəlib-getməsindən şübhələnən kimi olur, 
"bəlkə bəy yer altından yasa gedir" deyə düşünür. Lakin o, tezliklə 
bu şübhələri rədd edir, bəyin məsləhəti ilə qulluğa hazırlaşır. 
Qədirin tüfəngə münasibətini də ədib yumoristik işləmişdir. O, 
tüfəngi əlinə alan kimi, başa düşür ki, dünya "çal-çap dünyasıdır", 
əlində bir berdankası olan "yerə-göyə sığmır". Bir az sonra bəyin 
fırıldaqlarını başa düşdükdə Qədir bir qədər silkələnir, ayılır, lakin 
yenə də yanılır, güman edir ki, pristav eşidən kimi, "prikaz 
verəcək", bu işə bir "Əncam çəkəcək", "yüzbaşıların kələyini 
kəsəcək". Lakin onu "urus quyruğu" adlandırıb həbs edirlər. 
Yalnız inqilabçı fəhlələr onu başa salır ki, bu yaramazlıqlarla 
mübarizə lazımdır, "papağını qoy qabağına, fikirləş" və 
mübarizəyə qoşul. 
Frazeoloji vahidlərin semantik imkanları – sinonim qrupları, 
antonimliyi, çoxmənalılığı və omonimliyi onların komizm vasitəsi 
kimi yararlılıq dərəcəsinə ciddi təsir edir. Frazaların sinonimliyi 
satira və yumor dilində daha mühüm rol oynayır. Məfhumun əlavə 
məna çalarlarının əhatəli ifadəsi üçün satira ustalarımız xalqın 
zəngin frazeoloji  yaradıcılığından az bəhrələnməmişlər. Satirik 
nəsrin dilində sinonim ifadələr kinayəli-emosional nitqin zəruri 
tərkib elementləri kimi çıxış edir. Məs.: Evi aparmaq fikrini eşidən 
kimi, bəy özünü itirdi. Nədənsə, başını tovladı, rəngi qaçdı, dili 
dolaşdı; Sayalı arvad... düyünləri açır, tilsimləri sındırırdı; Namus 
bəyə güc gəldi,  qan başına vurdu, gözü kəlləsinə  çıxdı; Adamlar 
bəlkə də  özlərinə dəxli olmayan şey üçün baş ağrıdır, boğaz cırır, 
çənə çıxarırdılar; Nə danışırsan, a sağ olmuş; Belə olsa Bəbir bəy 
heç məhəl qoyar, heç xərc tökər, özünü dilə-dişə salar?; Mən 
güman etdim ki, bu adamın təbi gəlib, eşqi qalxıb və s. (Mir 
Cəlal). 
 173
Bəbir bəyin məqsədi Qədiri Qumrudan aralamaq, 
uzaqlaşdırmaqdır. Eşidəndə ki, Qədir arvad-uşağı da özü ilə 
aparmaq istəyir, bəyin vəziyyəti dəyişir, o, təbdən-təbə düşür. 
Onun bu halını sinonim ifadələr yaxşı əks etdirir. Bəy Qumrunun 
yanında "yad adam" gördükdə də eyni psixoloji gərginliklə üzləşir. 
Onun murdar niyyətləri ilə bağlı həyəcanları komik təəssürat 
doğuran sinonim frazeoloji vahidlərlə qabarıq şəkildə ifadə 
olunmuşdur. Digər misallara da diqqət yetirdikdə, yazıçı sövqi-
təbii ilə bağlı mühüm bir cəhət – ifadələri tədricən 
qüvvətləndirmək meyli aşkar duyulur. 
Nəsr dilində komik effekt bəzən çox işlənən ifadəni onun loru 
variantı və ya şivə çalarlı sinonimi ilə əvəz etməklə yaradılmışdır. 
Məsələn, S.Rəhman "dava-dalaş salmaq" əvəzinə, "zənənə hamamı 
salmaq", "qaş-qabaq tökmək" əvəzinə, "qaş-qabağını arşın yarım 
sallamaq", "özünü bicliyə qoymaq" əvəzinə, "özünü tülkü 
ölülüyünə qoymaq" ifadələrini bu cür qurub işlətmişdir. Bəzən də 
sinonim frazeoloji vahidlərdən birinin –  sonrakının 
komponentlərindən biri daha da vulqarlaşdırılmaqla komizm 
gücləndirilmişdir. Məs.: Mir Cəlal "qələt eləyir" – "qələt 
dartışdırır" tipli ifadələri bu cür sinonimləşdirmişdir. 
Qarğış bildirən frazeoloji vahidlərin komik sinonimliyi nəsr 
dilində xüsusi nəzərə alınmışdır. Qıssa xanım içəridən alovlanır, 
özünü yerdən-yerə çırpır, ərinə qarğayır: "Bunu mənə tuş salan, 
evin yıxılsın! Uşaqların mələr qalsın! Bunu görüm üzü gülməsin! 
Bayramı qara gəlsin! İştahı içində qalsın!" Hampa arvadı Tərlan 
xanım oğlunun kasıb kəndli balası Cəlil tərəfindən tənqid 
edildiyini eşidəndə "yanlarını qopardaraq" qışqırır: "Burnundan 
gəlsin o... Belədir də! Gözünüzü tutsun ana-bala yediyiniz o 
çörəklər! Görüm ondan da pis günə qalasınız" (Mir Cəlal). 
Yazıçı dilində, canlı dildə olduğu kimi, ifadənin loru, şifahi 
nitq üslubuna uyğun quruluşu da komizmə səbəb olur. "Molla 
Qasım kefə gəlmişdi" – cümləsində "kefə gəlmək" ifadəsi "molla 
kef eləməyə gəlmişdi" mənasında deyildir.  S.Rəhman bu ifadəni 
 174
"mollanın kefi gəlmişdi" mənasında işlətmişdir. İfadənin bu cür 
quruluşu mollaya lağlağı münasibəti də əks etdirir. 
Komik effekt yaradan omonim və antonim frazeoloji vahidlər 
də ifadələrin potensial imkanları ilə bağlıdır. "Çənəsi laxlamaq", 
"qurbağa gölünə daş atıldı", "yağlı aş bişirdi", "boğazım qurudu", 
"əlini qaraltmaz" (zərəri yoxdur mənasında), "kökünü kəsməz" və 
s. ifadələr sərbəst birləşmələrlə omonim mövqedədir. Bunların 
məcazi mənası komik fona xeyli təsir edir. "Çəpəl toyuqları qova-
qova dəyirmanını işlədirdi" – cümləsində "dəyirmanını işlədirdi" 
birləşməsi məcazi mənada olub, tez-tez danışır, üyüdüb-tökürdü 
deməkdir. "Bu bahar çox adamları... işıqlı həyata çıxarıb can verdi, 
sevindirdi",    "İgidlərin ürəyi bir tikəydi... oxay deyib can 
verirdilər" – cümlələrində "can vermək" ifadəsi çoxmənalılığa 
malik olub, əks mənaları birləşdirən frazeoloji vahidlərdir. 
Ümumişlək frazeoloji vahidlərlə yanaşı, arqotik ifadələr, ifadə 
tərkibində alınma sözlər də komik fonun yaradıcılarındandır. Məs.: 
"...bəzən udur, çox vaxtlarda isə var-yoxunun yerində yellər əsirdi. 
Məhəmməd alverdə də mayanı xoruza yük eləmişdi". (S.Rəhman). 
Bu misaldakı sinonim ifadələrdən ikincisi arqotik xarakterdədir. 
Dindar məşədinin danışığında ifadə tərkibində rus dilindən alınma 
sözlərin işlənməsi: "Özü də mən buna viqavor verəcəm". Belə 
hallarda bəzən ədib özü obrazın adından istifadə edir: Məşədi 
Haşım demişkən, "skuşna keçməsin deyə..." (S.Rəhman) və s. 
Satirik nəsrin dilində, xüsusən B.Talıblının əsərlərində elə 
ifadələr vardır ki, məhdud məhəlli xarakter daşıyır, yalnız ədəbi 
dildə deyil, hətta loru danışıqda da geniş işləkliyə malik deyildir. 
Məsələn, ədibin «Erkək Tükəzban» hekayəsində: «…atasından və 
qardaşlarından kötək qalmamışdı yeməsin, onunla belə, yenə də 
özünə qoyulmazdı» – cümləsindəki  «özünə qoyulmaq» ifadəsi 
adətən «ağlı başına gəlməzdi», «özünə gəlməzdi» şəkillərində 
işlənir. Ədibin nəsr dilində «bu qulağından alıb, o qulağına 
verərdi» əvəzinə, «bu qulağından vurub, o qulağından keçirərdi», 
«nəfəsini içinə çəkdi» əvəzinə, «nəfəsi getdi qarnına», «gözünə 
 175
yuxu getmədi» əvəzinə, «gözünə yuxu girmədi» tipli bu cür başqa 
ifadələr də işlənmişdir. B.Talıblının dilində ümumxalq dilindən 
gəlməyən, ictimai-siyasi məsələlərlə bağlı olan «proletar çömçəsi» 
kimi spesifik komik ifadələr də vardır. 
Tək-tək frazeoloji vahidlərlə yanaşı, tarixən tərəfləri müstəqil 
olub, tədricən bir frazeoloji vahid şəklinə düşmüş frazeoloji 
kontaminasiyalar da nəsr dilində komik effekt yaradan dil 
vasitələrindəndir. «Əl-ələ, baş-başa çıxarıq», «beynini tüstü, 
duman bürümüşdü», «baş-beyninizi aparar», «əl-qolunu ölçə-
ölçə», «əl-ayağa düşdü», «əl-qolu açılacaq», «əldən-ayaqdan 
gedirdi» və s. kimi frazeoloji kontaminasiyaların bir qismi indi də 
asanlıqla iki ifadəyə ayrıla bilər (əl-ələ çıxarıq, baş-başa çıxarıq; 
beynini tüstü bürümüşdü, beynini duman bürümüşdü; başını 
aparar, beynini aparar və s.). Tarixən sinonim və ya yaxın mənalı 
frazeoloji vahidlərin birləşməsindən ibarət olan bu cür ifadələri 
parçaladıqda əvvəlki məna zəifləyir və bəzən də başqa mənalar 
ifadə edilmiş olur. 
Yuxarıdakıların əksinə olaraq, bəzən frazeoloji kontaminasiya 
tərkib hissələrinə parçalanmış, komponentlər antonim sözlərlə 
əlaqələndirilmiş, emosionallıq və komizm gücləndirilmişdir. Belə 
hallarda sanki frazeoloji kontaminasiyanın etimoloji 
komponentləri bərpa edilir. Məsələn, Mir Cəlal «günü ah-vayla 
keçir» ifadəsini Əntərzadəni lağa qoymaq üçün aşağıdakı şəklə 
salmışdır: «Onun səhərləri ahla açılır, axşamları vayla qovuşurdu». 
Buradakı antonim sözlər (axşamları – səhərləri;  açılır – qovuşur) 
ənənəvi ifadəyə nisbətən, fikrin təsir gücünü, kinayəliliyi xeyli 
artırmışdır. 
Müşahidə və faktlardan aydın olur ki, komizm ustalarının hansı 
əsəri şirin oxunursa, hansı əsərdə satira, yumor güclüdürsə, orada 
komik təsirə malik olan ifadələr də zəngin və rəngarəngdir. 
Əksinə, ifadələrin məhdud olduğu hekayələrdə oçerkçilik, quruluq 
hiss olunur. Lakin eyni bir əsərin müxtəlif hissələrində də çox vaxt 
komik ifadələr eyni dərəcədə paylanmır. Məsələn, obrazlı 
 176
müqayisə və ifadələrlə zəngin olan «Dirilən adam» romanının 
«Qızıl səhər» hissəsi əsasən lirik planda işlənmişdir; bu hissədə 
nəinki satirik, hətta yumorlu ifadələr də yox dərəcəsindədir. 
Burada yeni və xoşbəxt həyat uğrunda mübarizəyə çağırış və bu 
həyatın müjdəsi lirik planda, başqa bir dildə ifadə olunmuşdur. 
Nəsr dilində komik feli birləşmələr ismi birləşmələrdən 
zəngindir. Doğrudur, yazıçılarımızın dilində «ovqatı təlx», «başı 
batmışlar», «kim kimədir» (B.Talıblı), «ağız davası», «quyruq 
bulayan», «başımızın böyüyü» (Qantəmir), «çörək itirən», «başı 
gora titrəyən», «tuş salan», «can verən», «canlar alan», «ayaq 
tutan», «ələ keçən», «əl çalan», «məscidə dönmüş», «işin içi», 
«kafir əli», «canımda can var», «göydən düşmə», «tülkü hiyləsi», 
«şəhvət bazarı», «kefi saz», «cibi dolu», «güldən ağır» (Mir Cəlal), 
«gözlərim üstə», «fitnə salan», «canı boğazında», «osmanlı qaşığı 
işlədən» (S.Rəhman) kimi ismi birləşmələr də çoxdur, lakin nəsr 
dilində ifadələrin çoxu feli frazeoloji vahidlərdən ibarətdir. 
Feli frazeoloji vahidlərin işlək morfoloji formaları əmr və 
xəbər şəkilləridir. Lakin əmr və xəbər şəkillərində də nisbət eyni 
deyildir. Əmr şəklinə nisbətən, xəbər şəklində olanlar kəmiyyət 
üstünlüyü ilə diqqəti cəlb edir. Əmr şəklində olub, daha çox söyüş, 
qarğış, məsləhət çaları ilə komik münasibət bildirən: «məhkəmə 
sağ olsun», «dilə bas», «ağzını saxla», «tormozu bas» (dayan), 
«ağzımı boza vermə», «tora salma» (S.Rəhman), «allah ağzından 
eşitsin», «gədə-güdələr çıxsın başımıza», «damağına dəyməsin», 
«eşşəyi palçıqdan çıxart», «yedəyini əldən qoyma», «başımızı 
düzəldək», «qarnımızı bərkidək», «ruhuma qaşov çəkmə», «allah 
dinə gətirsin», «acığınız gəlməsin», «var-dövlət əldən çıxmasın» 
(Qantəmir), «cəhənnəm ol», «ağzını yum», «yerində köp», «qırxı 
çıxsın», «xatanı sov», «salavat çevir», «cəzasına çatdırın», 
«böyüklük eləsin», «çimdik götürsünlər», «yadına sal», «başına 
dəysin», «rədd ol», «üz verməsin», «boynuma minməsin», «kef 
çəksinlər», «başa düş», «özündən çıxma»… (Mir Cəlal) kimi 
frazeoloji vahidlər obraz nitqi ilə bağlı olub, dialoq komizminin 
 177
yaranmasında əsas vasitələrdəndir. Xəbər şəklində olan komik 
frazeoloji  vahidlər isə müəllifin təhkiyə dili ilə daha çox 
əlaqədardır. 
Feli frazeoloji vahidlərin bir qismini məsdər («burnunu 
soxmaq», «vicdan əzabı çəkmək», «fürsəti əldən buraxmaq» – 
B.Talıblı; «ağzına tüpürmək», «fələyin çənbərindən keçmək», 
«canını dişinə tutmaq», «dünyaya gəlmək», «başıaçıq saxlamaq» 
(ərsiz) – Qantəmir; «qarovul çəkmək», «cızığından çıxartmaq», 
«qiyamət qoparmaq», «yaş axıtmaq», «ələ gətirmək», «gözünə 
girmək», «sözündən çıxmaq», «yaraşığa salmaq», «hövsələni 
basmaq» –  Mir Cəlal; «başqa havalar çalmaq», «yoluna qoymaq», 
«dadına çatmaq», «gədə-güdənin ağzına söz vermək», «kəllə 
gəlmək», «orucunu açmaq», «başını əkmək», «burnunun suyunu 
axıtmaq» –  S.Rəhman), bir qismini feli bağlama («gözləri yol 
çəkəndə» – B.Talıblı; «bağrına basanda», «şübhəyə düşüb» – Mir 
Cəlal), bir qismini isə felin digər təsrif şəkillərində olan 
(«sözündən çıxa bilər» – Simürğ; «öhdəsindən gələ bilməyir» – 
B.Talıblı; «axırına daş ata», «başımıza çıxarmaya» – Qantəmir; 
«qumarı əldən qoya bilməz» – S.Rəhman) ifadələr təşkil edir. 
Şübhəsiz, bu hal təbiidir və hər hansı bir frazeoloji vahid felin 
bütün zaman və şəkillərində işlənə bilər. Lakin bunları qeyd 
etməkdə məqsədimiz komik frazeoloji vahidlərin işlək formalarını 
nəzərə çarpdırmaqdır. Şühudi keçmişdə, indiki zaman və nəqli 
keçmişin hekayəsində və ümumiyyətlə, xəbər şəklində komik sabit 
birləşmələr daha işləkdir. Bu ümumi hal ayrı-ayrı yazıçıların 
dilindəki spesifik işlənmə məqamını inkar etmir. 
Satirik nəsrin dilində nidayi frazeoloji vahidlər, xüsusən alqış, 
qarğış, söyüş bildirən ifadələr komik effekt yaratmaqda xüsusi rola 
malikdir. Belə ifadələr gözlənilməz mənaya malik olmaqla yanaşı, 
gözlənilməz məqamda işlənməklə də komizm yaradır. Məsələn, 
B.Talıblının «Dirək» povestində belə bir epizod vardır: Nadirin 
anası, Məstan bəyin həyətinə gəlib nökər Məciddən oğlu haqqında 
bir xəbər bilmək istəyir, lakin bəy və onun arvadı Noğul xanım 
 178
Məcidin kimsəsiz qadınla danışmasına belə imkan vermirlər: 
«…bəy, gəlmişəm ki, Məcidi görəm, Nadirdən bir xəbər biləm, – 
deyə dərzlərin üstə dövrə vuran Məcidə baxdı. 
Məcid atı saxlayıb cavab vermək istədi, lakin Noğul xanım 
onun üzərinə qışqırdı və Nadir kimi naşükür adamdan ötrü işi 
buraxıb söhbətə girmək istədiyinə söyüb danladı. 
Məcid, xanımın məzəmmətini eşitcək bir az əyri-üyrü ona 
baxdı, acığından dodaqlarını çeynəyib, əlindəki cilovları və atı 
muşqurub sürdü. Buğda dərzlərinin üstə bir dəfə fırlanıb: 
– Ay sənin atanın gözünə aftaba! – deyə ucadan söydü. 
Söyüşün kimə (atamı, yoxsa Noğul xanımamı) mənsub 
olduğunu heç kəs bilmədi». 
Situasiya elədir ki, Noğul xanım bu sözləri – söyüşü özünə 
çıxmaya da bilər. Nökər bu cürətin sahibi ola bilməz. Lakin 
müəllif çox ustalıqla sinfi münasibəti – Məcidin qadına cavab 
vermək istədiyini, lakin imkansız və gücsüz olduğunu, bununla 
belə dözmədiyini bildirir; o, qəzəbini oxucuya çatdıra bilir. Bunu 
onun Noğul xanıma «əyri-üyrü» baxması və spesifik vulqar ifadə 
olan «ay sənin atanın gözünə aftaba» sözlərindən başa düşürük. 
Məcid, əslində, atı bəhanə edərək söyüşü bəyin və Noğul xanımın 
senzurasından ustalıqla keçirə bilmişdir. 
Nəsr ustalarının dilində bu cür yerinə düşən «cəhənnəmə 
gəlsin, gora gəlsin», «onların ata-babalarının məzhəbini «filan 
eləyim», «mülhid qızı mülhid» (B.Talıblı); «mürtəd uşaqları» 
(Simürğ); «allah atana rəhmət eləsin», «o buğdadan sənə halal 
olsun» («o buğda sənə halal olsun» deyilmir, «buğdadan» deyilir), 
«allah eləməsin» (Qantəmir), «qızıl gülləyə gələsən», «vay sənin 
atan-anan yarımasın», «sənin atan gorbagor olsun», «ay səni sağ 
yemiyəsən», «daş düşsün onun başına», «səni mənə calayanın atası 
tünbətün olsun», «ciyərin yansın», «onun imam kəlləsinə çaxır 
töküm», «gözündən gəlməsin» (Mir Cəlal); «atan cənnətlik»; «atan 
rəhmətlik»; «gözün aydın olsun» (S.Rəhman) və s. tipli ifadələr 
çoxdur. And, alqış, təskinlik, mübarəkbadlıq, əzizləmə bildirən 
 179
«qurani-məscid haqqı», «başın sağ olsun», «əlinə dönüm», 
«maşallah olsun», «sən vicdanın», «mübarək olsun», «vicdanın 
itin olsun», «qardaşoğlunun canına and olsun», «məni qəbrə öz 
əlində qoyasan»,  «bu can ölsün», «kəramətinə qurban», «gözünə 
dönüm» (Mir Cəlal) və s. kimi frazeoloji vahidlər də ümumi fonun 
komik rəng almasında az iş görmür. Bunlardan əlavə, gülüş 
çalarlarının təzahüründə modal frazeoloji vahidlərin rolunu da 
qeyd etməliyik. Mir Cəlalın işlətmiş olduğu «ərz olsun 
qulluğunuza», «ərz eləyim ağanın qulluğuna», «təbiət qoysa», 
«söz belə, timsal belə», «baş ağrısı olmasın»… kimi ifadələr hələ 
təklikdə işlənməklə gülüş və təbəssüm doğurur. Məsələn, 
«Hikmətdən xəbər» hekayəsində məscid mücavirinin arvadı 
Şərabanının – yeni seçki qaydalarına müdaxiləyə çalışan və buna 
görə də ikibaşlı danışan bu qadının nitqini ədib belə qurmuşdur: 
«A qadan alım, başağrısı olmasın, indi budur, timsalən deyirəm, 
biz zəhmətkeşlər, söz belə, istəsək, burada oturan arvadlardan 
birini seçək; nə olar, inanırıq, görürük ki, timsal belə, yaxşı işləyir, 
dilli-ağızlıdır, haqq-ədalətnən baxandır, ağbirçəkdir, ürəyimizə 
yatır, seçirik…» Burada  adi ifadələrlə yanaşı, ara sözlər də 
obrazın niyyətini ustalıqla, təbii və komik yolla əks etdirir. 
Nəzərdən keçirdiyimiz ifadələr nəsr üslubunun tərkib 
elementləri, mühüm komizm vasitələridir. Bunlarsız satirik və 
yumoristik əsərlərin dilini təsəvvür etmək qeyri-mümkündür. 
Komik ifadələr çox və rəngarəng olduqca, müəllifin təhkiyə dili, 
obrazların nitqi təbii, emosional, təsirli, komik fon və komik 
detallar daha güclü olur. Simürğ, B.Talıblı, Qantəmir, Mir Cəlal və 
S.Rəhmanın yaradıcılığı frazeoloji vahidlərin intensiv işlənmə 
imkanları və fərdi üslubi keyfiyyətləri ilə fərqlənməmiş deyildir. 
Lakin onların arasında əsas mənbədən – dilin frazeoloji 
tərkibindən istifadə baxımından fərq yoxdur. Bu hal ümumxalq dili 
frazeologiyasının sabitliyi, davamlılığı ilə bağlıdır. Ümumxalq dili 
frazeologiyasının əsas hissəsi zəruri, həyati məfhumların 
ifadəçiləri olduğundan, heç bir komik sənətkar onlardan yan keçə 
 180
bilmir. Hər bir yazıçı ümumişlək ifadələrlə yarada bildiyi əlavə 
məna çalarları ilə başqalarından az-çox seçilir və ədəbi dili 
zənginləşdirməklə öz fərdi üslubunu da formalaşdırır. Bu hal daha 
çox ifadələrin usta sənətkar tərəfindən uğurla işlədilməsi, semantik 
cəhətdən zənginləşdirilməsi və bədii əsərə müvəffəqiyyətlə daxil 
edilməklə kütləviləşdirilməsi yolu ilə olur. 
 
 
MƏSƏLLƏRİN VƏ AFORİZMLƏRİN KOMİZMİ 
 
Bütün sabit cümlələr – atalar sözləri, məsəllər, ibarələr, 
hikmətli sözlər, aforizmlər, ştamplar və s. bədii əsərə komizm 
vasitəsi kimi daxil edilmir. Bunlar sənət əsərlərinin dilinə bədiilik 
prinsiplərinin ümumi tələbləri ilə bağlı daxil olur. Lakin 
yumoristik və satirik əsərlərin dilində epizodik hadisə və 
obrazların xarakterindən, əsərin komik pafosundan asılı olaraq, 
sabit cümlələrin komik rəngdə, komizm vasitəsi kimi işlədilməsinə 
güclü meyil olur, ümumxalq təfəkkürünün məhsulu olan atalar 
sözləri və məsəllər satira dilində mühüm komizm vasitələrindən 
biri  kimi çıxış edir, rəngarəng söz qrupları, frazeoloji vahidlər, 
gözlənilməz müqayisələr və tropun digər növləri ilə birlikdə komik 
təhkiyə və dialoqların formalaşmasında öz zəngin imkanları ilə 
əvəzsiz rol oynayır. Burasını da qeyd etməliyik ki, məhsuldar və 
intensiv işlənmə imkanlarına görə atalar sözləri və məsəllər, ibarə 
və şablonlar, hikmətli sözlər və aforizmlər digər komizm vasitələri 
ilə müqayisədə məhdud olsa da, mənalılıq və komik situasiyanı 
gücləndirmək baxımından bəzən nəzəri daha çox cəlb edir. 
Atalar sözləri və məsəllərin satira dilində rolu barədə Mirzə 
Cəlilin xidmətləri məlumdur. Ümumxalq dilinin sənətkara hazır 
şəkildə bəxş etdiyi bu müdrik el əsərlərinə komik don geydirmək 
sahəsində hələlik heç kəsi onunla yanaşı qoymaq, Mirzə Cəlil 
sənətindəki tünd satira boyasını heç bir başqa milli sənətkarımızda 
axtarmaq olmaz. Mollanəsrəddinçilərin müasirləri və yeni dövrdə 
 181
davamçıları olan Simürğ, B.Talıblı, Qantəmir, Mir Cəlal və 
S.Rəhman da dilimizin bu zəngin ifadəlilik vasitələrindən az 
faydalanmamışlar. Doğrudur, onların heç biri  atalar sözləri və 
məsəllərdən istifadə baxımından Mirzə Cəlil səviyyəsinə yüksələ 
bilməmişdir, lakin bu hal Qantəmir, Mir Cəlal, S.Rəhman kimi 
komizm ustalarının bu cür vasitələrdən az bəhrələnmiş olduğunu 
sübut etmir. Onlar kənd həyatına, inqilab illərinin, 20-30-cü illərin 
ictimai-siyasi vəziyyətinə və o dövrün məişətinə yaxşı bələd 
olduqlarından, seçib işlətdikləri məsəllər də xarakterikdir, 
hadisələrin mahiyyətinə, obrazların səciyyəsinə münasib və 
uyğundur. Onların əsərlərində məsəllər hadisələrin mahiyyətinə 
əksərən uğurla uyğunlaşdırılmışdır. Hətta bəzən adama elə gəlir ki, 
bu sözləri, ifadələri, cümlələri obrazlar özləri onlara pıçıldamış, 
öyrətmişdir. Bu, ifadələrin, atalar sözlərinin, məsəllərin diqqətlə 
seçilib-işlədilməsindən doğan təəssüratla bağlıdır. Şübhəsiz, bunu 
nəzərdən keçirdiyimiz bütün komizm vasitələri haqqında demək 
mümkün olmadığı kimi, sabit, müdrik mənalar ifadəçisi olan bütün 
komik cümlələr haqqında da demək olmaz. 
Atalar sözləri və məsəllərin hamısı komik çalara malik 
deyildir, satira və yumor semantikası ilə yüklənməmişdir. Onların 
böyük bir qismi ciddi planda işlədilir, lirik, epik və dramatik 
əsərlərin dilində kədər, qəzəb, nifrət, məhəbbət, ciddiyyət bildirir, 
onlardan təbəssüm və gülüş güdülmür. Lakin komik  yazıçı bu cür 
məsəlləri, atalar sözlərini asanlıqla komizm vasitəsinə çevirə bilir, 
ümumi komik fonda hadisə və xarakterlərin təbiətinə uyğun olaraq 
onlara komik rəng verir. Belə hallarda məsəlin komizm vasitəsinə 
çevrilməsi kinayə intonasiyası və komik mühitlə bağlı olur. 
Məsələn, «Örkən nə qədər uzun olsa, yenə gəlib doğanaqdan 
keçər» məsəli çox vaxt təəssüflə söylənən, adi halda heç bir komik 
keyfiyyətə malik olmayan məsəldir. Lakin Qantəmir tın-tın 
Musanın nəvəsinin («İntelligent») təsvirində onu elə işlətmişdir ki, 
məsəl komik kinayə çaları qazanmışdır. Müəllif əsərin ilk 
cümlələrindən bu mənfi tipi oxucuya tanıtmaq üçün məsxərə ilə 
 182
yazır: «…onu burada gör, bil, tanı, birdən gərəyin olar. Örkən nə 
qədər uzun olsa, yenə gəlib doğanaqdan keçər». Kinayə 
intonasiyası ilə söylənmiş bu sözlər təsvir edilən obrazın yaramaz 
adam olacağını ilk andan daha tutarlı ifadə etmişdir. 
Yaxud «Hər kəsi öz qəbrinə qoyacaqlar» məsəli komik şəraitdə 
uğurla yumor vasitəsinə çevrilmişdir. Qantəmirin «Zeynəb 
Tükəzbanova» əsərinin əsas obrazlarından biri olan Məşədi Nəcəf 
əvvəlcə kommunistlərdən xoşlanmır. Lakin tədricən, bir kəndli 
kimi, onların köməyindən, yaratdığı şəraitdən razı qalır. Arada 
yalnız dini təəssübkeşlikdir: o, dini mövqedən çıxış etsə, dinin 
tələblərinə əməl etsə, bir çox şeylərdən məhrum olar. Ona görə də 
birtəhər dolanmaq, ötüşmək üçün mötədil yol tutur. Bu məqamda 
ədib yuxarıdakı məsəli onun nitqinə daxil etməklə, Məşədi Nəcəfin 
işin gedişinə münasibətini təbii və komik yolla həll etmişdir: «Can 
onların, cəhənnəm tanrının… indi də bizə kömək edirlər, onların 
dini mənim nəyimə lazım? «Hər kəsi öz qəbrinə qoyacaqlar». 
Qantəmir «Arvadın saçı uzun, ağlı qısa olar», «Min dərədən su 
götürər» məsəllərinə də bu cür komik don geydirə bilmişdir. 
Köhnə zehniyyətlə bağlı olan birinci məsəl Hacı Qanbayın («Hacı 
Qanbay») qənaətinə uyğundur. Hacı bu sözləri «qızıl suyu ilə 
yazılmalı» sözlər sayır. Sonuncu məsəldə isə ədib müəyyən 
dəyişiklik etmiş, «min dərənin suyunu qarışdırır» məsəlini obrazın 
təbiətinə uyğunlaşdırıb işlətmişdir. 
Ailəsini başsız qoyub guya «əməlli» iş dalınca gedən, arvadını 
və körpə uşağını ac-susuz qoyan Qədir kor-peşman geri 
qayıdarkən, işlərinin bəd gətirmə səbəbini Qumruya etdiyi 
zülmlərdə görür və belə bir vəziyyətdə onun fikrindən «uzunsaçın 
ahı yerdə qalmaz» məsəli gəlib keçir. Adi halda komik çalara 
malik olmayan bu məsəl Qədirin təfəkkür və düşüncəsinə, onun 
hadisələrdən çıxardığı nəticəyə çox uyğundur və buna görə də təbii 
səslənir, yerinə düşür. Buradakı «uzunsaçın» sözü də düzgün 
seçilmişdir. Müəllif bunun əvəzinə «arvad», «qadın» sözlərini də 
işlədə bilərdi. Lakin Qədirin sadəlövh, təmiz, təbii, küdurətsiz 
 183
qəlbinə, evfemistik düşüncəsinə mətndə işlənmiş söz daha 
uyğundur. Bu cür məsəl sinfi təfəkkürün aşağı inkişaf pilləsinə, 
Qədir kimilərin düşüncə tərzinə müvafiqdir. 
Beləliklə, atalar sözləri və məsəllərin böyük bir qisminin satira 
və yumor vasitəsinə çevrilməsi mətndən, intonasiyadan asılı olur. 
Məişət danışığında işlədilən «qoyunu qoyun ayağından, keçini 
keçi» məsəli adi halda gülüş doğurmaya da bilər. Lakin «Dirilən 
adam»da Mir Cəlal həmin məsəli Qədirin sadəlövh 
mühakimələrinin tənqidi prosesində gülüş vasitəsinə çevirmişdir. 
Qədir Bəbir bəyin onu Qatır Məmmədin dəstəsi ilə 
əlaqələndirməsi fikrindən özünü və Qumrunu uzaqlaşdırmaq üçün 
bu məsəldən istifadə edir. Bu cür faktlar göstərir ki, məsəlin komik 
gücü, satirik kəskinliyi, istehza, məsxərə və dolama mənası ifadə 
etməsi və ya mülayim yumorla, təbəssümlə gülümsəməsi obraza 
münasibətdən irəli  gəlir. Məsələn, yuxarıdakı misalda yumor 
çaları güclüdürsə, ədib «özgə atına minən tez düşər» məsəlini 
istehza və məsxərə ilə işlətmişdir: hərçənd Sarıqlı molla hər 
təziyəyə çağırılanda ona at da göndərilir, «…lakin ona öz atı lazım 
idi, çünki özgə atına minən tez düşər! Axund isə düşmək istəmirdi. 
O da can idi, o da insan idi». Burada komizmin səbəbi məsəlin 
ümumi mənasının axundun arzu və istəkləri ilə əlaqədar 
konkretləşdirilməsidir. Simürğ «Azadlıq üçün cinayət» 
hekayəsində Məşədi Qulamın Cəvahiri döyməsini belə ifadə edir: 
«Az döydüsə – şirin döydü». Burada komik çalar «şirin» sözü ilə 
bağlıdır. Məsəlin ikinci hissəsi müəllif qənaətinə deyil, obraz 
düşüncəsinə uyğun qurulmuşdur. Çünki, əslində, müəllifin təhkiyə 
dili ilə verilsə də, məsəl bütövlükdə obraz düşüncəsinin məhsulu 
olub, öz dililə özünü ifşa xarakteri daşıyır. 
Məsəllərin obraz təfəkkürünə, əsas surətlərin təbiət və 
xarakterinə uyğunlaşdırılmış şəkildə işlədilməsi yolu ilə komik 
effektin yaradılması satira ustalarımızın əsas yazı vərdişlərindən 
olmuşdur. Qumrunun Qədir kimi lüt rəncbərə qismət olması Bəbir 
bəyin beynində «gül küllükdə bitər» məsəlinə uyğun olaraq, 
 184
«peyin içində bitən gül» şəklində assosasiya yaradır. Bəbir bəyin 
özünün məsələləri həll etmə yolu var, tez-tez «Hər şey qamas-
qamas» məsəlini işlədir. Həmin sözlərin bu qədər təbii səslənməsi 
məsəlin bəyin təbiətinə uyğun seçilməsi ilə bağlıdır. Şahidi, sübutu 
olmadığı üçün Qədirin dirilməsi ilə bəy «razılaşmır»: «Qəbiristana 
gedən ölü geri qayıtmaz» deyə etiraz edir. Bu cür məsəllər bəyin 
təbiətinin komik yolla açılmasında xeyli iş görür. 
Mir Cəlal «Dərə xəlvət – tülkü bəy» məsəlini Mirzə 
Cəlilsayağı dəyişdirmiş, «Necə xəlvət dərələrdə tülkülər bəydir» 
şəklinə salaraq Qədirin nitqinə daxil etmişdir. Məsəllərdə bu cür 
dəyişiklik Mir Cəlal nəsrində az deyildir. Kəndlilərin üzə dur-
masından gileylənən Hacı «bizimkilər gəmidə oturub gəmiçi gözü 
çıxardır» məsəlini işlədir və məsəlin ikinci hissəsini «gəmiçi ilə 
dava edir» əvəzinə, müvafiq şəkildə dəyişdirib vulqarlaşdırmaqla 
Hacının qəzəbini bildirir, onun gülünc vəziyyətini göstərməklə 
komizmi gücləndirir. Zəmanəni qaranlıq görənlərin, Qədir 
kimilərin «xortdadığını» eşidib çaş-baş qalanların dediyi: 
«Dünya… Nə bilim, vallah, belə getsə, vay, vay bir keçilinin 
halına! Çoxları xortdayacaq, diriləcək, çox adam da ölməli olacaq! 
Ata-babadan da görmüşük. Şam qızaranda dan yağar. İl bəd gəldi, 
bəla üzülməz!» – sözləri nə qədər təbii, təsirli, inandırıcı, 
ifadəlidir! «Vay bir keçilinin halına» – kasıbın vəziyyətini kasıb və 
savadsız, lakin elin ifadə tərzindən yaxşı xəbərdar olan kəndlinin 
dilindən belə eşidirik. «Ata-babadan da görmüşük» sözləri «atalar 
demişdir», «atalar görüb demişdir» mənasındadır. Burada yoxsul 
kütlənin təsəvvürü və gələcəyə inamı ifadə olunmuşdur. «Şam qı-
zaranda dan yağar», «İl bəd gəldi, bəla üzülməz» məsəlləri 
kəndlinin görüşünü, istismar dünyasındakı bədbinliyini və bu 
bədbinlik içərisində dumanlı, qarışıq ümidlərini, hesabsız 
zülmlərin axırı olacağı inamını əks etdirir. Bu cür mətnlərdə 
komizmlə lirizm, tragizm, gülüşlə daxili narahatlıq və çırpıntılar, 
mənəvi üzüntü və gərginlik qovuşmuş olur. Bu xüsusiyyətə 
 185
Qantəmirin, Mir Cəlalın, S.Rəhmanın nəsr dilində tez-tez rast 
gəlmək mümkündür. 
Nəsr dilində komik çalarda işlədilən: «Həm ziyarət, həm 
ticarət», «Əti sənin, sümüyü mənim», «At kimindir – minənin, yer 
kimindir – əkənin», «Misi odda qoyarsan olar isti, döyərsən olar 
yastı» (B.Talıblı), «O küçə sənin, bu küçə mənim», «Axtardığım 
yar idi, yetirdi pərvərdigar», «Dad yarımçıq əlindən», «Qorxan 
gözə çöp düşər», «Tari mənəm, yağmaram», «Arvadın saçı uzun, 
ağlı qısa olar», «Arvadla kişinin torpağı bir yerdən götürülüb», 
«Sözün doğrusunu zarafata salıb deyərlər» (Qantəmir), «Həzrət 
Süleymana qalmayan dünya sənə də qalmaz» (S.Rəhman) və s. 
tipli məsəllər, atalar sözləri də lirik, epik, dramatik əsərlərlə 
yanaşı, komik əsərin dil materiallarındandır. 
Məsəllərin və atalar sözlərinin bir qismi dildə komik 
məzmunda formalaşmış olduğundan intonasiya və mətndən asılı 
olmadan da komizm vasitəsi kimi çıxış edir, ümumi komik fonun, 
komik mühit və detalların təşəkkülündə mühüm rol oynayır. 
Əslində, kiçik komik-satirik əsərlər kimi formalaşmış bu cür 
məsəllər, atalar sözləri iri satirik və yumoristik əsərlər üçün təbii 
dil materialına çevrilir. Belə dil vasitələrindən istifadə edərkən, 
sənətkarın ustalığı onları duyub seçə bilmə və mətn daxilində 
əlverişli məqamda onların komizm imkanlarını ümumi komik po-
tensial hesabına dərinləşdirmə qabiliyyəti ilə ölçülür. Şübhəsiz, 
sənətkarın komik təbiəti və onun ümumi yaradıcılıq istiqaməti bu 
cür vasitələri təbii və zəruri şəkildə çəkib gətirir və onlar komik-
bədii mətnin ümumi ahəngini zənginləşdirir, tündləşdirir. Lakin 
bəzən yazıçı daha çox axtarmalı və münasib vasitələr tapmaq üçün 
tədqiqat xarakterli araşdırmalar aparmalı olur. Dil bu sahədə elə 
tükənməz imkanlara malikdir ki, sənət axtarışları dərinləşdikcə, 
daha tipik material əldə edilir. Qantəmirin komik təbi bu sahədə 
zəngin imkanlara malik olmuşdur: «Tülkü tülkülüyünü sübut 
edənə kimi dərisini boğazından çıxararlar», «Allah-əkbərlə donuz 
darıdan çıxmaz», «Meşə çaqqalsız olmaz», «Sözün zoğalını ada-
 186
mın şax üzünə deyərlər», «Bir meşədə iki axsaq ceyran olmaz», 
«Havayı sirkə baldan şirindir». «Əməlisaleh övlad dayısına oxşar», 
«Araz aşığındandır, Kür topuğundan», «Az aşın duzu deyil» və s. 
B. Talıblı, Mir Cəlal, S. Rəhman da bu cür məsəllərin, atalar 
sözlərinin komizmindən istifadə etmişlər: «Hər yanda aşdı, orda 
başdı», «Ver yeyim, ört yatım, gözlə canım çıxmasın» (B. Talıblı), 
«Axsaq eşşəyin kor da nalbəndi olur», «At kotana gedəndə 
qiymətə minər», «Yeyiblər halvanı, miniblər eşşəyi» (S, Rəhman) 
və s. 
Komik keyfiyyətdə  formalaşmış atalar sözləri və məsəllərin 
təsir gücü danışanın ahəng və intonasiyasından, vəziyyətdən, 
təhkiyəçinin və ya obrazın əhvali-ruhiyyəsindən aslı olaraq artıb-
azala bilir. Məsələn, Mir Cəlalın əsərlərindəki «Arvaddan soruşdu-
lar: əvvəlki ərindən razısan, indikindən? Dedi: ağrım hər ikisinin 
ürəyinə», «Qızı qoysalar öz keyfinə, ya zurnaçıya gedər, ya 
halvacıya» («Dirilən adam»), «Ev dönüb oldu bir həsir, bir 
Məmmədnəsir» («Sara») məsəllərində komik məzmun göz 
qabağındadır. Yoxsul kəndli hökumətin yaratmış olduğu 
çətinliklərdən acı-acı şikayətlənir və: «Eşitməmisənmi, «qorx o 
yaxşıdan ki, pisin yerinə gəlir» sözləri ilə yanaşı, yuxarıdakı 
birinci məsəli də əlavə edir. Onun danışığında bir acılıq, istehza, 
kədər, üzüntü var; əlavə edilən məsəl isə istehzanı daha da 
dərinləşdirir. Ona görə də kəndlinin işlətdiyi məsəllər gurultulu 
qəhqəhələr doğurmur, nifrət və kin yaradır. İkinci məsəl yüz cür 
əməl-fel ilə onu buna, bunu ona calamağa çalışan küp qarısı Çəpəl 
Sayalının dilində işlənmişdir. Çəpəl nifrətamiz bir obraz 
olduğundan onun dilində işlənmiş komik məsəl gülüşə deyil, 
obrazın özünə qarşı kinə, nifrətə səbəb olur. Beləliklə, bu cür 
məsəllərdə komik yolla qəzəb və nifrət yaradılır, gülüş əvəzinə 
kin, istehza mübarizə edir.  
Şimir Məmmədhüseyn evinin yoxlanacağını eşidib, yararlı 
şeyləri cəld qonşuya ötürür və gizləyir. Bu məqamda ədibin 
işlətdiyi «Ev dönüb oldu bir həsir, bir Məmmədnəsir» məsəli 
 187
vəziyyəti yığcam və ümumiləşmiş şəkildə ifadə etsə də, müəllif 
onun komizm imkanlarını mətn daxilində dərinləşdirə bilməmişdir. 
Məsəl heç bir gözlənilməz çalara malik deyildir. Qantəmirin 
povestində Qara Hüseyn öz arvadı haqqında «Mal yiyəsinə oxşar» 
məsəlini işlədir. Mir Cəlal da Leyla və Qulam Kəmtərovların ailə 
münasibətlərini nəzərə alaraq «Arvad ərinə oxşar» məsəlindən 
istifadə edir. Hər iki məsəl eyni mənanın ifadəçiləridir. Lakin 
Qantəmirdə vulqarlıq komizmi gücləndirmişdir. Buradan 
göründüyü kimi, komik məsəllərin, atalar sözlərinin bir qismi 
tərkibində vulqar müqayisələr və ya vulqar metonim–perifrazlar 
olduğu üçün komik semantikaya malikdir. B.Talıblının «Dirək» 
povestində Səmədin mənfi təbiətinə işarə ilə işlədilmiş «Sarı adam 
xatakar olar», «Sarı at xatakar olar» məsəllərindən ikincisi öz 
polisemantizmi ilə daha çox komik mənalılıq kəsb etmişdir. 
Qantəmirin nəsrində «De gəl eşşəyi palçıqdan çıxart», «Eşşək 
qazanar, at yeyər», «Dağ ola, duman ola, qız ola, çoban ola», 
«Mərdimazarı axtarmaqla deyil, rast gəlməklədir» və s. məsəllər 
də fikrin vulqar ifadəsinə xidmət edir. Xadimi-millət Məşədi 
Fərzalı («Dirilən adam») dilənçiyə pul verən bir nəfəri danlayaraq 
deyir: «Əfəndim, yapdığın qəbahətin zırpılığını qanırsanmı? Paran 
çoxdur, ver qatığa, yax başına». Bu sözlərdə gülüş doğuran cəhət 
«xadimi-millətin» məsələni çox şişirtməsi, belə şeylərin 
müsəlmanı guya «dilənçiyə çevirməsi»dir. Qədirin bu məsələyə 
münasibəti və xadimi-millətə kinayəsi komizmi daha da artırır: 
«Qədiri gülmək tutdu. Qatığın yemək üçün, bəzi halda isə dərman 
üçün işlədildiyini Qədir bilirdi. Ancaq başa yaxıldığını, nə üçün 
yaxıldığını bilmirdi». 
S.Rəhmanın satira dilindəki məsəllərin bir qismi frazeoloji 
vahidlərə yaxın olub, daha spesifik səciyyəlidir: «…məni o qədər 
döydü ki, pişiyə Əbülqasım deməyə başladım», «… o qədər 
kötəklənmişdim ki, şalmanla Salmanı bir-birindən seçə 
bilmirdim» və s. 
 188
Vulqarlıqla yanaşı, birinci məsəldə zidd məfhumların 
əlaqələndirilməsi, ikinci məsəldə daxili kalambur komizmə təsir 
edir. Mir Cəlal və Qantəmir üslubuna məxsus məsəllərə nisbətən, 
S.Rəhman nəsrindəki bu cür məsəllərdə istehza dolayı yolla ifadə 
olunur, gec duyulur, ümumi hadisələrdən nəticə kimi hasil olur, 
gülüş və qəhqəhə ön plana keçir. S.Rəhman bəzən belə məsəllərin 
sinonimlərini birlikdə işlətmişdir. «Kölgələr» hekayəsində Molla 
Qədəş Cuhud Əlinin var-dövlətini əlinə keçirə bilmədiyi, qızıl-
gümüş Mirqasıma qismət olduğu üçün yanıb-yaxılır, lakin işin-
işdən keçdiyini başa düşür: «Ancaq daha keçmiş ola, yeyiblər 
halvanı, miniblər eşşəyi… İndi cibimdə siçanlar kamança çalır». 
«Cibimdə siçanlar oynayır» əvəzinə, «cibimdə siçanlar kamança 
çalır» şəklində dəyişiklik birinci məsələ sinonim olan ikinci məsəli 
də vulqarlaşdırmışdır. S.Rəhman nəsrindəki «Düşmən səni daş ilə, 
sən düşməni aş ilə», «Axsaq eşşəyin kor da nalbəndi olar» kimi 
məsəllərin komizmi də müəyyən dərəcə onların vulqarlığı ilə 
bağlıdır. Mir Cəlal nəsrində «Arığın nə işi var qoruqda ki, qıçını 
sındırsınlar» məsəli tərkibində vulqar müqayisə olması ilə komik 
məna qazanmışdır. 
Bəzən əksinə də olur: canlı dildə işlənən məsəlin vulqar 
elementi evfemistik ifadə olunmaqla vulqar məna yumşaldılmışdır; 
məsələn: Molla Fərəc onu tanıyan şəxsə onun keçmişi haqqında 
danışmamağı «Dəvə gördüm, izini də görmədim» (S.Rəhman) 
məsəli ilə başa salır. «Bir meşədə iki axsaq keçi olmaz» əvəzinə, 
Qantəmir «Bir meşədə iki axsaq  ceyran olmaz» məsəlini işlədir və 
s. 
Söz ustasının ümumxalq dili frazeologiyasından istifadə 
bacarığı bədii əsərdə nə dərəcə reallaşırsa, sənət əsərinin komik 
gücü də o dərəcə artıq və böyük olur. Şübhəsiz, bu prosesdə 
məsəllər, atalar sözləri muxtariyyət təşkil etmir, onların komik 
potensialı mətnin ümumi mənası, materialı və intonasion 
xüsusiyyətləri ilə birgə açılır. Ona görə də komik mətni nəzərə 
 189
aldıqda bizim komizm ustalarımızın məsəllərin komik 
potensialından uğurla faydalandıqlarını qeyd etmək mümkündür. 
 
* * * 
 
20-30-cu illərdə yaranmış nəsr əsərlərinin dilində elə cümlələr, 
məna və məntiqcə fərqlənən elə sintaktik konstruksiyalar 
işlənmişdir ki, bunlar xırda və sıx hüceyrələr arasında yumor 
qüvvəsi, gülüş yaratma imkanları, satirik ümumiləşdirmə 
xüsusiyyətləri ilə seçilir və diqqəti daha çox cəlb edir. Bu cür 
konstruksiyaları  t i z f ə h m l i k  a f o r i z m l ə r i  
adlandırmaq olar. 
Tizfəhmlik yumor və satiradan fərqlənir, komizmin müstəqil 
bir qolu kimi çıxış edir. Bütün tizfəhm aforizmlər gülüş doğurmur. 
Tizfəhmlik gülüş doğura da bilər, doğurmaya da bilər, lakin 
onlarda məna kəskinliyi həmişə olmalıdır. Tizfəhmlik ifadələri 
dərin mənanın yığcam və kəskin ifadəsinə xidmət edir. 
Yumor hissi və tizfəhmlik eyni şey deyildir. Bu və ya digər 
şəxs yumor hissinə malik ola bilər, lakin tizfəhm olmaya bilər. 
Yaxud da əksinə: qızğın və uğurlu tizfəhm adam bəzən yumor 
hissindən məhrum olur. Əlbəttə, həm tizfəhmlik xüsusiyyətinə, 
həm də yumor hissinə malik olan və eyni zamanda hər ikisindən 
məhrum olan adamlar da vardır.1 
Tizfəhmlikdə iki əsas komponent ayrılır: seçmə assosasiyası 
qabiliyyəti və xüsusi nitq məhsulunu ani olaraq tənqidi 
qiymətləndirmə bacarığı.2 
Tizfəhmlik yalnız aforizmlərin yaradılması ilə məhdudlaşmır, 
aforizmlərin qiymətləndirilməsi zamanı da fəaliyyət göstərir. Yəni 
tizfəhmlik aforizmlərini söyləmək qabiliyyəti ilə yanaşı, onu 
anlamaq və qiymətləndirməyi bacarmaq qabiliyyəti də əsasdır. 
                                                 
 1 Áàõ.: À.Í.Ë ó ê. Î ÷óâñòâå þìîðà è îñòðîóìèè, ñ.66 
         2 Éåíÿ îðàäà, ñ.77. 
 190
Komik tizfəhmlik gülüş mənbəyidir. Gülüş isə «<…> insanın 
öz dostlarına, tanışlarına, ictimai qaydalara, vəzifəli şəxslərə, 
dövlətlərə və ideologiyalara necə münasibət bəslədiyinin ən əyani 
ifadəsidir».1 
Tizfəhmlik psixikanın xüsusiyyəti hesab olunur və təfəkkür 
forması kimi öyrənilir. Tizfəhmlik aforizmlərini dərk etmək, onun 
duzunu mənimsəmək, qavramaq passiv proses deyil, təfəkkürün 
fəal işi ilə bağlıdır. Zarafat və hazırcavablığı qiymətləndirə bilmək 
üçün tizfəhm olmaq lazımdır. Lakin bu, yaradıcı tizfəhmlikdən 
fərqli olaraq, tizfəhmlik aforizminin dərk olunması, 
qavranılmasıdır. 
Çalışıb hazırcavab, tizfəhm olmaq olarmı? A.N.Luk bu suala 
mənfi cavab verir və göstərir ki, heç kəs anadan tizfəhm doğulmur 
və heç kəs tizfəhmliyi öyrənmir. Qabiliyyət olur və insan onu 
tədricən inkişaf etdirir. Bu, fitri qabiliyyətlə bağlı məsələdir, 
Riyaziyyat və ya musiqi sahəsində qabiliyyətin fizioloji əsası 
bilinmədiyi kimi, tizfəhmliyin də fizioloji əsası hələ bilinmir. 
Tizfəhm aforizmlər o zaman güclü olur ki, aforizmin qurulma 
texnikası ilə mənası həmahəng olsun, xüsusən məna insan 
xarakterinin, insan təbiətinin sabit, davamlı xüsusiyyətlərini əks 
etdirsin. Belə olduqda aforizmlər də uzun müddət yaşaya bilir. 
Çünki belələri oxucunu qurulma texnikası ilə təmin etdiyi kimi, 
məna təzəliyi və dərinliyi ilə də təmin edir, razı salır. S.Rəhmanın 
hekayələrində bir sıra komik tizfəhmlik aforizmləri bu tələblər 
əsasında qurulmuşdur. Məsələn, «Ancaq bütün bu məsləhətlərdən 
yalnız o qərara gəldilər ki, əvvəlcədən heç bir qərara gəlmək 
mümkün deyil» («Pozğun»); «Müdir bir neçə günlüyə özünü 
Bakıya ezam etmişdi» («Hamam barədə») və s. 
Bu cür hazırcavab ifadələrin bildirdiyi iş və hadisələr cəmiyyət 
həyatında indi də müşahidə olunur, ona görə də bunlar qurulma 
texnikası ilə yanaşı, məzmunca da oxucunu cəlb edir. 
                                                 
 1 Éåíÿ îðàäà, ñ.134. 
 
 191
Tizfəhmliyin müxtəlif üsulları vardır. Bizim yazıçıların 
nəsrində bunların yalnız bir qismindən istifadə edilmişdir. 
Tizfəhmliyin  ən  geniş yayılmış üsullarından biri, əsas 
qurulma texnikası m ə n a s ı z l ı ğ a   a p a r m a  üsuludur. Bu 
üsulun əsas xüsusiyyəti odur ki, təhkiyəçi və ya obraz, haqqında 
danışılanın, müsahibin fikrini, işini cəfəngiyyata aparıb çıxarır; 
guya əvvəlcə onunla razılaşır, lakin axırda qısa təshihlə əvvəlki 
frazanın mənasını alt-üst edir, tamam dəyişir. Vaxtilə Qoqolun çox 
istifadə etdiyi bu üsulu Qantəmir də işlətmişdir. Qantəmirin «Hacı 
lələ» hekayəsində Hacı Əliqulu hər iki quruluşun – həm köhnə, 
həm də yeni quruluşun nümayəndələri ilə dil tapmağa çalışan, 
özünün dediyi kimi, «hər yerə xodu» olan adamdır. Ədib onun 
xarakterinin bu cəhətini tizfəhmlik texnikası ilə ustalıqla ifşa 
etmişdir. Əsərdə Hacının xasiyyətləri belə açılır: «Başıaşağı, öz 
halal kəsbində, həmişə firqəçilərlə bitərəflərin ümumi iclasına 
gedər qarışar, özü danışmaz, məruzəçiyə suallar verər. Çadranın 
əleyhinə, yeni əlifbanın lehinə barmağını qaldırar, arvadı həmişə 
çadralı!» 
«Məruzəçiyə suallar verər» hissəsinə qədərki cümlə Hacının 
«başıaşağı», «sakit», «halal zəhmət adamı» olduğunu göstərir, 
lakin cümlənin sonu bu fikirləri pozur və şübhə altına alır: özü 
danışmaz, amma məruzəçiyə suallar verər – bu xüsusiyyət 
qolçomaqların, yeni quruluşun maskalı düşmənlərinin üsuludur; 
Hacı Əliqulu da bu üsuldan istifadə edir və bunlar onun heç də 
sakit və başıaşağı olmadığını göstərir. Sonrakı cümlə Hacının 
xarakterini daha aydın açır: çadranın əleyhinə səs verir, arvadı isə 
həmişə çadralı! Son hissə, son fraza onun əqidəsi ilə əməli 
arasındakı uçurumu göstərir. Ədib yenə yazır: «Keçən gün mən 
onun öz ağzından bu qulağımla eşitdim ki, deyir: Şura hökuməti 
kimi padşah olmaz! Bircə bu alış-verişə izn verə, bir də bu gədə-
güdələri qudurdub bizim başımıza çıxarmaya». Bəli, Hacının 
niyyəti belədir. «Şura hökuməti yaxşı padşahdır», amma ikicə 
«xırda» şey – ticarətin məhdudlaşdırılması və gədə-güdələrin 
 192
hakimiyyəti olmayaydı. Hacının nəzərdə tutduğu, xırda şey kimi 
əlavə etdiyi bu şeylər, əslində, kapitalizmin bərpası deməkdir: 
fəhlələrin, kəndlilərin hakimiyyətini al və fərdi ticarətin inkişafına 
mane olma – Hacının əvvəlki fikrini, Şura hökuməti haqqında 
«yüksək rəyi»ni alt-üst edən bunlardır. 
Tizfəhmliyin daxili üsullarından biri idə  b o ş  s ö z 
hazırcavablığıdır. Bu üsulda fikir bir-birini rədd, inkar edən 
momentləri birləşdirir, lakin forma elə olur ki, guya fikirlər bir-
birinə yaxındır. S.Rəhman komik effekt yaratmaq üçün bəzən bu 
üsuldan istifadə etmişdir: «Qohum-qardaşı Bilalı elə basdıracaqlar 
ki, qiyamətə qədər rəhmətliyin yadından çıxmayacaqdır» («Dəfn 
mərasimi»); «Ancaq bütün bu məsələlərdən yalnız o qərara 
gəldilər ki, əvvəlcədən heç bir qərara gəlmək mümkün deyildir» 
(«Pozğun»); «Qəribə işdir! Xəstənin nə ixtiyarı var mənsiz yaxşı 
olur?» («Kölgələr»); «…sonralar gördü ki, yox, dünyada ən asan 
peşə hesab etdiyi müftəxorluq özü də qabaqca müəyyən əmək 
tələb edir» («Kölgələr») və s. 
U z a q  və  ya  t ə s a d ü f i  b i r  x ü s u s i y y ə t ə  g ö r ə               
m ü q a y i s ə  və  q a r ş ı l a ş d ı r m a  da tizfəhmlik üsullarından 
biridir. Belə halda müqayisə, qarşılaşdırma təsadüfi fərqlənməyə 
əsaslana bilir. İnkişafın, yeniliyin köhnə ilə müqayisə və 
qarşılaşdırma yolu ilə verilməsi üçün Qantəmir bu cür aforizmlər 
qurub işlətmişdir. Məsələn, ədibin «Şarlatan» hekayəsində 
oxuyuruq: «…ölüləri qəbirstanlığa aparardılar bir-bir. İndi 
hamısını birdən çıxarıb geri qaytarırlar… Özgə şəhərə gedənlər hər 
halda pasport almalı idi. İndi pasportsuzları özgə şəhərə 
göndərirlər… Qoyunun dərisini soyub sonra çəkərdilər, indi çəkib 
sonra soyurlar». Ölülərin bir-bir dəfn olunması indi də bir qayda 
olaraq qalır. Gözlənilməz hal onların kütləvi surətdə çıxarılıb geri 
qaytarılmasıdır. Bu ikinci hal cəmiyyət həyatında baş verən 
təsadüflərdən biri ilə bağlı olub, Sovet hakimiyyətinin ilk illərində 
Bakının mərkəzindəki qəbiristanlığın sökülməsinə işarədir. Müəllif 
adi, normal qayda ilə təsadüfi halı ustalıqla qarşılaşdıra bilmişdir. 
 193
«İndi pasportsuzları özgə şəhərə göndərirlər» dedikdə qolçomaq-
kapitalist ünsürlərinin başqa yerlərə sürgün edilməsi nəzərdə 
tutulur. Burada «pasportsuzlar» vətəndaş olmayanlar, yeni 
cəmiyyətdə vətəndaş sayılmayanlar mənasındadır. Sonuncu 
qarşılaşdırmada isə kollektiv təsərrufatın yaranması ilə əlaqədar 
heyvanların diri-diri çəkilməsi, ümumi ət hazırlığı kimi məsələlər 
əsas götürülmüşdür. Bu cür aforizmlər qurulma texnikasına görə  
maraqlı olsa da, mənaca artıq diqqəti o qədər də cəlb etmir. Bu hal, 
şübhəsiz, ədibin mövzuları ilə, həmin mövzuların aid olduğu 
dövrlə, hadisələrlə bağlıdır. Doğrudur, bu cür aforizmlərdə komik 
məna işartıları hələ güclüdür, lakin bunlarda keçilmiş dövrün 
xarakterinə uyğun tizfəhmlik daha dərindir. Onların mənası indi 
artıq keçmiş xatirələri, babalarımızın keçdiyi həyat yolunu 
canlandırmaq baxımından maraq doğurur. 
Tizfəhm aforizmlər gözlənilməz əlaqələndirmə yolu ilə də 
qurulur. B.Talıblının «Erkək Tükəzban» hekayəsində «Kişilər 
söhbət edirdilər, arvadlar qeybət» sözləri indi də tez-tez təsadüf 
edilən halın maraqlı ifadəçisidir. Mir Cəlal ümumxalq dilinin hazır 
ifadəlilik vasitələrini seçib mənalandırma ustalığı ilə yanaşı, bəzən 
özü də tutarlı aforizmlər qurub işlətmişdir: «Uşaqlar bayramı 
gözlər, böyüklər məzuniyyəti» kimi tizfəhmlik  nümunələri onun 
təbiətindəki yumordan, hazırcavablıqdan doğan və öz təzəliyini 
saxlayan aforizmlərdir. S.Rəhman nəsrində də bu quruluşda olan 
«Uzaqdan daş və danışıq səsləri gəlirdi» («Şlyapa») tipli ifadələr 
vardır. «Müdir bir neçə günlüyə özünü Bakıya ezam etmişdi» 
(«Hamam barədə») cümləsində də bu cür gözlənilməz 
əlaqələndirmə yolu ilə komik effekt yaradılmışdır. 
S.Rəhmanın nəsrində eyham və istehza ilə qurulmuş sintaktik 
aforistik konstruksiyalar da müşahidə olunur: «Arzusunda Əşrəf 
tam mənası ilə fil olmaq istəyir, halbuki həyatda heç filin xortumu 
da deyil». «Sevəndə də onun əli gətirmir. Necə deyərlər, aşağı 
başda oturmur, yuxarı başa da qoymurlar». («Sərhəddə hadisə»). 
Bu cəhətdən aşağıdakı aforizmdə komik tizfəhmlik daha güclüdür: 
 194
«Tramvaya minirsən, ayaqqabılarının üstü yırtılır, minmirsən altı 
yırtılır». («Bir dəqiqə») 
Yığcam sabit cümlələrin, atalar sözləri və məsəllərin, 
aforizmlərin komizm imkanları geniş və zəngindir. Bu zənginlik 
20-30-cu illərin nəsr dilinə də öz real təsirini göstərmişdir. 
 
 
 
 
 
 
 
I I   H İ S S Ə   
 
 
 
 
 
BƏDİİ ƏDƏBİYYATDA KOMİZM ÜSULLARI 
 
 
Rəyçilər:   prof.T.İ.Hacıyev 
 
f.e.n.A.M.Səfiyev 
 
Elmi redaktoru:  prof.Y.M.Seyidov 
    
 
Bədii ədəbiyyatda komizm vasitələri ilə yanaşı, gülüş doğuran 
üsulların da rolu böyükdür. Bu kitabda XX əsrin 20-30-cu illərinin 
satirik nəsr materialları əsasında, ilk dəfə olaraq, komizmin 
ezopçuluq, əksinə söyləmə, deformasiya, gözlənilməzlik, anlaşıl-
 195
mazlıq, üyğunsuzluq və anaxronizmlərlə ifşa üsulları araşdırılmış, 
yeri gəldikcə küll halında XIX-XX əsrlər ədəbiyyatının dilinə  
diqqət yetirilmişdir.  
Əsər satira sənəti ilə maraqlananlar üçündür. 
 
 
 
 196
 
 197
 
 
BİR NEÇƏ SÖZ 
 
Satirik-yumoristik əsərlərin tədrisinə ali və orta məktəb pro-
qrammlarında geniş yer verilir. Tələbə və şagirdlərimiz 
C.Məmmədquluzadə, M.Ə.Sabir, Ə.Haqverdiyev kimi satira usta-
larımızla yanaşı, Servantesi, Svifti, Molyeri, Qoqolu, Şedrini, 
Çexovu da sevə-sevə oxuyurlar. Dünya ədəbiyyatı neçə-neçə 
yüksək satira dühaları tanıyır. İnsan təbiətini gülüşsüz təsəvvür 
etmək qeyri-mümkündür. Gülüş insanın sosial-ictimai hadisələrə 
münasibətini əks etdirən ən mühüm vasitədir. Folklorla – mərasim 
nəğmələri, əmək mahnıları, alqış və qarğışlar, atalar sözləri və 
məsəllər, nağıl, dastan və lətifələrlə ictimai həyata göz açan gülüş 
başlanğıcdan yazılı ədəbiyyatı da öz ardınca çəkib aparmışdır: 
Azərbaycan yazılı ədəbiyyatı klassik komizm ustaları yetirmişdir. 
Bədii əsərin komik ruhu əsərlə ilk tanışlıqdan duyulur. Lakin 
filoloji təhsil bununla kifayətlənməyi məqbul saymır. Bu cür duyum 
və dərketmə kütləvi oxucu üçün kafi həddir. Ali filoloji təhsil ko-
mizm poetikasını bilməyi, yazıçının yumor və satiranı hansı 
vasitələrlə, hansı üsullarla yaratdığını, komik sənətin estetik 
keyfiyyətlərini müəyyənləşdirməyi, analiz və sintez edə bilməyi 
tələb edir. Bu cəhət filoloq kadrların lazımi keyfiyyətdə hazırlan-
ması üçün vacib və zəruri şərtdir. Bunun üçün komizm vasitə və 
üsullarının linqvistik əsaslarını bilmək lazımdır. Məlumdur ki, 
satirik-yumoristik əsərlərdə sözün məcazilik imkanları aparıcı rol 
oynayır, leksik vahidlərin məna quruluşu son həddə doğru daha 
çox genişləndirilir, komik sənət dilin estetik imkanlarını daha qa-
barıq şəkildə üzə çıxarır. Bütün bunlar satirik və yumoristik 
əsərlərin dil və sənətkarlıq xüsusiyyətlərinin öyrənilməsinin həm 
ədəbiyyatşünaslıq, həm də dilçilik baxımından böyük əhəmiyyət 
kəsb etdiyini göstərir. 
 198
Ədəbi dilimizin XX əsrə qədərki inkişaf yolunu öyrənmək üçün 
daha çox bədii üsluba əsaslanırıq. Xalq deyimlərinin, qədim və 
orta əsrlər, eləcə də XIX əsr ədəbiyyatının elmi-nəzəri şəkildə 
öyrənilməsi satira nəzəriyyəsi ilə qırılmaz surətdə bağlıdır. XX 
əsrin əvvəllərində satiranın ədəbiyyatda aparıcı mövqeyi, sovet 
dövründə yeni keyfiyyətdə davam və inkişafı estetik fikri və ədəbi 
dilin inkişafını satirik ədəbiyyatla daha möhkəm bağlayır. Bədii 
ədəbiyyatda gülüş yaradan vasitə və üsulları öyrənmədən dilimizin 
tarixini və müasir səviyyəsini tam şəkildə aydınlaşdırmaq, 
ümumiləşdirmək olmazdı. 
"Bədii ədəbiyyatda komizm üsulları" adlı bu əsər qeyd etdiy-
imiz ehtiyaclarla bağlıdır.  
Dilçiliyimizdə satirik və yumoristik əsərlərin tədqiqi və satira 
nəzəriyyəsi ilə bağlı xeyli iş görülmüşdür. Ə.Dəmirçizadə, Ə.Cava-
dov, R.Məhərrəmova,A.Axundov, Y.Seyidov və başqaları satira 
ustalarımızın bədii dilinin tədqiqi ilə xüsusi məşğul olmuşlar. 
T.İ.Hacıyev bu sahədə daha çox iş görmüş, "Satira dili" (1975), 
"Molla Nəsrəddin"in dili və üslubu" (1983) kitablarını və bir sıra 
məqalələrini XX əsr satirasının tədqiqinə həsr etmişdir. 
Sənətşünas və filoloqlardan SSRİ xalq artisti M.Məmmədov, prof. 
K.Məmmədov, Ə.Hüseynov, A.Səfiyev və başqaları da bu sahədə 
estetik fikri xeyli zənginləşdirmişlər. Lakin bütün bunlara baxma-
yaraq, komizmin dil vasitələri və komizm üsulları bu günə qədər 
sistemli şəkildə tədqiq olunmamışdır. Yalnız bizim filologiyamızda 
deyil, rus dilçilik və ədəbiyyatşünaslığında, rus estetlərinin 
əsərlərində də gülüş doğuran vasitə və üsulların sistemli 
öyrənilməsi qarşıya qoyulmamış, komizm vasitə və üsulları qarış-
dırılmış, eyniləşdirilmişdir. Tək-tək yazıçıların yaradıcılıq materi-
alları tədqiqatçını öz ardınca çəkib aparmış, elmi 
ümumiləşdirməyə imkan verməmişdir. 
İlk təşəbbüs olaraq, bu kitabda Azərbaycan ədəbiyyatı materi-
alları əsasında komizmin nitq üsullarını nəzərdən keçirməyə çal-
ışmışıq. Tədqiqat obyekti kimi 20-30-cu illərin satirik-yumoristik 
 199
nəsri əsas götürülmüş, yeri gəldikcə klassik ədəbiyyata, folklor 
nümunələrinə, son dövrün nəsrinə müraciət edilmişdir. Araşdırma-
larımızın bir qismi vaxtilə "Yazıçı və dil" (1975), "Komik-bədii 
vasitələr" (1983) kitablarında toplanmışdır. "Komik-bədii 
vasitələr" komizmin dil vasitələrini (leksik və frazeoloji vasitələr) 
əhatə etdiyindən bu kitabda komizm üsullarından bəhs edilir, ezop 
təhkiyə üsulu, əksinə söyləmə, fakt və hadisələrin deformasiyası, 
gözlənilməzlik, uyğunsuzluq, anlaşılmazlıq və anaxronizmlərlə ifşa 
üsulları barədə məlumat verilir, təhlil və ümumiləşdirmə 
prosesində əlaqəli estetika və ədəbiyyatşünaslıq məsələlərinə 
toxunulur. 
Müəllif 
 200
 
KOMİZM NƏZƏRİYYƏSİ PROBLEMLƏRİ. 
TƏNQİD VƏ ƏNƏNƏLƏR 
 
"Köhnəlmiş həyat formasını qəbrə apararkən tarix qəti hərəkət 
edir və çoxlu mərhələlərdən keçir. Cahanşümul quruluşun son 
mərhələsi onun komediyasıdır. Artıq bir dəfə Esxilin 
"Zəncirlənmiş Prometey"ində tragik formada ölümcül yaralanmış 
yunan allahları bir dəfə də Lukianın "Söhbətlər"ində komik for-
mada ölməli oldular. Tarix nə üçün belə hərəkət edir? Ondan ötrü 
ki bəşəriyyət öz keçmişindən gülərək ayrılsın".1 
Bu sözlər bütün epoxaların böyük sənət nümunələri ilə təsdiq 
olunur. Quldarlıq quruluşunun dağılmağa başladığı dövr Lukian, 
Persiy, Marsial, Yuvenal kimi satira klassiklərini yetirdi; intibah 
dövründə satira bir daha çiçəkləndi və Almaniyada Erazm, Fran-
sada Rable, İngiltərədə Şekspir, İspaniyada Servantes, İtaliyada 
Dante, Bokkaçço kimi nəhəng sənətkarlar meydana gəldi; 
maarifçilik dövründə, burjuaziyanın feodalizmlə həlledici 
mübarizəyə başladığı illərdə Volterin, Sviftin, Didronun parlaq 
satirası işıq saçdı. 
Rusiyaya gəlincə, "...satirik cərəyan, Kantemir dövründən ba-
şlayaraq, bütün rus ədəbiyyatının canlı axarını"2 təşkil edir 
N.A.Dobrolyubovun dediyi kimi, rus ədəbiyyatı satira ilə başlayıb, 
satira ilə irəliləyir və satira üzərində dayanırdı.3 
Əsrlərin təcrübəsi göstərir ki, böyük ümumiləşdirmə və 
tipikləşdirmə gücü olan unudulmaz satirik obrazlar yaratmaq çətin 
və nadir hadisələrdəndir və buna görə də XIX əsrin Puşkin, Ler-
montov, Turgenev, Qonçarov, Ostrovski, Nekrasov, Dostoyevski, 
Tolstoy, Çexov və başqa poeziya, dram və nəsr ustaları ilə məşhur 
                                                 
1   Ê. Ì à ð ê ñ., Ô. Å í ã å ë ü ñ. Ñî÷èíåíèÿ. 1. Ì., 1955, ñ.418. 
2  Â. Ã. Á å ë è í ñ ê è é. Ñîáð. ñî÷. â òðåõ òîìàõ. Ò.2. Ì., 1948, ñ.733. 
3  Áàõ.: Å. Ê. Î ç ì è ò å ë ü. Î ñàòèðå è þìîðà. Ë., 1973, ñ.13. 
 201
olan zəngin rus ədəbiyyatı Qoqol və Şedrin kimi iki nəhəng satira 
ustası yetirmişdir. 
Azərbaycan ədəbiyyatı da öz kökləri ilə satira və yumorla 
bağlıdır. Satirik məsəllər və nağıllar, yumorlu bayatılar, tükənməz 
lətifələr, qəhrəmanlıq və məhəbbət dastanlarımızdakı komik epi-
zodlar milli sosial gülüşün qədimliyini əks etdirən tipik nümunə-
lərdir. Xaqani və Nizamidən başlayaraq, hələ onlardan da əvvəl, 
yazılı ədəbiyyatımızın elə bir görkəmli nümayəndəsi yoxdur ki, 
onda yumor hissi, satira duyğusu olmasın. Lakin Azərbaycan 
ədəbiyyatında satira  zirvəsini "Molla Nəsrəddin" məktəbi fəth et-
miş, bu zirvədə Mirzə Cəlil, Sabir, Ə.Haqverdiyev kimi 
sənətkarlar qərar tutmuşdur; xalqımız keçmiş dünyaya "Molla 
Nəsrəddin" və onun həmfikirlərinin qəhqəhələri ilə gülmüş – 
keçmişdən "Molla Nəsrəddin" gülüşü ilə ayrılmışdır. 
Komik sənət beynəlmiləl keyfiyyətlərə malikdir, "formaca 
milli, məzmunca bəşəridir".1 Satira və yumor incəsənətin ayrılmaz 
xüsusiyyətidir, əbədi və ölməzdir: "Demək olar ki, qədim Şərq 
xalqlarının, Yunanıstanın, Romanın həyatı, orta əsrlərin və intibah 
dövrünün, XVII–XVIII əsrlərin həyatı, kapitalizm dövrü 
xalqlarının həyatı – bütün tarix dəniz kimi dalğalanıb ötüb keçib 
və bu dənizin dalğaları üzərində daim gülüş parlayıb".2 
Sovet satirası böyük qamçılama və tipikləşdirmə gücü olan 
qüdrətli bir sənət yaratmışdır. Bu sənət yalnız hadisələrin isti ax-
arını izləmir, eyni zamanda gələcəyə nəzər salır. 
 
* * * 
 
Komizm həyatın özündən doğur, ətraf mühit özü komik sənət 
üçün material verir. İncəsənətin bütün başqa növləri kimi, komiz-
min təbiəti də onun həyatla qarşılıqlı əlaqəsi ilə müəyyənləşir. 
                                                 
1  Þ. Á. Á î ð å â. Ìèð íå óìðåò, åñëè áóäåò óìèðàòü îò ñìåõà. "Êóðüåð 
ÞÍÅÑÊÎ", 1976, ìàé, ñ.24. 
2 А. И. Л у н а ч а р с к и й. Собр. соч.. в восьми томах. Т. 8. М., 1967,  ñ.357. 
 202
Komizmin mənbəyi həyatın özüdür, həyatdakı yaramazlıqlar, 
eybəcərliklərdir. V.Q.Belinski bu cəhəti böyük həssaslıqla duyaraq 
yazırdı: "Komizm elementləri obyektiv həqiqətdə, karikatura və 
şişirtmədəki kimi deyil, necə var, elə də gizlənmiş olur".1 
Görkəmli tənqidçi bu fikrini bir qədər də dərinləşdirərək deyirdi: 
"Həqiqi komizmin tükənməz mənbəyi ətrafımızdadır, hətta bizim 
özümüzdədir".2 
Doğrudur, komizm mənfi hadisələrin, həyatdakı 
eybəcərliklərin bədii ədəbiyyatda sənət dili ilə ifadəsidir, lakin 
bütün mənfilik və eybəcərliklər gülüş doğurmur. Yalnız o 
mənfiliklər komizm doğurur ki, onun bədii ədəbiyyatda ifadəsi 
oxucuda gülüş emosiyaları yaradır. Yazıçı gülməlini, gülüncü 
həyatdan mənimsəyir, ətraf mühitdən seçib götürür və onu yüksək 
sənət səviyyəsinə qaldıraraq oxucunu, tamaşaçını güldürür. 
Beləliklə, komik sənət gülüşdən (gülüncdən) başlayır və gülüşlə 
bitir; obyektiv aləmdə mövcud olan, komizm mənbəyi kimi 
təzahür tapan canlı ziddiyyətlər müxtəlif vasitə və üsullarla aşkara 
çıxarılır: "Gülüşdən komizmə (gülüncdən komikliyə), sonra da 
həyatdan sənətə keçid bu hadisələrin əsasında duran ziddiyyətləri 
anlamağı tələb edir".3 
Bəzən komizmin səbəbini  fizioloji amillərlə bağlamağa çal-
ışmışlar. Məsələn, Herbert Spenserin fikrincə, gülüş beynin 
fəaliyyəti, "rahatlığı" ilə əlaqədardır: "Beynə qan gətirən arteriya 
xoş ruhi həyəcanlardan genişləndikdə nəticəsi gülüş olur".4 Aydın 
olduğu kimi, həmin "xoş ruhi həyəcanlar"ın səbəbi də xarici aləm, 
insanın özünün və ətraf mühitin verdiyi faktlar, yaratdığı emosiya-
lardır. Şübhəsiz, yazıçının gülüş obyektini görmək, duymaq, 
mənalandırmaq və sonra da müşahidə etdiklərini, öyrəndiklərini 
                                                 
1 В. Г. Б е л и н с к и й. Полн. собр. соч., Т. V. Изд. АН СССР, М., 1954, ñ.596. 
2 É å í ÿ  î ð à ä à . VIII ú. ñ.69. 
3 È. Ý â å í ò î â. Îñòðîóìèå ñõâàòûâàåò ïðîòèâîðå÷èå. "Âîïðîñû ëèòåðàòó-
ðû", 1973,  ¹6, ñ.117. 
4 Ã å ð á å ð ò  Ñ ï å í ñ å ð. Ñëåçû, ñìåõ è ãðàöèîçíîñòü. ÑÏá., 1898, ñ.13 
 
 203
parlaq, kəskin, emosional bir dildə əks etdirmək qabiliyyəti 
mühüm şərtdir. Gülüş obyektini görə bilmək, nəyə güldüyünü 
düzgün müəyyənləşdirmək əsas və həlledici məsələlərdəndir, 
çünki Pisarevin qeyd etdiyi  kimi, "gülüş öz-özlüyündə yeni bir 
ideyadır". 
Komizm texnikasını öyrənmək, sənətkarın ustalığını aşkara 
çıxarmaq, xüsusi halları deyil, ümumiləşmiş komizm üsullarını 
müəyyənləşdirmək satirik və yumoristik əsərlərin bədii-estetik 
təhlili üçün çox vacibdir. Məlumdur ki, gülüş yaradan bütün 
vasitələr (o cümlədən dil vasitələri də) müxtəlif üsullara xidmət 
edir, komizmin özəyi, nüvəsi kimi fəaliyyət göstərir. Satira və yu-
mor ustası komizmin rəngarəng vasitələrinə müraciət edərkən, 
istər-istəməz bu və ya digər komizm üsuluna əsaslanmış olur, 
vasitələri üsulların tələb etdiyi istiqamətdə işlədir, dil vasitələrini 
yazı maneralarının tələblərinə uyğun rəngləyir. Buna görə də dil 
vasitələri kinayə intonasiyası ilə əks mənada başa düşüldüyü kimi, 
hadisələrin deformasiyaya uğradığını da göstərir, bəzən 
gözlənilməz komik situasiya yaradır və ya müəyyən bir 
anaxronizmin ifşasına xidmət edir. Üsul geniş anlayışdır, komizm 
ustasının əsərin məzmununu, məzmunun ayrı-ayrı hissələrini 
göstərə bilmək qabiliyyətidir. Bu qabiliyyət davamlı olur – üsullar 
nəsildən-nəslə ötürülür, təkmilləşir və sabitləşir. "Sabit üsul 
zamanın satira mədəniyyətidir".1 
Satira və yumor yaratma texnikasının, komizm üsullarının 
öyrənilməsi üslubiyyatın ən mühüm vəzifələrindəndir. Çünki ko-
mik sənətkarın yazı maneraları dilin leksik, frazeoloji və qram-
matik imkanları ilə yanaşı, bədii-estetik keyfiyyətlərini də 
zənginləşdirir. Üslubiyyat elmində bu istiqamətdə aparılan tədqiqat 
dilin estetik imkanlarını üzə çıxarmaqla yanaşı, zəngin satira 
təcrübəsi əsasında komizm vasitə və üsulları ilə bağlı 
ümumiləşdirmələrə də kömək edir: "Komizmin dil vasitələri ilə 
ifadə olunan üsulların tədqiqi "aktiv üslubiyyat"ın, daha doğrusu, 
                                                 
1 М.Д м и т р о в с к и й. Оружием смеха. Альма-Ата, 1968, ñ. 138. 
 204
dilin ayrı-ayrı elementlərinin, ayrı-ayrı komik üsullarının funksiya-
larını deyil, bu və ya digər estetik, bədii kateqoriyanın ifadəsi üçün 
istifadə edilən dil vasitələrini, nitq üsullarını öyrənən üslubiyyatın 
vəzifəsidir".1 
Komizmin dil vasitələri kimi, komizm üsulları da az 
öyrənilmişdir. Ona görə də komizmin forma və üsulları barədə 
fikirlər müxtəlif və ziddiyyətlidir. Y.Borev yazır: "Estetik fikir 
tarixində komizm kontrastlar, "ixtilaflar", əksliklər nəticəsi kimi: 
eybəcərliyin gözəlliyə (Aristotel), dəyərsizin yüksəyə (Kant), 
cəfəngin ağıllıya (Jan-Pol Şopenhauer), hədsiz dəqiqliyin sonsuz 
sərbəstliyə (Şellinq), obrazın ideyaya (Fişer), qeyri-şüuriliyin 
canlılığa (Berqson), qiymətsizin qiymətliyə (Folkelt), zərurinin 
sərbəstə (Ast, Şütse), əhəmiyyətsizin dahiyə (Lipis), yalanın, uy-
durmanın doğru olana (Hegel), daxili boşluğun, zahiri görkəmin 
əhəmiyyətliliyə (Çernışevski) qarşı qoyulması şəklində xarakterizə 
olunur".2 Göründüyü kimi, komizm doğuran ziddiyyətlər çox və 
rəngarəngdir. Hər bir tədqiqatçı tarixən komizmdə əksliklərin bir 
mühüm tərəfini görə bilmiş, ziddiyyəti müəyyən əlamətə görə 
ümumiləşdirmişdir. Y.Borev özü də komizmi eyni prinsiplərin bir 
qismi əsasında aydınlaşdırır: "Komizm ictimai mənalı həyati 
ziddiyyətlərdən (məqsəd ilə vasitə, forma ilə məzmun, iş ilə şərait, 
mahiyyət ilə onun təzahürü) ibarət olub, incəsənətdə emosional 
yüklü xüsusi estetik tənqid – gülüş obyektidir".3 Y.Borev komizm 
nəzəriyyəçilərini yalnız ziddiyyətlər prinsipi  əsasında qruplaşdırır. 
Halbuki tarixən ziddiyyətlər nəzəriyyəsi ilə yanaşı, başqa 
nəzəriyyələr də olmuşdur.4 Lakin bu nəzəriyyələr də dolayısı ilə 
ziddiyyətlərə əsaslanır, necə olur-olsun, komizm ziddiyyətlərdən 
doğur. 
                                                 
1 Å. À. Ç å ì ñ ê à ÿ. Ðå÷åâûå ïðèåìû êîìè÷åñêîãî â ñîâåòñêîé ëèòåðàòóðå. 
Ñá. "Èññëåäîâàíèÿ ïî ÿçûêó ñîâåòñêèõ ïèñàòåëåé", Ì., 1989, ñ.216. 
2 Ñëîâàðü ëèòåðàòóðîâåä÷åñêèõ òåðìèíîâ. Ì., 1974, ñ.145-146. 
3 Ñëîâàðü ëèòåðàòóðîâåä÷åñêèõ òåðìèíîâ. Ì., 1974, ñ.145-146. 
4 Бах.: Á. Ä ç å ì è ä î ê. Î êîìè÷åñêîì. Ïåðåâîä ñ ïîëüñêîãî. Ì., 1974, ñ.7-60. 
 205
       Filoloji və estetik ədəbiyyatda nəzərə çarpan bir cəhət də 
budur ki, komizm, gülüş, satira, yumor, istehza, sarkazm, eyham, 
kinayə, məsxərə və s. terminlərin işlədilməsində bir sistemsizlik 
vardır; bir tərəfdən, komizm formaları ilə komizm üsulları qarış-
dırılır, digər tərəfdən, komizm formalarına məxsus gülüş qamma-
sının çalarları formalarla eyniləşdirilir, satira və yumorla 
həmhüquq hesab edilir.1 
Dilçilikdə az da olsa, komizm üsulları xüsusi bir mövzu kimi 
ayrıca tədqiq edilmişdir. Y.A.Zemskayanın "Sovet ədəbiyyatında 
komizmin nitq üsulları"2 məqaləsi bu cəhətdən daha çox maraq 
doğurur. Müəllif Mayakovskinin, Şoloxovun, İlf və Petrovun və 
bir sıra başqa yazıçıların yaradıcılığı, "Krokodil" jurnalının materi-
alları əsasında komizmin nitq üsullarını ətraflı tədqiq etməyə çal-
ışmışdır. Sovet ədəbiyyatı üçün daha tipik nitq üsullarının və bu 
üsulların genişlənməsi, işləkliyi, leksik vasitələrlə zənginləşməsi, 
bədii əhəmiyyəti, ifadəliliyi kimi məsələlərin öyrənilməsi müəllifin 
əsas məqsədi olmuşdur. Həm də bunun üçün ayrı-ayrı yazıçıların 
fərdi yaradıcılıq xüsusiyyətləri deyil, daha kütləvi, daha sabit və 
işlək məsələlər, sovet ədəbiyyatının ən tipik cəhətləri əsas 
götürülmüşdür. Buna görə də tədqiqatın mərkəzində dilin müxtəlif 
elementlərinin komizmyaratma imkanlarının tədqiqi problemləri 
durur. Müəllifin fikrincə, vərdiş edilmiş ifadə tərzinin pozulması, 
sabit ifadə sistemi ilə satirik və yumoristik ədəbiyyatda istifadə 
edilən "nitq üsulları" arasındakı ziddiyyətlər komizmin başlıca 
səbəbidir. Məqalədə bir üsluba məxsus söz və ifadələri başqa üs-
lubun söz və ifadələri ilə qarışdırmaq, "ali" leksikanın aşağı 
səviyyədə işlədilməsi, söz oyunu – kalamburlar, frazeologizmlərin 
                                                 
1 Бах. Èñêóññòâî è îáùåñòâî. Ì., "Ïðîãðåññ", 1966, ñ. 270-281; È. Ý â å í -   
ò î â. Îñòðîóìèå ñõâàòûâàåò ïðîòèâîðå÷èå. "Âîïðîñû ëèòåðàòóðû", 1973, ¹6, 
ñ.117; Ì. Ñ. Ê à ã à í. Ëåêöèè ïî ìàðêñèñòñêî-ëåíèíñêîé ýñòåòèêå. Ë., 1971,      
ñ. 199-211; Å. Ê. Î ç ì è ò å ë ü. Î ñàòèðå è þìîðà. Ë., 1973, ñ.21; Ñëîâàðü ëèòå-
ðàòóðîâåä÷åñêèõ òåðìèíîâ. Ì., 1974, ñ. 146 âÿ ñ. 
2 Å. À. Ç å ì ñ ê à ÿ. Ðå÷åâûå ïðèåìû êîìè÷åñêîãî â ñîâåòñêîé ëèòåðàòóðå. 
Ñá. "Èññëåäîâàíèÿ ïî ÿçûêó ñîâåòñêèõ ïèñàòåëåé", Ì., 1989, ñ.215-278. 
 206
yenidən qurulması, sözlərin qeyri-adi şəkildə əlaqələndirilməsi, 
sözdüzəldicilik vasitələrinin fərdi işlədilməsi, mənaca uzaq olan 
söz, söz birləşməsi və ifadələrin həmcins üzv kimi birləşdirilməsi, 
perifrazlar və s. kimi "nitq üsulları"ndan bəhs edilmişdir. 
Aydındır ki, "komizmin nitq üsulları" adlandırılan bu "üsullar"  
əslində üsul deyil, komizmin dil vasitələridir. Birlikdə bunların 
hamısının mahiyyətinə diqqət yetirdikdə, müəllifin yalnız bir 
üsuldan – komizmin gözlənilməzlik manerasından danışdığını 
görmək çətin deyildir. Bunu müəllif özü də duymuş və qeyd etdiyi 
bütün "üsulları" ümumiləşdirərək yazmışdır: "Nitq üsulları"nın 
xarakter əlaməti onların gözlənilməzliyində, A.A.Potebnyanın 
ifadəsi ilə desək, "işin səmərəsiz gözlənilməsindədir".1 Komizmin 
"nitq üsulları" (nitq vasitələri) yalnız gözlənilməzlik texnikası ilə 
bağlı deyildir. Ezop təhkiyə üsulu, əksinə söyləmə manerası, de-
formasiya, anaxronizmlərlə ifşa üsulu və s. üsullar  dil vasitələri 
olmadan keçinə bilməz. 
Bəzən komizm üsulları hazırcavablıq üsulları ilə 
eyniləşdirilmişdir. Həkim-psixiatr A.N.Luk komik hazırcavablığın 
on iki müxtəlif üsulunu şərh etmişdir: yalançı qarşılaşdırma, ya-
lançı gücləndirmə, mənasızlığa aparma, boş söz hazırcavablığı, 
üslubların qarışdırılması, eyham, ikiqat yozma, istehza, əks 
müqayisə, təsadüfi və ya ikinci dərəcəli əlamətə görə müqayisə, 
təkrar, paradoks.2 Bunların bir çoxu komizm vasitələrinə, bir qismi 
isə (eyham, istehza) ezop dilinə, əksinə söyləmə üsuluna aiddir. 
Satira məsələlərinə həsr olunmuş bir neçə maraqlı əsərin 
müəllifi L.F.Yerşov "Voprosı marksistsko-leninskoy gstetiki" (M., 
1956) kitabından "Bizə komik əsərlərin müxtəlif növləri – satira, 
qrotesk, pamflet, epiqramma, yumoreska, vodevil, şarj, parodiya, 
lirik komediya,  karikatura lazımdır" sözlərini misal gətirərək, ko-
                                                 
1 Å. À. Ç å ì ñ ê à ÿ. Ðå÷åâûå ïðèåìû êîìè÷åñêîãî â ñîâåòñêîé ëèòåðàòóðå. 
Ñá. "Èññëåäîâàíèÿ ïî ÿçûêó ñîâåòñêèõ ïèñàòåëåé", Ì., 1989, ñ.217. 
2 À. Í. Ë ó ê. Î ÷óâñòâå þìîðà è îñòðîóìèè. Èçä. "Èñêóññòâî", Ì., 1968, 
ñ.82-116. 
 
 207
mizmin forma və üsullarının qarışdırılmasına düzgün etiraz edir və 
yazır: "Burada hər şey qarışdırılmış, dolaşdırılmışdır. Satira varlığı 
dərk etməyin xüsusi tipi kimi, komizm poetikasının xüsusi üsulları 
(qrotesk, şarj, karikatura), ayrı-ayrı müstəqil janrlarla (vodevil, 
komediya) qarışdırılmışdır".1 
Komizmin forma və üsullarının nəzəri ədəbiyyatda qarışdırıl-
ması hallarına başqa əsərlərdə də rast gəlmək olar. Məsələn, 
L.A.Spiridonova yazır: "Yumordan danışarkən, biz onun forma-
larının rəngarəngliyini qeyd edirik. Eyni fikri satira, qrotesk, iste-
hza haqqında da demək olar... Bir əsərdə eyni zamanda yumor, 
satira, istehza, sarkazm və qrotesk mövcud ola bilər".2 Göründüyü 
kimi, yenə istehza, sarkazm, qrotesk satira və yumorla 
bərabərləşdirilmiş, eyniləşdirilmişdir. 
Tədqiqatçıların bir qismi satira və yumoru komizmin müstəqil 
formaları kimi xüsusi nəzərə almışlar. Məsələn, A.P.Moskovski 
yazır: "Komik ziddiyyətin estetik ideala münasibəti baxımından, 
bizim fikrimizcə, iki qütb görünə bilər: bir tərəfdən, idealla kəskin 
ziddiyyət təşkil edən komizm, o biri tərəfdən, idealla uzlaşan ko-
mizm".3 Müəllif bunlardan birincisini satira, ikincisini yumor he-
sab edir və fikrini bir qədər də dəqiqləşdirir: "...fərəhli həlim gülüş 
və hiddətli acı gülüş. Ədəbiyyatda birinciyə yumor, ikinciyə komik 
hadisələri bədii əksetdirmə tipi olan satira uyğun gəlir".4 
Komizmin forma və üsullarına münasibətdə B.Dzemidok daha 
aydın mövqe tutur. O, satira və yumoru komizmin iki əsas forması 
kimi qəbul edərək, aşağıdakı komizm üsullarının yığcam və 
maraqlı şərhini vermişdir: 1. Hadisələrin şəkildəyişmə və deforma-
siyası. 2. Gözlənilməz effektlər və heyranedici müqayisələr. 3. 
                                                 
1 Л. Ф. Е р ш о в Сатирические жанры русской советской литературы. Изд. 
"Наука", Л., 1977, ñ.6. 
2 Ë. À. Ñ ï è ð è ä î í î â à (Åâñòèãíååâà). Ðóññêàÿ ñàòèðè÷åñêàÿ ëèòåðàòóðà 
íà÷àëà ÕÕ âåêà. Èçä. "Íàóêà", Ì., 1977, ñ.9. 
3 . À. Ï. Ì î ñ ê î â ñ ê è é. Î ïðèðîäå êîìè÷åñêîãî. Âîñòî÷íî-ñèáèðñêîå 
èçä. 1968, ñ.70. 
4 É å í ÿ  î ð à ä à, ñ.93. 
 208
Hadisələr arasında əlaqə və münasibətdə ölçüsüzlük. 4. Tam fərqli 
hadisələrin uydurma əlaqələndirilməsi. 5. Mahiyyət və görünüş 
etibarilə və ya prakseoloji normalardan kənar hadisələr qurulması.1 
Bu bölgüdə dördüncü bənd dildə çox böyük rolu olan və bəlkə 
də bütün komizm üsullarına bərabər tutula bilən əksinə söyləmə 
(kinayə) üsulunu və müəyyən dərəcə ezop manerasını əhatə edir ki, 
bunların hər biri müstəqil bir komizm üsulu kimi nəzərdə tutul-
malıdır.  
Azərbaycan filologiyasında da komizmin formaları, üsulları və 
vasitələri əksərən eyni cərgəyə qoyulmuş, çox vaxt bunlardan eyni 
şeylər kimi danışılmışdır. Ə.Dəmirçizadə hələ 1938-ci ildə 
M.F.Axundov komediyalarındakı faktlar əsasında yığcam şəkildə 
komizmin əsas vasitə və üsulları barədə məlumat verməyə, ilk dəfə 
olaraq komik sənətin sirləri ilə oxucunu elmi şəkildə tanış etməyə, 
görkəmli dramaturqun komik dühasının sənətkarlıq cəhətləri, ko-
mizm texnikası barədə fikir söyləməyə çalışmışdır. Ə.Dəmirçizadə 
yazır: "M.F.Axundov böyük sənətkarlara məxsus məharətlə ko-
mediyalarında komizmi təzahür etdirən hər cür vasitədən: 
tiplərdən, situasiyadan, xarakterdən, eybəcərlikdən, ironiyadan, 
yumordan, dildən və sairədən yerli-yerində istifadə etmişdir".2 
"Komiklik... müəyyən sosial hadisənin, insan fəaliyyəti və 
davranışının, onun həyat tərzi və adətlərinin obyektiv şəraitə və 
mütərəqqi qüvvələrin estetik idealına tarixən qeyri-uyğunluğunu 
istehza formasında ifadə edir... Komikliyin yumor, kinayə, 
sarkazm və başqa formaları var".3 "Azərbaycan sovet ensiklopedi-
yası"ndan verdiyimiz bu qeydlər də natamamdır. Komikliyin (ko-
mizmin) yalnız "istehza" yolu ilə yarandığı iqrar edilir. Estetikada 
çox işlənən "uyğunsuzluq" əvəzinə, "qeyri-uyğunluq" kimi na-
hamvar "termin" bir yana, komizmin müstəqil forması olan "yu-
                                                 
1 Б. Д з е м и д о к. О комическом. Перевод с польского. М., 1974, ñ.63-88. 
2 ß. Ä  ÿ ì  è ð  ÷ è ç à ä ÿ. "Ì.Ô.Àõóíäîâ ïéåñëÿðèíäÿêè êîìèçì". "ßäÿáèééàò ãÿ-
çåòè", 1938, 29 äåêàáð. 
3 "Àçÿðáàéúàí ñîâåò åíñèêëîïåäèéàñû", V ú., Áàêû, 1981, ñ.460. 
 209
mor" kinayə və sarkazmla yanaşı qoyulmuş, kinayə və sarkazm 
"komizm formaları" hesab olunmuşdur. 
Mehdi Məmmədov bir çox yazılarında satira və yumoru ko-
mizmin iki əsas forması kimi nəzərdən keçirmişdir. Onun 
əsərlərində komizm formalarının müxtəlif çalarları düzgün 
mənalandırılmışdır; bir çoxları rişxənd, istehza və sairi komizmin 
formaları ilə eyniləşdirdiyi halda, Mehdi Məmmədov yazır: 
"Satira, adətən, yad və yabançı, eybəcər və zərərli hesab edilənlərə 
gülür. Bu gülüş tənqiddən çox, ifşa və rüsvay edir. O, rişxəndə, 
istehzaya, ikraha və nifrətə çevrilir... Komizm bu mərtəbədə 
kəskin bir silaha dönüb, ictimai eyiblərin və nöqsanların qənimi 
olur".1 
Qeyd etməliyik ki, forma və üsullara münasibət məsələsində 
Ə.Cavadovun fikirləri daha diqqətəlayiqdir. Onun "Satira və yu-
mor dili" məqaləsində oxuyuruq: "Nöqsanlara qarşı əsasən iki 
şəkildə: müstəqim və dolayı yollarla mübarizə aparılır. Müstəqim 
yol tənqid və özünütənqiddirsə, dolayı yol nöqsanları gülüş yolu 
ilə aradan qaldırmaqdır. 
İkinci yol satira və yumor, ümumiyyətlə  k o m i z m  ad-
lanır".2 
Göründüyü kimi, müəllif satira və yumoru komizmin iki for-
ması kimi qəbul edir, ona görə də məqalədə ayrı-ayrı satira və yu-
mor vasitələrindən deyil, ümumiləşmiş şəkildə komizmin dil 
vasitələrindən danışılır. 
S.Rəhman komik sənətinin və ümumən Azərbaycan komedi-
yasının ardıcıl tədqiqatçılarından A.Səfiyevin Azərbaycan sovet 
komediyasının tədqiqinə həsr olunmuş məqalə və kitablarında ko-
mizmin mənbəyi, gülüş yaratmaqda ictimai ziddiyyətlərin, 
eybəcərliklərin rolu, komizm formaları barədə fikirləri xüsusi 
olaraq diqqəti cəlb edir. Müəllif  «Komediya və həyat» adlı mono-
                                                 
1 Ì å ù ä è  Ì ÿ ì ì ÿ ä î â. Àçÿðè äðàìàòóðýèéàñûíûí åñòåòèê ïðîáëåìëÿðè, Áàêû, 
1968, ñ.221 
2 Àçÿðáàéúàí áÿäèè äèëèíèí öñëóáèééàòû (î÷åðêëÿð). «Åëì» íÿøðèééàòû, 1970, ñ.30. 
 210
qrafiyasında bu problemə aid fikirlərini belə ümumiləşdirir: «Ko-
miklik bir estetik kateqoriya olaraq, ziddiyyətləri dərketmə 
vasitəsidir. Ölümə məhkum tərəflərin yenilik qarşısındakı 
mühafizəkarlığı, yaşamaq iddiaları ilə çıxış etməsi komikliyin 
mahiyyətini təşkil edir. Mühafizəkar köhnəliklə yeniliyin komik 
cəhətlərinin doğurduğu gülüşün xarakteri də müxtəlifdir. Tənqid 
obyektinin xarakterindən asılı olaraq, burada gülüş satirik və ya 
yumoristik mahiyyətdə ola bilər».1 
Satira və yumor komizmin müxtəlif formaları kimi bir-
birindən ciddi şəkildə fərqlənir. Lakin, bu, onların arasındakı 
ümumi cəhətləri inkar etmir. Bu ümumilik onların bir sıra hallarda 
eyniləşdirilməsinə səbəb olur və əməli şəkildə fərqləndirilməsini 
çətinləşdirir. 
Y u m o r – dost gülüşü, mehriban və həlim gülüşdür. O, 
tənqid obyektinin faydalı olduğunu nəzərdə tutur, onu oyatmaq, 
təkmilləşdirmək istəyir. Yumorun gülüş obyekti əsas ideal ilə 
kəskin ziddiyyət təşkil etmir. Ona görə də yumor öz obyektini is-
lah etməyə, onu ideala tam uyğunlaşdırmağa, mənəvi cəhətdən 
yüksəltməyə çalışır. C.Məmmədquluzadənin «Poçt qutusu» 
hekayəsində Novruzəli yumorla təsvir edilmişdir. 
Yumor şən gülüş və təbəssümlə yanaşı, qüssə, kədər də 
yaradır. Novruzəlinin başına gələnləri oxuduqca gülürük, lakin 
onun vəziyyətini, onun bu günə düşməyinin ictimai köklərini dərk 
etdikcə, gülüş yox olur, qüssə, kədər, hətta göz yaşları görünməyə 
başlayır. «Göz yaşları içərisində gülüş» – budur.  Bu cəhət Qoqol 
yaradıcılığı üçün daha səciyyəvidir. Qoqolu oxuyanda əvvəl 
gülürsən, bir də oxuyanda gülüş gedir, qüssə, kədər, qəzəb və 
dəhşət yaranır.2 Yumorun bu cəhəti onu satiraya doğru inkişaf et-
dirir. 
Yumor hisslərə təsir edir, insanı saflaşdırır, gümrahlaşdırır: 
«Yumor həyat qabiliyyətimizi artırır və sağlam düşüncəni qoru-
                                                 
1 À ð è ô  Ñ ÿ ô è é å â. Êîìåäèéà âÿ ùÿéàò. «Éàçû÷û», Áàêû, 1983, ñ.6. 
     2 Áàõ.: Ë. Ì. ß í î â ñ ê à ÿ. Ïî÷åìó âû ïèøèòå ñìåøíî? Ì., 1969, ñ.123. 
 211
mağa kömək edir. Yumorun köməyi ilə biz bəxtin dönüklüyünə 
asanlıqla tab gətirə bilirik».1 
Bəzən komik obyekt cəmiyyətə bəlalar və bədbəxtliklər 
gətirən, sosial cəhətdən qorxulu və təhlükəli hadisələrdən ibarət 
olur. Bu zaman artıq dost gülüşü deyil, acı, zəhərli, dəhşətli satira 
fəaliyyət göstərir. 
S a t i r a – qəzəbli gülüşdür, əsas ideala uyğun gəlməyən, 
idealla kəskin ziddiyyət təşkil edən hər nə varsa, onu qamçılama 
formasıdır. Satira tənqid obyektinin məhvinə, inkarına yönəldilmiş 
olur. «Qurbanəli bəy» hekayəsində Qurbanəli bəy kəskin satirik 
obrazdır. «Usta Zeynal»da müsəlman ətalətinin, fanatizmin tənqidi 
satirik plandadır. 
Yumor da, satira da mövcud ictimai eybəcərliklərə qarşı 
çevrilmiş olur. Hər ikisi yazıçının poetik idealını ifadə edir. Yu-
moristin yaradıcılığında əksərən komizm dramatizmlə, satirikdə 
isə komizm tragizmlə birləşir, qarışır. Birinci halda təəssüf, insana 
məhəbbət, ikinci halda qəzəb, nifrət ifadə olunur. 
Komizmin xarakterini, onun satirik və ya yumoristik 
keyfiyyətdə olmasını, obraz və hadisənin rəğbət və ya nifrətlə 
təsvir edilməsini tənqid obyekti, komizm mənbəyi kimi seçilmiş 
hadisə və qəhrəman müəyyənləşdirir. 
Ümumən saf satira və ya saf yumor yoxdur. Mütləq yumorda 
satira, satirada yumor çaları olur: «Ən qamçılayıcı, ən qəzəbli, ən 
kədərli satiranın tərkibində, bir damla da olsa, zarafat olmalıdır, 
əks halda o, satira ola bilməz. Yumor da özlüyündə satira 
elementlərinə malik olur: ittiham şəklində olmasa da, hər halda, 
insanın güldüyü şey tənqid edilir».2 
Satira və yumor cəmiyyətin ümumi inkişafı, ictimai quruluş və 
sosial-mənəvi amillərlə bağlıdır. İstibdad və zülmün, hüquqsuzluq 
və köləliyin güclü olduğu yerlərdə sənətkarın komik idealı həqiqi 
satira doğurur. «Oteçestvennıe zapiski» və «Molla Nəsrəddin», 
                                                 
     1 × à ð ë ü ç  × à ï ë è í. Ìîÿ áèîãðàôèÿ. Èçä-âî «Èñêóññòâî», 1966, ñ.206. 
        2 Ì. Ê î ë ü ö î â. Ïèñàòåëü â ãàçåòå. Ì., «Ñîâåòñêèé ïèñàòåëü», 1962, ñ.135. 
 212
təbii ki, zəmanənin tələbləri ilə bağlı olub, şəraitin məhsulu idi. 
İnsanlar mənəvi cəhətdən təmin edildikdə kəskin satiraya deyil, 
yumora ehtiyac olur: «Azad demokratik cəmiyyətdə yumor açıq və 
maneəsiz inkişaf edir. Azadlığın boğulduğu yerlərdə və ya düşmən 
tərəfindən istila edilmiş ölkələrdə komizm ən zəhərli formada – 
satira şəklində çıxış edir».1 
Estetlərin bir çoxunun fikrincə, yumor «xüsusi» halları, satira 
«ümumi» nöqsanları tənqid üçün əsas götürür; yumor üçün ayrıca, 
xüsusi nöqsanlar əsasdır və həm də bu nöqsanlar elədir ki, 
asanlıqla islah oluna bilər, bunlara dözmək də mümkündür. Lakin 
satira sosial qüsurlardan, daha ciddi çatışmazlıqlardan, müəyyən 
mütərəqqi ideala zidd olan cəhətlərdən bəhs edir. 
Fikrimizcə, satira və yumoru «xüsusi» və «ümumi» hallara 
görə müəyyənləşdirmək doğru deyildir. Həm satiranın, həm də 
yumorun predmeti ümumi və eynidir – hər ikisi obyektiv varlığın, 
ətraf mühit və insanların nöqsanlarını, ictimai eybəcərlikləri əks 
etdirir, satira kimi yumor da ictimai bəlaların aradan qaldırılması 
uğrunda mübarizə aparır. «Poçt qutusu»nun yumorunu ictimai-
sosial zəminlə əlaqəsiz düşünmək, Novruzəlinin bədbəxtliklərini 
ümumi ictimai bəlalarla əlaqələndirməmək olmaz. Nə vaxt bir şeyə 
gülürüksə, deməli, qeyri-normal bir hal görürük və onu aradan 
qaldırmağa çalışırıq. Lakin obyektin xarakterindən asılı olaraq, 
məqsədimiz müxtəlif olur: ya islah etməyə, təkmilləşdirməyə, ya 
da məhv etməyə,  öldürməyə çalışırıq, nəticədə yumor və ya sati-
radan istifadə edirik. «Dəqiq istiqamətlənmiş gülüş rəqibin 
dəlillərini ciddi yolla məhv etmək üsulundan daha çox 
müvəffəqiyyət gətirə bilər».2 Satirik gülüş düşmənin daha ciddi 
hesab etdiyini alt-üst edir. Düşmənin müqəddəs hesab etdiyi 
vəsiyyətlərinə qarşı duran sarkastik gülüş daha ciddi sosial məna 
daşıyır. A.V.Lunaçarski bu cür gülüşü «gülüşün Volter tipi» ad-
                                                 
        1 Å. È. Ì à ø ò à ê î â à. Èç èñòîðèè ñàòèðû è þìîðà â òóðåöêîé ëèòåðàòóðå. 
Èçä-âî «Íàóêà», Ì., 1972, ñ.11. 
2 А. В. Л у н а ч а р с к и й. Собр. соч. в восьми томах. Т. 8, М., 1967, ñ.536. 
 213
landırmışdır.1  Satira yalnız uçurub dağıtmaq üçün deyil, həm də 
yaratmaq, yenidən qurmaq üçündür. 
Hər bir yazıçının komik sənətinin özünəməxsusluğu onun 
yaradıcılığının ideya-estetik keyfiyyətləri, komizm formalarından 
istifadə dərəcəsi ilə ölçülür. Buna görə də yazıçıları satiriklərə və 
yumoristlərə ayırmaq olar. Lakin bu hal heç də o demək deyil ki, 
satirik əsər başdan-başa satirik pafosla, yumoristik əsər ancaq yu-
morla yazılmış olur. Satirik və yumoristik əsərlərdə lirizm də, qəm 
də, kədər də, zarafat da, göz yaşları da olur. Çarlz Çaplin bir dəfə 
çəkiliş zamanı aktrisa Doroti Devenportun göz yaşlarını görür, 
Çaplinin baxışlarındakı suala aktrisa belə cavab verir: «Mən 
bilirəm ki, bu, gülüş yaratmalıdır, amma mən sizə baxıb ağlay-
ıram».2 L.M.Yanovskaya İ.İlf və Y.Petrovun «Qızıl dana» əsəri 
haqqında deyir: «Qızıl dana»nın bədii materialı mürəkkəbdir. Bu 
roman geniş və çoxcəhətlidir. Burada qəzəbli iddia da, kəskin 
sarkazm da, coşqun zarafat da, şən istehza da var. O, yumoristik və 
satirik müşahidələrlə zəngindir, onun lirik sətirləri, qəmli sətirləri 
bol və qiymətli hazırcavab macəralara dair təmkinli təsvirlə, 
maraqlı təhkiyə ilə növbələşir».3 
İncəsənətdə komizm texnikasının təzahür üsulları sistemli 
şəkildə öyrənilməmişdir. Yalnız ayrı-ayrı satirik yazıçıların 
yaradıcılığından danışılarkən müşahidə olunan üsullara toxunul-
muş, həm də ümumiləşdirmələrə deyil, ayrı-ayrı detalların təhlilinə 
diqqət yetirilmişdir. Çox zaman müəyyən bir komizm üsuluna 
məxsus çalarlar müstəqil bir üsul kimi nəzərdən keçirilmişdir. 
Beləliklə, komizmin dil vasitələri kimi, komizm üsulları da aydın 
qənaət yarada biləcək şəkildə tədqiq edilməmişdir. Hətta gülüş 
yaradan vasitə və üsullar bu vaxta qədər sistemli öyrənilmədiyi 
kimi, komizm və onun formalarının, xüsusən satiranın ədəbiyyatda 
əsas mövqeyi də aydınlaşdırılmamışdır. «Satira nədir? Hansı 
                                                 
1  É å í ÿ  î ð à ä à. 
2 Ч а р л ь з  Ч а п л и н. Моя биография. Изд-во «Искусство», 1966, ñ.150. 
3 Ë. Ì. ß í î â ñ ê à ÿ. Ïî÷åìó âû ïèøèòå ñìåøíî? Ì., 1969, ñ.107. 
 214
bölgüyə daxil edilməlidir və Aristotelin ədəbi növlər haqqında 
məlum bölgüsünə münasibətdə necə qiymətləndirilməlidir?» – 
kimi məsələlər mübahisəli şəkildə qalmaqdadır. 
Bəziləri satiranı ədəbi növ, bəziləri janr hesab etmiş, bəzən 
onu xüsusi bir «bədiilik prinsipi» adlandırmışlar. İ.Eventov yazır: 
«Satira nədir – növ, cins, janr və ya üsullar məcmusudur – sualı 
mübahisələrin ən sevimli mövzusudur».1 Bizim ədəbiyyatımızda 
da bu cür mübahisələr, örtülü olsa da, davam etməkdədir. 
Əksəriyyət satiranı             j a n r  kimi  qiymətləndirir. Məsələn, 
Ə.Mirəhmədov yazır: «Sovet yazıçıları, bütün başqa janrlarda 
olduğu kimi, satira janrında da (kursiv mənimdir – Q.K.) əsər 
yaradarkən kommunizm quran xalqın mənafeyini müdafiə edir, 
bizim irəliyə doğru hərəkətimizə mane olan mənfilikləri, 
köhnəlmiş adət-ənənələri tənqid atəşinə tuturlar».2 Kamran 
Məmmədov «XIX əsr Azərbaycan şerində satira» adlı maraqlı 
əsərində satiranın hüdudsuz janrlarından bəhs edir: «Satiranın 
Azərbaycan şifahi və yazılı ədəbiyyatında çox müxtəlif janrları 
mövcuddur. Satirik aforizm və idiomlar, satirik atalar sözü və 
məsəllər, atmacalar, qaravəlli, lətifə, satirik nağıl, satirik bayatı, 
təmsil, həcv, bəhri-təvil, kuplet, meyxana, hərbə-zorba, inter-
mediya, məzhəkə, satirik rübai, satirik qəzəl, taziyanə, parodiya, 
felyeton, pamflet, komediya, satirik miniatür, satirik hekayə, 
satirik povest və roman, satirik poema və s».3 
Bir çox görkəmli rus tədqiqatçıları da satiranı bir janr kimi 
izah etmişlər. L.F.Yerşov tarixi-müqayisəli, geneoloji və tipoloji 
tədqiqat baxımından satiraya bir janr kimi baxmağı daha düzgün 
hesab edir və «çox yayılmış» bu fikrə əsasən «satirik janrları» 
aşağıdakı kimi qruplaşdırır: «Satirik janrların müasir vəziyyətini 
                                                 
1 È. Ý â å í ò î â. Îñòðîóìèå ñõâàòûâàåò ïðîòèâîðå÷èå. «Âîïðîñû ëèòåðàòó-
ðû», 1973, ¹6, ñ.127. 
2 . «ßäÿáèééàòøöíàñëûã òåðìèíëÿðè ëöüÿòè» (òÿðòèá åäÿíè ß. Ì è ð ÿ ù ì ÿ ä î â), Áàêû, 
1978, ñ.156. 
3 Ê à ì ð à í  Ì ÿ ì ì ÿ ä î â. XIX ÿñð Àçÿðáàéúàí øåðèíäÿ ñàòèðà. «Åëì» íÿøðèééà-
òû, Áàêû, 1975, ñ.3. 
 215
təsəvvür etməyə çalışsaq, təqribən aşağıdakı mənzərəni görmək 
olar: şeir janrları – təmsil, taziyanə, parodiya; dramatik – ko-
mediya, tragikomediya, fars və s; nəsr – felyeton, pamflet və 
hekayədən romana qədər. Lakin janrdaxili bölgülər də var. 
Məsələn, epiqramma ifadə vasitə və üsullarına görə fərqlənə bilər, 
başqa sözlə, satirik, yumoristik, zarafatyana-əyləncəli ola bilər».1 
Satiranı ədəbi növ kimi qiymətləndirərək, Aristotelin lirik, 
epik və dramatik növlərdən ibarət üç bölgüsünə dördüncüsünü ar-
tırmaq ağlabatan deyil. Janr məsələsinin özü də çətin və müəmmalı 
suallar doğurur. Janr bölgüsündə nə isə inandırıcı olmayan cəhətlər 
vardır. Satirik ədəbiyyatla qeyri-satirik ədəbiyyat bir şeyin iki üzü 
kimidir. Yəni satira balaca satirik ifadədən başlamış böyük ro-
manlara qədər bütün     janrları əhatə edir. Bizcə, roman romandır, 
hekayə hekayə, şeir şeir. Lakin bunlar «ciddi» planda da işlənə 
bilər, satirik və yumoristik planda da. Tutaq ki, satirik janr kimi, 
parodiyadan danışılır və parodiyalar ayrıca bir satirik şeir növü 
kimi qeyd edilir. Lakin məlumdur ki, parodiya nəsr şəklində də 
yazıla bilər. Məsələn, bizdə Anarın «Molla Nəsrəddin – 66» 
povestinin ayrı-ayrı müstəqil hissələrinin bir çoxu parodiya 
şəklində yazılmışdır. Ədəbiyyatımızda mənzum təmsillərlə yanaşı, 
mənsur təmsillər də var. Felyeton satirik olmaya da bilər. Bəzən 
dram əsərində güclü komik epizodlar olur və s. Hər hansı bir 
mövzunun işlənməsi bədiilik vasitə və üsullarının seçilməsindən 
asılıdır. Tutaq ki, tipik bir mənfi obraz – riyakar, xudpəsənd, sözü 
bir cür, əməli tamamilə əksinə olan, gəncliyin, yeniliyin düşməni, 
həmişə özünü, öz titullarını düşünən, bütün riyakar işlərini 
başqalarının əli ilə görüb özünü «təmiz» saxlayan, ətrafına kölə 
kimi adamlar toplamağa çalışan bir tipi – bir mühüm vəzifə sa-
hibini təsvir etmək istəyirik. Belə bir obraz sənətkarın qüdrətindən, 
dilin bədiilik vasitə və üsullarına münasibətindən asılı olaraq iki 
cür yaradıla bilər: ciddi, müstəqim şəkildə və dolayı – satirik yolla. 
                                                 
1 Ë. Ô. Å ð ø î â. Ñàòèðè÷åñêèå æàíðû ðóññêîé ñîâåòñêîé ëèòåðàòóðû. Èçä. 
«Èñêóññòâî», Ë., 1977, ñ.17. 
 216
Sənətkarın meyli, üslubu burada əsasdır. Bunun üçün bir hekayə 
də yaza bilər, bir povest də, roman da. Şeir şəklində də yaza bilər, 
nəsrlə də. 
Satira və yumorun komizmin bərabərhüquqlu formaları sayıl-
ması ilə əlaqədar yenə bir paradoks yaranır: bütün ədəbi janrların 
satirik formaları var; bəs onda yumor? Məlumdur ki, yumoristik 
hekayələr, povestlər, şeirlər, lətifələr də var. Onda gərək bir qat da 
bütün janrları yumor hesabına zənginləşdirək. Belə olduqda, 
əsərlərin iki yox, üç üzü olur: «ciddi» (qeyri-satirik və qeyri-
yumoristik), yumoristik və satirik əsərlər. Bunlar da, təbii ki, lirik, 
epik və dramatik növlər üzrə qruplaşdırılmalıdır, çünki bütün 
janrların satirik forması olduğu kimi, yumoristik forması da vardır 
və bəlkə yumoristik forma daha zəngindir. Onda, deməli, janrlar, 
məsələn, belə qruplaşdırılmalıdır: epik əsərlər – hekayə, satirik 
hekayə, yumoristik hekayə; roman, satirik roman, yumoristik ro-
man; felyeton, satirik felyeton, yumoristik felyeton və s. və i.a. 
Bizə elə gəlir ki, bütün çətinliklərin səbəbi ənənədir. Şerin 
alleqoriya əsasında qurulmuş bir formasına «təmsil» demişlər, 
dramın satirik-yumoristik növünə «komediya» demişlər, bunlar 
ayrıca bir janr kimi xüsusiləşdirilmişdir. İndi «komediya», 
«təmsil» sözləri bizim üçün çox təbii terminlərdir. Lakin, məsələn, 
«satirik qəzəl», «satirik bayatı» bizə qəribə təsir bağışlayır, 
bunlarda nəsə bir sünilik hiss olunur. «Satirik şeir», «satirik nəsr» 
terminləri isə yenə təbiidir. Şübhəsiz, bu üç qrup terminlər (ko-
mediya, təmsil – satirik qəzəl, satirik bayatı – satirik şeir, satirik 
nəsr) içərisində ən düzgünü və məntiqi olanı sonunculardır – 
«satirik şeir», «satirik nəsr» terminləridir. Əlavə edək ki, müstəqil 
satirik, müstəqil yumoristik əsərlərlə yanaşı, satira və yumorun 
qovuşmasından ibarət olanlar da vardır və hətta belələri üstünlük 
təşkil edir, – bunu da nəzərə aldıqda, məntiqi olaraq, janrları dörd 
qat («ciddi», satirik, yumoristik, yumoristik-satirik) artırmaq lazım 
gələrdi. Bir çox əsərlərdə «ciddi»liklə komizmin növbələşməsini, 
qovuşmasını da nəzərə alsaq, mövcud janrların sayını altı dəfə və 
 217
daha çox artırmaq olardı. Bu isə mənasızlığa aparmadır. Bütün 
bunları nəzərə aldıqda, Aristotelin bölgüsü – lirik,  epik və 
dramatik növlər və bunların hər birinə daxil olan janrlar öz 
hökmündə qalır. Komizm (satira və yumor) isə eyni dərəcədə 
bunların hər üçünə aiddir. Beləliklə, komizm janr kimi yox, obyek-
tiv aləmi əks etdirməyin bir bədiilik prinsipi kimi daha ağla-
batandır. 
Deməli, komizm varlığı əks etdirməyin xüsusi prinsipi – 
bədiilik prinsipidir. Komizmin fonetik, leksik, frazeoloji, qram-
matik v a s i t ə l ə r i , kölə dili, əksinə söyləmə, deformasiya, 
gözlənilməzlik, uyğunsuzluq, anaxronizmlərlə ifşa, anlaşılmazlıq 
kimi  ü s u l -                l a r ı vardır. 
 
* * * 
 
20-30-cu illərdə komizm problemlərinə həsr olunmuş iri 
monoqrafik əsərlər yazılmamışdır, lakin ədəbiyyatşünas alimlər, 
yazıçı və dilçilər yeri gəldikcə «Molla Nəsrəddin»in satira texni-
kasını, mollanəsrəddinçilərin və onların sələflərinin satira sənətini 
qiymətləndirməyə, satirik ədəbiyyatın keçib gəldiyi yol, «Molla 
Nəsrəddin»in dövrün tələblərinə uyğun olub-olmaması, satira və 
yumorun taleyi, gələcək inkişaf yolu barədə fikir söyləməyə çalış-
mışlar. Ədəbiyyatımızda satira zirvəsini təşkil edən «Molla 
Nəsrəddin»in inkarına çalışanlar, onun öz vaxtını keçirmiş 
olduğunu iddia edənlər də var idi. 1940-cı ilə qədər bu cür yazılar 
əsasən jurnal və qəzet məqalələrindən ibarət olub, o dövrkü ictimai 
fikrin komik sənətə, xüsusən satiraya münasibətini aydınlaşdırmaq 
baxımından maraqlı və faydalıdır. 
Görkəmli tənqidçi Ə.Nazimin fikrincə,1 Mirzə Cəlilin «komik 
dühası, kəsgin və qamçılayıcı satirası» ədibin hələ ilk əsərlərindən 
görünməyə başlamışdır. O, «Molla Nəsrəddin» satirasını, Mirzə 
Cəlilin satirik ifadə tərzini yüksək qiymətləndirmiş, fikrin geniş 
                                                 
1  Áàõ:  ß ë è  Í à ç è ì. Ñå÷èëìèø ÿñÿðëÿðè. «Éàçû÷û», Áàêû, 1979, ñ. 161-193 
 218
savadsız kütləyə çatdırılmasında satirik gülüşü «Füyuzat»ın «ağır-
başlı» romantik fəlsəfə və dilindən çox-çox üstün tutmuşdur: 
«Molla Nəsrəddin» realizminin, realist stilinin başlıca bir 
xüsusiyyəti satiradır. Bu cərəyan, hər şeydən əvvəl, satirik bir 
cərəyandır… Bu gülkü, bu satira, bu yumor köhnə 
ədəbiyyatımızda Racilərdə təsadüf olunan həcv olmadığı kimi, 
çılğın ruhların qəhqəhələrindən də ibarət deyildir». Əli Nazim 
«Molla Nəsrəddin»in dil siyasətinə yüksək qiymət verərək qeyd 
edir ki, jurnalın «Füyuzat» romantizminə qarşı mübarizəsi «hər 
şeydən daha kəskin olaraq dil məsələsində mərkəzləşmişdi», çünki  
«milli qurtuluş, milli varlığın əsas elementlərindən… biri olan 
dilin xarakteri və ictimai, tarixi müqəddəratı» ədibi düşündürməyə 
bilməzdi. 
Ə.Nazim «Molla Nəsrəddin» gülüşünü incə ştrixlərlə 
səciyyələndirir, gülüş çalarlarını düzgün mənalandırır: «Molla 
Nəsrəddin» gülüşü, komizmi, yumor və satirası müxtəlif şəkillərdə 
təzahürünə baxmayaraq», hər bir şəkildə öz kəskinliyini saxlayır, 
«kinə keçir, nifrətə keçir, kəskin silah olur, məhvedici güllə olur, 
yandırır». Bu gülüş «göz yaşları ilə yoğrulmuş, acı bir gülüşdür». 
Müəllifin fikrincə, Mirzə Cəlil «öz publisistikasında ezop dili ilə 
danışırdısa, …dramlarında o öz yumorunu, satirasını ən kəskin bir 
dərəcəyə çatdırmış» və həyata «daha aktiv münasibət 
bəsləmişdir». 
C.Məmmədquluzadənin sovet dövrü yaradıcılığı və xüsusən 
ədibin satirik üslubu barədə tənqidçinin fikirləri əsasən doğru olsa 
da, ziddiyyətli cəhətlərə də malikdir. 
O, bir tərəfdən, qeyd edir ki, «Molla Nəsrəddin»in inqilabdan 
sonra keçirdiyi məfkurəvi dəyişmə və inkişaf onun üslubunda da, 
əsərlərinin tematika, janr və dilində də özünü göstərdi», digər 
tərəfdən isə yazır ki, «Molla Nəsrəddin» inqilabdan sonra bilxassə 
hekayə və komediyalarında müəyyən mövzu və təbir caizsə, gülüş 
və yumor böhranı keçirir», «o, bir kərə yazmağa adət etdiyi 
məsələlərdən eyni adət etdiyi üsulla danışır və gülürdü. Bu surətlə 
 219
«Molla Nəsrəddin» gülüşü sovet dövründə müəyyən dərəcədə öz 
kəskinliyini itirmiş və sovet satirasına çevrilə bilməmişdi». 
«Molla Nəsrəddin» Sovet hakimiyyətinin birinci on ilində 
fəaliyyətini davam etdirmişdir. Bu dövrdə isə Mirzə Cəlilin ifşa 
obyektləri həyat səhnəsindən çəkilməmiş, əksinə, Oktyabr inqilab-
ının təsiri ilə son döyüş meydanında dirçəlmiş, daha da 
fəallaşmışdı. Mollanəsrəddinçilər onlardan birdən-birə əl çəkə 
bilməzdilər. Ə.Nazimin özünün də qeyd etdiyi kimi, böyük ədib 
istər öz jurnalı, istərsə də ədəbi fəaliyyəti ilə sosializm quruculu-
ğuna mane olmağa çalışanlara qarşı kəskin mübarizə aparmış, 
ruhanilər, bürokratlar, qolçomaq və təmayülçüləri, «bəlkə də qay-
tardılar» fikri ilə yaşayan düşmən qüvvələri amansız satirası ilə 
ifşa etməyə, «sosializm və kolxoz quruluşu yollarını təmizləməyə 
çalışmışdır». Bunlardan əlavə, bir həqiqətdir ki, 
C.Məmmədquluzadənin satirik yazı maneraları inqilabdan əvvəl 
yalnız senzuradan gizlənmək vasitəsi olmamışdır. Bu, tam for-
malaşmış bədii bir üslub idi və belə bir üslubda yazmaq yazıçı ilə 
yanaşı, oxuculara da yüksək estetik təsir bağışlayırdı. Ona görə də 
ədibin yaradıcılığında sovet dövründə ezop manerası öz 
əhəmiyyətini müəyyən dərəcə itirsə də, məzhəkəli-satirik yazı 
manerası qalır. Mollanın sovet dövrü satirası yeni quruluşa öz 
böyük köməyini göstərdiyi kimi, zəngin bir ədəbi irs olaraq, indi 
də oxucuya ləzzət verir, öz aktuallığını bu gün də saxlayır. «Həqiqi 
sovet satirasına», əsl sovet yazıçılarının, yeni hökumətin tərbiyə 
sistemi ilə böyüyən yazıçıların yaratdığı satiraya gəlincə, bu, bir az 
sonra – Mirzə Cəlil zəminində, «Molla Nəsrəddin» kökləri 
üzərində yaranmağa başladı. 
İlk onillik köhnənin təbəddülatı, inkişafı, tədrici dəyişməsi və 
yeninin doğulması dövrü kimi xarakterizə olunur. Bu qısa dövr 
birdən-birə istəniləni yarada bilməzdi və əslində, mövcud mühitdə, 
20-ci illərin ictimai-siyasi şəraitində «Molla Nəsrəddin»in qəzəbli 
satirası davam etməli idi. Sonrakı onilliyin məhsulu – şən komizm 
 220
azğınlaşmış düşmənin başını sığallamaqla məşğul olardı və «Molla 
Nəsrəddin»in elədiklərini eləyə bilməzdi. 
Əli Nazim Mirzə Cəlilin publisist fəaliyyətini yüksək 
qiymətləndirmiş, «Molla Nəsrəddin» jurnalını onun şah əsəri ad-
landırmışdır. O, çox doğru olaraq, Mirzə Cəlili «satiranı bizdə hər 
kəsdən daha sənətkaranə» yazmış bir nasir hesab edirdi. 
Tənqidçinin fikrincə, ədibin bütün janrlarda yazmış olduğu əsərləri 
ruhlandıran «vahid düha onun gülüşüdür». 
C.Məmmədquluzadənin bədii dilinə və yaradıcılığına maraq 
ədibin öz sağlığında – 20-ci illərin sonlarına doğru getdikcə artırdı. 
Yazıçının ədəbi dilə, onun qayda və normalarına münasibəti 
müxtəlif şəkildə izah edilirdi. Bu dövrdə bir-birinə zidd fikirlərə 
rast gəlmək mümkündür. Məlumdur ki, ədib «Sirkə» hekayəsində 
xalq dilindən çıxış edir və başqa dillərin normalarına bizim dildə 
süni şəkildə yer verilməsinə etiraz edirdi. Lakin yazıçının ümumi 
mövqeyi bəzən düzgün anlaşılmamışdır. Məsələn, həmin hekayə 
haqqında «Tənqidçi» imzası ilə çıxan «Balıxmı – balıqmı?» 
məqaləsində C.Məmmədquluzadənin dilin səlisliyi, qanun və 
ahəngi kimi məsələlərin əleyhinə çıxdığı, bu cür şeylərdən danış-
mağı boşboğazlıq saydığı göstərilirdi. Məqalə müəllifi ədibi tənqid 
edərək göstərirdi ki, C.Məmmədquluzadəyə görə, «…dildə nə 
qanun var, nə ahəng, nə səlasət, nə başqa bir şey və hər kəs boylə 
şeylərlə məşğul olursa, boşboğazlıqdır».1 Bu fikir, şübhəsiz, Mirzə 
Cəlil yumorunu, ədibin kinayəsini və hekayədə qoyduğu 
məsələnin mahiyyətini düzgün anlamamaqdan irəli gəlirdi. Lakin 
qabaqcıl ziyalılar ədibi başa düşür və qiymətləndirirdilər. Məsələn, 
az sonra mətbuatda dərc olunmuş «Geriyə döndərmək istəyorlar» 
adlı məqalədə «Sirkə» hekayəsi dilin inkişafını şərtləndirən, ona 
rövnəq verən fikirlərin ifadəçisi kimi izah edilir: «…dilimizdəki 
yabançı kəlmələrə zidd olmaqla bərabər, «tənqidçi» dilimizin 
«əski dədə-baba» məcrasından çıxdığına da bir dürlü razı olmayır. 
Bunların fikrincə, dil bir nöqtədə durmalı, daim «yerində say-
                                                 
1  «Êîììóíèñò» ãÿçåòè, 17 íîéàáð 1925-úè èë. 
 221
malıdır». İrəli hərəkət, yenilik, zənginlik kimi hallar bunların xo-
şuna gəlmiyor».1 Yenə həmin müəllif qeyd edirdi ki, dil millətin 
iqtisadi, siyasi həyat tərzinə uyğun olaraq inkişaf edir, irəliləyir, 
ona görə də dilin təkamülünü unutmaq olmaz. Dil həyatın 
qanunlarına uyğun inkişafla yanaşı, «…özünü zərifləşdirir, 
incələşdirir, bədii həyatın adi tərcümanı ola biləcək bir vəziyyət 
alıyor».2 
Əli Nazimdən sonra Cəlil Məmmədquluzadənin bədii yaradı-
cılığı, jurnalistlik fəaliyyəti və dili haqqında geniş elmi fikir 
M.İbrahimov tərəfindən söylənmişdir. 
M.İbrahimov XX əsrin əvvəllərinə məxsus mətbuatı nəzərdən 
keçirərək bu qənaətə gəlir ki, C.Məmmədquluzadənin fəaliyyəti 
nəticəsində Azərbaycan ədəbiyyatında ilk dəfə olaraq  «satirik 
xarakter daşıyan jurnalistika məktəbi yaranmışdır». O, hələ 1939-
cu ildə nəşr etdirdiyi «Böyük demokrat» monoqrafiyasında iki 
stilin mübarizəsi fonunda «Molla Nəsrəddin»in dil siyasətinin 
geniş mənzərəsini vermişdir. Dilin sosial-siyasi həyatda böyük 
rolunu yüksək qiymətləndirən M.İbrahimov mollanəsrəddinçilərlə 
füyuzatçılar arasında ilkin ziddiyyət və ixtilaflardan birini məhz dil 
məsələsində görürdü.3 
Romantizmin güclü təbliğatçısı olan  «Füyuzat» və «Şəlalə» 
jurnalları praktik şəkildə osmanlı dilini, ərəb, fars ünsürlərini 
təbliğ etdikləri halda, «Molla Nəsrəddin» tamamilə fərqli bir yol 
tutdu: «Füyuzatçıların bu dəbdəbəli, gurultulu, süni və anlaşılmaz 
dilinə qarşı «Molla Nəsrəddin» özünün sadə xalq dilini irəli sürdü. 
Dil köhnə, sxolastik ədəbiyyatdakı və füyuzatçılardakı dəbdəbə və 
təntənəli, lakin mənaca boş sözlərdən azad edildi, salonlardan 
xalqa, xalqın içərilərinə endi».4  
                                                 
1  «Êîììóíèñò» ãÿçåòè, 18 íîéàáð 1925-úè èë. 
2  Éåíÿ  îðàäà. 
3  Áàõ.: Ì. È á ð à ù è ì î â. Áþéöê äåìîêðàò. Áàêû, 1957, ñ.128. 
4   Áàõ.: Ì. È á ð à ù è ì î â. Áþéöê äåìîêðàò. Áàêû, 1957, ñ.130. 
 222
«Böyük demokrat» əsərində tutarlı faktlarla qeyd olunur ki, 
XX əsrin əvvəllərindəki satira dili «böyük mütərəqqi bir hadisə 
idi». Bu dil ədəbiyyatı və sənəti xalqa yaxınlaşdırdığı kimi, xalq 
ruhunu, xalqın həyatını cəsarətlə ədəbiyyata gətirmişdir. 
M.İbrahimov C.Məmmədquluzadənin satira dilini obrazlılıq, 
sadəlik və mənalılıq etibarilə Azərbaycan yazıçıları üçün bir 
məktəb sayır və qətiyyətlə qeyd edirdi: «Azərbaycan sovet sati-
rasının «Molla Nəsrəddin»dən öyrənmədən inkişaf edə biləcəyini 
təsəvvür etmək mümkün deyil».1 
20-ci illərin sonu, 30-cu illərin əvvəllərində mətbuatda «Molla 
Nəsrəddin» jurnalının üslubu, dili, mövzuları və ümumən 
istiqaməti barədə kəskin yazılar da çox idi. Bəziləri jurnalı «Al-
lahsız»a çevirməyi məsləhət bilir (və belə bir jurnal, həqiqətən, 
nəşr olunur da), bəziləri onun ədəbi istiqamətinin tamamilə 
dəyişdirilməsini tələb edir, yeni dövr üçün artıq yaramadığını iddia 
edirdilər. Yazırdılar: «Dəfələrlə qeyd edildiyi kimi, «Molla 
Nəsrəddin»in dili bərbaddır. «Molla Nəsrəddin» məcmuəsi 
tədricən dilini ədəbiləşdirməli və bugünkü ədəbi dilimiz ilə uy-
ğunlaşdırmalıdır». Müəllif jurnalın islahı üçün kəskin əməli 
təkliflər irəli sürürdü: «Jurnalın əski karikatura və üslubu tamamilə 
dəyişdirilsin».2 
Tamamilə yeni ruhlu, dil və  üslub cəhətdən «Molla 
Nəsrəddin»dən tam fərqli bir jurnal tələb edənlər  də var idi: 
«…Azərbaycan işçi və kəndlilərinə, məktəblərimizə, ümumiyyətlə, 
bütün savadlı kütləmizə açıq sadə Azərbaycan türkcəsilə yazılmış 
ictimai, tənqidi, satirik bir məcmuə lazımdır».3 Bu məqalədə 
məsələ daha kəskin qoyulurdu: «Söz birdir. Məcmuə şəkil, bədii, 
ictimai cəhətdən, başqa sözlə, üzlü və astarlı dəyişməlidir».4 
                                                 
1   Éåíÿ îðàäà, ñ.189. 
2  «Êîììóíèñò» ãÿçåòè, 12 íîéàáð 1929-úó èë. 
3  «Êîììóíèñò» ãÿçåòè, 18 íîéàáð 1929-úó èë. 
4   É å í ÿ  î ð à ä à. 
 223
Bütün bunlar, bir tərəfdən, «Molla Nəsrəddin»in üslubuna 
səthi yanaşmaqdan irəli gəlirdisə, digər tərəfdən də, jurnalın o 
dövrdə əvvəlki forma və üslubda həqiqətən bəzi tələblərə cavab 
verə bilməməsi ilə bağlı idi. Molla öz işini görüb qurtarmışdı… 
 
* * * 
 
20-ci illər Azərbaycan ədəbiyyatında satirik nəsr aparıcı rol 
oynamışdır. C.Məmmədquluzadə və Ə.Haqverdiyevlə yanaşı, 
T.Şahbazi, B.Talıblı, Qantəmir və başqaları satirik nəsrin bir sıra 
orijinal nümunələrini məhz bu dövrdə yaratmışlar. Bu dövrdə, zəif 
şəkildə olsa da, Y.Çəmənzəminli, S.Hüseyn, H.Nəzərli kimi 
yazıçılarımızın nəsrində də yumor elementlərinə rast gəlmək olur. 
30-cu illərin əvvəllərindən Mir Cəlal, S.Rəhman kimi satirik 
nasirlər yetişir. İctimai kontrastları, daxili ziddiyyətləri  əks etdirən 
bu satiranın xarakter və tonunda dəyişiklik, yeniləşmə özünü 
göstərir. 20-ci illərin sonu və 30-cu illərdə yaranmış satirik nəsrdə 
klassik qəzəbli satiradan fərqli olaraq, sosialist realizminin 
tələblərindən doğan və yeni quruluşla bağlı bir nikbinlik duyulur. 
Bu nikbinlik satirik nəsrin dilinə, komizm vasitə və üsullarına da 
ciddi təsir edir. Köhnə quruluşun eybəcərliklərinə qarşı çevrilmiş 
qaşqabaqlı, qəzəbli satiradan sonra şən komizm gülümsəməyə ba-
şlayır. Zaman keçdikcə hətta «C.Məmmədquluzadənin nəsrində 
göz yaşı və faciənin azalmağa, kədər və məyusluğun yox olmağa 
başladığını, gülüşün göz yaşından təmizləndiyini ayrıca qeyd 
etmək lazımdır».1 Böyük ədibin «İnqilabdan sonra sovet zamanı 
yaranmış əsərlərində qətiyyən kədər və göz yaşı əlamətlərinə 
təsadüf edilmir».2 
Satirik nəsrin B.Talıblı, Simürğ, Qantəmir, Mir Cəlal, 
S.Rəhman kimi nümayəndələri «Molla Nəsrəddin»in beşiyi baş-
ında yetişmişlər. 
                                                 
1 . Ì. È á ð à ù è ì î â. Áþéöê äåìîêðàò. Áàêû, 1957, ñ.161. 
2 É å í ÿ  î ð à ä à, ñ.162. 
 224
B.Talıblı və Simürğün dili, üslubu Ə.Haqverdiyev 
ənənələrinə daha uyğundur. Milli dilə ciddi tələbkarlıq hissi bu 
ənənənin ən mühüm keyfiyyətlərindəndir. Onların bir çox 
hekayələri ciddi-lirik planda olub, yumorlu epizodlarla işlənmişdir. 
Yalnız məhdud miqdarda hekayələri satirik xarakter daşıyır və 
həmin hekayələrin pafosu komik yolla açılır. «Molla 
Nəsrəddin»dən az sonra meydana çıxıb nisbətən seyrək yaradı-
cılıqla məşğul olan bu yazıçılar, əslində, «Molla Nəsrəddin» 
cəbhəsinin cavan qollarından idi. Onlar klassik satirik nəsrin 
ənənələrindən bəhrələnməklə, «Molla Nəsrəddin» məktəbi ilə 
yanaşı böyümüş, sonralar Azərbaycan sovet satira sənətinin for-
malaşmasında müəyyən rol oynamışlar. 
Qantəmir (Qafur Səbi oğlu Əfəndiyev) bədii yaradıcılığa sovet 
dövründə başlamış, 1926-1936-cı illər arasında bir povest 
(«Kolxozstan») və 30-a qədər hekayə yazmış, yığcam və maraqlı 
bir ədəbi irs qoyub getmişdir. Onun hekayələri şirin yumoru, satira 
boyası ilə diqqəti cəlb edir. Doğrudur, bu əsərlərin hamısı 
sənətkarlıq və komik keyfiyyətlərinə görə eyni səviyyədə deyildir, 
lakin ümumən Qantəmirin nəsri satira gücünə görə Mizə Cəlil 
ənənələrinə çox yaxındır. Hətta ədibin «ciddi», qeyri-satirik əsəri 
hesab olunan1 «Koxozstan» povesti də güclü komik təəssürat 
doğurur, satirik və yumoristik epizodlarının zənginliyi ilə bir 
satirik əsər təsiri bağışlayır. Mir Cəlalın «Dirilən adam» romanı 
kimi, bu əsərin də sonunda komik təhkiyə və dialoqları ciddi 
səhnələr əvəz edir və buna görə də hər iki əsərdə əsas məsələ ko-
mik yolla deyil, ciddi şəkildə başa çatır. 
Qantəmirin hekayələri orijinal, təbii bir üslubun, usta yazıçı 
qələminin məhsuludur. Hekayələr göstərir ki, yumor çox zaman 
ədibin öz təbiətindən doğur, yazıçı ətraf aləmdəki eybəcərliklərə 
satirik don geydirməkdə çətinlik çəkmir, onun qələmi mövzunu 
satirik rəngə boyamaq üçün güclü təbii imkanlara malikdir. 
                                                 
1 Áàõ:. Ã à í ò ÿ ì è ð. Ñå÷èëìèø ÿñÿðëÿðè, Àçÿðíÿøð, Áàêû, 1972, ñ.11 (À.Àáäóëëà-
çàäÿíèí ìöãÿääèìÿñè). 
 225
İstifadə etdiyi komizm vasitə və üsulları onu böyük bir ədəbi 
məktəbə – mollanəsrəddinçilərə bağlamaqla yanaşı, onun sənətinin 
fərdi cəhətlərini üzə çıxaran amillər kimi də mühüm qiymətə 
malikdir. 
Qantəmirin yaradıcılığına «Molla Nəsrəddin» jurnalının və 
mollanəsrəddinçilərin güclü təsiri olmuşdur. Hekayələrinin üslubu 
aydın göstərir ki, o, demokratik cəbhənin görkəmli 
nümayəndələrindən çox şey öyrənmişdir. 
Böyük ustadı Mirzə Cəlil kimi, Qantəmir də savadlı, geniş 
dünyagörüşə malik, Şərqin mədəni tarixinə və müasir vəziyyətinə 
dərindən bələd  bir yazıçı olmuşdur. Şərqə məxsus gerilik, ətalət 
və cəhalətin, bundan məharətlə istifadə edən xaricilərin, xüsusən 
ingilis siyasətçilərinin kinayəli-satirik ifşası («Mirzə Aves») Mirzə 
Cəlil mövzularının, Mirzə Cəlilin kinayə intonasiyasının ustalıqla 
davam etdirilməsi kimi nəzəri cəlb edir. Mirzə Cəlil öz publisisti-
kasında ingilislərin Şərqi yatırdan torba-torba qızıllarından 
dəfələrlə, həm də qəzəb və nifrətlə danışmışdır. Qantəmirin 
«Mirzə Aves» hekayəsinin əsas tənqid hədəfi də ingilis lordlarının 
növbəti mənfur siyasəti – ingilis lirəsinin köməyi ilə İran 
qəzetlərini gənc sovet respublikası əleyhinə böhtanlar yaymağa 
təhrik etməsidir. İngilis lirəsi əsrlərlə Şərqi aldatmaq üçün «yağlı 
tikə» olmuşdur. Qantəmir özü bunun mədəni aləmə çoxdan məlum 
olduğunu qeyd edir və istər-istəməz «Molla Nəsrəddin»in ifşaçı 
fəaliyyəti yada düşür. Sabirin Şərqə müraciətlə işlətdiyi «qeyrət» 
sözü Qantəmirin nəsrində istehza tonunu daha da gücləndirir. «İran 
qeyrəti, ingilis sədaqəti cuşə gəldi» dedikdə «qeyrət» və «sədaqət» 
sözlərinin «Molla Nəsrəddin» kinayəsi ilə boyanmış əks, zidd 
mənaları yada düşür. 
Dediyimiz kimi, Qantəmirin nəsri bütün sonrakı nəsr 
içərisində ruh etibarilə Mirzə Cəlil satirasına daha yaxındır. Lakin 
üslub və ifadə tərzindəki orijinallıq nə qədər xoş təsir bağışlasa da, 
onun nəsri satira kəskinliyinə görə Mirzə Cəlil səviyyəsinə yüksələ 
bilmir. Məsələn, Mirzə Cəlil kimi, Qantəmir də öz hekayələrində 
 226
tarixi hadisə və şəxsiyyətləri əsərin mərkəzində duran konkret ifşa 
obyekti ilə əlaqələndirə bilmişdir. Lakin Mirzə Cəlil tarixdən 
götürdüyü hadisə və şəxsiyyətləri əsas ifşa obyekti ilə birlikdə 
döyəclədiyi halda, Qantəmir öz mənfi qəhrəmanının belə 
şəxsiyyətlərlə yalnız müqayisəsini verir (burada müqayisə 
obyektlərinin seçilməsi də əsas şərtdir), buna görə də üslub və 
ənənə yaxınlığı olsa da, Mirzə Cəlilin satira kəskinliyi olmur. Hər 
dəqiqə bir xəyala düşən Ağıl dəryası haqqında ədib yazır: «O, 
vətənə, Azərbaycana böyük xidmətlər etmək istəyirdi. Marks, Mir-
abo, Danton, Robespyer kimi inqilabçıların şöhrətini, böyük 
Fridrixin, prins Bismarkın, Pyotrun, Səlimi-Salisin nə sürətlə 
tarixə keçdiyini oxumuş, ağzı sulanmışdı». Göründüyü kimi, 
müqayisə obyektləri arasındakı təzad həmin obyektlərlə Ağıl  
dəryası arasındakı təzadı zəiflədir. 
Ruhaniliyin, din xadimlərinin, fırıldaqçı mollaların kəskin və 
amansız ifşası M.F.Axundov və «Molla Nəsrəddin» ənənəsidir. 
Yalnız bu cür mövzulara müraciəti deyil, Qantəmirin təsvir və 
təhkiyə üsulları da həmin ənənəni yada salır: «Həzrət Adəmdən 
yetmiş min il əvvəl xəlq olunan bir məlaikə müsibəti-Kərbəla üçün 
həmişə ağlayıb və bu çaylar onun göz yaşından əmələ gəlib. İndi 
də ağlamayacaqsanmı?» («Buğda quyusu»). «Nə olar savadsız 
olanda? Səlavatüllah özü bisavad deyildimi?» («Sara bibi»). Bu 
cümlələrdəki komizm Mirzə Cəlilinin yazılarında tez-tez təsadüf 
edilən fanatizmin puçluğuna istehzanı yada salır. Bu parçalar sanki 
Mirzə Cəlilin əsərlərindən çıxarılıb, Qantəmirin hekayələrinə daxil 
edilib. 
Qantəmirin mövzuları ilə yanaşı, ümumi yazı manerasında, 
hekayələri qurma üsullarında da «Molla Nəsrəddin» ənənələri 
görünməkdədir. «Mirzə Aves» hekayəsinin girişində əsas surətlər 
– Kaşani və Müsyö Qamel haqqında bədii yolla qısa məlumat 
verdikdən sonra Qantəmir yazır: «İndi mən müqəddiməni qurtarıb, 
əsl hekayəyə başlayıram». Elə bu sözlərin ardınca yenə yazır: «Hər 
halda hekayəmi burada qoyub başqa bir mətləbə qayıdıram». Bu 
 227
sözlər Mirzə Cəlil üslubunu, Mirzə Cəlilin «keçək mətləbə» 
ifadəsini yada salır. 
Qantəmirin bəzi əsərləri («Qonağımın səyahətnaməsi», «Söz 
dağarcığı» və s.) quruluş xüsusiyyətlərinə, hadisə və obrazların 
konkret faktlı olmasına, təsvir və təhkiyə üsuluna görə hekayədən 
çox, felyeton janrının tələblərinə uyğundur və felyeton təsiri bağış-
layır, «Molla Nəsrəddin»in bəzi baş məqalələrini yada salır. Loru 
sozlərdən, vulqarizmlərdən, xüsusi adlar və ləqəblərdən, ara söz və 
ifadələrdən, xalq dili frazeologiyasından, atalar sözləri və 
məsəllərdən istifadə yolu ilə komizm yaratma üsulları ədibin 
əsərlərini «Molla Nəsrəddin» məktəbi ilə daha çox bağlayır. Lakin 
«Molla Nəsrəddin» ənənələri Qantəmir yaradıcılığının orijinallığı 
üzərinə kölgə salmır. Ədib heç kimi təkrar etməyə çalışmamış, 
komizi vasitə və üsullarından orijinal şəkildə istifadə etməklə öz 
üslubunu səciyyələndirmişdir. Mirzə Cəlilin nəsr və publisistikası 
ağır və zəhmli kinayə intonasiyası ilə müşayiət olunur, buna görə 
də satira çox kəskindir. Qantəmir isə öz hekayələrini daha çox 
gözlənilməzlik texnikası  əsasında qurmuşdur, buna görə də acı 
sarkazmlardan məsxərəyə və yumora meyilli olmaqla, bu 
hekayələr bir növ 30-cu illərin satirik nəsri ilə «Molla Nəsrəddin» 
satirası arasında bir körpü təşkil edir. 
Qantəmirin hekayələri indi də öz təravətini saxlayır. Bu hal 
ədibin ənənələrdən yaradıcı istifadəsinin, orijinal üslubunun 
nəticəsidir. O, hadisələrə açıq gözlə baxmağı bacardığı kimi, dil və 
sənətkarlıq məsələlərində də ayıq olmuş, xalq dilinin zəngin im-
kanlarına əsaslanmaqla, ədəbiyyatımızda satira məktəbinin orijinal 
nümayəndəsi kimi xüsusi iz buraxmışdır. 
Avropa xalqlarının və Rusiyanın görkəmli satirikləri ilə yanaşı 
durmağa haqqı olan mütəfəkkir C.Məmmədquluzadənin qələmi ilə 
yüksək zirvəyə qaldırılan Azərbaycan ictimai satirasına – «Molla 
Nəsrəddin»  satirasına 30-cu illərdə rast gəlmirik. Bu dövrdə 
kəskin və amansız satira əsasən mülayim yumorla əvəz olunur. 
Mir Cəlalın, S.Rəhmanın yaradıcılığı cəhalət qaranlığına, istismar 
 228
dünyasına qarşı çevrilmiş qəzəbli satiradan fərqli olaraq, keçmişin 
bütün yaramazlıqlarını arxada qoyub gələn, mənfur adət-
ənənələrdən və insan istismarından birdəfəlik yaxa qurtarmaq 
uğrunda mübarizə aparan insanlara nikbin yumorla ürək-dirək 
verir, köhnəlik qalıqlarından xilas ola bilməyənlərin islahına cəhd 
edir. Çünki «Gülüş bəşər tarixində ilk dəfə olaraq, uçurmaq, da-
ğıtmaq üçün deyil, mövcud ictimai qaydaların əsaslarını 
möhkəmlətmək, onun düşmənləri və əleyhdarları ilə mübarizə 
üçün köməyə gəlmişdir».1 
Qeyd edildiyi kimi, Mir Cəlal və S.Rəhman nəsrində Mirzə 
Cəlilin satira kəskinliyi müşahidə olunmur. Lakin bu heç də 
bəzilərinin iddia etdiyi kimi, sovet dövründə antaqonist 
ziddiyyətlərin ölməsi ilə satiranın da aradan çıxması demək dey-
ildir. Mir Cəlal, S.Rəhman, S.Rəhimov, S.Dağlı, Anar, 
S.Qədirzadə və bir sıra başqa yazıçılarımızın klassik satira 
ənənələrini yeni, orijinal şəkildə davam etdirməsi fikrimizin 
təsdiqi üçün kifayətdir. Lakin, məsələn, C.Məmmədquluzadə və 
Sabir kimi nəhəng satira ustalarının meydana çıxması bir başqa 
məsələdir, şərait, mühit və zamandan asılıdır. Lazım gəldikdə 
cəmiyyət yenə də daxili nöqsanları, beynəlxalq aləmdə baş verən 
qanunsuzluqları, cinayətləri Mirzə Cəlil kəskinliyi ilə qamçılayan 
satiriklər yetirə bilər. 
Mir Cəlal və S.Rəhman 30-cu illərdə başqa yazıçılarımıza 
nisbətən, ədədiyyatımızın komizm ənənələrini daha ardıcıl davam 
etdirmişlər. S.Rəhman hekayə və komediyalarında M.F.Axundov 
və Qoqol komizmindən daha çox bəhrələnmişdir. Mir Cəlal isə 
daha çox Ə.Haqverdiyevin sakit və təmkinli yumoruna 
əsaslanmışdır. Lakin hər iki yazıçı «Molla Nəsrəddin» zəminində 
yetişmişdir. Mir Cəlal və S.Rəhman nəsri «Molla Nəsrəddin» ru-
huna yaxın olduğu kimi, N.Nərimanov və M.S.Ordubadi yaradı-
cılığına məxsus lirik-epik təsvir üsulundan da məhrum deyildir. 
                                                 
1  Ó. Ã ó ð à ë ü í è ê. Ñìåõ — îðóæèå ñèëüíûõ. Ì.,1961, ñ.5. 
 229
Ayrılıqda götürdükdə də Mir Cəlalın 30-cu illər yaradıcılığı 
zəngin və qiymətlidir. Ədib bu illərdə iki roman, 40-a qədər 
hekayə yazmış, ədəbi-tənqidi və publisist məqalələr çap etdirmiş, 
klassik ədəbiyyatın redaktə və nəşri ilə məşğul olmuşdur. Onun 
«Dirilən adam» (1934–1935) romanında, «Sara», «Mərkəz ad-
amı», «Təzə toyun nəzakət qaydaları», «Göz», «Bostan oğrusu», 
«Peşmançılıq», «Ayaz», «Kərpic məsələsi», «Anket Anketov», 
«Kəmtərovlar ailəsi» və başqa hekayələrində komizm həmin 
əsərləri klassik ənənə ilə bağlayır. «Molla Nəsrəddin» ruhu, Mirzə 
Cəlil və Haqverdiyev ənənələri Mir Cəlalın bu əsərlərinin qida 
mənbəyi olmuşdur. Bunu ədibin bu illərdəki bütün yaradıcılığı – 
mövzuları da, əsərlərinin məzmun və quruluş xüsusiyyətləri də, 
obrazları da, komizm vasitə və üsulları da, publisist məqalə və çıx-
ışları da təsdiq edir. Mir Cəlal mollanəsrəddinçilərdən ustalıq 
öyrəndiyi kimi, bir ilham mənbəyi kimi də istifadə etmiş, yeni 
ruha, yeni dünyagörüşə, orijinal qələmə malik bir sənətkar olmuş-
dur. Ədibin yumor tapıntıları oxucuya ləzzət verir. Görkəmli 
satiriklərdən öyrənsə də, əsərlərindəki obrazlılıq, şirinlik, 
ifadəlilik, yığcamlıq, yumor və satira onun öz istedadının məh-
suludur. 
Mir Cəlalın ilk romanı – «Dirilən adam» hadisələrin və 
obrazların xarakteri, mövzu və quruluş xüsusiyyətləri, dil və üslub 
etibarilə C.Məmmədquluzadənin «Danabaş kəndinin əhvalatları» 
povestini xatırladır. «Dirilən adam»dakı Bəbir bəy bəzi cəhətlərinə 
görə «Əhvalatlar»dakı Xudayar bəyə bənzəyir; Qumrunun faciəli 
həyatı Zeynəbin faciəsini yada salır; Bəbir bəyin arvadı Qıssa 
xanımın taleyi ilə Xudayar bəyin arvadı Şərəfin taleyi arasında bir 
yaxınlıq var; Qədirin güzəranı və bədbəxtlikləri Məmməd Həsən 
əminin güzəran və bədbəxtliklərinə oxşayır; Sarıqlı mollanın 
tamahkarlığı ilə Qazı ağanın tamahkarlığı uyğun detallarla ver-
ilmişdir; Qədirin sözlərini pristav Ələs bəyin «başa düşə 
bilməməsi» Məmməd Həsən əmi ilə naçalnik arasında gedən 
söhbətlə oxşar notlara malikdir; Bəbir bəy tərəfindən daşa çırpılan 
 230
körpə Faxirənin və atasının yeganə mal-dövləti olan ulağına mehir 
salmış Əhmədin ölümü geniş mənada eyni ictimai bəlanın 
nəticəsidir və s. Biri digərini yada salan belə bənzərliklərə bu 
əsərlərdə yenə rast gəlmək mümkündür. Lakin bizi daha çox 
maraqlandıran budur ki, bu əsərlərin dili, üslubu arasında da incə 
rabitə telləri vardır. Hər iki əsərdə satirik-yumoristik təsvir faciəvi-
dramatik, lirik-tragik təsvirlə çulğaşmış şəkildədir. Hər iki əsərdə 
müəllifin qəlb yanğısını, daxili kədərini, qəzəb və nifrətini əks 
etdirən səhnələr tez-tez komik səhnələrlə növbələşir. Məsələn, 
«Əhvalatlar»da oxuyuruq: 
«Zeynəb Zibanı qucaqlayanda gördü ki, qızının üst-başı yaşdı. 
Amma elə xəyal elədi ki, göz yaşıdır. Vəliqulu bir də xəbərdarlıq 
elədi: 
– Ana, axı Ziba səni buladı qana. 
Zeynəb cavab vermədi. Vəliqulu çıxdı eşiyə. Çünki axşama az 
qalırdı, gərək gedib malları suvara idi; yubansa Xudayar bəy 
mərəkə qalxızar». 
Xudayar bəyin yaratdığı ailə faciəsinin bir epizodu belədir: 
«Dirilən adam»da deyilir: «Bəbir bir də bərk tovladı. Uşaq 
qorxusundan hıçqırdı. Ona nə ediləcəyini bilmirdi. Bəy uşağı var 
qüvvəsilə qalxızdı, daşa çırpdı. Uşağın başı əzildi. Nar kimi 
xışıldadı. Yazıq bir səs eşidildi. Uşağın burnundan, ağzından, 
qulaqlarından gələn qan bitkiləri, cücüləri, heyvanları sulamaq 
üçün axan suyu boyadı…» 
Hər iki əsərdə uşaq, hər iki əsərdə qan… Bu sözlər gülüş do-
ğurmur. Bu təsvirlərdə təbəssüm belə yoxdur. Əksinə, hər iki 
təsvirdən alınan dəhşətli mənzərə insanı  sarsıdır. Belə parçalarda 
gülüş sanki adamın boğazına tıxanıb qalır, bayıra çıxa bilmir, 
boğulur və şiddətli qəzəbə, qəhərə, nifrətə çevrilir. 
Qeyd etdiyimiz bu sosial-struktur oxşarlıqlar Mir Cəlal 
yaradıcılığına məxsus orijinallığa xələl gətirmir, onun öz böyük 
sələflərindən çox şey öyrəndiyini, onların bədii-estetik görüşlərini 
və əməli işini yeni şəraitdə yaradıcılıqla davam və inkişaf 
 231
etdirdiyini göstərir. «Əhvalatlar» XIX əsrin 80-ci illərinə məxsus 
Azərbaycan kəndinin vəziyyətindən bəhs etdiyi halda, «Dirilən 
adam» müsavat hakimiyyəti illərini əhatə edir. «Əhvalatlar» 
sərlövhəsi ilə C.Məmmədquluzadə bir silsilə əsər yazmaq fikrində 
olmuş, bunlardan yalnız «Eşşəyin itməkliyi» hissəsini 
tamamlamış, «Danabaş kəndinin məktəbi» isə bu seriyaya daxil 
olan bir hekayə kimi yarımçıq qalmışdır.1 «Dirilən adam» isə 
bitkin və müstəqil bir romandır. Bu romandakı Bəbir bəy Xudayar 
bəydən daha əzazil və hiyləgərdir. O, əlində zoğal çomaq 
gəzdirməsə də, əlaltıları vasitəsilə istədiyini etməyə qadirdir. 
Böyük bir ərazinin ağasıdır. Onun arvadı Qıssa xanım da Şərəfdən 
diribaşdır; bəzən bəy ondan çəkinir, ehtiyat edir. Qumru Zeynəbə 
nisbətən daha gərgin mübarizə aparmalı olur və son nəfəsinədək 
vuruşur. Məmməd Həsən əmi povestin sonlarında yalnız allahın 
adilliyinə şübhə etməklə kifayətlənirsə, Qədir tədricən ayılır, «di-
rilir», inqilabi hərəkata qoşulur. Qazı ağadan fərqli olaraq, Sarıqlı 
molla tamahkarlıqla yanaşı, mənəvi cəhətdən pozğundur. 
"Nəçərnik" Məmməd Həsən əminin dediklərindən bir şey başa 
düşməyib, onu öz idarəsindən qovmaqla kifayətlənirsə, Ələs bəy 
Qədirin «dirilməyinə» başqa məna verir, onu həbs etdirir. 
Məmməd Həsən əminin oğlu Əhmədin ölümünə boğaz ağrısı 
bəhanə olursa, Faxirə bəyin əlləri ilə daşa çırpılır və s. «Danabaş 
kəndinin əhvalatları»nda hadisələr məyusluqla, faciəvi şəkildə 
qurtarırsa, «Dirilən adam»da «qızıl səhər»in təsviri, inqilab 
fədailərinin qələbəsi ilə başa çatır, Bəbir bəylərin zülmünə son 
qoyulur. Bu əsərlər yaradıcılıq metoduna görə də fərqlənir: 
birincisi tənqidi realizm, ikincisi sosialist realizmi prinsipi 
əsasında yazılmışdır. Bütün bu oxşar və fərqli cəhətlərə əsasən, az 
qala demək mümkündür ki, «Dirilən adam» sanki Xudayar bəy və 
Məmməd Həsən əmilərin müsavat dövrü taleyini əks etdirir. Sanki 
                                                 
1 Ù. ß ô ÿ í ä è é å â. Ì.Ô.Àõóíäîâ ðåàëèñò-ñàòèðèê íÿñðèíèí äàâàì÷ûëàðû. Áàêû, 1979, 
ñ.106. 
 232
Mir Cəlal öz böyük sələfinə demək istəyir ki, bax gör 
qəhrəmanlarının qırx il sonrakı taleyi necədir. 
Bu əsərlər komik pafosuna görə də fərqlənir. «Danabaş 
kəndinin əhvalatları»nda satira çox güclüdür, gülüş göz yaşları ilə 
çulğaşmış şəkildədir. Məmməd Həsən əminin, Zeynəbin ailələrinin 
faciəsi sonsuz kədərə səbəb olur, buna baxmayaraq, əsas ideya, 
əsərin pafosu satirik yolla açılır. «Dirilən adam»da isə satiradan ən 
çox  Bəbir bəyin, Sarıqlı mollanın təsvirində istifadə edilmişdir; 
Qədirin və             dostlarının avamlığı daha çox yumorla 
işlənmişdir. Bu əsərdə Qədirin, Qumrunun taleyi ilə bağlı bəzi 
epizodlar qüssə gətirsə də, əsər ümumən göz yaşlarından uzaqdır, 
nikbin ruhla yazılmışdır. 
Mirzə Cəlil yaradıcılığı ilə mövzu və üslub yaxınlığı Mir 
Cəlalın başqa əsərlərində də özünü göstərir. Lakin bütün bu 
hallarda Mir Cəlal üslub orijinallığını həmişə qorumuşdur. 
«Danabaş kəndinin məktəbi» hekayəsində və eyni adlı pyesdə  
nəçərnik, qazı, silistçi, hakim, mirovoy sud, uşqol və başqaları 
kəndə gələrkən camaat qorxuya düşüb öz uşaqlarını gərmə 
qalaqlarında gizlətdiyi kimi, Mir Cəlalın 1931-ci ildə yazdığı «İlk 
günlər» hekayəsində də sığırçılar, naxırçılar, qapı nökərləri və 
hampalar yeni hökumətin məktəb açmaq üçün kəndə gəlmiş 
nümayəndələrinin fikrini müxtəlif şəkildə yozurlar. Doğrudur, 
C.Məmmədquluzadənin təsvir etdiyi avamlıq, cəhalət, təşviş hissi 
Mir Cəlalın kəndli obrazlarında eyni dərinlikdə deyildir, hekayədə 
təsvir olunan «Abadlı» kəndinin camaatı «Danabaş»ın əhalisindən 
xeyli fərqlənir, xeyli gözüaçıqdır, lakin savadsızlıq  yenə də öz 
işini görür. Mirzə Cəlilin təsvir etdiyi kəndlilər məktəb məsələsini 
başa düşmədikləri kimi, Mir Cəlalın kəndli cavanları da komsomol 
özəyinin nə demək olduğunu, sədr, katib, səsvermə hüququ 
məsələlərini anlamırlar: 
«– Kim istəyir ki, Xanlar iclasımızın sədri olsun, əlini 
qaldırsın? 
Sədr özü əlini qaldırdı, buna baxıb hamı əlini qaldırdı. 
 233
– Salın! İndi kim  istəmirsə, əlini qaldırsın! 
Yenə hamı əlini qaldırdı». 
Bu cür kəndli cavanların dünyagörüşü ilə «Danabaş kəndinin 
məktəbi»ndə qazı, nəçərnik və başqaları çıxış etdikcə heç bir şey 
başa düşməyib, yalnız «amin», «allah ağaya ömür versin» deyə 
səslənən avam kəndlilərin dünyagörüşü arasında analogiya vardır. 
Mirzə Cəlil və Mir Cəlal yaradıcılığı arasında belə əlaqə və 
yaxınlıq yalnız ayrı-ayrı hadisə və obrazlar, onların xarakteri, 
əsərlərin süjet, quruluş xüsusiyyətləri, dialoq yaradıcılığı və 
sairədə deyil, hər iki ədibin söz yaradıcılığında, frazeoloji 
sistemində, hadisələrə tendensiyalı münasibətdə, ümumi stilistik 
forma və fiqurların yaxınlığında, komizm vasitə və üsullarından 
istifadə qüdrətində də özünü göstərir. Sosialist realizminin verdiyi 
imkanlar tənqidi realizm əsasında formalaşmış ideya-estetik və 
stilistik keyfiyyətlərin irəliləməsinə, inkişafına şərait yaratmışdır. 
Mir Cəlalın «Dirilən adam» romanında və hekayələrində 
bilavasitə Ə.Haqverdiyev yaradıcılığından gələn motivlər də 
vardır. Hekayələrdə Ə.Haqverdiyev yumorunun, bu yumoru 
doğuran vasitələrin, komizm üsullarının ənənəvi davamı daha 
güclü nəzərə çarpır. 
Təkcə satirik və yumoristik təsvirlər deyil, hər iki ədibin lirik 
təsvirləri də yaxındır. Sarıqlı mollanın Qumruya münasibəti Hacı 
Mirzə Əhməd ağanın Gövhərtaca münasibətinin iyrənc formasıdır. 
«Ayın şahidliyi» hekayəsində quldurun əli ilə öldürülən və yeddi 
körpə balası yetim qalan Səlman kimi minlərlə fəqir-füqəranın 
qətlinin şahidi olan Ayın dilindən eşidirik: «Mənim üzümdə siz bir 
qara görüb, onu ləkə hesab edirsiniz. Xeyr, o qara – ləkə deyil, 
bəlkə, mənim ahımın tüstüsüdür ki, islamiyyətin hər cəhətdən cəmi 
millətdən geri qalmağını görüb ciyərimdən çıxardıram…» 
Mir Cəlalın inqilab ərəfəsini və Azərbaycanda Sovet 
hakimiyyətinin ilk illərini təsvir edən «İlk günlər» hekayəsində 
oxuyuruq: «Ot tayaları və çardaqların dalında min ürək döyüntüsü 
ilə edilən bu söhbətlərdə Kazım ümid aradığı və azadlıq dilədiyi  
 234
üçün aydın bir gecənin dərin sükutu içərisində Məmməd ağanın 
qəzəbinə gəldi: 
– Kəsik baş söyləməz olar. Bu  da sənin «azad» yerin! 
Ölüm sükutu içərisində axan qızıl qan yumşaq torpağı islatdı, 
bir çökəyə doldu, silinməz ləkə kimi bərkidi, qaraldı… 
Gümüş ay duru göy dənizindən yerlərə baxıb, qatilin yolunu 
işıqlandırdığına xəcalət çəkirdi. Sanki gizlənmək üçün ahlardan 
bərkimiş bulud parçasına can atmağa çalışırdı». 
Maraqlı və yığcam süjet, hadisələrin dinamikliyi, təbii 
başlanğıc, novellavarı sonluqlar, sənətkarlıqla yaradılmış canlı 
dialoqlar, ümumi fonun yumor boyası Mir Cəlalın klassik 
nəsrimizdən əxz etdiyi və eyni zamanda irəlilətdiyi, inkişaf 
etdirdiyi cəhətlərdir. «Həkim Cinayətov», «Mərkəz adamı», 
«Nanənin hünəri», «Anket Anketov», «Əməli saleh» və s. hekayə 
adları Ə.Haqverdiyevin «Acından təbib», «Kapitalizmlə 
mübarizə», «Haqq-mövcud», «Mütrüb dəftəri» və s. hekayə adları 
ilə eyni səpkilidir. Mirzə Cəlil və Haqverdiyev kimi, Mir Cəlal da 
öz əsərlərində ayamaların, ləqəblərin ifşasına, ayamalarla, 
ləqəblərlə ifşaya geniş yer vermişdir. 
Ə.Haqverdiyev kimi, Mir Cəlal da öz hekayələrini sadə və 
təbii başlayır: 
«– Yəhya Kamal! 
Siz onu çoxdan tanıyırsınız. Az-çox ictimai yerlərlə əlaqəniz 
varsa, mərasimə, mitinqə, iclasa, kluba yolunuz düşərsə, onu 
gündə bir neçə dəfə görə bilərsiniz. Qoltuğunda qəzet, əlində 
işıldayan ağac, qolunda qırmızı, yazdırsa  – döşündə bir çiçək nə 
isə mızıldaya-mızıldaya yanınızdan ötəcəkdir…» 
«Göz» hekayəsinin bu cür başlanğıcı Haqverdiyevin yazı 
tərzini, təhkiyə üsulunu, daha konkret desək, «Şeyx Şəban»ı yada 
salır. İlk baxışda buradakı kluba, iclasa, mitinqə sözləri hekayə 
üçün artıq görünür, lakin bunlar müəllifin realizmindən doğur, o 
dövrün yığıncaq yerlərini və həmin yerlərdə hər cür tiplərə, hətta 
Yəhya Kamal kimilərə də rast gəlmək mümkün olduğunu bildirir. 
 235
Başqa bir əsərini – «Ayaz» hekayəsini isə ədib belə başlayır: 
«Hələlik darıxmayın, mən Əkbərin cavanlığından danışmaq 
istəyirəm». Müəllifi naməlum olsa idi, hər iki hekayəni 
Haqverdiyevin adına yazmaq olardı. 
Ər ilə arvadın söhbətindən ibarət olan aşağıdakı dialoqa diqqət 
yetirək: 
"– Yallah, yallah! Haradasan? Kefin necədir? 
– Sən nə təhərsən? 
– Göz dəyməsin, qıvraqlaşmısan, rəngin açılıb. 
– Bir qıvraqlığım yoxdu. İşdən baş açıram ki. 
– Neyləyək ki, bir görüşək? 
– Bu vıxodnoy  zanitəm. Gələn vıxodnoy bəlkə... Sən evdə 
olacaqsan? 
– Söz versən, gözlərəm. 
– Gözlə, birtəhər eləyib gələrəm". 
İki-üç növbə işləyən, bir-biri ilə çox nadir hallarda, həm də 
yad adamlar kimi görüşən Qulam Kəmtərovla arvadı Leylanın bu 
söhbəti Haqverdiyev tiplərini, onun  yumorlu dialoqlarını yada 
salır. Bu əsər – "Kəmtərovlar ailəsi" Haqverdiyevin bəzi tiplərinə 
sanki bir parodiyadır. Elə buna görə də müəllif hekayənin 
əvvəlində "Hörmətli ədibimiz Ə.Haqverdiyevə" sözlərini qeyd 
etmişdir. 
Mir Cəlal Haqverdiyev yumorunun usta davamçısı olmuşdur. 
Ə.Haqverdiyev sənətinin sözdən, ifadədən, atalar sözləri, məsəllər 
və aforizmlərdən, dialoqlardan, bədii portret və xarici cizgilərin 
təsviri üsullarından istifadə ustalığı Mir Cəlal sənətində orijinal 
şəkildə davam etdirilmişdir. Ona görə də Mir Cəlalın hekayələri öz 
böyük sələfinin hekayələri kimi oxunaqlıdır, oxucunu ruhən 
saflaşdırır, bədii-estetik cəhətdən təmin edir. Mir Cəlalın üslubu, 
yazı manerası təsdiq edir ki, o, insanların psixologiyasına, 
xasiyyətlərinə, davranış tərzinə, zarafat, söyüş və yalvarışlarına, 
qarğışlarına, bir sözlə, təsvir obyektinin daxili aləminə yaxşı bələd 
olmuşdur. İnsanın psixoloji aləminə yaxınlıq bu hekayələrdə çox 
 236
güclüdür. Bu cəhətlər ədibin bədii nəsrinin təzəlik və təravətini 
şərtləndirən əsas amillərdəndir. 
Mir Cəlalın klassik realist nəsrimizdən öyrənib davam və 
inkişaf etdirdiyi ən mühüm cəhət komizmdir, satira və yumordur. 
Ədib özü "Bədii nəsrimiz yeni mərhələdə" məqaləsində yazırdı: 
"Bədii nəsrimizdə yarıtmaz cəhətlərdən biri satira və yumorun 
zəifliyidir. Gülüş dədə-babadan bizim xalqımızda, 
ədəbiyyatımızda güclü olmuşdur. Füzulidən Axundova, Sabirdən 
Vurğuna qədər elə görkəmli sənətkarımız olmamışdır ki, bədii 
gülüşdən mənəvi silah kimi istifadə etməsin. Mirzə Fətəli, gülüşü 
"insanın təbiətində qoyulmuş" iki əsas xüsusiyyətdən biri kimi 
göstərir. 
Qüvvətli, kəsərli satirik əsərlər qəhqəhəli gülüş doğuraraq 
imperialist fitnə, hiylələlrini ifşa etməkdə, köhnə dünyanın 
qalıqlarını süpürüb atmaqda kommunist məfkurəsinə, sovet 
tərbiyəsinə yaxından kömək edə bilər və etməlidir".1 
Köhnə ictimai quruluşun qalıqları ilə mübarizədə Mir Cəlal, 
S.Rəhman, S.Rəhimov və başqalarının gülüşü, onların satira və 
yumoru az rol oynamamışdır. Budur, Qumrunun dili il Bəbir bəyin 
portreti belə yaradılmışdır: "Bəy olanda nə olar, başı batmış nə 
qədər də kifirdir. Çənəsi bel, burnu bıçaq sapı, saqqalını dovşan 
otlamış, zalımın bığ yerlərindən deyəsən siçan quyruğu sallanır. 
Çənəsinin yanları dağ suda pörtdənmiş kimi işım-işım işıldayır, 
yanağında il yarası, qırışıqlar, çal-çarpaz cizgilər arasında 
bürüşmüşdü. Allah göstərməsin, "cəhənnəmdən bezbilet qaçan" 
beləsinə deyərlərmiş...". 
Bu sözlər Xudayar bəyin portretini yada salır.  Lakin Mir 
Cəlalın təsvir vasitələri, müqayisələri, obrazın portret cizgiləri 
tamamilə fərqlidir, yenidir. Bəyin çənəsinin belə, burnunun bıçaq 
sapına, bığlarının siçan quyruğuna bənzədilməsi obrazın zahiri 
eybəcərlikləri barədə aydın təsəvvür yaradır və müəllifin obyektə 
satirik münasibətini ifadə edir. Çənə yanlarının dağ suda 
                                                 
1  Ì è ð  Ú ÿ ë à ë. Êëàññèêëÿð âÿ ìöàñèðëÿð. Áàêû, 1973, ñ.113. 
 237
pörtdənmiş kimi işım-işım işıldaması Bəbir bəyin digər cizgilərinə 
uyğun tapıntıdır. Mir Cəlal əvvəlki portret ustalarını təkrar 
etməmiş, mənfi obrazın mənəvi aləminə uyğun olaraq, onun zahiri 
portretini də nifrətamiz yaratmışdır. 
"Çubuğunun külünü yerə silkələyərək, dik-dik rəncbərin üzünə 
baxırdı. Tuluq büzməsi kimi bürüşük, qaralmış dodaqlarını çevirdi. 
Yandan düşmüş dişinin yerindən çırt atdı və danışdı: 
– Qədir, sənin can naloqundan nə qədər durur? 
Qumru qalayı getmiş paxırlı tiyançanı gətirib küncə qoydu: 
– A bəy, buyur zəhmət çək, bura fınxır, – dedi". 
Buradakı "tuluq büzməsi kimi bürüşük, qaralmış dodaqlar" bir 
yana, bəyin  davranışı onu daha çox rüsvay edir, vərdiş və 
hərəkətlərindəki eybəcərlikləri üzə çıxarır. Qumrunun "fınxır" 
sözü ilə bəyin  heyvani hərəkətləri ifadə edilmiş olur. Bu sözlər 
portreti tamamlayır, obrazın zahiri və daxili aləmi barədə aydın 
təsəvvür yaradır. Lakin söz yox, bəyin daxili aləmi əsər boyu daha 
ətraflı açılır. 
"Anket Anketov" hekayəsində sənəd və anketləri canlı 
insandan üstün tutan, işçilərə yalnız onların anketləri əsasında 
qiymət verən Anketov şişirtmə – karikaturlaşdırma yolu ilə 
yaradılmış bir tipdir. Anketovun hərəkət və düşüncəsi onun insan 
mövqeyini qiymətləndirə bilməyən təhlükəli bir tip olduğunu 
göstərir: 
"Mən sənin işini başdan ayağa oxudum, diqqətlə oxudum, 
genə səni yaxşı tanıya bilmədim. Məsələn, vajnı bir yer: yazırsan, 
atan nalbənd olub. Nalbənd cürbəcür olur... 
Hadıyev onun sözünü kəsdi: 
– Cürü-mürü yoxdur bunun! At nallayıb, öküz nallayıb... 
Anketov sifətində istehzalı bir təbəssüm doğurmağa gücəndi. 
Başını tərpətdi. 
– Məsələ atda, öküzdə deyil. Məsələ onun sahibindədir. Görək 
sənin atan qaniçən istismarçı hampaların heyvanını nallayıb, yoxsa 
füqərayi-kasibənin..." 
 238
Burada təkcə bir söz –  kücəndi sözü Anketov kimilərin saxta 
təbiətini o qədər dəqiq ifadə edir ki, onun mənasını, bəlkə bir neçə 
cümlə ilə vermək olmazdı. Anketovun "məntiqi" şiddətli gülüş 
doğurur. Hekayənin 1937-ci ildə yazıldığını nəzərə alsaq, müəllifin 
namuslu adamları ləkələməyə çalışan Anketov kimi dəhşətli 
adamları xeyli cəsarətlə ifşa etdiyini görə bilərik. Ədib günahsız 
müqəssirlərin vəziyyətini təsvir edərkən onları ağır vəziyyətə salan 
anket dostlarını satirik boyalarla ifşa etmiş, insana inam ideyasının 
parlaq təcəssümünü yaratmışdır. 
Mir Cəlal Qoqol haqqında məqaləsində yazırdı: "Onun ölməz 
əsərlərində lirika ilə təhkiyə, kəskin sarkazm ilə mülayim yumor, 
qəhrəmanlıq təntənəsi və  romantika ilə öldürücü satira orijinal bir 
surətdə verilmişdir".1 Bu sözləri eyni dərəcədə ədibin öz 
yaradıcılığına da aid etmək olar. Həm də ədibin əksər əsərlərində 
bu cəhətdən məsələ "mülayim yumor"un xeyrinədir. 
Satira kimi, həqiqi yumor hissi də yüksək ideallara səsləyir. 
Lakin satiradan fərqli olaraq, yumor tənqid obyektində əsasən 
müsbət keyfiyyətlər görür, onu cəmiyyət üçün tam yararlı şəklə 
salmağa çalışır. "Yumor – dostyana gülüşdür, amma o qədər dişsiz 
də deyildir. O, sosial təhlükə  törətdikdə və cəmiyyətə ciddi ziyan 
vurduqda məsələ başqalaşır. Burada artıq dostyana gülüşdən bir 
şey qalmır. Belə hadisələrlə əlaqədar gülüş – qamçılayan, ifşa 
edən, satirik gülüşdür".2 
Mir Cəlal sosializm və kommunizm quruculuğu işinə yaxından 
kömək etmək üçün görkəmli müasirləri və qələm dostları ilə 
birlikdə inkişafa mane olan ictimai bəlaların aradan qaldırılmasına, 
islahına, yeni cəmiyyət üçün təhlükə törədən maneələrin kökündən 
məhv edilməsinə çalışmış, bütün yaradıcılığı boyu bu yolda satira 
sənətinin imkanlarından, "qamçılayan gülüş"dən istifadə etmişdir. 
"Molla Nəsrəddin" ənənələri sırasında Mir Cəlalın dialoq 
yaradıcılığı mühüm yer tutur. O da böyük sələfləri kimi, canlı, 
                                                 
1  Ì è ð  Ú ÿ ë à ë. Êëàññèêëÿð âÿ ìöàñèðëÿð. Áàêû, 1973, ñ.158. 
2  Словарь литературоведческих терминов. М., 1974, ñ.146. 
 239
təbii dialoqlar ustasıdır. Hekayələrindəki dialoqlar onun hələ gənc 
yaşlarından zəngin müşahidə qabiliyyətinə malik olduğunu, 
insanların düşüncə və təfəkkür tərzinə, psixoloji aləminə 
həssaslıqla yanaşdığını göstərir. Faktlardan aydın olur ki, ədib 
roman və hekayələrində dialoqların məna-quruluş, morfoloji-
semantik xüsusiyyətlərinə ciddi fikir vermişdir. Təsvir etdiyi 
müxtəlif sinif və təbəqələrin nümayəndələrinə münasibəti, dil  
materialından istifadə ustalığı, müxtəlif obrazların nitqini 
əlaqələndirmə bacarığı ədibin yaratmış olduğu dialoqların köməyi 
olmadan tam müəyyənləşdirilə bilməz. Mir Cəlal özü 1939-cu ildə 
yazırdı: "Biz bədii dildə bəzən dialoqa çox az əhəmiyyət veririk. 
Halbuki şirin və təbii yazan realist yazıçılar üçün dialoq çox böyük 
bir vasitədir. Mən bütün tipləri ədibin, yaxud qəhrəmanın dili ilə 
danışdıran çox süni bir üsuldan hələ də əl çəkməyənləri demirəm. 
Mən dialoqların xarakterinə, təbiiliyinə çox diqqət edilməsini 
lazım bilirəm".1 
Ədibin praktik işinə – yaratmış olduğu dialoqlara diqqət 
yetirdikdə onun tələb etdiyi təbiiliyin çox gözəl nümunələrinə rast 
gəlmək olur. Bəbir bəy Qumrunun yanında yerini şirin salmaq 
üçün Qədiri belə danlayır: 
"– Əlbəttə, günah özündədir! Lap özündə! 
– Yəni necə buyurursunuz, a bəy? 
– Necəsi yoxdur, allah varı gətirib qar-yağış kimi bacadan 
tökməyəcək ki! Böyük sözünə qulaq assaydın, əlbəttə ki, varlı 
olardın. 
– Mənmi qulaq asmamışam, a bəy? 
– Bəli sən! 
– Mən ha? 
– Lap elə sən. Qədir, sən cənabın!.. Qulaq assaydın, indi sən 
də bir kişi idin..." 
Bu dialoqun təbiiliyi orasındadır ki, hər kəs öz leksikonuna uy-
ğun danışır, öz təfəkkürünə uyğun sözlər, ifadələr tapıb işlədir. Qə-
                                                 
1  Ì è ð  Ú ÿ ë à ë. Êëàññèêëÿð âÿ ìöàñèðëÿð. Áàêû, 1973, ñ.6. 
 240
dir əvvəlcə dinmir, bəyin dediklərinə cavab vermir, çünki 
"günahının" nə olduğunu bilmir. Bəy isə təzə bir şey demir və yenə 
günahı Qədirin boynuna yükləməyə çalışır.  Qədir təəccüb edir: 
bəy ona nə vaxt yaxşı bir iş təklif  etmişdir ki, Qədir fikir 
verməmişdir? Bəy Qədiri sözə basmaq, sözlə üstələmək istəyir, 
Qədiri  danlamaqla onun ailəsinin rəğbətini qazanmağa çalışır. 
Qədir çox təəccüb edir, az qala "böyük yanında" hiddətlənir. Bəyin 
dilindəki "sən cənabın", "sən də bir kişi idin" ifadələri dialoqun 
təbiiliyini artırmaqla yanaşı, bəyin heç bir fakta əsaslanmadan 
yalnız israr etdiyini bildirdiyi üçün komik effekt yaradır. Dialoqda 
bəyin xarakterinin yeni cizgiləri açılır, o, özünün "böyüklüyü" ilə 
qürrələnir, danışığından və sonrakı bəzi qeydlərindən aydın olur 
ki, özünü "böyük millət xadimi" hesab edir. 
Mir Cəlal dialoqlar vasitəsilə xarakterlərin açılmasına diqqətli 
olmuş və bu sahədə klassiklərimizin, xüsusən Ə.Haqverdiyevin 
yaradıcılığını yüksək qiymətləndirmişdir: "Mirzə Səfər" 
hekayəsində Mirzə Səfərlə Həsən ağanın qohumunun məşhur 
dialoqunu yada salaq. İnsan xarakterlərini açan və dolğun məna 
ifadə edən maraqlı dialoqlara klassiklərimiz həmişə dil 
sənətkarlığının zəruri şərti kimi baxmışlar".1 Bu cür ənənələrlə 
bağlı olduğu üçündür ki,  Mir Cəlal dialoqların təbiiliyi ilə yanaşı, 
məna dolğunluğuna, xarakterlərin açılmasında roluna böyük 
əhəmiyyət vermiş və buna görə də əməli fəaliyyətində həmin 
ənənəni daim rəhbər tutmuşdur. Ədibin dialoqlarında "sözdən söz 
çıxarmaq" və bu yolla fikri inkişaf etdirmək mühüm bir keyfiyyət 
kimi özünü göstərir. 
Mir Cəlalın yaratdığı dialoqların təbiiliyi, şirinliyi, mənalılığı 
bu dialoqlardakı yumorun, satiranın gücü ilə bağlıdır. Misal 
gətirdiyimiz dialoqlarda ədibin yumoru, istehzası aydın 
duyulmaqdadır. Bəbir bəylə, Əntərzadə, Anket Anketov və başqa 
obrazlarla bağlı bir çox dialoqlarda satirik ifşa üstünlük təşkil edir. 
Hətta lirik planda işlənmiş dialoqlarda da yazıçının incə yumorunu 
                                                 
1  Ì è ð  Ú ÿ ë à ë. Êëàññèêëÿð âÿ ìöàñèðëÿð. Áàêû, 1973, ñ.6. 
 241
görməmək mümkün deyil. Bütün bunlar ədibin aşağıdakı sözlərinə 
haqq qazandırır: "Dərin fəlsəfi fikri də, xalis  daxili psixoloji 
halları da, lirikanı da dialoqlar vasitəsilə vermək olar, satiranı da, 
yumoru da".1 
Şübhəsiz, əvvəllər qeyd etdiyimiz kimi, gülüşün ölçüsü və 
dərəcəsi yazıçının təsvir obyektinə münasibəti,  ideya-estetik 
görüşləri ilə bağlıdır. "Dirilən adam"da bəylər, hökumət və din 
nümayəndələri satirik planda təsvir edildiyi halda, əzilən kütlənin 
nümayəndələrinə, inqilab fədailərinə ədibin məhəbbəti aydın hiss 
olunur. Bu sonunculara  münasibətdə yazıçı əksərən yumordan 
istifadə etmiş, yeni həyata hazırlamaq üçün onların islahına 
çalışmışdır. 30-cu illərdə yazdığı hekayələrin qəhrəmanları yeni 
həyat uğrunda mübarizəyə qoşulan, bu mübarizədə inkişaf edib 
böyüyən, bərkiyən gənclər, avamlıq və cəhalət pərdəsini ataraq 
ibtidai savad əldə edən, yazı-pozu vərdişi qazanan, ilk dəfə olaraq 
inasani hüquqların nə olduğunu başa düşən, həmin hüquqlardan 
istifadə edən, dövlət işlərinə qarışan, seçib-seçilməyə başlayan 
qadınlar, yeniyetmə qızlar, tədricən dirçələn, gözü açılan avam 
atalar, qatı köhnəpərəstlər, yeni quruluşu qəbul etməyib, ona qarşı 
gizli və ya aşkar mübarizə aparan burjua-qolçomaq ünsürləri, 
ruhanilər və sairədən ibarətdir. Yeniliyin tərəfdarı və qoruyucuları 
tədricən güclənir, qalib gəlir; köhnə həyatı qaytarmaq arzusu ilə 
yaşayanlar, həmin həyatdan əl çəkə bilməyənlər nəticə etibarilə 
məğlub olur, yeni inkişafda özünün labüd məhvini görür. Bütün 
bunlar bədii əsərin satirik və ya yumoristik pafosunu şərtləndirən 
əsas amillərdir. Satira və yumor müəllifin rəğbət və ya istehzası, 
mövzu, obyekt və üslub ilə bağlıdır. Mir Cəlalın 30-cu illər heka-
yələrində onilliyin sonlarına doğru satira zəifləyir və yeni həyatın 
nümayəndələri ön planda təsvir edildiyindən kəskin ifşaçı tənqidə 
ehtiyac qalmır. 
Mir Cəlal yumoru daha çox Ə.Haqverdiyev yumorundan 
qidalansa da, sənətkarlıq xüsusiyyətləri və məsələlərin həlli 
                                                 
1  É å í ÿ  î ð à ä à. 
 242
baxımından inqilabçı demokratların yaradıcılığından fərqlənir. 
Yeni ədəbiyyatın – sosialist ədəbiyyatının əsas idealı, sosialist 
realizmi yaradıcılıq metodu gənc yazıçının bədii-ədəbi 
fəaliyyətində mühüm rol oynamışdır. Bu ədəbiyyatın əsas məqsədi 
– sosializm və kommunizm quruculuğu işinə xidmət – onun 
yaradıcılıq yolunu da işıqlandırmışdır. 
 
* * * 
 
Azərbaycan sovet ədəbiyyatının görkəmli nümayəndələrindən 
olan S.Rəhman satirik-yumoristik hekayələr, povestlər, roman və 
komediyalar müəllifi kimi məşhurdur. 30 ildən  artıq yaradıclıq 
yolu keçmiş ədibin zəngin bədii irsi göstərir ki, o, "əsl və xalis 
yumor istedadıdır".1 Komizm onun şəxsi təbiətinin və 
yaradıcılığının ən mühüm keyfiyyətlərindən biri olmuşdur.  Komik 
sənətkar klassik yazıçılarımızın yaradıcılığına da bu nəzərlə 
yanaşmış, onların bədii irsini daha çox komizmə xidməti 
baxımından qiymətləndirmişdir. S.Rəhmanın fikrincə, böyük 
məhəbbət şairi Füzuli "eyni zamanda yumor, satira gücünə də 
malikdir; yeri gələndə dövrünün ictimai hadisələrinə ürəkdən 
gülməyi bacaran ustaddır".2 O, "dərdini, qəmini incə yumorla 
verməyə müvəffəq olur". Onun "Şikayətnamə"si... güclü bir satira 
zərbəsidir".3 Ədibin müşahidələrinə görə, ictimai həyatdakı 
mənfilikləri ifşa etməkdə "Mirzə Fətəlinin gülüşü hələ indi də bizə 
kömək edir", çünki Mirzə Fətəli "satira və yumor ustadıdır".4 
S.Rəhman rus satirik ədəbiyyatının görkəmli nümayəndələrinə 
də bu cəhətdən nəzər salmış, onların yaradıcılığında ictimai 
satiranın roluna yüksək qiymət vermişdir. O, Qoqolun 
yaradıcılığına xüsusi diqqət yetirmiş, onun əsərlərində satiranın 
                                                 
1  Ì å ù ä è  Ì ÿ ì ì ÿ ä î â. Ñàáèò Ðÿùìàí. Áàêû, 1960, ñ.7. 
2  Ñ. Ð ÿ ù ì à í. "ßëèãóëó åâëÿíèð", Áàêû, 1962, ñ.144. 
3  É å í ÿ  î ð à ä à, ñ.145. 
4  É å í ÿ  îð à ä à, ñ.146. 
 243
böyük gücünü dəfələrlə qeyd etmişdir. Ədib göstərirdi ki, Qoqolu 
sevdirən onun əsərlərindəki "vətənpərvərlik hissi, dərin satira və 
məzəli yumordur. Onun povestləri, hekayələri, komediyaları elə 
gözəl yumorla yoğrulub ki, oxumağa başlayan əsəri qurtarmamış 
yerə qoymaq istəmir".1 S.Rəhman müxtəlif satira ustalarının 
yaradıcılıq imkanlarını, onların yumorunun spesifik cəhətlərini də 
fərqləndirməyə çalışmış, xüsusən Çexov satirasının mülayimliyini, 
təbiiliyini, bu cəhətdən Qoqol və Şedrin satirasından fərqləndiyini 
göstərmişdir: "Qoqol kimi, Çexovun da yumoru göz yaşları ilə 
yoğrulmuşdur. Ancaq Qoqol, Şedrin satirasından fərqli olaraq, 
Çexovun yaratdığı satira daha yumşaq, daha təsirli və həyatidir. 
Qoqol elə qəhqəhələr çəkir ki, qulaqlar cingildəyir. Çexov isə həm 
güldürür, həm də düşündürür".2 S.Rəhman Çexov yaradıcılığı ilə 
bizim Sabirin satirik şerləri arasında qəribə bənzəyişi də bunda 
görür. 
Bütün bunlar güclü ilham mənbəyi kimi, ədibin yaradıcılıq 
yolunu da müəyyənləşdirmişdir. Lakin bu sahədə "Molla 
Nəsrəddin" məktəbi, xüsusən Mirzə Cəlilin fərdi yaradıcılığı 
misilsiz təsir gücünə malik olmuş, S.Rəhman komizminin birinci 
və əsas ilham mənbəyini təşkil etmişdir. S.Rəhman Mirzə Cəlili 
özünə mənəvi ata, müəllim sayırdı: "Biz bir neçə yoldaş, 
ümumiyyətlə, satira, yumor ilə, xüsusən "Molla Nəsrəddin" ilə o 
qədər maraqlanırdıq ki... poçt maşınını səbirsizliklə gözləyirdik. 
Bu jurnalın redaktoru Cəlil Məmmədquluzadənin adı mənim üçün 
ata, müəllim kimi əziz görünürdü".3 C.Məmmədquluzadənin 
parlaq yaradıcılıq nümunələrinin, dərin fikirlərinin, yazı 
manerasının, ifadə vasitələrinin gənc ədibə təsirini prof. Mehdi 
Məmmədov belə ifadə  edir: "Hələ onun fikir və düşüncə tərzi! 
Fikri ifadə etmək hünəri! Göy qurşağını andıran rəngarəng gülüşü. 
Cəlil  Məmmədquluzadə həyata nikbin baxışı, məzəli dili, müxtəlif 
                                                 
1  Ñ.Ðÿùìàí. "ßëèãóëó åâëÿíèð", Áàêû, 1962, ñ.169. 
2  Éåíÿ îðàäà, ñ.172 
3  Éåíÿ îðàäà, ñ.152. 
 244
tərzli, lakin həmişə dərin mündəricəli gülüşü ilə gənc ədəbiyyatçını 
valeh etmişdir".1 
S.Rəhman Azərbaycan  nəsrinin, xüsusən "Molla Nəsrəddin" 
məktəbinin ənənələrini mənimsəyərək, onlara sadiq qalan, bu 
ənənələri yaradıcılıqla inkişaf etdirən bir sənətkar olmuşdur. Satira 
və gülüş bu məktəbin ən mühüm ənənəsi, ciddi yaradıcılıq üsulu 
idi. S.Rəhmanı bu ədəbiyyata gətirən  də bu gülüş olmuşdur: o hələ 
çox erkən – 16 yaşında ikən, 1926-cı ildə Şəki şəhər 
kitabxanasındakı qaydasızlıq və səliqəsizliyi lağa qoyan ilk 
felyetonunu "Molla Nəsrəddin"də dərc etdirmişdir. "Şeyx Samit" 
imzası ilə dərc olunmuş həmin felyeton oxucuların diqqətini cəlb 
etmiş, başqaları kimi, Mirzə Cəlil özü də bu felyetonun saçı-
saqqalı ağarmış, yaşlı, təcrübəli və qorxusuz bir şəxs tərəfindən 
yazıldığını güman etmişdir, çünki felyetonda "gətirilən faktlar 
tutarlı, onların rişxənd dolu şərhi gülməli, müəllif məntiqi  isə 
inandırıcı idi".2 
S.Rəhman əsl yaradıcılığa 30-cu illərin əvvəllərindən 
başlamış, bir-birinin ardınca "Qudurğan", "Bayram hədiyyəsi", 
"Pozğun", "Dizi yamaqlı", "Afəti-can", "Şirin bülbül", "Şlyapa", 
"Nəfəs pulu", "Bir dəqiqə", "Hamam barədə", "Böyük millət 
məhkəməsi", "Sərhəddə hadisə", silsilə təşkil edən "Mirqasımın 
macəraları" və başqa hekayələrini yazmışdır. Bunların bir qismi 
zəif olsa da, içərisində "Şirin bülbül", "Böyük millət məhkəməsi", 
"Mirqasımın macəraları" kimi klassik satira nümunələri vardır. 
S.Rəhman gülüşü bir çox cəhətdən Qoqol gülüşünü xatırladır. 
Yazıçı zahirən gülməli cəhətləri qeyd edir, əslində isə süjetin 
ümumi inkişafında ictimai hadisələrin tənqidi mühüm yer tutur. 
Mirzə Cəlilin gülüşü, satirası ictimai bəlalara bir neştər kimi 
sancılırsa, yeni ictimai quruluş S.Rəhmanın satirasına başqa bir ton 
vermişdir. Bu əsərlərdə ictimai bəlaların aradan qaldırılacağına 
böyük inam var, ona görə də ədibin sovet dövrü hadisələrinə həsr 
                                                 
1  Ì å ù ä è  Ì ÿ ì ì ÿ ä î â . Ñàáèò Ðÿùìàí. Áàêû, 1960, ñ.8. 
2  Éåíÿ îðàäà, ñ.6. 
 245
olunmuş əsərləri şən komizm ruhuna malik olub, nikbin bir 
sonluqla bitir. Qələm yoldaşı Mir Cəlalda olduğu kimi, onun 
yaradıcılığında da bəzən şişirtmə-karikaturlaşdırma üstün nəzərə 
çarpır. Ümumilikdə götürdükdə hər iki ədibin yaradıcılığı "Molla 
Nəsrəddin" məktəbinin iki müstəqil qol üzrə orijinal davamıdır – 
biri "ciddi gülür, ağır gülür, o biri özünü saxlaya bilmir, 
qəhqəhələrə keçir... 
 
* * * 
 
"Əmoğlu Səlim bu sözləri deyən kimi, Dursun nə edəcəyini 
bilmədi, sol əli ilə əmoğlu Səlimin ağzının üstündən əfsəri bir şillə 
çəkdi. 
Səlim əvvəlcə ayaq üstə fırfıra kimi fırlandı, sonra təpəsi üstə 
elə gəldi ki, yetişmiş meyvə kimi yerə sərildi. O, bir dəqiqə qədər 
həyat əlaməti göstərmədi, sonra qımıldandı, yavaş-yavaş ayağa 
qalxdı və heç gözlənilmədən Dursunun qarnından bir kəllə gəldi. 
Tabutu məktəbin qabağındaca yerə qoydular. Müvəqqəti 
olaraq dəfn mərasimi saxlandı, vuruşma başlandı". 
Məktəbdə adi təsərrüfat müdiri işləyən Bilal rəhmətə gedir. 
Mərhumun "bütün qohum-qardaşı" (cəmi altı nəfər) yığılıb onu 
dəfn etmək istəyirlər. Arvadı və övladı olmadığından onun evinin 
kimə qalacağı barədə yolda "qohumlar" arasında mübahisə 
başlayır. Nəticədə, oxuduğumuz parçada göstərilən əhvalat baş 
verir: mərhumun meyitini vaxtilə işlədiyi məktəbin həyətində yerə 
qoyub, dava-dalaşla hərə bir yana əkilir. 
S.Rəhman əksərən yığcam, qısa, oynaq cümlələrlə mətni şirin 
yumor, satirik epizod və elementlərlə zənginləşdirmək, maraqlı 
komik portretlər yaratmaq, komik situasiyanı gücləndirmək 
qüdrətinə malik olmuşdur. Lakin o da məlumdur ki, bu cür 
yığcam, qısa və oynaq cümlələrlə Mirzə Cəlil, Haqverdiyev, 
Qantəmir, Mir Cəlal və başqaları da komizm yaratmışdır. 
Şübhəsiz, qısa, oynaq cümlələrlə sənətkarın üslubunu, onun komik 
 246
yaradıcılıq potensialını hərtərəfli müəyyənləşdirmək mümkün 
deyildir. Bunun üçün komik mətndə hər bir cümlənin özünü 
zərrəbin altında nəzərdən keçirmək, komik effektin necə, hansı 
vasitə və üsullarla formalaşdığını aydınlaşdırmaq və bu yolla 
komik-bədii əsərlərin dilini elmi-metodoloji cəhətdən düzgün və 
ətraflı araşdırmaq mümkündür. S.Rəhmanın "Dəfn mərasimi" 
hekayəsindən verdiyimiz yuxarıdakı parçanın özü də yığcam, 
oynaq cümlələrdən qurulmuşdur. Hekayənin daxilində olduğu 
kimi, ayrılıqda da şirin oxunan, istər-istəməz gülüş doğuran, güclü 
ictimai-sosial məzmuna malik olmasa da, komik effektinin təsiri 
ilə diqqəti cəlb edən həmin parça komizmin bir sıra təzahür vasitə 
və üsullarını özündə cəmləşdirmişdir. 
Əmoğlu Səlim evin ona çatacağı barədə fikrini bildirdikdə 
Dursun "nə edəcəyini bilmir" və Səlimin ağzının üstündən bir şillə 
çəkir. Lap elə ilk cümlədə komik sənətdə çox mühüm rol oynayan 
g ö z l ə n i l m ə z l i k  yazı manerası ilə yanaşı (Dursun nə 
edəcəyini bilmir və gözlənilmədən rəqibinə bir şillə vurur), tək-tək 
sözlərin komizm yaratma imkanından ustalıqla istifadə edilmişdir; 
iki şəxsin dalaşması verilir, müəllif həyəcanı əvəzinə, arxayınlıqla, 
yumorlu münasibət bildirən "əfsəri şillə" birləşməsi mətnə daxil 
edilir, həm də müəllif bunu Dursunun hansı vasitələrlə icra etdiyini 
də unutmur – "sol əli ilə", "ağzının üstündən". İlk cümlədəki 
komik effektin səbəbləri bunlardır. Səlimin vəziyyətinin təsviri 
davam etdirilməklə komik effekt daha da gücləndirilmişdir; 
müəllif onun səndələyib yerə yıxıldığını göstərir, lakin adi sözlərlə 
deyil, kəskin komik müqayisələrlə təsvir edir – "fırfıra kimi 
fırlandı", "yetişmiş meyvə kimi yerə sərildi". Müqayisələrin bu cür 
diqqətlə seçilməsi komik mənzərə yaradır – yetişmiş meyvənin 
ağacdan düşərkən yastılanıb yerə yapışması və Səlimin yerə 
sərilməsi; həm də "yıxıldı" yox, "təpəsi üstə yerə gəldi"; 
"tərpənmədi" yox, "bir dəqiqə həyat əlaməti göstərmədi" deyilir. 
Fərq müqayisəedilməzdir – sonrakılar kinayəli və emosionaldır. 
"Qımıldanmaq", "kəllə gəlmək" kimi şivə çalarlı söz və ifadələr 
 247
komik fonu gücləndirir. Sonrakı hissədə  z i d d  hadisələr üzərində 
qurulmuş yeni gözlənilməzlik meydana çıxır: tabutun yerə 
qoyulması, dəfn mərasiminin saxlanması, qohumlar arasında 
vuruşma... Bu hissədə hadisələrə komik münasibət "müvəqqəti" 
sözü ilə daha da kəskinləşdirilir; guya qohumlar arasında baş verən 
bu münasibət – dəfn mərasiminin qəflətən saxlanması və belə bir 
prosesdə dava-dalaşa keçilməsi ümumi bir qayda, təbii və zəruri 
bir hal imiş. 
Göründüyu kimi, kiçik bir mətndə bədii təsvirə komik xarakter 
vermək, komik fon və komik intonasiya yaratmaq üçün yazıçı 
komizmin müxtəlif vasitə və üsullarını işə cəlb etmiş, adi 
ümumişlək sözlərlə yanaşı, şivə leksikasının, frazeoloji vahidlərin, 
diqqətlə seçilmiş müqayisələrin və gözlənilməzlik yazı 
manerasının gücündən ustalıqla istifadə etmişdir.  Təsviri ümumi 
şəkildə götürdükdə və onun obyektiv reallığa praktik uyğunluğunu 
nəzərə aldıqda burada         k i n a y ə n i n  və komik  ş i ş i r t m ə 
n i n  də rolu vardır. Elə buna görə də satirik və yumoristik 
əsərlərin dilini hərtərəfli araşdırmaq üçün komizm vasitələri ilə 
yanaşı, komizm üsullarını da öyrənmək lazım gəlir. Komizm 
üsullarını nəzərə almadan şifahi xalq ədəbiyyatındakı yumorun, 
satiranın mahiyyətini elmi, sosial və estetik cəhətdən düzgün 
qiymətləndirmək olmaz. M.Füzuli, Q.Zakir, A.Bakıxanov, 
M.F.Axundov, N.Vəzirov, C.Məmmədquluzadə, M.Ə.Sabir, 
Ə.Haqverdiyev, S.S.Axundov, Ə.Nəzmi, C.Cabbarlı, Qantəmir, 
Mir Cəlal, S.Rəhman, S.Rəhimov, S.Dağlı, Anar, S.Qədirzadə, 
R.Əhmədzadə və başqa yazıçı və şairlərimizin yaradıcılığı ya 
qismən, ya da tam şəkildə satira və yumor ahənginə malikdir. Ali 
və orta məktəblərimizdə tədris edilən bu cür satira və yumor 
ustalarının yaradıcılığını şərtləndirən keyfiyyətləri düzgün 
müəyyənləşdirmək üçün komizm üsullarının tədqiqinə ehtiyac 
vardır. Bu əsər də həmin ehtiyacı qismən ödəmək üçün 
yazılmışdır. 
 248
Komizm üsulları estetikanın, ədəbiyyatşünaslıq və dilçiliyin 
müştərək tədqiq obyektlərindəndir. Bu hal onunla əlaqədardır ki, 
üsulların formalaşma və təzahür imkanları çox genişdir; komizmin 
təzahürü süjetlə bağlı ola bilər, hadisələrdən, obrazların 
xarakterindən, davranış və hərəkətlərindən, situasiyadan doğa 
bilər, adi geyim, əşya detalları komik effekt yarada bilər. Komizm 
üsulları eyni zamanda dil-nitq vasitələri ilə də təşəkkül tapır və 
bizi burada komizmin hər cür təzahür üsulları deyil, başlıca olaraq, 
n i t q  ü s u l l a r ı  maraqlandırır. 
Ezop təhkiyə dili və əksinə söyləmə manerası mahiyyət 
etibarilə yaxın olub, daha çox kinayə intonasiyası, eyham və 
işarələrlə meydana çıxır. Obrazların, hadisə və xarakterlərin 
deformasiyası – şişirtmə, kiçiltmə və temp də nitq vasitələri ilə 
bağlıdır. Gözlənilməzlik, anlaşılmazlıq, uyğunsuzluq maneraları 
süjetlə, situasiya və xarakterlərlə bağlı olduğu kimi, nitq vasitələri 
ilə də əlaqədardır. Bədii əsərdə hərəkət və davranışla, xarakterin 
müxtəlif əlamətləri ilə bağlı anaxronizmlər olduğu kimi, nitq 
anaxronizmləri də mühüm yer tutur.  Bütün bu cəhətləri nəzərə 
alaraq,  dil-nitq vasitələrinin verdiyi imkanlar əsasında komizmin 
nitq üsullarını nəzərdən keçirəcəyik. Şübhəsiz, nitq üsulları digər 
üsullarla  birgə fəaliyyətdə olduğu üçün, yeri gəldikcə, komizm 
yaradan digər vasitələrə toxunulur. 
Əksinə  söyləmə manerasının ən tipik nümunəsini "Molla 
Nəsrəddin" məktəbi verir. Ezop üslulu isə ümumən inqilabdan 
əvvəlki satira ilə bağlıdır. Bu cəhətlərə əsasən də ezop üsulu və 
əksinə söyləmə manerasından danışılarkən mollanəsrəddinçilərin 
yaradıcılığına, xüsusən C.Məmmədquluzadənin inqilabdan əvvəlki 
və sovet dövrü publisist nəsrinə müraciət edilmiş, komizmin digər 
üsullarının tədqiqində 20–30-cu illər nəsrinin – Simürğ, B.Talıblı, 
Qantəmir, Mir Cəlal və S.Rəhmanın yaradıcılığı əsas 
götürülmüşdür. 
 
 249
 
 
KOMİZM ÜSULLARI 
 
 
EZOP TƏHKİYƏ ÜSULU 
 
(KÖLƏ DİLİ) 
 
Bədii-publisistik əsərlərin, o cümlədən felyeton janrının 
əsasında faktik material durur. Lakin həmin material  yalnız 
publisistik üslubda deyil, həm də bədiilik prinsipləri əsasında 
işlənilir, bədiilik süzgəcindən keçirilir. Bu cəhətdən felyeton janrı 
bir sıra görkəmli rus və Avropa yazıçılarının əlində geriliyin, 
ətalətin, eybəcərliklərin, vaxtını keçirmiş ictimai qaydaların ifşası 
üçün qüdrətli bir vasitə olmuşdur.  Cəlil Məmmədquluzadənin bu 
ad altında toplanmış əsərləri felyeton janrının tələbləri baxımından 
yüksək estetik keyfiyyətə malik olub, ədibin demək istədiklərini 
deyə bildiyi ən münasib bədii forma, ən kamil sənət nümunələridir. 
Elə buna görə də indi mətbuatımızda  özünə yer tapan əksər 
felyetonlarla müqayisədə Mirzə Cəlilin bu əsərləri oxucunun 
gözündə daha da yüksəlir. Ədibin dərin biliyi, dövrün hadisələri ilə   
qədim sosioloji məsələləri son dərəcə böyük ustalıqla əlaqələndirə 
bilməsi, faktların gözünə düz baxan qorxmaz sənətkar cəsarəti, 
günün və gələcəyin tələblərini aydın görə bilmək müdrikliyi,  
saysız-hesabsız ifşa obyektləri, əlvan komizm vasitələri, incə 
bədiilik üsulları ədəbiyyatımızı ictimai həyatın ən zəruri 
problemləri ilə möhkəm bağlamışdır. 
Mirzə Cəlilin felyetonları indi də oxunur və sevilir. Bunun 
səbəbi təkcə həmin felyetonların öz əhəmiyyətini itirməyən 
mövzuları deyil, həm də yüksək sənətkarlığıdır, sərlövhədən 
başlayaraq imzaya qədər oxucunu öz ardınca çəkib aparan eyham, 
 250
kinayə, sarkazm kimi bədiilik üsulları, məntiqi ifşa, mülayim 
yumor, amansız tənqid atəşidir. 
C.Məmmədquluzadənin sovet dövrü felyetonlarının 
əksəriyyəti komik sənətin yumor və satira – təbəssüm, zarafat, 
eyham, kinayə, məsxərə və sarkazm qammalarından istifadə yolu 
ilə yazılmışdır. Kinayə (istehza) bu felyetonların canına elə 
hopmuşdur ki, hər hansı bir felyetonu oxuyarkən onun (kinayənin) 
necə, mətnin hansı hissəsində və hansı dil vasitələrində meydana 
çıxdığını müəyyənləşdirmək, dəqiq sərhəd qoymaq çox vaxt çətin 
olur. Görkəmli ədibin ictimai-siyasi, mədəni-məişət məsələləri ilə 
bağlı etirazlarının təcəssümü kimi təzahür edən kinayə hər bir 
elementdə, hər bir kiçik detalda, hər bir sözdə, ifadədə, cümlədə və 
bütöv mətnlərdə gizlənmiş olur. Oxucu oxuyur və müəllifi başa 
düşür. Yazıçının üslubu oxucunu sətiraltı mənaları anlamağa 
alışdırır. Nəticədə, "kinayəli, eyhamlı yazı üsulu ilə yanaşı, bu 
eyhamları sətirlər arasından seçib anlamaq, başa düşmək sənəti də 
yaranmış olur".1 
C.Məmmədquluzadə "Molla Nəsrəddin"i nəşrə başlayarkən 
jurnalın adı ilə öz məqsədini pərdələməyə çalışdığı kimi, öz yazı 
manerası, satirik üslubu ilə də senzura əngəllərini dəf etməyi əsas 
çıxış yolu hesab etmişdir. Jurnalın ilk nömrəsindən başlayaraq, 
şirin yumordan, eyham və kinayədən, müəmmalı ifadələrdən, 
təshih və düzəlişlərdən, qəsdən susma – sükut manerindən, kəskin 
və öldürücü satiradan, rəngarəng ədəbi priyomlardan istifadə edən 
ədib ictimai bəlalara qarşı mübarizə üçün satirik sənətkarları öz 
ətrafına toplamaqda Azərbaycan ictimai satirasının ölməz 
nümunələrini yaratmış, inqilabi satira məktəbinin əsasını 
qoymuşdur. 
Kinayəli, eyhamlı dil, təmsil, bənzətmə fiqurları, fikrin 
alleqorik ifadəsi, kinayəli-obrazlı ifadələr, atalar sözləri və 
                                                 
1 À. È. Å ô è ì î â. ßçûê ñàòèðû Ñàëòûêîâà-Ùåäðèíà. Ì., 1953, ñ.438. 
 251
məsəllər mənşə etibarilə ezop dili ilə bağlıdır.1 Hələ eradan əvvəl 
VI əsrdə kölə Ezopun kinayəli-alleqorik şəkildə insanların həyatını 
bədii ümumiləşdirmələrlə təsvir etdiyi məlumdur. Sonralar bu 
üsula nəsil-nəsil müxtəlif yazıçılar müraciət etmiş və nəticədə 
bədii tənqidin çox mühüm bir üsulu olan kinayəli satira 
formalaşmışdır. Rus ədəbiyyatında ezopçuluqdan böyük ustalıqla 
istifadə edən Şedrin olmuşdur. Şedrin bu üsulu "kölə" üsulu, yaxud 
"ezop dili" adlandırırdı: "Mənim üsulum ilə yazmaq kölə üsulu ilə 
yazmaqdır. Bu üsul ondan ibarətdir ki, yazıçı qələmi götürərək, 
qarşıdakı işin predmetini deyil, həmin işi oxuculara hansı üsulla 
çatdırmaq barədə daha çox düşünür. Hələ qədim Ezop bu cür 
düşüncələrlə məşğul olmuş, çoxları onun izi ilə getmişdir".2 
A.İ.Yefimovun fikrincə, rus ədəbiyyatında çətin elə bir yazıçı 
tapıla ki, senzura maneələrindən ezopçuluğu "mürəkkəb masqarad 
qaydaları" adlandıran Şedrin qədər ustadcasına hazırlanmış gizli 
nitq üsulları sistemi ilə keçə bilmiş olsun. 
Bunu da qeyd etmək lazımdır ki, ezop dili həmişə komizm 
doğurmur. "Belə hesab etmək olmaz ki, "ezop dili", məcazi ifadə 
tərzi yalnız satira və yumora məxsusdur. Məsələn, A.S.Puşkinin 
"Arion" şeri satirik deyildir, lakin bu şeirdə "ezop dili" göz 
qabağındadır".3 Ezop dili o zaman satirik və ya yumoristik olur ki, 
onun əsasında komizm olur, əsər gülüş doğurur, kinayə sistemi 
istehza və sarkazmla dolğunlaşdırılır. 
Hələ vaxtilə M.F.Axundov fəlsəfi traktatında və məktublarında 
ezop dilindən istifadə etmişdir. "Kəmalüddövlə məktubları"na giriş 
kimi yazdığı məqalədə materialist filosof əslində ezop dili ilə 
danışır, şəriət xadimlərini aldatmaq üçün özünü məktubların üzünü 
köçürən şəxs kimi qələmə verirdi; Volter və Reno kimi dinsizləri 
xristian alimlərinin "rüsvay etdiyini" göstərir, ruhaniləri, şəriət 
                                                 
1 Áàõ.: À. È. É å ô è ì î â. Ýþñòÿðèëÿí ÿñÿðè, ñ.436; ß.Ýëüñáåðã. Âîïðîñû òåîðèè 
ñàòèðû. Ì., 1957. ñ. 360; Ñëîâàðü ëèòåðàòóðîâåä÷åñêèõ òåðìèíîâ. Ì., 1974, ñ.459-
460. 
    2 Ñèòàò À.È.Éåôèìîâóí "ßçûê ñàòèðû Ñàëòûêîâà-Ùåäðèíà" (Ì., 1953) êèòàáûíäàí 
ýþòöðöëìöøäöð (ñ.436). 
    3 Å.Ê.Î ç ì è ò å ë ü. Î ñàòèðå è þìîðà. Ë., 1973, ñ.116. 
 252
alimlərini Kəmalüddövlənin islam dininin daşını daş üstə 
qoymayan qeydlərinə cavab yazmağa qızışdırırdı. Kəmalüddövləni 
islam dini əqidələrinə "xələl yetirmək fikrinə düşdüyünə görə" 
"Övrəng Zibin naxələf oğlu" adlandırır, "onun puç fikirlərinin" 
islam dininə heç bir zərər vura bilməyəcəyini, əksinə, "parlaq 
şəriət nuru"nun "dünyaya ziynət verən günəşin şüaları kimi, aləm 
durduqca parlayacağını"1 qeyd edirdi. Tərifləmə yolu ilə aldatma, 
ələ salma, pərdələmə üsulundan istifadə edilmiş bu sözlərdə kinayə 
çox güclüdür. Dinin, fanatizmin hökmran olduğu bir dövrdə 
M.F.Axundov "Kəmalüddövlə" ilə əlaqəsinə ustalıqla "bəraət" 
qazandıra bilmiş və ezop üsulu belə bir məqamda ateist filosofun 
əlindən yaxşı tutmuşdur. Elə Mirzə Cəlilin publisistikasında da 
kinayəlilik – əksinə söyləmə, astarına çevirmə üsulunun əsas 
təzahür hallarından biri  t ə r i f l ə m ə   yolu ilə tənqid 
hədəfini aldatmadır. 
Mirzə Cəlil "Molla Nəsrəddin"in baş məqalə və 
felyetonlarında ezop təhkiyə üsulundan böyük ustalıqla istifadə 
edirdi. Şedrin öz fikirlərini ezop üsulu ilə pərdələyərək çarizmlə, 
xristian fanatizmi ilə vuruşurdusa, Mirzə Cəlil  Şərqdə Nikolaydan 
geri qalmayan müstəbidlərlə, əyan və əşrəflə, islam fanatizminin 
saysız-hesabsız müdafiəçiləri olan əmmaməli həşəratlarla 
mübarizə meydanına girməli olmuşdur. Mirzə Cəlil mülkədar-
burjua hakimiyyətinə qarşı inqilabi mübarizənin kəskinləşdiyi bir 
dövrdə fəaliyyət meydanına atılmaqla zəhmətkeşlərin xeyrinə sinfi 
mübarizə işinə böyük kömək etdi. Ədibin felyeton yaradıcılığı 
ezop üsullarından istifadə zənginliyinə görə dünya ədəbiyyatında 
ezopçuluğun ən qiymətli nümunələri ilə yanaşı durmağa layiqdir. 
"Molla Nəsrəddin"in ilk nömrələrindən başlayaraq, Mirzə 
Cəlilin istifadə etdiyi ezop təhkiyə üsullarından biri sükut – 
q ə s d ə n  s u s m a  manerasıdır.2 Sükut manerasına biz 
                                                 
    1 Ì. Ô. À õ ó í ä î â. ßñÿðëÿðè. Àçÿðá. ÑÑÐ ÅÀ íÿøðèééàòû, II ú., Áàêû, 1961, ñ.3. 
2  Êþëÿ öñóëó äàùà ÷îõ èíãèëàáäàí ÿââÿëêè ÿäÿáèééàòûìûçà àèä îëóá, äþâëÿòäÿí âÿ 
ñåíçóðàäàí éàéûíìàã, ÿñàñ ôèêðè þðò-áàñäûð åòìÿê âÿ äîëàéû éîëëà êöòëÿéÿ ÷àòäûðìàã öñó-
ëó îëäóüóíäàí áèç áó áàðÿäÿ þòÿðè ìÿëóìàò âåðìÿêëÿ êèôàéÿòëÿíèðèê. Ïðîô. Ò.Ùàúûéåâ 
"Ìîëëà Íÿñðÿääèí"èí èíãèëàáäàí ÿââÿëêè ìàòåðèàëëàðû ÿñàñûíäà Ìèðçÿ Úÿëèë âÿ Ñàáèðèí 
 253
elementar şəkildə daha əvvəlki satirik ədəbiyyatımızda – Q.Zakir, 
S.Ə.Şirvani kimi  sənətkarların əsərlərində də rast gəlirik. Lakin 
"Molla Nəsrəddin"ə qədər bu üsul dövlət əhəmiyyətli bəzi 
mətləblərin gizlədilməsi, vulqar sözlərin, ifadə və cümlələrin 
ixtisarı, mətnə daxil edilməməsi, müəllif və ya tərtibçi tərəfindən 
üç nöqtə ilə əvəz edilməsi şəklində olmuş, yalnız 
C.Məmmədquluzadənin qələmi ilə satirik ifşa üsullarından birinə 
çevrilmişdir. 
Bəzən müəyyən bir fikri söyləmək əvəzinə susmaq, cümləni 
yarıda saxlamaq, sükutla keçinmək, demək istədiklərini işarə və 
eyhamla başa salmaq, oxucunu müəyyən nöqtədə qəflətən 
dayandırıb düşünməyə məcbur etmək danışmaqdan, məsələnin 
aşkar ifadəsindən dəfələrlə təsirli olur: sükut işarələri kimi çıxış 
edən nöqtələr oxucunu dayandırır, sanki bir siqnala çevrilir və onu 
yuxudan ayıldır, daha diqqətli olmağa sövq edir. "Müəyyən 
məsələlər barəsində dinməmək, sükut etmək yazıçının aydın 
münasibətinin, sosioloji tendensiyanın meydana çıxmasına mane 
olmur. Onların sükutu çox  müvəffəqiyyətlə ifşa edir. Yazıçı 
danışır, oxucunu mətləb üstə gətirir və mətləbə çatanda susur. 
Lakin müəllif mətləbi oxucuya göstərərək dayanır, oxucu isə 
gördüyünün ətrafında düşünür. Düşünür və yazıçının sükutla 
qırdığı mətləbi fikrən bərpa edir, tamamlayır"1 və hətta oxucunun 
fərdi istedadı onu bir sıra əlavələrlə başa düşməyə imkan verir. 
Sükut  manerasının bu mühüm cəhətini nəzərə alan ədib öz 
felyetonlarında bir sıra məsələlərə diqqəti bu üsulla cəlb etmişdir. 
"Molla Nəsrəddin"in 1906-cı il 4-cü nömrəsində "Niyə məni 
döyürsünüz?" felyetonu ilə "keçəl-küçəl" və "yetim-yesir" 
qardaşlarının tədricən ayılacağına, dostu ilə düşmənini 
tanıyacağına və o zaman silahı öz düşmənlərinə qarşı çevirəcəyinə 
nikbin bir inam bəsləyən ədib yazırdı: "Ammu bunu da biliniz, ey 
                                                                                                             
èñòèôàäÿ åòäèéè 21 ìöõòÿëèô åçîï ôÿíäèíèí øÿðùèíè âåðìèøäèð. Áàõ.: Ò î ô è ã  Ù à ú û é å â. 
"Ìîëëà Íÿñðÿääèí"èí äèëè âÿ öñëóáó. Áàêû, "Éàçû÷û", 1983, ñ.174-266. 
1 Ò. Ù à ú û é å â. Åçîïóí äèëè èëÿ äàíûøàðêÿí. "Óëäóç", 1967, ¹5, ñ.46. 
 254
mollalar ki, günlər dolanar, sular axar, zəmanə təzələnər və axırda 
yetim-yesir və keçəl-küçəl qardaşlarım dostu ilə düşmənini tanıyıb 
haman yoğun dəyənəkləri sizin əlinizdən alıb və başlar... dəxi 
dalısını demirəm". Ədib sonra nə olacağını desə idi, fikri indiki 
qədər güclü ifadə oluna bilməzdi. Onsuz da fikir aydındır. Lakin 
sükut işarələri oxucunu dayanmağa, daha ətraflı düşünməyə sövq 
edir; mübarizəyə çağırış və əli dəyənəklini tərksilah etmək ideyası 
nominativ sözlərlə ifadə olunmasa da, bu barədə daha çox 
düşünmək lazım gəlir. Şübhəsiz, burada mübarizə ideyası yalnız 
mollalara qarşı deyildir. Molla Nəsrəddin özü molla olmadığı 
kimi, Molla Xəsrəddin də həqiqi mənada molla demək deyildir. 
Molla Nəsrəddin keçəl-küçəlin, yetim-yesirin dostu kimi başa dü-
şülürsə, Molla Xəsrəddin simasında da məzlumları dəyənəklə əzən 
bütün sinif və təbəqələr nəzərdə tutulmuşdur (əslində, bunun özü 
daha böyük ezopçuluqdur: ədib jurnalın adındakı «molla» pərdəsi 
altında hərəkət edir, əsas qüvvələri «molla» titulu ilə pərdələməklə 
bütövlükdə jurnalı senzura maneələrindən keçirirdi). Beləliklə, 
əslində bizim sadə baxdığımız bu sözlərdə 1905-ci il inqilabının 
təsiri ilə mübarizəyə çağırış ruhu ifadə olunmuş, həm də yazıçı elə 
bir üsul tapmışdır ki, düşməni aldadıb yuxuya verə bilsin, yuxulu 
başlar oyansın, hərəkətə gəlsin. 
Həm inqilabdan əvvəlki, həm də sovet dövrü felyetonlarında 
ədib ara-sıra bu üsuldan istifadə etməklə sükut manerasının tutarlı 
nümunələrini yaratmışdır. İnqilabdan əvvəl yazıçıya ezop ört-
basdır vasitəsi kimi xidmət etdiyi halda, sovet dövründə ondan 
artıq sabitləşmiş, formalaşmış və bir növ vərdişə çevrilmiş bir 
yaradıcılıq üsulu kimi istifadə edilmişdir. Mirzə Cəlilin qələmi bu 
sahədə xüsusi vərdişə malik idi və sovet dövründə bu vərdişdən əl 
çəkə bilməzdi.  
Yüksək inkişaf və tərəqqi əsrində, yeni ictimai quruluşun 
insanları elmə, maarifə, ictimai-siyasi məsələlərin həllinə cəlb 
etdiyi, beyinlərin təzələndiyi, mövhumat və cəhalətin tədricən 
aradan qaldırıldığı bir dövrdə dini mübahisə və moizələrin, sünni-
 255
şiə söhbətlərinin, bəzi dini əncümənlərin (məclislərin) davam 
etdirildiyini müşahidə edən ədib «Düzəldi» felyetonunda bunları 
geriyə qayıtmaq, əcdadının hərəkətlərini yamsılamaq, meymunluq 
eləmək kimi mənalandırmış, lazımi nöqtədə fikrini davam 
etdirmək əvəzinə, sükut etmək, susmaqla kinayəni gücləndirmiş, 
əlavə sözlərlə fikri azdırmaq və qanmazlığın bəzi adamlarda sanki 
irsi bir xüsusiyyət kimi davam etdiyini göstərmək istəmişdir: 
«Əgər desəm indi, yəni bu iyirminci əsrdə yenə Quba vilayətində 
şiəlik və sünnilik mübahisələri davam etməkdədir, necə ki, 
məsələn, bu saat Bakının çox məhəllələrində bir sıra dini 
əncümənlər, dini mübahisə-moizələr davam etməkdədir, vallah, 
inanmayacaqsan. Amma inan, qardaş, inan. Niyə inanmırsan? 
Məgər Darvin kimi alim yalan deyirmiş ki, bir para insanlar… yəni 
mənim sözüm vəhşi heyvanlar barəsindədir. Necə götürək 
meymunu…» Ədib insanlar sözündən sonra sükut etməklə demək 
istəyir ki, meymun vəhşi olduğu üçün ona vəhşi hərəkətlər çaizdir 
– bəzi adamlar da hələ bu vəhşi hərəkətlərdən əl çəkməmişlər; 
insan olmaq, insana məxsus ağıl və şüurla iş görmək lazımdır. 
Ədib bu sözləri deməsə də, onun sükutu bunlardan daha çox şey 
deyir, daha dərin mənalar ifadə edir. 
Belə ifadə tərzinə sovet dövründə yalnız üslub ənənələri, kina-
yəli-satirik ifadə tərzi baxımından yanaşmaq lazımdır. 
Lamark və Darvin kimi nəhəng təbiətşünas alimlərin 
fəaliyyətini dinin ehkamlarına qarşı qoyan C.Məmmədquluzadə 
başqa bir felyetonunda sükut fəndini xəbərdarlıq, əks-təsiri 
gücləndirmək vasitəsinə çevirmişdir. «Darvinçilik və 
kommunistlər» adlı əsərində fransız alimi Lamarkın heyvanlar 
aləmini bir zəncirin həlqələri saydığı, insanın isə bu həlqələrdən 
birini təşkil etdiyi göstərilir. Lamarkdan sonra bu fikrin Darvin 
tərəfindən təsdiqi, inkişafı barədə ədib yazır: «Xülasə, buradan yüz 
il keçməmişdi ki, bu başıdaşlı Darvin çıxdı. Bu rəhmətliyin oğlu 
nəinki allahsız Lamarkı təsdiq etdi, bəlkə hələ… dilim qurusun, 
murdar meymunu da biz insana yavıq qohum və əmoğlu qərar 
 256
verdi». Burada ədib hələ sözündən sonra sükut etsə də, öz sözünü 
deyir, Darvin tərəfindən insanın mənşəyinin meymunla 
əlaqələndirildiyini bildirir. Buna baxmayaraq, sükut öz işini görür: 
ədib bununla şəriət xadimlərini daha çox qıcıqlandırmaq istəyir və 
bu nöqtəyə diqqətli olmaq, daha yaxşı fikir vermək məcburiyyəti 
yaradır. Eyni zamanda, buradakı fikir din nümayəndələrini ələ 
salmaq, məsxərəyə  qoymaq səciyyəsi daşıyır. Buna yazıçının 
məsxərə ilə söylədiyi «dilim qurusun» ifadəsi də imkan verir. 
Sükut bir bədiilik üsulu kimi ədibin təkcə sovet dövrü 
felyetonlarına deyil, inqilabdan əvvəlki bir çox əsərlərinə də 
aiddir. 1913-cü ildə yazdığı «Dərd» felyetonu müsəlman aləminin 
eybəcərliklərindən birinə həsr olunmuşdur. Əsərdə doğma qardaşın 
arvadına göz dikmək kimi iyrənc və yaramaz Şərq adəti tənqid 
olunur. Əsərin mömin qəhrəmanı «qardaş öləndən sonra onun 
övrətini almaq qeyri millətlərə qədəğəndir» məsələsini bişüurluqla 
əlaqələndirir, «canından artıq istədiyi» qardaşının arvadı ilə üz-üzə 
gəldikdə hər dəfə fikirləşir: «Amma bu köpəyin qızının 
baldırlarına hərdən gözüm sataşanda… Allah şeytana lənət 
eləsin!» Ədib gözüm sataşanda ifadəsindən sonra ağlım başımdan 
çıxır ifadəsini də əlavə edə bilərdi, lakin tipin hərisliyi indiki 
şəkildə ifadə oluna bilməzdi. Burada da kinayə vardır, lakin sosial 
məzmun daşımadığından, məişətlə bağlı olduğundan bir qədər zəif 
görünür. Felyeton mömin müsəlmanın daxili nitq və mühakiməsi 
üzərində qurulduğundan tipin ümumi eybəcərlikləri içərisində bu 
cür hərisliyi hətta bir qədər təbii görünür. Hadisələr mənfi tipin 
etirafı, özünüifşası yolu ilə təsvir edildiyindən yazıçının 
kinayəsini, onun dediklərini əsl üzünə çevirməklə anlamaq olur. 
«Xaç bayramı» (1927) felyetonunda dekabrın on beşi ilə 
yanvarın altısı arasında məktəblilərin dərsdən azad edilməsi 
məsələsinə toxunulur və Hindarx məktəb müdirinin bu barədə 
yalan məlumatı tənqid olunur. Müdir məktəbin xaç bayramı ilə 
əlaqədar bağlanmasını gizləməyə, bunu müəllimlərin statistika 
işlərinə cəlb edilməsi ilə izah etməyə çalışır. Ədib kinayə ilə yazır 
 257
ki, kilsələrin on yeddi min pud misi məəttəl qoyan zənglərinin 
səsindən qulaqların tutulduğu bir dövrdə dərslərin 
dayandırılmasını nə statistika işləri, nə də tənəffüslə 
əlaqələndirmək olar. Hiss olunur ki, ömrü boyu fanatizmlə vuruşan 
ədibi məktəblərin xaç bayramına görə bağlanması 
qəzəbləndirmişdir: «Söhbət tək bircə Hindarx məktəbi söhbəti 
deyil. Habelə qeyri kənd məktəbləri və habelə böyük 
şəhərlərimizdə kiçik və böyük məktəblərimiz…» Nöqtələrlə güclü 
ümumiləşdirmə aparan ədib tək bir Hindarx məktəbini deyil, bir 
çox məktəbləri bürümüş bu yaramaz və dözülməz hadisəni ürək 
ağrısı ilə qeyd edərək, bu sahədə çalışanların qarşısına ciddi 
düşünmək vəzifəsini qoyur. 
Eyhamlı, istehzalı dil daha təsirli və daha obrazlı olmaqla, adi 
manerasız yazıdan fərqlənir. Kinayəlilik sözün, ifadənin, cümlənin 
semantik imkanlarını zənginləşdirir, sözün potensial mənalarını, 
çoxmənalılığını üzə çıxarır. A.İ.Gertsen kinayəli nitqin bu cəhətini 
yüksək qiymətləndirmişdir: «Kinayəli nitq həyəcan, mübarizə 
izlərini qoruyur; sadə təhkiyəyə nisbətən, onda daha çox ehtiras 
olur… Gizli fikir nitqin gücünü artırır, çılpaq fikir isə yalnız 
təsəvvürləri mühafizə edir, Yazıçının nə qədər ehtiyatlı olmalı 
olduğunu bilən oxucu onu diqqətlə oxuyur; onunla müəllif 
arasında gizli əlaqə yaranır: biri yazdığını gizləyir, o biri başa 
düşdüyünü».1 
Ezop üsulu ilə yazmaq yazıçının özünə də böyük mənəvi zövq 
verirdi.2 Elə buna görə də C.Məmmədquluzadə uzun müddət ezop 
üsulundan istifadə etmişdir. V.İ.Lenin yazırdı: «Mənfur müəmmalı 
nitqlər, ədəbi gədalıq, kölə dili, ideya təhkimçiliyi dövrü! Rusiyada 
                                                 
1 À. È. Ã å ð ö å í. Ñîáð. ñî÷. ò.7. Ì., 1975, ñ.216-217. 
2 Åçîï÷óëóüóí éàëíûç þðò-áàñäûð âàñèòÿñè äåéèë, ùÿì äÿ áÿäèèëèê öñóëó îëäóüóíó Ñàë-
òûêîâ-Øåäðèíèí éàðàäûúûëûüûíäàí áÿùñ åäÿí áöòöí òÿäãèãàò÷ûëàð ãåéä åòìèøëÿð. Ìÿñÿëÿí, 
Ë.É.Ïàêëèíà éàçûð: «…Îòå÷åñòâåííûå çàïèñêè»äÿ åçîï íèòãèíèí þéðÿíèëìÿñè éàëíûç 
éåòìèøèíúè èëëÿðèí èúòèìàè õàäèìëÿðèíèí øèôðëè ôèêèðëÿðèíè äöçýöí îõóìàã ö÷öí âàúèá äåéèë. 
Åçîï íèòãè — èíúÿñÿíÿò ùàäèñÿñèäèð âÿ áó êåéôèééÿòèíÿ ýþðÿ äÿ õöñóñè ìàðàã äîüóðóð». 
(Áàõ.: Ë. ß. Ï à ê ë è í à. Èñêóññòâî èíîñêàçàòåëüíîé ðå÷è. Èçä. Ñàðàòîâñêîãî 
óíèâåðñèòåòà, 1971, ñ.4.) 
 258
canlı və təzə nə varsa, hamısını boğan bu rəzalətə proletariat son 
qoydu».1 V.İ.Lenin bu sözləri 1905-ci ildə – inqilabı məğlub 
etməyə çarizmin, çarizmi məğlub etməyə inqilabın gücü çatmadığı 
bir dövrdə söyləmişdir. Lakin tədricən məsələ çarizmin xeyrinə 
həll olunduqca, Stolıpin irticası gücləndikcə ideoloji mübarizə 
cəbhəsində «ideya təhkimçiliyi» də gücləndi və ezop üsulu yenə 
mühüm silaha çevrilməli oldu. Konkret olaraq  bir ölkəni – 
Azərbaycanı nəzərdə tutaraq deyə bilərik ki, hətta 1920-ci ilə – 
müsavat hakimiyyəti devrilənə qədər «Molla  Nəsrəddin» tez-tez 
bu üsula əsaslanmalı oldu. Hakimiyyət proletariatın və zəhmətkeş 
kəndlilərin əlinə keçsə də, düşmən qüvvələr tamamilə məhv 
edilməmiş, gerilik, cəhalət, avamlıq, savadsızlıq, rüşvətxorluq 
aradan qaldırılmamışdı. İslam fanatizmini birdən-birə yox etmək 
mümkün deyildi. Yeniliklə köhnəliyin mübarizəsi çox kəskin 
şəkildə davam etməkdə idi. Belə bir vaxtda «Molla Nəsrəddin» 
sosializm quruculuğuna böyük mənəvi kömək idi. İndi jurnalın əl-
qolu açılmış, mübarizə meydanı daha da genişlənmişdi. Fanatik 
ruhanilərin, bəy, xan və qolçomaq-kapitalist ünsürlərin əvvəlki 
qorxusu azalmışdı. Yeni ictimai quruluşa arxalanan redaksiya 
sosializm düşmənlərinə, beynəlxalq irticaya, gerilik və cəhalətin 
ifşasına öz səhifələrində geniş yer verirdi. Gənc sovet 
respublikasının yaratdığı imkanlardan istifadə edərək Mirzə Cəlil 
öz üslubunu dəyişə, tənqid və ifşa obyektləri ilə birbaşa, müstəqim 
şəkildə qarşılaşa bilərdi. Lakin bu halda o, Molla Nəsrəddin 
olmazdı. Ona görə də üslubunu dəyişmədi. Biz onun sovet dövrü 
felyetonları ilə əvvəlki felyetonlarının üslubunda ciddi fərq 
görmürük. Ədəbiyyatımızda 20-ci illərdən başlayaraq ezop üsulu 
öz əhəmiyyətini itirsə də, məzhəkəli-satirik yazı üsulunu ədib 
əvvəlki qayda ilə davam etdirmişdir. Doğrudur, əvvəlki illərdə 
olduğu kimi, sovet dövründə də ədib öz üslubunu, yazı 
maneralarını təkmilləşdirir, mövzu dairəsini genişləndirməklə 
yanaşı, komizm vasitələrini, satirik ifşa üsullarını da 
                                                 
1 Â. È. Ë å í è í. ßäÿáèééàò ùàããûíäà. Áàêû, Àçÿðíÿøð, 1970, ñ.22. 
 259
zənginləşdirirdi; lakin bunlar köklü dəyişikliklər deyil, 
təkmilləşmə istiqamətində idi. «Molla Nəsrəddin» yeni tənqid 
hədəfləri ilə yanaşı, köhnə tənqid obyektləri ilə də vuruşurdu, 
sovet dövründə də eyni dərəcədə kəskin satirik dil ilə danışırdı. 
Mirzə Cəlilin felyetonlarında bir çox məsələlər təfərrüatına 
qədər deyilməmiş, bir çox fakt və hadisələr müstəqim şəkildə öz 
ifadəsini tapa bilməmişdir, ona görə də ədibin əsərlərindəki 
mənzərəni hərfi mənada başa düşmək olmaz. Bu əsərlərdəki 
eyham və kinayənin arxasında daha böyük mənalar gizlənmişdir. 
Ədibin felyetonlarındakı leksik və qrammatik vasitələr hamının 
bildiyi, qeyri-satirik yazıçıların da bir küll halında işlətdiyi 
vasitələr olsa da, kinayəli-emosional dil, məzhəkəli yazı, zəngin və 
rəngarəng ifşa üsulları onun əsərlərində daha vacib sətiraltı 
mənalar toplanmasına imkan yaratmışdır. 
 
 
ƏKSİNƏ SÖYLƏMƏ ÜSULU 
 
(KİNAYƏ) 
 
«XX əsrdə «Molla Nəsrəddin» qədər əhatə dairəsinə və təsir 
qüvvəsinə malik ikinci bir mətbuat orqanı göstərmək mümkün 
deyildir».1 Bu qüvvəni şərtləndirən ən mühüm keyfiyyətlərdən biri 
ondakı satira kəskinliyidir. Mollanəsrəddinçilərin, o cümlədən 
Mirzə Cəlilin bütün yaradıcılığı üçün ən tipik, ən səciyyəvi, daha 
çox nəzərə çarpan komizm üsulu fikirdə tutulanın neqativ şəkildə 
ifadəsi – əksinə söyləmə yazı üsuludur. Bu üsuldan istifadə ilə 
yazılmış əsərlərdə sözlər, ifadələr, birləşmələr, cümlələr və hətta 
bütöv mətnlər ilkin nominativ mənasında deyil, başqa cür – 
yazıçının böyük ustalıqla yaratmış olduğu kinayə intonasiyası 
əsasında tamamilə əksinə başa düşülür. Bu üsuldan XIX əsr rus 
ədəbiyyatında Şedrin geniş istifadə etmişdir. Belə bir yazı üsulu 
                                                 
1 É ó ñ è ô   Ñ å é è ä î â. Éàçû÷û âÿ äèë. «Éàçû÷û», Áàêû, 1979, ñ.95. 
 260
onun ədəbi düşmənlərinə də məlum idi. Onlar Şedrinin əsərlərində 
sözün ikinci – əks, zidd, məcazi mənasını izah etməklə çox vaxt 
özlərini ifşa etmiş olurdular. Hətta Şedrinin müasirlərinə vaxtilə bu 
üsuldan daha məharətlə istifadə etmiş Volterin tənqidi qadağan 
olunmuşdu. Çünki Volterin əsərləri və ideyaları tənqid edildikdə o, 
bu tənqiddən daha çox qazanırdı».1 
Kinayəli, istehzalı yazı üsulundan Füzuli, Zakir və başqaları da 
istifadə etmişlər. Lakin bu sahədə mollanəsrəddinçilərin həqiqi 
sələfi yenə böyük Mirzə Fətəlidir. «Aldanmış kəvakib» 
hekayəsində istehza çox güclüdür. Əsər boyu İran səltənətinin, Şah 
Abbas despotizminin ifşasını verən, ölkədəki geriliyi, avamlığı, 
nadanlığı, nücum «elminin» çürüklüyünü kəskin və öldürücü 
istehza ilə tənqid edən ədib əsərin sonunda yazır: «Vallah, qəribə 
əhməqdirlər bu ingilis tayfası ki, belə xətərli millət ilə az qalmışdı 
çəng başlayalar».2 Burada ingilislər «əhməq», Şah Abbas 
hökuməti «xətərli» adlandırılır və «xətərli» sözü siyasətcil, 
hiyləgər mənalarında verilir. Cümlə birbaşa ifadə edir ki, göydəki 
ulduzlara kələk gələn bir millətlə cəngə çıxmaq olmaz. Lakin, 
şübhəsiz, bunlar istehzanı hiss etməyənlər üçün belə başa düşülə 
bilər, əslində isə yazıçı bu sözlərlə tənqid hədəfini məsxərəyə 
qoyur, onun avamlıq və cəhalətinə acı-acı gülür, elm, iqtisadiyyat, 
sənaye və siyasət sahəsində çox-çox irəlidə olub dünyanın ən 
qabaqcıl ölkələrindən sayılan İngiltərə ilə əks qütbdə duran İranın 
vəziyyətinə təəssüf edir. 
M.F.Axundovun komediyalarında və «Kəmalüddövlə 
məktubları»nda da müəllif fikrinin istehza ilə ifadəsi halları geniş 
yer tutur. 
M.F.Axundovdan sonra N.Vəzirov, S.Ə.Şirvani və başqaları 
da kinayəli nitqin bədii dildə rolundan istifadə etmişlər. Lakin 
                                                 
1 Áàõ.: À. È. É å ô è ì î â. ßçûê ñàòèðû Ñàëòûêîâà-Ùåäðèíà. Ì., 1953,       
ñ. 146. 
2 Ì. Ô. À õ ó í ä î â. ßñÿðëÿðè, I ú., Áàêû, 1953, ñ.329. 
 
 261
kinayəli yazı manerası mollanəsrəddinçilərin qələmi ilə yüksək 
sənət səviyyəsinə qaldırılmışdır. 
C.Məmmədquluzadə sovet dövründə yazdığı felyeton və 
hekayələrində inqilabdan əvvəl bu sahədə qazanmış olduğu 
vərdişləri daha da inkişaf etdirmiş və genişləndirmişdir. Ədibin 
əsərlərində əksinə söyləmə üsulunun bir sıra təzahür şəkillərinə 
təsadüf edilir ki, bunların bir çoxu hələ «Danabaş kəndinin 
əhvalatları»ndan başlayır. 
 Tərifləmə yolu ilə ifşa. Ədibin felyetonlarında bu üsul mühüm 
yer tutur. Sovet hakimiyyətinin ilk illərində, dinin və fanatizmin 
dərin köklərə malik olduğu Naxçıvanda Dizə kəndinin məsul 
katibi Kərbəlayı Şirəli kimi Şura işçilərinin Kərbəlaya getmələri, 
məhərrəmlik dəstələrinə başçılıq etmələri yazıçını qəzəbləndirsə 
də, o, müstəqim hücuma keçməmiş, belə «məsul» işçiləri ifşa 
etmək üçün yazdığı «Müqəddəs vətənim» felyetonunda t ə r i f l ə 
m ə yolu ilə tənqid obyektini məsxərəyə qoymuşdur: «Bəs bu, 
allahın mərhəməti deyil, nədir ki, …Dizə kəndinin məsul katibi 
piyada Kərbəlaya gedir?» «Bəs bu, əsbabi-iftixar deyil, nədir ki, 
mənim müqəddəs olan Naxçıvanımda Dəstə məsul katibi 
Kərbəlayı Şirəli Kərbəlaya müşərrəf olur». «Yenə millətlər içində 
məni şöhrətə mindirən mənim bu müqəddəs vətənim olacaq ki, 
onun adı Naxçıvandır». Buradakı əsbabi-iftixar, allahın 
mərhəməti, müqəddəs olan Naxçıvanım, bu müqəddəs vətənim 
birləşmələrindəki acı kinayəni duymaq çətin deyildir. Yazıçı Dizə 
və Dəstə məsul işçilərinin «şöhrət gətirən» hərəkətlərindən 
«iftixarla», «ağız dolusu», «yüksək təntənə ilə» danışır, onların bu 
hərəkətlərini «alqışlarla» qarşılayır. Əslində, bu epizodda həm də 
komik kontrast vardır: haqqında danışılanlarla müəllifin ifadə tərzi 
arasında ziddiyyət kəskindir. 
Cəhalətin müdhiş nəticəsi kimi, behişt qazanmaq xəyalı ilə 
ölülərinin sümüklərini torbaya doldurub Kərbəlaya aparanları da 
müəllif eyni  qayda ilə «yüksəldir», «tərifləyir»: «Müsəlman 
milləti çox ağıllı millətdir: çünki bu millətdən başqa, heç bir özgə 
 262
millət behiştin yolunu tapa bilmir. Tutaq ki, avropalılar teleqraf, 
telefon və radio icad edirlər, amma zəmani ki, onlar behiştin 
yolunu tapa bilmirlər, dəxi onlar nə cürə müsəlmanlardan ağıllı ola 
bilərlər?» Tərifləmə üsuluna ədib felyetonun adından başlamışdır: 
«Gözəl millət». Felyetonun adındakı gözəl və mətn daxilində tez-
tez təkrar olunmuş ağıllı sözlərini ikinci sözün antonim 
qarşılığının ifadə etdiyi mənada başa düşmək mümkündür. 
Şübhəsiz, ədib «millət» dedikdə «həqiqi Əli şiələrini», «Oktyabr 
zəlzələsi»ndən hələ də gözü açılmayan avam və cahil adamları 
nəzərdə tuturdu. 
«İran meyvələri, yaxud əli qələmli vaizlər» əsərində Mirzə 
Cəlil İran qəzetlərini tənqid edir, aşura günü münasibətilə İranda 
çıxan qəzetlərin «Hüseyn qarasına» büründüyünü qeyd edərək, 
mətbuat işçilərinin avamlıq və səfahətini eyni yolla «tərifləyir», 
eyni üsulla ifşa edir: «Vaqeən xoşbəxtdir o insanlar ki, mahi-
məhərrəmül-həramın əsrində İran qəzetlərini oxumağa nail 
olurlar!.. Necə səadət! Necə ləzzət! Ləzzəti-ruhani, ləzzəti-
üxrəvi!» 
Felyetonlarda «tərif» üsulu ilə yanaşı, «tənqid» yolu ilə əksinə 
söyləmə üsulu da qabarıq nəzərə çarpır. Tərif üsulunda müəllif 
mənfini və mənfiliyi tərif etməklə məsxərəyə qoyursa, tənqid 
üsulunda müsbəti «tənqid» etməklə mənfiliyi məsxərəyə qoyur. 
Rusiya Elmlər Akademiyasının 200 illik yubileyi münasibətilə 
yazdığı felyetonda («Unudulmuş elmlər») Şərqdə ruhanilərin 
dünyəvi elmlərin inkişafına mane olduqlarını, insanların əsrlərlə 
imamcümələrə uyub ətalətdə qaldıqlarını göstərmək üçün 
professor Makovelskinin akademiya haqqında məruzəsini «tənqid» 
edir və guya məruzənin «birtərəfli» olduğunu, İran alimlərinin 
«unudulduğunu» qeyd edərək yazır: «Bəli, sentyabrın altısında 
professor Makovelski belə deyirmiş: «Akademiyanın planını 
tökmək üçün iki yüz il bundan qabaq böyük Pyotr Almaniyadan 
məşhur filosof Leybnitsi gətirdi». Biz elə bilirik ki, bu sözlər 
yarımçıqdır. Onun üçün ki, İranın neçə dəfələrlə çapdan çıxmış 
 263
növrəs mədəniyyət tarixinin on yeddinci təbinin doqquzuncu 
cildinin beşinci səhifəsində, İranın fünun və ülum tarixinin 
mütəxəssislərindən rəvayət olunan sətirlərdə haman Rusiya 
Akademiyasının planını tökmək üçün Pyotr-kəbir tərəfindən dəvət 
olunan alimlərin biri də haman əsrdə Tehranın İmam Cüməsi idi. 
Bəs professor Makovelski bu həqiqəti nə səbəbə gizlədir? 
(paxıllıq ucundan)». 
Burada «tənqid»lə yanaşı, boynuna qoyma yolu ilə kinayə 
üsulu da özünü göstərir: İranın neçə dəfələrlə çapdan çıxmış 
növrəs mədəniyyət tarixinin on yeddinci təbinin doqquzuncu 
cildinin beşinci səhifəsində… 
Bəzən ədib «qorxutma» üsuluna keçmişdir. «Binamazlıq» 
felyetonunda əsas məqsəd avam camaatı namaz qılmaqla boş vaxt 
keçirmək xəstəliyindən çəkindirmək olduğu halda, felyetonu belə 
başlayır: «Bunu bilmək lazımdır ki, günahi-kəbirlərin birincisi 
binamazlıqdır. Əgər birisi binamazlıqda israr edə, o vədə onun 
qətli vacibdir». Ədib belə halda özünü şəriət tərəfdarı kimi 
göstərir, əmmaməli əjdahaların xalqı əfsanələrlə qorxutmaq 
üsuluna əl atır: «Hətta İbn-Abbasdan rəvayətdir ki, duzəxdə bir 
ilan var ki, onun uzunluğu altmış illik səfərin uzunluğundadır. 
Amma söz burasındadır ki, o ilanın ağzı indiyədək möhürlənib 
açılmayıb. Və bu möhür məhz o vədə qırılacaq ki, duzəxə bir nəfər 
binamazın yolu düşə». 
Əksinə söyləmə üsulu Mirzə Cəlilin felyeton yaradıcılığında 
həm də ona görə müvəffəqiyyətlidir ki, ədib çox zaman təhkiyəni 
mənfi tipin düşüncə və təfəkkürünə uyğun aparır və ya özünü 
mənfi hadisənin tərəfdarı kimi göstərir. Belə hallarda əsl mətləb 
gizli işarə və eyhamlarla başa düşülür, yazıçının əslində tamamilə 
əks qütbdə durduğu aydın olur. Bu cür yazı üsulundan istifadə 
edərkən ədib özünü bu dünya işlərinə «qarışmayan», fikrən «üqba» 
ilə məşğul olan kimi göstərir: «mən allah bəndəsi bir adamam», 
«hər bir şeyə etiqadım var», «mənim sözüm məhz və məhz axirət 
üstədir», «mənim bu dünya ilə işim yoxdur», «mənim işim üqba 
 264
ilədir», «mənim söhbətim axirət üstədir» və s. «Mühibbi-imam» 
felyetonundan verdiyimiz bu sözlər əsl mətləbi «pərdələmək» 
üçündürsə, həmin felyetondakı İngiltərə cahangirləri, fəsad 
barmaqları, İngiltərənin torba-torba qızılları, fəzilətli lotular… 
yazıçının məqsədini daha yaxşı başa salır, istehzanın başa 
düşülməsinə kömək edir. Hətta bəzən ədib mənfiliyin «tərəfdarı» 
olmaqla qalmır, onun «müdafiəçisi» kimi çıxış edir, ictimai-
sosioloji cəhətdən yararsız və zərərli meyil və münasibətləri 
«qorumağa» çalışır. «Kəndlilərə yavıq» felyetonunda ali təhsil 
aldıqdan sonra kəndə işləməyə getmək istəməyən gənc həkimləri 
başa salmaq üçün məsləhət və nəsihət yolunu tutmur, onları 
«müdafiə» edir, onların kəndə getmələrinə «etiraz» edir: «…qəti 
surətdə deyirəm ki, növrəs təbiblərimizin kəndistana getməklərinin 
heç tərəfdarı deyiləm». 
Satirik-kinayəli dilin təzahür üsulları sırasında təəssüf və 
töhmətləndirmə yolu ilə kinayə mühüm yer tutur. «Heyf olsun» 
ifadəsinin təkrarı ilə «zalım oğlu yeni əlifbanın» bir sıra 
«nemətlərdən» - sxolastik Şərq mətbuatından, Firdövsi əminin 
şahlar naminə yazdığı «Şahnamə»sindən, Sədinin 
«Gülüstan»ından, filosof Hafizdən, dindar Racidən, sinəzən 
Dilsuzdan, gözəl müsəlman xəttindən, farsın və anadoluluların 
şikəstə yazısından, ərəbin «Quran»ından, Mirzə Fətəlinin və Mirzə 
Mülküm xanın ilan-qurbağa adlandırdığı yazılardan xalqı məhrum 
edəcəyi «təəssüflə» qeyd olunur. «Ar olsun» felyetonunda Bakı 
qazısı axund Əbdürrəhim Hadızadə həzrətlərinin müqəddəs 
ziyarətgahları – Məkkə, Mədinə, Nəcəf, Kərbəla kimi şəhərləri 
düşmən əlindən almaq, düşməndən təmizləmək üçün Bakı 
camaatını qızışdırmaq cəhdi lağa qoyulur. Lakin ədib çox «ciddi» 
danışır, müsəlman camaatını qazılara, alim və fazillərə qulaq 
asmamaqda «təqsirləndirir»: «Ar olsun belə ümmətə!» «Ar olsun 
camaata: indiyə kimi bir nəfər allah bəndəsi, bir nəfər mömin, bir 
nəfər axirət əhli çıxmadı ki, qazı cənablarının səsinə səs versin». 
Felyetonlarda aşkar yalan söyləmə üsulu da maraqlıdır. Bu 
üsuldan istifadə edilərkən mətn tərif, tənqid, qorxutma, təəssüf, 
 265
töhmətləndirmə və məzəmmət çalarından məhrum olur. Sanki ədib 
çox ciddi danışır və məqsədi yalnız öz «həqiqi münasibətini» 
bildirməkdir; kinayə və istehza belə mətnlərdən «uzaqdır»: «Mən 
– müsəlmanam. Və müsəlman olduğum üçün həmişə öz islam 
dinimizi özgə dinlərdən ali və bərhəq hesab edirəm» («Din 
söhbətləri») «…erməni əhalisinin müqəddəs katalikosu bizim üçün 
də bir müqəddəs ruhani rəisidir» («Şadlıq xəbəri») və s. Lakin bu 
cür «ciddilik» çox çəkmir və yazıçının kinayəsi dözmür, incə 
ştrixlərlə əsl münasibət daha qabarıq ifadə olunur. Budur, erməni 
katalikosundan danışarkən ədib sözünü belə ümumiləşdirir: 
«...məlumdur ki, cəmi ruhani pişva və böyüklərinə Molla 
Nəsrəddinin həmə vətq və həmə əsrlərdə ixlas və iradatı olubdur 
və olacaqdır da; istər müsəlmanların müctəhidi və şeyxülislamı 
olsun, istər yəhudilərin xaxamı, ya ermənilərin xəlifəsi olsun 
(bizim üçün besrazliçnodur)». Bu cümlə yuxarıdakı cümlənin 
ardıdır və arada yalnız bir «və» işlənmişdir. Təhkiyə «ciddi» gedir, 
müəllif çox «ciddi» danışır, lakin mötərizədəki sözlər bu yalançı 
ciddiliyi vurub dağıdır, sakit tonla davam edən intonasiyanı qəfil 
meydana çıxan kinayə intonasiyası bərbad eləyir. Yazıçının 
işlətdiyi «bezrazliçno» sözündə söyüş və qəzəb hiss olunur. 
Sovet dövrü felyetonlarında bəzən əksinə söyləmə üsulu 
müstəqim, birbaşa fikir söyləmə üsulu ilə birləşdirilmişdir. Ədib 
bəzi felyetonlarını bu üsullardan biri ilə başlayıb, digəri ilə bitirmiş 
və bu hal müəllifin münasibətini, mövqeyini aşkar edən bir 
vasitəyə çevrilmişdir. Məsələn, «Yad edirəm» felyetonunda 
Nikolayın və onun keşişi Rasputinin hökmranlıq illəri yad edilir: 
«O əsr – gözəl əsr idi! Heyif keçən günlərə! Mağıl şaha və fazilə 
hörmət və bəyət var idi». Bu sözlərdə zahirən təəssüf hissi 
güclüdür, lakin elə bunun ardınca gələn sözlər həmin hissi heçə 
endirir, yuxarıdakı sözlərdə təəssüf əvəzinə, kinayə, dolama, lağ 
mənaları olduğu aydınlaşır: «Ta o dərəcəyə kimi ki, o vədə məsum 
rəiyyət Nikolay kimi axmağın və Rasputin kimi lotunun axmaqlıq 
və lotuluqlarını görə-görə elə bilirdilər ki, elə belə də gərək olsun» 
(«Yad edirəm»). 
 266
Əgər əvvəlki sözlərdə Nikolay və Rasputinin dövrü «gözəl 
əsr» adlandırılırdısa, burada həmin dövrə aşkar nifrət vardır; şaha 
və fazilə hörmət olan keçən günlərə «təəssüf» edilirdisə, burada 
həmin şah axmaq, onun fazili lotu adlandırılır; həmin əsri aradan 
qaldıranlara – məsum rəiyyətə ədibdə böyük ehtiram duyulur. 
«Sözdə təsdiq və dəlillərdə inkar ümumən mollanəsrəddinçilərin, 
xüsusən Cəlil Məmmədquluzadənin yaradıcılığında ən tutarlı ezop 
priyomlarından biridir».1 
Hadisələrin əks mövqedən təsviri Mirzə Cəlil yaradıcılığı üçün 
çox xarakterikdir. Bu üsul yalnız ədibin felyetonlarına deyil, bir 
çox hekayələrinə də aiddir. 
«Taxıl həkimi» hekayəsində təsərrüfat zərərvericiləri ilə 
mübarizəyə göndərilmiş həkimin boşboğazlığı, taxıl qurdları ilə 
mübarizə üçün yox, əslində, qarın otarmaq üçün kəndə gəldiyi 
hekayə boyu istehza və kinayə ilə təsvir edilmişdir. Həkimi kinayə 
ilə «elm və bilik sahibi» adlandıran müəllif onun işinə öz 
münasibətini belə ümumiləşdirmişdir: «O ki mənim özümə 
gəldikdə, doğrusu, mənim əhvalım çox xoş idi. Nə eybi var?  
Həsən bəyin evində kababı, doğrudan da, yaxşı pişirmişlər. Bir 
surətdə ki, Qarakənd şərabı da burada mühəyya idi. Qaldı ki, bu 
evi xarab böcəkdi nədi, – ki bu saat arağın içində mayallaq aşır və 
dilsiz-ağızsız əkinçilərin çörəyini zay edir, – əlbəttə, bunları bir 
vəsilə ilə qırıb yox eləmək savab işlərin ən savabıdır. Ancaq indiki 
ziyafət məclisindən bu müqəddəs nəticə hasil ola biləcəkmi, ya 
olmayacaq, bunu da bircə misli və manəndi olmayan həqqi-təbarək 
və taala bilə bilər və xülaseyi-kəlam, nəticədə nə olacaq olsun, indi 
bu saat stolun üstündəki erkək ətinin kababı və Qarakənd şərabı – 
hələ ki, əldə nəqd qazanc bunlardır». İndiki bir çox gərəksiz və 
nəticəsiz ezamiyyətləri nəzərə aldıqda buradakı tənqid yenə öz 
qüvvəsindədir. Əsas məqsəd ikinci plana keçirilib. Əsas iş yeyib-
içməkdir – qoyun ətinin kababı və Qarakənd şərabı. Son nəticədə 
                                                 
1 ß ù ÿ ä  Ù ö ñ å é í î â. Úÿëèë Ìÿììÿäãóëóçàäÿíèí ôåëéåòîíëàðûíäà ñÿíÿòêàðëûã 
ìÿñÿëÿëÿðè. «Àçÿðáàéúàí» æóðíàëû, 1965, ¹11, ñ.134. 
 267
də məlum olur ki, həkimi heç zərərvericilər o qədər də 
maraqlandırmır, çünki yeyib-içməkdən sonra maşina minib nərə 
təpə-təpə aradan çıxanda arağın içərisində mayallaq aşan qurdu 
aparmaq heç yadına da düşmür. 
Sözlərin məzəli izahı. Cəlil Məmmədquluzadənin publisistika 
dilində satirik-kinayəli ifşa üsullarından biri də ayrı-ayrı söz və 
ifadələrin müəllif tərəfindən lüğət şəklində izahıdır. Bu üsul ədibin 
ən çox sevdiyi, ona görə də felyeionlarda daha çox nəzərə çarpan 
yazı manerasıdır. Ədibin qələmi bu sahədə böyük ustalığa malik 
olmuşdur. Bu üsula müraciətlə yazıçı guya heç kəsi və heç nəyi 
tənqid etmək fikrində deyildir, guya sadəcə olaraq, sözün 
mənasının izahı ilə məşğuldur. Əslində isə bu yolla tənqid obyekti 
daha sərrast döyülür, çox vaxt məsxərəyə qoyulur; sözün, ifadənin 
semantik izahı ilə mənfi hadisə və obraz ustalıqla ifşa olunur, 
tənqid obyekti kimi seçilmiş müxtəlif hadisələr məharətlə 
əlaqələndirilir. Yazıçının ustalığı da məhz sözün mövcud mənasını 
genişləndirməklə nəzərdə tutduğu hadisə və şəxsləri çox incə bir 
üsulla tənqid meydanına gətirə bilməsindədir. 
Doğrudur, ədib öz manerasının mahiyyətini yaxşı bildiyi üçün 
ustalıqla ifşa etdiyi ictimai nöqsanları, bəlaları ikinci plana 
keçirməyə, pərdələməyə çalışır və öz üslubuna sadiq qaldığını, 
guya həqiqətən lüğətçiliklə məşğul olduğunu göstərmək üçün 
əlavə qeydlər edir, satira obyektini, necə deyərlər, suya salıb 
çıxardıqdan sonra «Söhbət «hov» istilahının təfsiri barəsindədir», 
«Bizim də sözümüz bu «şəfqət» lüğətinin təfsiri barəsindədir» və 
s. kinayəli yekun cümlələrlə fikri «azdırmağa» çalışır, lakin əsl 
mətləb çox aydın başa düşülür. «Molla Nəsrəddin» üslubuna bələd 
olanlar ədibin nə demək istədiyini, onun manevrinin səbəbini yaxşı 
dərk edir. Müəllif sovet dövrünə qədər artıq bu üsulu cilalamış, bir 
çox hadisələrə öz münasibətini bu yolla bildirmişdi. Məsələn, 
1911-ci ildə yazdığı «Məhəmməd Əli Mirzə» felyetonunu belə 
başlayır: «Buradan bir haşiyə çıxaq, ərəbcə «Mirzə»nin mənası 
eşşək arısıdır». Bunun ardınca təzə sətirdən oxuyuruq: «Kələk 
 268
mətləbə». Bu son cümlədən belə düşünmək olardı ki, mirzə 
sözünün izahının mətləbə dəxli yoxdur. Əslində isə bu sözlər 
qoşun toplayıb Tehran üzərinə yerimək istəyən Məhəmməd Əli 
Mirzənin «fəaliyyət»inə çox uyğundur və müəllif demək istəyir ki, 
onun başladığı bu hay-küy mənasızdır, eşşək arısının vızıltısı kimi 
bir şeydir. Beləliklə, son dərəcə yığcam şəkildə, lağa qoyma, 
dolama yolu ilə obrazın xarakteri haqqında ilk cümlədən dəqiq 
təsəvvür yaradılmışdır. 
Sovet dövrü felyetonlarında ispalkom, hov, şəfqət, dirsək, 
qeyrət, uzandırma, cəmdək, ləkə, kovdan kimi sözlər, qeyrəti 
mıqqıldamaq, başını piyliyim kimi ifadələr ədibə belə bir 
istiqamətdə lazım olmuşdur. 
Felyetonlarda lüğətçilikdən həmişə kinayəli yazı üsulu kimi 
istifadə olunmamışdır. Məsələn, «Sülhi-əbədi», – yəni türkcəyə 
çöndərsək, «Həmişəlik barışıq» deməkdir» («Sülhi-əbədi») – 
cümləsində kinayə doğuracaq heç bir şey yoxdur. Müəllifin 
məqsədi ifadənin mənasını tərcümə yolu ilə, daha aydın və sadə 
sözlərlə xalqa çatdırmaq və həqiqətən də, bu işin «gözəl tədbir» 
olduğunu göstərməkdir. Lakin felyetonlarda belə hallar nisbətən 
azdır və lüğətçilik əksər hallarda ədibə ifşa üsulu kimi lazım 
olmuşdur. 
«Şəfqət bacısı» (1926) felyetonunda tənqid hədəfi uşaqlarda 
çiçək xəstəliyi ilə mübarizə üçün göndərilmiş həkimin və şəfqət 
bacısının cinayətkar laqeydliyidir. Orucluq ayında yazıldığı üçün 
arada bir «orucağız oxucuları»na sataşsa da, felyetonda ədibin 
tənqid hədəfi birdir – qeyd edilən məsələdir. Buna baxmayaraq, 
ədib yazır: «Bu məqaləni yazmaqda məqsəd nə əhalinin 
hifzüsəhhə məsələlərinə qarışmaqdır, nə də çiçək azarı ilə 
mübarizəyə göndərilən təbiblərin rəftar və hərəkətlərini 
qurdalamaqdır. Bizim təklifimiz məhz şəfqət sözünün lüğəti 
barəsində müxtəsər bəyanat verməkdir». 
Kəndlilər «bir ədəd doktor Vahabzadə cənabları»nın yanındakı 
bu «naməhrəm»in kim olduğunu soruşduqda «bu zənən şəfqət 
 269
bacısıdır» cavabını almışdılar. Şəfqət sözü o dövrdə bu mənada 
yenicə işlənməyə başlayırdı. Kəndlilər öz növbəsində həkimlə 
birlikdə bir şəfqət bacısının göndərilməsindən sevinirlər. Lakin az 
keçmədən yüz əlli uşağın ölümündən xəbər tutmayaraq, çıxıb 
gedən həkim və şəfqət bacısı camaatın ciddi narazılığına səbəb 
olur. Felyetonun bu hissəsində Zəngilan camaatının ispalkoma 
şikayəti verilir: «İndi Zəngilan camaatı ispalkoma deyir ki, siz 
şəfqət bacısının mənasını bir cür təfsir etdiniz; amma biz kənd 
əhalisi o bacıdan bir şəfqət görmədik». Ədib bu fürsətdən istifadə 
edərək həkimi və şəfqət bacısını üstüörtülü şəkildə rüsvay edir: 
«İspalkom tərəfindən zəngilanlılara belə bir cavab verilibdir ki, 
doğrudur, sizin azarlı uşaqlarınız o bacıdan bir məhəbbət və şəfqət 
görmədilər, amma məna genə öz yerində baqidir. Çünki həmişə 
həkimin hüzurunda xidmətdə bulunan bir şəfqət bacısı, yəqin ki, 
bikar qalmır və yəqin ki, bir kəsə şəfqət göstərir». Burada artıq 
şəfqət sözü tibb işçisinin nalayiq hərəkətlərinə müvafiq şəkildə 
işlədilmiş təhqiramiz bir məna daşıyır. 
«Hov» felyetonunda ədib hov sözünün izahını belə başlayır: 
«Hov» – qədim istilahdır, yəni «hay» deyib adam çağırmaqdır. 
Bu söz məhz kəndlərdə işlənir. Əlsiz-ayaqsız kəndliyə cəmən 
yardım göstərmək lazım gələn vaxt…» Bu qeydlərdən sonra, adəti 
üzrə, ədib başqa məsələyə keçir, göstərir ki, bəzi kənd Şura 
sədrlərinin əkin sahələri çoxdur. Bəs onlar bu sahələri necə 
becərsinlər? Məlum olur ki, bu ağalar «hov» eləyir. Burada artıq 
«hov» sözü «əlsiz-ayaqsıza kömək» mənasında deyil, «zorakılıq», 
«zorbazorluq» mənasındadır. Ədib bu incəliyi belə ifadə edir: 
«Doğrudur, camaat arasında pıçı-pıçı ilə deyirlər ki, «bu dəxi hov 
olmadı, bu, zorbazorluq oldu», yenə bunların heç biri ilə işim 
yoxdur…» 
«Padvod» felyetonu da mahiyyətcə «Hov»a çox yaxındır. 
Burada tənqid hədəfi ikidir: öz vəzifəsindən sui-istifadə edən 
şəxslərin kənd camaatının qoşqu heyvanlarını, kənd təsərrüfatı 
avadanlıqlarını istismar etmələri və rüşvət. Padvod  sözünün izahı 
 270
əsasında bu iki məsələ ustalıqla əlaqələndirilərək maraqlı bir 
felyeton yaradılmışdır. Ədib qeyd edir ki, hökumət rüşvəti ləğv 
etmək istədiyi gündən yadıma «padvod» sözü düşür. Zahirən sual 
oluna bilər ki, bunların nə əlaqəsi vardır? Felyetonu axıra qədər 
oxuduqda, bunların çox məharətlə əlaqələndirilmiş olduğunu 
görürük: «Padvod» – rusca  arabaya deyirlər. Öz-özlüyündə söz 
elə pis söz deyil, hələ bəlkə, lazımlı bir şeydir». – Bu, sözün ilkin, 
həqiqi mənasıdır. Tədricən sözdən həmin sözün ifadə etdiyi 
məfhuma keçərək ədib davam edir: «Amma bizim kənd 
camaatının içində padvod çox heybətli bir şeydir, çox xatalı bir 
əhvalatdır, böyük bir bədbəxtçilikdir». Bununla da sözün ilkin 
mənadan fərqlənən, məcaziləşmiş mənası izah olunmağa başlayır: 
«Padvod ibarətdir ondan ki, bu saat Azərbaycan kəndlərində heç 
bir araba sahibi arxayın deyildir ki, onların arabası, ya atı, heyvanı 
bu gün onların əlindən çıxmayacaq». Ədib kinayə ilə qeyd edir ki, 
camaat rüşvət ilə birtəhər canını qurtarırdı, bəs indi at və araba 
sahibi padvodun qabağını necə alacaq? 
Beləliklə, bir sözün izahı fonunda satirik-kinayəli dil ilə həm 
zorakı padvod, həm də rüşvət və rüşvətxorluq ifşa edilmişdir. 
Ayrı-ayrı sözlərin izahı üzərində qurulmuş felyetonlarda 
cəmiyyət həyatındakı mənfiliklərin, qüsur və nöqsanların ifşası 
çox vaxt sözdən birbaşa məfhuma addamaq istiqamətində yaranır. 
Məsələn, «İspalkom imtahanı» (1923) felyetonunda oxuyuruq: 
«İspalkom» – rus sözüdür, bunun mənası «icraiyyə komitəsi sədri» 
deməkdir». Burada həqiqətən sözdən danışılır. Lakin bunun 
ardınca ədib «milyard-milyard insanların ikisini tapa bilməzsən ki, 
bir-birinə oxşaya» deyərək, məfhumun özünə keçir və ispalkomları 
fərqləndirən cəhətləri sadalamağa başlayır: «…biri şüurludur, biri 
şüursuz, yəni biri bu dünyanın təqazasını duyan və özü üçün gün 
ağlamağı bacaran, amma biri zehn və fərasətdən uzaq, sabahkı 
günü mülahizə etməyən, nə bilim, rəiyyətdi-nədi, ona kömək çıxan 
və fəqir-füqəraya tərəfdar olub öz şəxsi işlərini xidmətinə qurban 
edən kəmtəcrübələrdi…» Belə hallarda ədib bəzən «lazım 
 271
olmayan» cəhətləri də qeyd edir: «biri ucaboy, biri alçaqboy» və s. 
Əslində, bu sözlərin mətləbə dəxli yoxdur. Lakin müəllif belə 
cəhətlərin mətləbə dəxli olub-olmamasını nəzərə almır, belə 
«lazımsız» əlamətləri də qeyd etməklə bildirmək istəyir ki, onun 
başqa məqsədi yoxdur, o yalnız fərqli xüsusiyyətləri sadalayır və s. 
Faktın gücünə gəldikdə, müəllif «bu dünyanın təqazasını duyan», 
«özü üçün gün ağlamağı bacaran», «hirsli», «adam döyən», 
«rəiyyətin atasını-anasını söyən», «kəndə gələn kimi kasıb 
rəiyyətdən qaymaq tələb edən», «həqiqi qolçomaq», «cəlalı qədim 
xan cəlalı kimi» olan icrakomların atasını yandırır, namuslu və 
həqiqi şura işçiləri ilə yanaşı, kəndliləri istismar edən, əliəyri, rüş-
vətxor, mədəniyyətsiz, sovet qanunlarından qorxan və bu 
qanunlara zidd mövqe tutan, qolçomaq qalığı olub məsul vəzifəyə 
soxulmuş yaramaz işçilərin olduğunu göstərir. Bu cür tənqid 
inqilabdan əvvəlki ezopçuluq vərdişləri ilə bağlı idi. 
Yeni hökumətin qanunlarına tabe olmaq istəməyən, xüsusən 
hökumətin qənaət haqqında qərarına müqavimət göstərən, 
qoluzorluluq edən bəzi şəxsləri ifşa etmək üçün ədib «Dirsək 
bilər» felyetonunu yazmışdır. Felyetonda dirsək sözü həm həqiqi, 
həm də məcazi mənadadır: «Lüğətdə dirsək – qolun iti sümüyünə 
deyirlər». Bu konkret izahatdan sonra əsl xəstələrə macal 
vermədən özlərini kurort və sanatoriyalara salanlar, qənaətin 
düşməni olub, lakin qənaətdən söz düşəndə «gözəl-gözəl şeylər» 
danışıb-yazanlar, fəqir-füqəranı dirsəkləyib özünə yol açanlar 
tənqid olunur və «bunların hamısını dirsək bilər» – deyə 
«qoluzorluluq» əvəzinə dirsək sözü işlədilir. 
Felyetonlarda bürokratizm və süründürməçilik halları da eyni 
üsulla tənqid olunmuşdur. «Uzandırma» felyetonu məhz bu 
münasibətlə yazılmışdır:  
        «Şəhərdə «süründürmə» deyilir. 
         Kənddə «uzandırma» deyilir. 
«Süründürmə»nin mənasını dəxi hamı bilir. Amma 
«uzandırma» təzə istilahdır. Bu da kənd istilahıdır» 
 272
Əkinçilərə kömək məqsədilə yaradılmış kredit 
cəmiyyətlərindəki süründürməçiliyi pisləyən ədib yeni şuralara 
«uzandırma» ləfzinin kökünü qazımağı məsləhət görür. 
Bəzən ədib ictimai hadisələrin tənqidi prosesində satiranın 
yönəlmiş olduğu əsas obyektin daha gülünc təsviri üçün maraqlı 
müqayisə vasitələri tapır, elə əşya və hadisələrə müraciət edir ki, 
əsas hədəfə başlanğıcdan zərbə vura bilsin. Üzdəniraq yazıçı və 
məqalə müəlliflərini yanlış yoldan çəkindirmək, öyrənmədən 
yazmağın, uydurmağın jurnalistə yaraşan hərəkət olmadığını 
göstərmək üçün belə qəzetçilər ibtidai varlıqlarla yanaşı qoyulur: 
«Lüğət kitablarımızın birində sözlər bu qaydada məna 
olunurlar. Məsələn: 
Som – bu, bir növ balıqdır. 
Lipa – bu, bir növ ağacdır. 
Çij – bu da bir növ quşdur. 
Bu günlərdə mən bir məqalə yazana rast gəldim: bu da bir növ 
yazıçılıqdır» («Bir növ yazıçı»). 
Şübhəsiz, bu tərtibat müəllifindir. Burada heç bir əlifba 
qaydasına da riayət olunmamışdır. Müəllifi bu heç maraqlandırmır 
da. Onu maraqlandıran cəhət baş sözlər və onların izahıdır. Som, 
lipa, çij və yazıçılıq! Barı bunlar balıq, ağac və quş növləri kimi 
normal növlərdirmi? Belə olsa, kinayə indiki kimi güclü olmazdı. 
İzahatdakı «bir növ» sözləri «bir cür», «oxşar» mənasındadır: som 
– balığa oxşar şeydir, lipa – ağaca bənzər bir şeydir, çij – bir cür 
varlıqdır ki, buna quş da demək olar və s. Beləcə də saxta 
yazıçılıq! «Özü nə Azərbaycan dilini bilir, nə camaatı tanıyır, 
amma sən gəl məqaləsinə bax! Yazır: Azərbaycanda qəza, nahiyyə 
və kənd idarələrinin dövlətindən qurd quzu ilə otlayır». 
Ədib fürsətdən istifadə edərək o dövrdə hələ kökü kəsilməmiş 
quldur-qaçaqları, rüşvətxor qulluqçuları da tənqid edir, qurd və 
quzu sözlərini aşağıdakı kimi mənalandırır: «…qəzalarda otlayan 
quzular ibarətdir fəqir və dilsiz-ağızsız kəndlilərdən, qurdlar da 
haman quldur-qaçaqlar və haman rüşvətxor məmurlardır ki, 
 273
onların bərəkətindən Azərbaycan kənd camaatı bilmir hara baş alıb 
köçsün». 
Yazıçı eyni üsulla gözəllik sözünə də dərin ictimai məna 
vermişdir. «Kommunist» qəzetində dərc olunmuş bir məqalədən 
sitat gətirərək, müxtəlif  sinif və təbəqələrin «gözəllik» anlayışına 
münasibətini qeyd etdikdən sonra kənd işçi camaatının indiki 
halda bu anlayışı necə başa düşdüyünü belə izah edir: «Kənd 
əhalisinə gəldikdə, bunların da bu saat tək bircə idealı var: – Ay 
arvad, qorxuram gecə qaranlıqda qalaq. Götür o neft qabını, gör bir 
Hüseynqulugildən bir gecəlik neft tapıb gətirə bilərsən?» («Sənət 
və ədəbiyyat»). Yazıçı demək istəyir ki, bu saat kəndlilər ehtiyac 
içərisindədir, gözəllik onları bu ehtiyacdan qurtarmaqdan ibarətdir. 
Sözlərin məzəli izahı rəngarəng hadisələri – ictimai-siyasi 
məsələlərlə yanaşı, məişət məsələlərini, dini, fanatizmi, avamlıq və 
geriliyin müxtəlif təzahür hallarını ifşa etmək üçün yazıçıya geniş 
imkan vermişdir. Yalnız müsəlman aləminə məxsus olub, islam 
dini ilə bağlı bir sıra yaramaz adət-ənənələri yazıçı bu üsulla 
qırmanclamışdır. Bu cəhətdən qeyrət sözünün izahı daha 
maraqlıdır. «Arvad öldürənlər, yaxud qeyrət» felyetonunda 
başlıqdan sonra verilmiş «İstilah komisyonunun nəzəri-diqqətinə» 
sözləri zahirən belə təəssürat yaradır ki, guya müəllifin məqsədi, 
həqiqətən, bu sözü bir termin kimi izah etməkdir. Felyetonu 
oxuduqda məlum olur ki, ədib yenə də öz üslubuna sadiqdir: o, 
demək istəyir ki, istilah komisyonu bu sözü necə izah edir-etsin, 
müsəlman aləmində onun öz xüsusi mənası var, müsəlman olan 
kəs onu yalnız bir cür başa düşür: «Qeyrətin əsl mənası arvad 
öldürməkdir». «…hirs vurur təpəmə və bıçağı götürüb arvadımın, 
yainki bacımın başını kəsirəm. «Qeyrət» buna deyərlər!» Ədib 
göstərir ki, başqa dinə mənsub olan xalqlarda belə adət 
olmadığından belə bir vəhşiliyi ifadə edən söz də yoxdur: 
«Qeyrət» dedikdə bir istilahdır ki, ancaq bizlərə məxsusdur; belə 
ki, bu söz nə rus dilində var, nə erməni, gürcü və nə də Avropa 
dillərində var». «Daha doğrusu, «qeyrət» əslən Bakı istilahıdır», 
 274
«…çünki Bakıdan və bizim qeyri şəhərlərimizdən savayı, 
Rusiyada və Avropada arvad öldürmək yoxdur, onunçün də o 
məmləkətlərdə «qeyrət» ləfzi də işlənmir». «Arvada gücləri çatır» 
felyetonunda da qeyrət sözü əsasən bu mənada izah olunmuş və 
işlədilmişdir. «Kovdanlar» felyetonunda isə qeyrəti mıqqıldamaq 
ifadəsinə rast gəlirik. Bu ifadənin tərkibində qeyrət sözü nisbətən 
geniş mənada – müsəlman qeyrəti, təəssübkeşlik, süni millətçilik 
mənasındadır. Qeyrəti mıqqıldamaq – köhnə müsəlman qeyrəti 
dilə gəlmək, qeyrətinə toxunmaq mənasını ifadə edir. Bu ifadədən 
kovdan sözünün vasitəsilə arvadı çadralı kommunistlərin, bir sıra 
ciddi səhvlərə yol vermiş gənc proletar şairlərinin tənqidi 
prosesində istifadə olunmuşdur: «Kovdan» qanmaz adama 
deyərlər. Bu istilahı mən birinci dəfə Mirzə Fətəli Axundovun 
kitabında görmüşəm. Orada birisi üzünü bir nəfər bizim 
azərbaycanlıya tutub deyir: «Siz qəribə «kovdan adamsınız». O 
vaxt mən qəlbən kitab sahibindən bir növ rəncidəxatir oldum; 
çünki atadan və babadan mən özüm azərbaycanlıyam, onunçün də 
mənim qeyrətim bir az mıqqıldadı». Yazıçı təhkiyəni elə aparır ki, 
doğrudan da, diqqətli olmadan, düşünmədən kovdan sözü ilə 
arvadı çadralı kommunistlər müxtəlif məsələlərin əlaqəsiz izahı 
kimi görünür. Lakin dərindən diqqət yetirildikdə, arvadlarını çadra 
altında saxlayan kommunistlərin «kovdan»lığının daha kəskin 
ifadə edilmiş olduğunu görürük. 
«Cəmdək», «Ləkə», «Traktor və Əli şiəsi», «Pak neft və 
murdar neft», «Rişə» və başqa felyetonlarda tənqid hədəfi din və 
mövhumat olsa da, ədib hadisələri ictimai-siyasi məsələlərlə, 
beynəlxalq siyasətlə əlaqələndirməyi də unutmamışdır. «Avam 
arasında «cəmdək» – heyvan ölüsünə deyirlər» – sözləri ilə 
felyetona başlayan ədib tədricən sözü məcaziləşdirir və cəmdək 
ləfzi ilə çürümüş islam dini nəzərdə tutulur, cəmdəyə hər cür 
həşərat və mikroblar daraşa bildiyi kimi, babiliyin də yalnız «dılğır 
müsəlmanlar» arasında yayıla bildiyi göstərilir. «Ləkə» 
felyetonunda müəllif əvvəlcə sözün ilk mənasını izah etməyə 
 275
çalışır: «O yerdə ki bir ləkə var, o yer çirkin görsənir». Bundan 
sonra ədib özü də sözün məcazi işlədiləcəyini etiraf edir, 
əvvəlcədən bildirir ki, ləkə məsələsi ilə əlaqədar «bir neçə 
«istisna» əhvalatı da var ki, bizim dilə çöndərəndə «qaydadan 
çıxmaq» gəlir». Beləliklə, felyetonda dini təəssübkeşliyin 
nümayəndələri, əhalini soyub-talayan ruhanilər, şeytanət və dedi-
qodu ilə məşğul olan adamlar zəhmətkeşlər üçün, yeni quruluş 
üçün ciddi ləkə hesab olunur və bu cür ləkələri – zəliləri qoparıb 
atmaq, təmizləmək məsləhət görülür. 
Yeni texnikadan istifadənin ölkəmizdə pis vəziyyətdə olma 
səbəbini, bir tərəfdən də, cəhalət və avamlıqda, fanatizmdə görüb 
maraqlı müqayisə vasitələrinə müraciət edən ədib traktorla Əli 
şiələrini qarşılaşdıraraq tənqid obyektini məsxərəyə qoyur: 
«Traktor ibarətdir elə bir maşından ki, onun dalına bir neçə kotan 
dəmirini bağlayırsan, bir desyatin yeri əkib çıxsın başa. Əli şiəsi də 
ibarətdir elə bir yaranmışdan ki, onun gecə-gündüz fikri-zikri 
cənnətin qəbzini mollalardan yalvarıb istəməkdir». 
Zahirən sadə görünən bu qarşılaşdırmada çox böyük məna 
vardır. Aydın hiss olunur ki, bu sözləri ədib qeyzlə deyir, insan 
cəhalətindən acı istehza ilə danışır; müsəlman aləminə üz tutaraq 
acı-acı deyir ki, bəsdir, ayılın, oruc-namaz, şəkkiyyat, həcc, 
məhərrəm, səfər, rəbiyəl-axir, cənnət, cəhənnəm söhbətlərindən 
usanıb əl çəkin, qonşulara baxın, texnikanı öyrənin, milləti başqa 
millətlər arasında xar etməyin. Xış, cüt, gavahın əsri deyil! Boş 
qafaları doldurmuş «pak islam əlini traktorun yağı ilə 
murdarlamaq» kimi söhbətlərlə bu qədər vaxt almaq, bu qədər 
alçalmaq olmaz! 
«Traktor və Əli şiəsi» müvəffəqiyyətlə yazılmış 
felyetonlardandır. Ədib felyetonda lüğətçilik üsulu ilə yanaşı, həm 
də Əli şiələrinin «tərəfdarı» kimi çıxış edir, axıra qədər Əli 
şiələrini «müdafiə edir». 
 276
Felyetonlarda sövqi-təbii, rişə, ürkütmək, gədə, mədfən, 
kooperativ, səbr sözləri də əlavə, məcazi mənalarda, ictimai 
hadisələrlə əlaqələndirilərək şərh olunmuşdur. 
Mirzə Cəlil yaradıcılığında sözlərin məzəli izahı son dərəcə 
müxtəlif hadisələri, mühüm ictimai problemləri, köhnə və yaramaz 
adət-ənənələri, məişət məsələlərini əhatə edir. Yazıçı tək-tək 
sözlərin və ifadələrin təfsiri yolu ilə mühüm nöqsanları tənqid 
hədəfi kimi birləşdirmiş, cəmiyyət həyatındakı eybəcər və yaramaz 
halların ifşası üçün bu üsuldan məharətlə istifadə edə bilmişdir. 
Mənşə etibarilə fransız ensiklopedistlərinin yaradıcılığı ilə bağlı 
olub, bizim ədəbiyyatımızda ilk dəfə M.F.Axundovun istifadə 
etdiyi bu üsul Mirzə Cəlil yaradıcılığı üçün daha xarakterik olub, 
onun üslubunu səciyyələndirən mühüm fərdi keyfiyyətlərdəndir. 
Frazaların əks mənada işlədilməsi. Başqa söz sənətkarları 
kimi, satirik yazıçı və şairlər də xalq dili frazeologiyasına müraciət 
etmədən yüksək bədii keyfiyyətə malik sənət əsərləri yarada 
bilməzdilər. Frazeoloji materialın milli orijinallığı, obrazlılıq və 
emosionallıq keyfiyyətləri, koloritlilik, məcazilik və elastiklik 
xüsusiyyətləri, sadəlik, aydınlıq, ifadəlilik kimi mühüm cəhətləri 
satira dili üçün də vacib və zəruridir. Satirik sənətkar da frazeoloji 
materialdan ustalıqla istifadə etməyi bacarmalıdır. İstər bədii, 
istərsə də bədii-publisistik əsərlərin dili üzərində işləyərkən satirik 
yazıçı bu sahədə qeyri-satirik sənətkarlara aid nə varsa, 
hamısından faydalanmalı olur. Lakin bunlar satira ustası üçün 
azdır. O, ifadələr üzərində daha çox düşünməli, onların məna 
imkanlarını, məcazilik dərəcəsini, frazeoloji mühiti daha çox 
nəzərə almalı, ifadənin mənasını eyham və işarələrlə, istehza və 
kinayə ilə zənginləşdirmə qüdrətinə malik olmalı, onu satira 
vasitəsinə çevirə bilməlidir. Belə halda frazeoloji mühitlə bağlı 
olaraq, sözün məna quruluşu müəyyənləşir, o, bir daha 
məcaziləşərək, əlavə semantik çalarlar kəsb edir. Bu hal, bir 
tərəfdən, sənət əsərinin bədii keyfiyyətinə müsbət təsir edirsə, 
digər tərəfdən, sözün, ifadənin məna imkanları genişlənmiş olur, 
 277
söz və ifadələrdən istifadə ədəbi-bədii dili zənginləşdirmə 
istiqamətinə yönəldilmiş olur. Komik sənət söz üzərində daha çox 
işləməyi tələb edir. Sözlərin frazeoloji mühitini dəyişmək, onları 
gözlənilməz sözlərlə əlaqələndirmək yolu ilə nitqin ifadəlilik 
vasitələrini artırmaq və zənginləşdirmək ehtiyacı meydana çıxır. 
Prof. C.X.Hacıyev Sabir satiraları üzərindəki müşahidələrinə 
əsasən çox düzgün qeyd edir ki, şairin «Bağrım yarılır xəncəri-
bürranını görcək» misrasındakı bağrım yarılır idiomu min cür 
mənada işlənsə də, Sabirdə olduğu satirik məna bunların heç 
birində yoxdur».1 Xalq ifadələrindən bu cür istifadə hallarına biz 
Zakirin, S.Ə.Şirvaninin əsərlərində də rast gəlirik. Lakin bu sahədə 
«Molla Nəsrəddin»in üslubu, Sabirin və Mirzə Cəlilin bədii dili ilə 
heç bir fərdi üslubu bərabər tutmaq olmaz. 
Mirzə Cəlilin felyetonlarının dili ümumxalq dili 
frazeologiyasından istifadə baxımından çox zəngindir. Lakin bu 
əsərlərin dilindəki frazeoloji material ümumilikdə, bir küll halında 
məzhəkəli-satirik yazı üsuluna xidmət etmir. Məsələn, hoydu-
hoyduya götürmək, gözaydınlığı vermək, puça çıxarmaq, 
öhdəsindən gəlmək, şaxsey getmək, əl atmaq, bərkə qısnamaq, 
sözü göyərmək, meydan sulamaq, şəkk gətirmək və s. kimi yüzlərlə 
canlı ifadələr satirik mühitdə satira çalarına malik olsa da, ədib 
bunları kəskin satira vasitəsi kimi işlətməmişdir.  
O yerdə ki ədibin kinayəsi güclənir, ifadənin mənası kinayə və 
istehza ilə dolğunlaşdırılır, ifadə ümumxalq dilindəki məlum 
semantikasına zidd məna ifadə etməyə başlayır, onda kəskin 
satiraya keçilmiş olur, ifadə bir növ neqativləri xatırladır və onun 
əsl üzünü əksinə təsəvvür etmək lazım gəlir. And, alqış, qarğış, 
söyüş, yalvarış bildirən ifadələr bu cəhətdən daha xarakterikdir. 
Əgər ümumxalq dilindən alqış bildirən ifadə seçilib götürülmüşsə, 
deməli, ədib söyür; əgər söyüş məzmunlu vulqar ifadə işlənmişsə, 
deməli, ədib obyektə müsbət münasibətdədir. Lakin belə 
                                                 
1  Ú ÿ ô ÿ ð  Õ ÿ í ä à í. Ñàáèð éàðàäûúûëûüûíûí ñÿíÿòêàðëûã õöñóñèééÿòëÿðè, Àçÿðíÿøð, 
1962, ñ.184. 
 278
vəziyyətdə ifadələrin kimin dilindən, kimə qarşı, hansı şəraitdə və 
nə məqsədlə işlədilmiş olduğunu unutmaq olmaz. Mənfi məzmuna 
malik ifadə mənfi obrazın dilində müsbət məna daşıdığı kimi, 
müsbət ifadə də müsbət obrazın və ya müəllifin öz dilində mənfi 
məna qazanır. «Əsatiri-əvvəlin» (1927) felyetonunda «bir ət 
parçası», «bir diri cənazə» kimi təsvir olunan Ətağaya inananlar. 
«İçərişəhərin şarlatanları» ifşa olunur. Ədib göstərir ki, hələ min 
üç yüz il bundan əvvəl mədinəlilər və o cümlədən Əbuləhəb adlı 
birisi Məhəmməd peyğəmbərin qabağına çıxıb, onun «Quran»ını 
«əsatiri-əvvəlin» adlandırdıqları, nağıl və əfsanə hesab etdikləri 
halda, çox-çox dağları deşən, qayaları sındıran Oktyabr inqilabı on 
ilin müddətində hələ İçərişəhərin şarlatanlarına təsir edə bilməyib. 
Felyeton Əbuləhəbin və mədinəlilərin peyğəmbərə etirazının 
təsviri ilə başlayır, lakin ədib Əbuləhəbi və mədinəliləri  tərifləmir, 
aşkar şəkildə onların tərəfində durmaq, onları içərişəhərlilərə 
nümunə göstərmək yox, əks mövqedən çıxış edir, peyğəmbərə 
etiraz edənləri «söyür»: «Dili qurusun mədinəlilərin! Əlləri 
qurusun Əbuləhəbin! Haqqı inkar etmək o məlunlardan qalıbdır». 
«Tövhid» felyetonunda da allahın birliyinə inanmayanlar, allaha 
şərik axtaranlar eyni dil, eyni üsul ilə «söyülür»: «Allaha şərik 
qərar verənlərə min lənət olsun!»  
«Məktəblər» felyetonunda isə, əksinə, məktəb həyətini 
karvansara həyətinə çevirən bələdiyyə idarəsinə «alqış» eləyir, 
rəhmət oxuyur: «Allah məktəb həyətini karvansara həyətinə 
mübəddəl edən bələdiyyə idarəsinə Kərbəla qismət eləsin!» Eydi-
fitr gününün istirahət günü elan olunmasından qəzəblənən ədib bu 
qərardan sonra guya özünün də müsəlmanlığa qayıtdığını bildirir 
və istehza ilə yazır: «Amma şükr olsun allaha, minlərlə rəhmət 
olsun səbəbkarın ata və anasına!» 
«Dindarlıq» felyetonundan aydın olur ki, «böyük bir xaçpərəst 
katalikosu» tərəfindən Şura Cümhuriyyətləri İttifaqı qurultayına 
təbrik teleqramı göndərilməsi və bu xəbərin qəzetlərdə dərc 
olunması ədibi heyrətə salmışdır. Yazıçının təəccübünə səbəb 
 279
budur ki, doğrudanmı katalikosu «bolşevik tərəfdarı» hesab 
edirlər? Buna görə də felyeton kinayəli müqəddimə ilə başlanır: 
«Mən yazılarımı indiyə kimi «dinsizlik» ünvanı altında yazırdım. 
Amma indi görürsünüz ki, dinsizliyi tullayıb dindarlıq moizəsi 
eləyirəm. Demək, istiğfar eləyirəm, demək, ağ ləkə qara ləkəni 
basır». Şübhəsiz, böyük ateist burada da kinayə ilə danışır, həm də 
barışmaz və qəzəbli kinayə ilə. Mirzə Cəlil və istiğfar eləmək! 
Əlbəttə, bu sözlər lağa qoymaq üçündür. Ona görə də buradakı ağ 
ləkə qara, qara ləkə ağ kimi başa düşülür. Yazıçı bildirmək istəyir 
ki, qara ləkə ağ ləkəni örtməməlidir: müxtəlif dinlərə və din 
xadimlərinə münasibətdə ardıcıl olmaq lazımdır, heç bir dini 
dirçəlişə yol vermək olmaz; kütlə dinin, fanatizmin təsirindən xilas 
olmadığı üçün qəzetlərdə katalikos cənablarının teleqramının iri 
hərflərlə dərc olunması tərəddüdlərə səbəb olur və s. 
Məktəb və müəllim məsələlərinə baxan BONO işçilərinin 
bacarıqsızlığının və yerli şəraiti bilmədiklərinin tənqid olunduğu 
«Müəllim» felyetonunda ədib yenə satirik dil ilə danışır, məktəb 
və müəllim barədə «narahat olmamağı» tövsiyə etdikdən sonra 
yazır: «…biz mömin müsəlmanların bundan vacib vəzifələrimiz 
var: budur, orucluq qurtarır, məhərrəm daxil olur, biz müsəlmanıq, 
təklifimiz hər halda çoxdur. Dünyanı bir az da boş tutmaq». Ədib 
öz fikrini müstəqim şəkildə, birbaşa və açıq söyləyə də bilərdi, 
lakin felyeton indiki təsir gücünə və bədii keyfiyyətə malik 
olmazdı. Burada çağırış, təsir daha güclüdür. Ədib Sovet 
hökumətinin verdiyi hüquqlar əsasında müəllim və məktəb 
məsələlərini nizama salmağa, yeni milli siyasətin geniş 
imkanlarından istifadə etməyə səsləyir, laqeydlik, qeyri-ciddilik, 
məsuliyyətsizlik kimi yaramaz mənfi keyfiyyətləri özündə ehtiva 
edən dünyanı boş tutmaq siyasətindən əl çəkməyi tələb edir. 
Beləliklə, mənfi hadisənin ifadəçisi olan fraza ədibin dilində əks 
məna almaqla, tərəqqi və yüksəlişə çağırış kimi səslənir. 
Gorun çatlasın ifadəsi, adətən, yaxın adama, səmimi 
münasibətdən doğan bir məcazi birləşmə kimi, təəssüf hissilə 
 280
söylənər. Mirzə Cəlil isə bu ifadəni beynəlxalq hadisələrin şərhinə 
cəlb etmiş, acı istehza və rişxəndlə boyamış, mənaca daha da 
dolğunlaşdırmışdır. Ədib Cənubi Azərbaycanda istiqlaliyyət 
tərəfdarlarının düşməni olan Mir Tağı Həririyə üz tutaraq deyir: 
«Gorun çatlasın, ey Mir Tağı Həriri! Bir başını qəbirdən çıxart, 
dünyaya tamaşa elə!» («İran işləri») Adama elə gəlir ki, burada 
Həririyə ədibin səmimi münasibəti ifadə olunmuşdur. Lakin bu 
sözlərin ardınca gələn: «Sən çox arxayın tünbətün düşüb getdin və 
elə bildin ki,  dəxi Azərbaycanın istiqlaliyyət söhbəti də səninlə 
bərabər ölüb getdİ» – cümləsindəki tünbətün düşüb getdin ifadəsi 
ədibin kəskin istehzasını bildirməklə yanaşı, gorun çatlasın 
ifadəsinin də rişxənd və istehza ilə söylənmiş olduğunu göstərir. 
«Yenə mənim üzümü ağardan müqəddəs vətənim olacaq» – 
cümləsi ilə başladığı «Müqəddəs vətənim» felyetonunda, bir az 
əvvəl qeyd etdiyimiz kimi, kinayə daha acıdır. Ömrü boyu Kərbəla 
və Həcc ziyarəti ilə əlləşən, işini-gücünü buraxıb ölülərinin 
sümüklərini «müqəddəs» torpaqlara daşıyanlarla mübarizə edən 
ədib sovet dövründə, özünün dediyi kimi, suri-İsrafilin çalındığı 
bir zamanda zəvvar dəstələrinin aradan qalxmadığını, hətta bəzi 
şura işçilərinin belə dəstələrə başçılıq etdiklərini gördükdə sanki 
dəhşətə gəlir. Müqəddəs vətənim – dedikdə, beyinləri cəhalət 
qaranlığı ilə qaralmış insanların – «müqəddəslərin» çox olduğu, 
avamlıq və nadanlıq məkanı, ruhani dünyagörüşünə uyğun 
müqəddəslik nəzərdə tutulur, ona görə də felyetonda bu söz istehza 
hopdurulmuş bir mənaya malikdir. Felyetonun ilk cümləsindəki 
üzümü ağardan ifadəsi tamamilə əksinə başa düşülür. Naxçıvan 
Tiflis ilə müqayisə edilir: qonşu ölkələrdə din əleyhinə «cəlallı 
nümayişlər» təşkil edildiyi halda, burada kəndin başbilənləri və 
məsul işçiləri Kərbəla ziyarətinin təşkili ilə məşğuldur. Ədibin 
sözlərini həqiqi mənaya çevirdikdə, felyetondakı üzümü ağardan, 
başımı ucaldan, məni şöhrətə mindirən ifadələri üzümü qara, 
başımı alçaq edən, məni hörmətdən salan ifadələri ilə 
antonimlikdən çıxır və sinonimləşir.  
 281
Ədib ifadələrin keyfiyyət və rəngarəngliyini nəzərə alaraq, 
xalq dili frazeologiyasından kinayəli-emosional nitq prosesində 
ustalıqla istifadə etmiş, folkorla daha çox bağlı olub, təbiiliyi və 
obrazlılığı ilə emosional təsir bağışlayan ifadələri kəskin satira 
vasitələrinə çevirə bilmişdir. 
Məsəllər öz mənasının əks qütbündə. Söz sənətinin bütün 
başqa növləri kimi, satirik əsərlər də xalqın həyat tərzi, təfəkkürü 
və dünyagörüşü, nikbinliyi və mübarizəsi barədə geniş 
ümumiləşdirmə qüdrətinə, dərin mənaya, obrazlılıq və ifadəlilik 
xüsusiyyətlərinə malik olan, zəngin və uzunmüddətli təcrübəyə 
əsaslanan ümumxalq ifadə vasitələri ilə – atalar sözləri və 
məsəllərlə, hikmətli sözlər və aforizmlərlə bədiilik keyfiyəti 
qazanır, yığcamlıq, mənalılıq, dərinlik və təbiilik kimi 
xüsusiyyətlər kəsb edir. Elə bir bədii əsər tapmaq olmaz ki, bu cür 
ifadə vasitələrindən tamamilə yan keçsin. Əsl satira yaradıcısı 
böyük ümumiləşdirmə qüdrətinə malik olan, sınaqlardan keçərək 
sabitləşmiş atalar sözlərinin, məsəllərin mənasını bir qat   zən-
ginləşdirir, məcazilik əsasında formalaşmış monolit ifadə 
vasitələrini bir daha məcaziləşdirmə, kinayə və istehza ilə 
rəngləmə istiqamətində inkişaf etdirir. Yazıçı bu sahədə 
müvəffəqiyyətli yaradıcılıq nailiyyətləri əldə etdikdə, xalq dilinin 
bu seçmə ifadə vasitələrinin hədsiz imkanları da üzə çıxmış olur. 
Cəlil Məmmədquluzadənin satira dili ona görə uğurludur ki, o, 
dilin başqa elementləri, xüsusən düzgün seçilmiş leksik vasitələri 
ilə bərabər, frazeoloji materialdan da bizim ədəbiyyatımızda ilk 
dəfə belə bir istiqamətdə yüksək sənətkarlıqla istifadə edə 
bilmişdir. 
Ədibin yalnız felyetonlarında deyil, hekayələrində də  atalar 
sözləri və məsəllər fərqli stilistik-semantik aspektdə işlədilmişdir.1 
Başqa sözlə desək, C.Məmmədquluzadə atalar sözləri və 
məsəllərdən ilk dəfə bir sistem şəklində ezop ifadə vasitəsi kimi 
                                                 
1 Áàõ.: Ì ÿ ì ì ÿ ä  Ì ÿ ì ì ÿ ä î â. Úÿëèë Ìÿììÿäãóëóçàäÿíèí áÿäèè íÿñðè. 
Àçÿðá. ÑÑÐ ÅÀ íÿøðè. Áàêû, 1963, ñ.142-143. 
 282
istifadə etmiş, lakin onların ümumi ifadəlilik, bədiilik, mənalılıq 
kimi cəhətlərinə də biganə qalmamışdır. «Molla Nəsrəddin»in ilk 
felyetonlarından başlayaraq, ədib atalar sözləri və məsəllərə daha 
dərin ictimai-siyasi rəng vermiş, onları bəzən forma və semantik 
cəhətdən müvəffəqiyyətlə dəyişə bilmişdir. Məsələn, jurnalın 
1906-cı il ikinci nömrəsində «Tamarzıdan kəs, dadana ver» 
məsəlini «Tamarzıdan döyə-döyə al, dadana ver» şəklində, «Toxun 
acdan nə xəbəri» məsəlini «Toxun acdan gərək xəbəri olmasın» 
şəklində işlətmiş, «Çox bilib az danışmaq igidin ləngəridir» atalar 
sözünü «Çox bilirsən az danış, az bilirsən çox danış» şəklinə, 
«Dərə xəlvət, tülkü bəy» məsəlini «Dərə xəlvət, tülkülərimiz bəy» 
şəklinə salmışdır1 ki, bu cür forma dəyişikliyi atalar sözlərinin 
mənasına ciddi təsir edərək nəzərdə tutulan fikrin daha qabarıq 
ifadəsinə səbəb olmuşdur. Atalar sözlərindən bu cür istifadə üsulu 
«Molla Nəsrəddin» ilə bağlıdır. Bü usul, şübhəsiz, bütün 
ədəbiyyatımız üçün yeni və orijinal idi. 
Mirzə Cəlil atalar sözləri və məsəllərdən klassik 
ədəbiyyatımızda olduğu kimi – ənənəvi üsulla da istifadə etmişdir. 
Bu cür hallarda ədibin kinayəsi ümumi mətn ilə bağlı olur və 
təhkiyə üsulunun özündən doğur, atalar sözləri və məsəllər isə 
məlum ümumiləşmiş mənasını saxlayır. Məsələn, inqilabın ilk 
illərində milli  adət və ənənələrdən uzaqlaşanları tənqid edən 
«Dinc ol» («Səbrina dər») felyetonunda atalar sözləri qeyd 
etdiyimiz qayda ilə işlədilmişdir: 
«Ayağı bir-bir qoyarlar pilləkana. 
Tədriclə. Yaxşı-yaxşı. Ustubnan. 
Bir də kəndlərdə bir «ürkütmək» ləfzi də var: ədə, o dayçanı 
ürkütmə, qaçar, ziyanlıq edər. 
Bu qədər müqəddimədən sonra keçək mətləbə». 
Diqqət edilsə, əvvəlki üç abzasda söylənilən fikirlər bir 
məqsədə xidmət edir. Ədib göstərir ki, vaxtı çatmamış məsələlərə 
başlamaq, camaatı çaşdırmaq, narazı salmaq olmaz. Hər bir işdə 
ehtiyatlı olmaq lazımdır: «Baş aparmaq heç bir işdə yaramaz, hətta 
                                                 
       1  Áàõ.:  Ñ. Ú ÿ ô ÿ ð î â. Ìöàñèð Àçÿðáàéúàí äèëèíèí ëåêñèêàñû. Áàêû, 1958, ñ.148. 
 283
inqilabda da mülahizə və üslub lazımdır». Adama elə gəlir ki, 
yuxarıdakı qeydlər ədibin fikrinin ifadəsi üçün kifayətdir və 
doğrudan da, mətləbə keçəcək. Lakin bunun ardınca: «Qoy bir 
məsəl də var – onu da deyim: hoha var – dağa çıxarar, hoha var – 
dağdan endirər» – deməsi mövzunu genişləndirir və dərinləşdirir, 
söz deməyin qaydasını və tonunu öyrənmək məsləhət görülür. 
Buradakı məsəllər eyhamla söylənmiş olsa da, həqiqi kinayəlilik 
vasitəsi deyildir. Yazıçı onların sabit ümumi mənalarından istifadə 
etmişdir. Yuxarıda «Molla Nəsrəddin»in ikinci nömrəsindən 
verdiyimiz misallarda isə vəziyyət tamamilə başqadır. Həmin 
misallar əksinə söyləmə üsulunun ilk nümunələrindəndir. Bu üsul 
sovet dövrü felyetonlarında da davam etdirilmişdir. Ümumxalq 
dilində qədim dövrlərdən bəri «Kovxanı gör, kəndi çap», «Nə 
əkərsən, onu biçərsən», «Qoy ovcuma, qoyum ovcuna», «Dostun 
səni aş ilə, sən onu bozbaş ilə» və s. kimi atalar sözləri və məsəllər 
işlənir. Bunlardan birincisi kənddə qoluzorluların – kovxaların var-
dövlətə, mənsəb və ixtiyarata arxalanaraq etdiyi özbaşınalıqları 
nəzərdə tutaraq yaradılmışdır; get kovxanı gör (yəni bir  şey ba-
ğışla, cibinə bir şey sal), istəyirsən kəndi çap, tala; «Nə əkərsən, 
onu biçərsən» məsəli insanı yaxşı işə, xeyirxah əmələ səsləyir; 
sonrakı, iki misalda isə səxavətlilik, əliaçıqlıq, dost yolunda 
olanını əsirgəməmək, yoldaşlıq və dostluqda bərabərlik kimi xoş 
niyyətlər ifa də olunmuşdur. C.Məmmədquluzadə «Qəza müxbiri» 
felyetonunda1 qeyd etdiyimiz bu atalar sözləri və məsəllərə ciddi 
satirik məna vermişdir. Rəncbər Əkbər Qurbanov hiss edir ki, kənd 
şura  sədrlərinin bir sıra hüquq və imkanları var. Ona görə də «Hər 
cür əkinçilikdən mənfəətlidir», – deyə şura sədri olmaq qərarına 
gəlir. Qonşu kəndlərdən özünə dost və «arxa» tapır. Bunlardan biri 
də Kəhrizli kəndinin sakini Kazım Məmməd oğludur. Dostların 
köməyi ilə Əkbər Qurbanov şura sədri seçilir. Əkbərin şura sədri 
seçilməsinə səbəb olanlar onun niyyətindən xəbərdar idilər, onu 
yaxşı tanıyırdılar. Əgər onlar sağlam əməkçi, şüurlu və zəhmətkeş 
əkinçi olsa idilər, Əkbər Qurbanovu sədr seçməzdilər. Bu cəhəti 
nəzərə alaraq ədib, Əkbərin dostlarını kovxaya bənzədir və onun 
                                                 
1 «Ãÿçà ìöõáèðè» áÿçÿí ùåêàéÿ êèìè äÿ òÿùëèë îëóíóð. Áàõ. Ì ÿ ì ì ÿ ä   
Ì ÿ ì ì ÿ ä î â . Úÿëèë Ìÿììÿäãóëóçàäÿíèí áÿäèè íÿñðè. Áàêû, 1963, ñ. 87, 143. 
 284
işinin yaxşı getdiyni ön plana çəkərək kinayə ilə yazır: «Atalar 
deyiblər: «Kovxanı gör, kəndi çap». Göründüyü kimi, burada 
«kovxa» həqiqi mənada kovxa deyil, qanmaz, şüursuz, öz 
hərəkətləri ilə qolçomaqlara kömək edən rəncbər mənasındadır. 
Əkbər Qurbanov tezliklə yağlanır: «Hər yanda hörmət, itaət, qapısı 
ağzında bütün günü şikayətçi və gahdan bir quzu mələyir, toyuq-
cücə də qaqqıldayır, puldan-paradan da olur». Belə bir vaxtda o, 
Kazım Məmməd oğlu kimi dostlarını unuda bilməzdi: «Kazım 
Məmməd oğlu kimi dostları bu günkü gündə yaddan çıxarmamaq, 
bivəfa olmamaq  və atalar deyən kimi: «Yaxşılığa yaxşılıq mərd 
adamın işidir», «Hər nə əkərsən, onu da bicərsən», «Qoy ovcuma, 
qoyum ovcuna», «Dostun səni aş ilə, sən onu bozbaş ilə» və 
qeyriləri…» Artıq burada atalar sözləri və məsəllər saflıq, 
mehribanlıq, səxavət və əməksevərlik kimi mənalardan məhrum 
olmuş, dostbazlıq, əliəyrilik, kütləyə və ictimai əmlaka xəyanət, 
özünün və dostunun cibini güdmək, başqalarının hesabına 
dostlarının cibini doldurmaq kimi çirkin və həris ehtiraslar ifadə 
olunmuşdur. Lakin ədib atalar sözləri və məsəllərin formasında 
heç bir dəyişiklik etmədən, yalnız mətndəki müxtəlif cümlələrin 
məntiqi əlaqə və münasibətləri nəticəsində bu mənaları yarada 
bilmişdir. 
C.Məmmədquluzadə əsərin sonunda yenidən müxbir 
məsələsinə qayıdır və sünnət toyu əhvalatına keçmək üçün bir 
priyom kimi istifadə etdiyi müxbir söhbətini yenidən ortaya atır. 
Doğrudur, bir sıra başqa felyetonlarında ədib həqiqətən yalançı, 
böhtançı müxbirləri tənqid etmək məqsədi güdür, lakin bu əsərdə 
müxbirin «tənqid»i əksinə başa düşülməlidir, əslində, müəllif 
müxbirə müsbət münasibətdədir. Bunu ədibin müxbirlər qarşısında 
qoyduğu şərtlər də təsdiq edir: «Biri budur ki, böhtan, böhtan 
yazmasın. İkinci də budur ki, böyüklərə sataşmasın». Məlumdur 
ki, konkret olaraq söhbət sünnət toyundan gedir və bu hadisənin 
ifşası ədibin özünə də ləzzət verir. Ona görə də buradakı «böhtan» 
sözünü həqiqi mənada deyil, lağ və dolama mənasında başa 
düşmək lazım gəlir. Bunu ikinci şərt də təsdiq edir: Böyüklərə 
sataşmamaq – ədibin kinayəsi burada daha aşkardır. Nəhayət, 
bunları Kazım Məmməd oğlunun təşkil etdiyi sünnət toyunun 
müəllif tərəfindən «müdafiə» edilməsi də təsdiq edir: «Həmin toy 
əhvalatı doğru da olmuş olsa, burada məzəmmət  olunası bir şey 
 285
yoxdur». «Necə ki atalar da deyiblər: «Hər kosasaqqaldan bir tük 
çəkib topsaqqala versək, bunun saqqalı daha da top olar» və genə 
atalar deyiblər ki, «Hər lütdən bir sap çəksən, köynəkli adama 
artıq bir köynək də çıxar». Dilimizdə bela atalar sözlərinə rast 
gəlmirik. Bunlar, şübhəsiz, ədibin öz yaradıcılıq məhsuludur. 
Lakin bunların əsasında xalq məsəlləri durur; bunlar «Donuzdan 
bir tük çəkmək də qənimətdir», «Açın nəyi var ki, yalavaca da nə 
verə» məsəllərini yada salır. Lakin müəllif bu məsəlləri olduğu 
kimi işlətməmiş, onların məzmununu elə dəyişmiş və 
yeniləşdirmişdir ki, felyetonun ruhuna, Mirzə Cəlilin üslubuna 
uyğun olan kəskin satira vasitələri yaranmışdır. Sözsüz, bunların 
mənasını əksinə başa düşmədən müəllifin ideyasını da anlamaq 
olmaz. 
Ədib inqilabdan əvvəlki felyeton yaradıcılığında da belə 
cümlələr qurub işlətmişdir. Məsələn, «Qız uşağı səkkiz yaşında 
dişini, on yaşında işini, on dörd yaşında kişini dəyişər» – 
sözlərinin mənası Mirzə Cəlil sənətindən danışılarkən belə 
qiymətləndirilmişdir: «Diqqət edilsə, bu keyfiyyətlərdən ancaq biri 
(«səkkiz yaşında dişini dəyişmək») təbii bioloji haldır. Qalan ikisi 
isə insanlar tərəfindən zorakı şəkildə həyata keçirilir. Daxili 
qafiyələrə əsaslanan bu müsəlman tövsiyəsi zahirən atalar sözünə 
bənzəyir. Ancaq ehtimal etmək olar ki, bunu müəllif özu 
uydurmuşdur».1 
Atalar sözləri və məsəllərdə forma dəyişikliyi etməklə onların 
mənasını eyham və kinayə ilə zənginləşdirmək, onları əks mənada 
işlətmək üsulundan ədib başqa felyetonlarında da istifadə etmişdir. 
«Çətin məsələ» felyetonunda kredit şirkətlərinin işi tənqid olunur, 
yoxsul kəndlilərə borc pul vermək əvəzinə, kəndin  tavanalılarına, 
idarə müdirlərinə «çoxluca paralar pay-püşk edildiyi» göstərilir. 
«Varlılara kömək etmək, ya yoxsullara?» – sualına yazıçı kinayə 
ilə belə cavab verir: «İndi əgər birisi yanıla, bu məsələni bizdən 
sual edə – biz, doğrusu, varlıların tərəfdarıyıq, onunçün ki, biz bir 
para yerlərdə gərək atalar sözünə də qail olaq. Necə ki, atalar 
deyiblər: Yağı yağ üstə tök, qoy yarma yavan qalsın». Şübhəsiz, 
atalar belə deməyib. Atalar sözü «Yağ yağa qarışar, yarmalar 
                                                 
1  ß. Ù ö ñ å é í î â. Ìÿðìèëÿð ùÿäÿôÿ äÿéèð. «Óëäóç», 1967, ¹1, ñ.33. 
 286
yavan qalar» şəklindədir. Müəllifin yaratdığı formada şüurluluq 
ifadə olunduğuna, yarmanı yavan qoymaq üçün qəsdən yağı yağ 
üstə tökmək mənası ifadə edildiyinə görə kinayə də güclüdür. Bu 
sözlərin ardınca müəllif öz fikrini davam etdirir: «Bir də farslar öz 
lüğət kitablarında yazırlar ki, «ğəni malidarəst», yəni varlı adam 
Şeyx Qəni kimi gərək mal sahibi ola». Burada xalq 
etimologiyasına bənzər bir üsulla din xadimlərinin camaatı bu 
dünyadan çəkindirə-çəkindirə, özləri üçün hədsiz sərvət 
toplamaları məsələsinə toxunulmuş, bəzi idarə müdirlərinin də bu 
yolla getdikləri göstərilmişdir: «Ğəni malidarəst, miskin gəda», 
yəni Şeyx Qəni və idarə müdiri mal sahibi olar, amma «gəda»lar 
da kasıb olar». 
Atalar sözləri və məsəllər, istər kinayəli nitq vasitəsi kimi, 
istərsə də ənənəvi qayda ilə istifadə baxımından ədibin yazı 
maneralarında son dərəcə elastik və mütəhərrikdir. Bəzən atalar 
sözünün yalnız bir hissəsi saxlanmaqla mənası daha da 
genişləndirilmiş, ictimai məzmunu dərinləşdirilmişdir. «Azacıq 
aşım, ağrımaz başım» atalar sözündə qənaətlə, lakin sakit və dinc 
həyat sürmək, mal-dövlətə hərislikdən uzaq olmaq kimi 
keyfiyyətlər ifadə olunmuşdur. Ədib onun əvvəlki hissəsini  atıb, 
ikinci hissəsini saxlamaqla ictimai məzmununu zənginləşdirmiş, 
atalar sözünə ictimai hadisələrə laqeydlik, inqilabi işə etinasızlıq, 
«tədbirli və ehtiyatlı» tərpənmək, inqilab düşmənlərini narazı 
salmamaq kimi mənalar əlavə etmişdir. «Bitərəflər və din» 
felyetonunda bitərəflərin dilindən deyilir: «…biz inqilab-minqilab 
bilmənik və qeylü-qallı işlərdə iştirak etməmişik və inşallah, 
etmənik də. Atalar sözüdür. «Ağrımaz başım». «Atam mənə kor 
deyib, gəlib-gedəni vur deyib» məsəlindən də ədib belə bir 
məqamda istifadə etmiş, ərzaq vergisinin nöqsanları partiya və 
hökumət tərəfindən qeyd edildikdən sonra yazdığı felyetonda 
kəndlilərdən onların gəlirinə görə vergi alınmamasını «atam mənə 
kor deyib üsulu» («Ərzaq vergisinin nöqsanları») adlandırmışdır. 
Hətta bəzən atalar sözünün, məsəlin yalnız bir kəlməsi saxlanmış, 
 287
lakin həmin kəlmə mətnə elə daxil edilmişdir ki, bütövlükdə 
işlətməklə mənanı belə genişləndirmək, məcaziləşdirmək olmazdı. 
Məsələn, məhərrəmlik günlərində «küçələrə düşüb nərə etməklə 
dünyanı öz vəhşiliyinə şahid çəkməyi» təbliğ edənlərə tutarlı 
cavablar verdikdən sonra «Hər şey naziklikdən, insan qalınlıqdan 
sınar» atalar sözündən ədib yalnız bir element saxlamışdır: «Elə 
qanıram ki, bu nəsihətləri eşidən camaatda bir az-maz naziklik 
olsa, gərək bir az həya edə». («Məhərrəmlik»). Fikrin bu cür 
ifadəsi ona görə daha yaxşıdır ki, qeyd edilən atalar sözü 
ümumişlək xarakterə malikdir, onun bütövlükdə təkrarı indiki 
ifadə forması ilə müqayisədə ibtidai təsir bağışlaya bilərdi. 
Mötərizələr. C.Məmmədquluzadənin felyetonlarında mötərizə 
daxilində  verilmiş söz, ifadə və cümlələrin bir qismi başqa bədii 
əsərlərdə olduğu kimi, əlavə məlumat vermək xarakteri daşıyır. 
Lakin mötərizələr, başlıca olaraq, yazıçının satirik münasibətinin 
ifadəsinə xidmət edir; mətnin əsas mənasının, təhkiyənin ideya 
istiqamətinin açılmasında, ictimai-siyasi hadisələrin, müxtəlif 
şəxsiyyətlərin müəllif nöqteyi-nəzərindən şərhində bir açar rolunu 
oynayır. Bəzən mötərizə arasında verilmiş qeyd nəzərə alınmazsa, 
mətn ciddi planda başa düşülə bilər və satirik boyadan məhrum 
olar. Lakin mötərizələrdə verilmiş qeydlərə nəzər salınan kimi, 
ədibin dərin kinayəsi, mətnin məzmunundakı lağ və dolama, 
kəskin ictimai tənqid dərhal aşkar olur, mötərizələr ədibin 
kinayəsini qabarıqlaşdırır və kəskinləşdirir. Mötərizələrarası qeyd 
və kommentariyalardan ustalıqla istifadə edərək, ədib ifşa 
obyektini daha aydın nişan verir, diqqəti əsas hədəfə cəlb edir. Çox 
zaman əsas məsələ mötərizələrin köməyilə açılır və ədib mənfi 
tipin təfəkkür tərzinə uyğun ifadə üsulu ilə sığallaya-sığallaya 
gətirdiyi hərifə birdən-birə güclü bir zərbə endirir: xırda və ötəri 
görünən bir qeyd dərin məna ifadə edir. Böyük yazıçı 
mötərizəarası qeyd və kommentariyaları kəskin ifşa vasitəsi 
səviyyəsinə yüksəldə bilmişdir. 
 288
Mötərizələr (mötərizə daxilində verilən sözlər, ifadələr və 
cümlələr) felyetonlarda həmişə kinayəlilik vasitəsi kimi çıxış 
etmir. Bəzən ədib mötərizələrlə öz münasibətini bilavasitə bildirir.  
Məsələn, 1923-cü ildə yazdığı «Savad məktəbləri» felyetonunda 
fəhlə və kəndlilərin savad məktəblərinə laqeyd münasibətini 
mötərizə arasında verdiyi «Çünki fikirlər müqəddəs zəhər ilə 
zəhərlənibdir» sözləri ilə izah edir. Burada fikir konkretdir və 
müqəddəs zəhər birləşməsi müstəsna olmaqla, bütün sözlər öz 
müstəqim mənasındadır; yazıçı öz fikrini bilavasitə, birbaşa ifadə 
etmişdir. Bu hal ədibin satira dili üçün o qədər də xarakterik 
deyildir. Elə həmin felyetonda bundan əlavə, daha dörd mötərizə 
verilmişdir ki, bunlar əvvəlcə göstərdiyimizdən kəskin şəkildə 
fərqlənir, dolama, aşkar məsxərə mənası ilə diqqəti cəlb edir. 
Həmin mötərizələr aşağıdakı fikirlərlə bağlıdır: 1) indiki əsrin 
fəhlə və kəndlilərinin yüzdə doxsan doqquzu kablayı və məşədidir; 
2) kablayı və məşədilərə savad yox, növhə oxunarkən sinə vurmaq 
gərəkdir; 3) vaxtilə Nikolay dayıoğlumuz imkan vermədiyinə görə 
fəhlə və kəndlilərin çoxu kablayı və məşədilərdir; 4) 22 yaşlı fəhlə 
Kabla İmamquluya məktəbə yox, Xorasana getmək vacibdir. 
«Kablayı və məşədi» deyən kimi, ədib mötərizədə «şaxsey, 
şaxsey» sözlərini, ikinci fikirdən sonra «Əzmi-cihad etmisən, ey 
sərvərim», üçüncüdə «Necə qan ağlamasın daş bu gün», 
dördüncüdə «Fəda olum sənə, ya imam Rza!» – cümlələrini qeyd 
edir. Bunlar felyetonun satirik ahəngini xeyli gücləndirmiş, sakit 
və lal axan suda dərin burulğan kimi, satira obyektini onun öz 
həyat devizini ifadə edən sözlərlə, bütün yaralı cəhətləri ilə 
birlikdə ifşa etmişdir. Mötərizələr məşədi və kərbəlayıların yazıq 
halını uzun və geniş şərhlərdən daha təsirli canlandırır və eyni 
zamanda sovet dövründə savad məktəblərindən qaçan fəhlə və 
kəndliləri ustalıqla tənqid edir. Qocalmış, qartımış, fanatizm 
iliyinə işləmiş məşədi və kərbəlayılardan ədib bir şey gözləmirdi, 
«yenə ümid cavanlaradır» deyə cavanların təhsili, tərbiyəsi ilə 
daha ciddi məşğul olmağı məsləhət görürdü. Sonrakı dörd 
 289
mötərizə əvvəlki mötərizə kimi deyil. Burada yazıq hala salınmış 
insanın öz tipik, «sevimli» ifadələri, aforizmləri ilə özünü ifşa, mü-
rəkkəb bir yolla yeni həyata çağırış üsulu vardır. Bu üsul kinayəli, 
məsxərəli dil üçün daha səciyyəvidir. 
Bəzən mətn özü məsxərəli olduğu halda, mötərizələr vasitəsilə 
məsxərə daha da şiddətləndirilmişdir. «Müxbirlər» felyetonunda 
məqalə və məktubların idarəyə aşağıdakı qəsəmnamə ilə 
göndərilməsi tapşırılır: «And olsun pənçtəni-ali-əbayə, and olsun 
şühədanın nahaq tökülən qanına və yenə and olsun Həzrət Abbasın 
uzun qollarına ki, burada yazılan səhihdir…» Şübhəsiz, burada 
aydın məsxərə vardır. Lakin müəllif bununla kifayətlənmir, bu 
sözlərin ardınca mötərizədə yazır: «Dəxi Həzrət Abbasın qollarının 
uzunluğu neçə arşın olmağını qeyd etməyə lüzüm yoxdur». Bu 
sözlər əvvəlki fikrin – qəsəmnamənin məsxərə ilə söylənmiş 
olduğunu bir daha təsdiq etməklə yanaşı, məsxərənin özünü də 
artırır. Burada məsxərə və lağ mənası ona görə güclüdür ki, 
«Molla Nəsrəddin» məsləki, Mirzə Cəlil ateizmi and və 
qəsəmnamə ilə qarşılaşır, materialist yazıçı yalançı qəzet və jurnal 
müxbirlərinin tənqidini dini dünyagörüşün tənqidi ilə paralel 
aparır, iki mənfiliyi birləşdirir və onların hər ikisinə eyni dərəcədə 
gülür. Mənfiliklərin birlikdə tənqidi arxasından Molla Nəsrəddinin 
vahid sağlam əqidəsi görünür. 
Mötərizələrarası yarımçıq cümlə bəzən çox ciddi və kəskin bir 
məna ifadə edir, zahirən o qədər də nəzərə çarpmayan iki, üç söz 
mühüm bir məsələyə toxunur. «Dəmir yol» felyetonunda yaramaz 
məsul işçilərin kasıb-kusuba qatarla yol getməyə imkan 
vermədiyini göstərən ədib, bir nəfərin Şamxora necə getmək 
barədə sualına belə cavab verir: «Lazımdır bir qulaqlı şalvar, bir 
ləzgi çəkməsi, boğazı lap uzun, belini elə çək ki, gürcü xanımının 
belindən incə olsun, papağı bas gözünə, qoltuğunda da bir portfel. 
Cibindən bir məsul işçilik kağızı çıxart (çox ucuzdu). Eləcə 
vağzala yetişən kimi ştempel basdır, gir vaqona». «Məsul işçi»yə 
burada münasibət onsuz da aydındır. Lakin mənfi münasibət bütün 
 290
məsul işçilərə aid deyil. Ədib burada hətta öz portfelindən də 
avamı sıxışdırmaq üçün istifadə edənləri nəzərdə tutur. Belələri 
papağı gözünün üstünə basır, heç kəsi görmür və heç kəsə aman 
vermir. Belələrinin gürcü xanımları ilə müqayisəsi də onların bu 
həyasızlığı ilə əlaqədar yaranan mənfi münasibətdən doğur. Bunlar 
hələ portretin təsviri ilə münasibətin ifadəsidir. Ədibin əsl 
narazılığı mötərizədəki cümlə ilə ifadə olunmuşdur. Çox ucuzdur – 
sözləri ilə yazıçı iki mühüm cəhətə toxunmuşdur: məsul işçi 
kağızını hər cür məsuliyyətsiz adama vermək olmaz və eyni 
zamanda bu kağızı alan adam,  məsul vəzifə sahibi öz ləyaqətini 
gözləməli, keçmiş çinovniklər kimi, yoxsulu, zəhmətkeşi hər yerdə 
sıxışdırmamalıdır. 
Yazıçı bəzən mötərizələrdəki fikri əsas fikrə qarşı elə qoyur ki, 
kinayəli münasibət bütün kəskinliyi ilə aşkar olur və belə halda 
mötərizələr kinayəli mətni təşrih edən, müəllif ideyasını aşkara 
çıxaran bir vasitəyə çevrilir. «Şura mətbuatı» felyetonunda dini 
mətbuatın nəşrinə imkan verilməsi, bunun üçün kağız və «hədsiz 
xərclər» buraxılması tənqid olunur, lakin ədib adəti üzrə yenə 
dolayı tənqiddən istifadə edir, zahirən özünü keşiş və molla 
tərəfdarı kimi göstərir, dini mətbuatı «alqışlayır»: «Yaşasın (bir 
neçə vaxt) keşiş mətbuatı və onun mömün dostları – mətbəə 
müdirləri!» Burada yaşasın sözünün qabağını bir neçə vaxt sözləri 
elə kəsir ki, daha başqa qeydə heç bir ehtiyac qalmır. Yazıçının 
etirazı və əsl münasibəti bu sözlərlə daha aydın ifadə olunmuşdur. 
Qeyd etdiyimiz misallar mötərizə daxilində işlənmiş söz, ifadə 
və cümlələrin zəngin satira imkanlarını üzə çıxarır. Hekayələrdə 
mötərizələrin başqa üslubi məqamlarına da təsadüf edilir. «Şərq 
fakültəsi» hekayəsində müdərris Əhməd Zəki əfəndinin adını qeyd 
etdikdən sonra mötərizədə verdiyi «çox yaxşı adamdır» sözləri 
təkcə Əhməd Zəki əfəndi deyil, bu cür mənasız ifadələri işlədənlər 
üçün də məsxərədir. «Şeir bülbülləri» hekayəsində mötərizələr 
mənfi obraza satirik münasibəti daha çox aşkar edir. Şeir 
bülbüllərinin dəlisi danışdıqca müəllif mötərizələrdə onun bir çox 
 291
sözlərini tərcümə edir:                    «– Molla dadaş, görünür, bu cür 
mətbuatın mütaliəsini etiyad etməmisən (yəni: adət etməmisən)», 
«Pəh-pəh, doğrudan da, zalım oğlunun necə abdar kəlamları var! 
Və gör necə ərəblərin içində, bəlkə islam aləmində biz azəri 
türklərinin başını ucaldıb (yəni: gör necə «sərbülənd» eləyib)». Bu 
misallardan göründüyü kimi, mötərizələrdən iki istiqamətdə 
istifadə edilmişdir. Bir halda ədib şeir dəlisinin dediyi çətin 
sözlərin tərcüməsini verirsə, digər halda onun azərbaycanca 
dediyini çətin sözlə tərcümə edir (uca eləmək – sərbülənd eləmək). 
Birinci hal – obrazın çətin, anlaşılmaz söz və ifadələr işlətməsi və 
o cür sözlərin izahı tipin milli heysiyyatının zəif olduğunu göstərir 
və istehza pərdəsini yenə də saxlayır. Lakin ikinci hal daha 
maraqlıdır. Bu cür tərcümə ilə mənfi obraz daha şiddətlə 
məsxərəyə qoyulur: müəllif öz kosmopolit obrazına demək istəyir 
ki (və çox tutarlı şəkildə deyir ki), yanılma, «başını ucaltmaq» 
sənin sözün deyil, sən gərək «sərbülənd» deyəsən, sən gərək «öz 
dilində» danışasan. Ədib hətta bəzən öz təhkiyə dilində xalis 
Azərbaycan sözünün mötərizədə bu cür çətin qarşılığını verir və 
bununla yenə Mollanın bığının altındakı təbəssümü anlamaq olur – 
rişxəndlə, istehza ilə başa salır ki, «ay zalım, sən olsaydın, «qulaq 
asanlar» yox, «müstəməinlər» deyərdin»: «…min dəfələrlə elə 
belə-belə «qiyamət» şairlərin əbədzində kəlamı zikr olunub və türk 
qulaq asanları (yəni: müstəməinləri) o kəlamdan bir zərrə qədər 
işarə də anlamayıblar». 
Mötərizələr satirik gülüşlə yanaşı, yumor – təbəssüm, zarafat 
vasitəsi kimi də mühüm rola malikdir.  
Bir çox ictimai-siyasi hadisələrə, ölkə daxilində köhnə 
quruluşun qalıqlarına, gerilik və mədəniyyətsizliyə qarşı satira 
atəşi çox vaxt mötərizələrlə qızışıb alışır və güclü partlayışa 
çevrilir. Kinayəli təhkiyə yavaş-yavaş dartılan yaya bənzəyirsə, 
mötərizələr möhkəm gərilmiş yaydan qopan oxa bənzəyir. Bu ox 
hədəfə sərrast dəyir, yaralı cəhəti qabarıq göstərir. Mirzə Cəlil 
mötərizələrlə sərrast nişan almağı bacarmışdır. Onu da qeyd edək 
 292
ki, sükut, lüğətçilik və s. kimi  yazı maneraları ilə ədib daha çox 
fikri kinayəlilik vasitələri ilə pərdələməyə, azdırmağa çalışmışsa, 
mötərizələr çox vaxt hədəfi birbaşa nişan alır, ezop tilsimini qırır 
və yazıçının ezop təhkiyəsində «səbatsızlığı» aşkar olur. 
Şübhəsiz, bunlar yazıçının nəsr əsərlərində və 
publisistikasında müşahidə olunan bütün mötərizələrə aid deyildir. 
Adi çətin sözlərin zəruri izahından başlamış, kinayəli-emosional 
nitq vasitələrinə qədər müxtəlif məqsədlərlə bədii dilə daxil 
edilmiş qeyd və kommentariyalar burada bütün cəhətləri ilə deyil, 
əksinə söyləmə yazı üsuluna xidməti baxımından nəzərdən 
keçirilmişdir. 
Təkrirlər. Başlıqlar. Başlanğıc və sonluqlar. Yazıçı dilinə 
xüsusi gözəllik verən, şerin ahəngdarlığını, nəsrin bədii məntiqi 
kəskinliyini artıran anaforalar satirik ədəbiyyatda eyham və 
kinayə, lağ və dolama məqsədilə işlədilir, mənfi obyektin ifşasına 
xidmət edir. Söz və ifadələrin, xüsusi konstruksiyaların cümlənin 
əvvəlində təkrarına satirik rəng verilməsi sahəsində «Molla 
Nəsrəddin»in sələfi yenə M.F.Axundovdur. Hələ vaxtilə 
M.F.Axundov məşhur fəlsəfi əsərində, bir bədiilik fiquru  kimi, 
anaforadan satirik məqsədlə ustalıqla istifadə etmişdir. Mirzə Cəlil 
isə təkriri bir bədiilik fiquru, bir sintaktik fiqur kimi, «Molla 
Nəsrəddin» jurnalının mühüm ifşa üsullarından birinə çevirməklə, 
elə klassik nümunələr yaratmışdır ki, indi də bir sıra 
çatışmazlıqlar, qüsur və nöqsanlar qəzet və jurnallarımızda onun 
verdiyi trafaret – qəlib əsasında tənqid olunur. Məsələn, 
felyetonlardan birində xam xəyal edirlər ifadəsi müxtəlif 
cümlələrin əvvəlində təkrar edilməklə yeddi müxtəlif məsələ 
tənqid obyekti kimi elə birləşdirilmişdir ki, heç bir artıq sözə, 
əlavə təfsilata ehtiyac qalmamışdır. Bu üsuldan mətbuatda indi də 
ara-sıra istifadə olunur. «Olaydı-olmayaydı» felyetonunda işlənmiş 
forma hal-hazırda müxtəlif nöqsanların toplu tənqidi üçün ən yaxşı 
üsul hesab edilir: «Nə olardı ki, dünyada yaxşılıqdan başqa heç bir 
şey olmayaydı». «Nə olardı, hər bir şey öz yerində olaydı: 
 293
məktəbdə müdərrislik edən – dükanda olaydı və dükançılığa 
məcbur olan – məktəbdə dərs deyəydi». Göründüyü kimi, bu qayda 
ilə mövcud nöqsanların bir çoxunu vahid zamanda qeyd etmək 
mümkündür. Bu üsulun maraqlı cəhəti anafora ilə epiforanın 
vəhdətdə götürülməsindədir. Bu cəhətə ədibin başqa 
felyetonlarında da rast gəlmək mümkündür. «Çox nigaranam» 
felyetonunda eyni ifadə müəyyən dəyişikliklərlə, əsas sxem 
saxlanılmaqla, həm abzasın əvvəlində, həm də sonunda təkrar 
olunmuşdur: 
«Bir neçə şeydən yana çox nigaranam. 
Biri budur ki… – Mən bundan çox nigaranam. 
İkinci nigarançılığım budur ki… – Bundan da yana 
nigaranam. 
Üçüncü nigarançılığım… – Bundan da yana nigaranam». 
Müəllif felyetonu bu qayda ilə davam etdirmişdir. 
C.Məmmədquluzadənin felyetonlarından hər birində bir 
mühüm mövzu olsa da, ədib heç vaxt həmin mövzu ilə 
kifayətlənməmiş, mütləq başqa müxtəlif məsələlərə də 
toxunmuşdur. Bunu ədib özü də felyetonlarından birində etiraf 
edir. «Mətbuat bayramı, yaxud tacgüzarlıq» felyetonunda mətbuat 
bayramı ilə İran şahının tacgüzarlıq bayramını qarşılaşdırdıqdan 
sonra yazır: «Ola bilər ki, bəzi oxucularımız deyələr ki, «xub, 
bunun nə dəxli var, mətbuatın tacgüzarlığa nə rəbti ola bilər?» 
Mən də atalar deyən kimi, «Mal bir yerə gedər, güman min yerə», 
mən də bir mətləbi ki başlayıram, o mətləbi oradaca qoyub, min 
yerə gedirəm». Anaforalar belə hallarda bir çox məsələləri bir yerə 
toplamağa şərait yaradır. Lakin bəzən eyni bir məsələnin müxtəlif 
cəhətdən ifşası  üçün də təhkiyənin anaforik davamı yazıçıya geniş 
imkan vermişdir. Namaz qılmamağın «böyük günah» olduğunu 
göstərmək üçün ədib müxtəlif hədislərə «əsaslanır»: «Hətta İbn-
Abbasdan rəvayətdir ki… Və yenə imam Museyi-Kazimdən rə-
vayətdir ki…» («Binamazlıq») Müxtəlif rəvayətlər birləşərək, 
binamazlıq haqqında dini əfsanələri eyni dərəcədə ifşa edir. Yazıçı 
 294
üslubunun satirik rəng almasında cümlələrin əvvəlində 
bağlayıcıların təkrarı da müəyyən rola malikdir. 
Bəzi ifadələrin cümlənin əvvəlində təkrarından həm eyni, həm 
də müxtəlif hədəflərin tənqidi üçün istifadə olunmuşdur. Məsələn, 
heyif olsun ifadəsinin təkrarı ilə müxtəlif hadisələrə münasibət 
bildirilmişsə («Heyf olsun»), ar olsun ifadəsinin təkrarı əsasən 
eyni hədəfə qarşıdır («Ar olsun»). 
Eyni felyetonda bir neçə mövzu olduqda, bunlardan biri daha 
zəruri sayılır və «əksər hallarda müəllif bu mövzunu «qorumağa» 
can atır, «bədnəzər» oxucunun diqqətini ondan yayındırır. Bunun 
üçün yeganə yol bir mətləbdən başqasına keçməkdir».1 Anaforalar 
bu cəhətdən müəllifin işini asanlaşdırır. Anaforalardan istifadə 
edilməyən felyetonlarda isə müəllif müxtəlif üsullara əl atır, 
«mövzuları maraqlı haşiyələrlə bir-birinə bağlayır, mətləbə 
müdaxilə edir, əsas mövzu haqqında sanki sözgəlişi danışır. Lakin 
əsl mətləb üçün seçilmiş sözlər əvvəlkilərdən daha təsirli olur».2 
Bu cür hallarda ədibin ən çox istifadə etdiyi üsul keçək mətləbə 
tipli cümlələrlə fikri dərinləşdirmək üsuludur.3 Ədib çox zaman 
tutarlı bir cümlə ilə hədəfə toxunduqdan sonra, guya mətləbdən 
danışmırmış kimi, «keçək mətləbə» deyə hadisənin təfərrüatına 
başlayır. Hətta çox zaman həmin cümlədən sonra da gözlənilən 
«yeni» mətləbə keçilmədikdə, yazıçının eyni fikri tədricən 
dərinləşdirdiyini gördükdə, oxucuda təəccüb yaranır; lakin kinayəli 
yazı manerası dərk olunduqca təəccüb də yox olur. 
Felyetonların bir qismi elə qurulmuşdur ki, təhkiyəçi obrazı, 
bir tərəfdən, əhvalatı söyləyir, tənqid edir, digər tərəfdən, həmin 
fikrə qarşı çıxır, etiraz edir. Sanki belə hallarda təhkiyəçi ikiləşir, 
biri «lazımsız» məsələlərdən danışır, digəri isə onun sözünü kəsir, 
«yersiz» danışığına mane olmağa çalışır. Əslində, bu, müəllifin 
                                                 
1 ß. Ù ö ñ å é í î â. Úÿëèë Ìÿììÿäãóëóçàäÿíèí ôåëéåòîíëàðûíäà ñÿíÿòêàðëûã ìÿñÿ-
ëÿëÿðè, «Àçÿðáàéúàí», 1966, ¹10, ñ.105. 
2 É å í ÿ  î ð à ä à. 
3 Áó úÿùÿòè  È ñ ë à ì  À ü à é å â  äÿ ãåéä åòìèøäèð. (Áàõ.: Ú. Ì ÿ ì ì ÿ ä ã ó ë ó - 
ç à ä ÿ. Ùÿéàò âÿ éàðàäûúûëûüû. Áàêû, 1974, ñ.101. 
 295
müxtəlif tənqid obyektlərini birləşdirmə, əlaqələndirmə 
üsullarından biridir, həm də maraqlı ədəbi priyomdur. «Mətbuat 
bayramı, yaxud tacgüzarlıq» felyetonunda bir ölkədə mətbuat 
bayramı keçirildiyi bir vaxtda qonşu ölkədə – İranda şahın 
tacgüzarlıq bayramının təntənəli təşkili müqayisəli şəkildə qeyd 
olunduqdan sonra deyilir: «Xub, nə olsun? Sözün var, söz danış!» 
Maraqlı cəhət budur ki, bu sözlər təhkiyənin qırılmasına səbəb 
olmur, «əvvəlki» təhkiyəçi sanki bu sözləri eşitmir və əhvalatı eyni 
tonla dərinləşdirmə istiqamətində davam etdirir. 
Felyetonlarda müxtəlif hadisələri əlaqələndirmə üsulları çox 
və rəngarəngdir. Assosiasiyanın köməyi ilə müəllif lazım bildikdə 
keçmişdən və ya indidən, real həyatdan və ya fantastikadan, 
arxeologiya və ya astranomiyadan, bədii ədəbiyyat və ya rəsmi 
sənədlərdən bəzi uyğun faktları felyetonun əsasında duran faktın 
izahına cəlb edə bilir.1 C.Məmmədquluzadənin felyeton 
yaradıcılığında bu xüsusiyyət çox güclüdür. Yazıçı iki min il, üç 
min il keçmişlə indini, xarici ölkələrdə vəziyyətlə daxili hadisələri, 
şəhərlə kəndi, zəhmətlə tüfeyliliyi, işıqla qaranlığı elə ustalıqla 
əlaqələndirmişdir ki, felyetonlar hər hansı bir bədii əsərdən daha 
şirin oxunur. Bunun üçün ədib bəzən lap  başlıqlardan başlayır. 
Məsələn, 1927-ci ildə yazılmış felyetonlardan biri «İki möcüz» 
adlandırılmış və heç bir izahata ehtiyac olmadan, sərlövhə əsas 
götürülərək felyeton belə başlanmışdır: «Biri vaqe olub min üç yüz 
il bundan qabaq İraq səhrasında, o biri də vaqe olub həmin iyun 
ayının 16-da gecə saat 11-də Kürdəmir vağzalında». Bununla da 
hər iki «möcüz»ün ətraflı təfsiri üçün geniş imkan yaranmışdır. 
«Lətifə, balaca əxlaqi hekayə, təmsil, novella və ya felyeton 
kimi kiçik satirik əsərlərin psixoloji təsir mexanizmi ümumi 
cəhətlərinə görə eyni cür olur: oxucunun diqqəti başlıqdan, ilk 
abzasdan cəlb edilir».2 C.Məmmədquluzadənin kinayəsi də çox 
                                                 
1 Áàõ.: Ì. Ä ì è ò ð î â ñ ê è é. Îðóæèåì ñìåõà. Èçä-âî «Êàçàõñòàí», Àëìà-
Àòà, 1968, ñ.82. 
         2  Éåíÿ îðàäà, ñ.133. 
 296
zaman başlıqlardan başlayır. Hətta «Oktyabr inqilabı və şaxsey», 
«Namaz qılan və tramvay çəkən», «Traktor və Əli şiəsi» kimi 
felyetonları oxumadan da kinayəni duymaq mümkündür. Bəzi 
felyetonların iki adı vardır və ikinci ad bəzən həqiqətən 
dəqiqləşdirmə məqsədi güdür. Məsələn, üçüncü sinif dərsliyinin 
tənqidinə həsr olunmuş «Dərs kitabları» felyetonu həm də 
«Üçüncü il» adlanır. Adların bir qismi əsas tənqid obyektlərinə 
uyğun seçilmiş, ikinci ad isə ifşa üsuluna görə verilmişdir. «Arvad 
öldürənlər» felyetonunun həm də «Qeyrət» adlandırılması bununla 
əlaqədardır. Felyetonda əsas hədəf «hirsi təpəsinə vuran» 
müsəlmanların arvad öldürmə məsələsidir ki, müəllif bu hadisəni 
«qeyrət» sözünün izahı üzərində qurmuşdur. Bəzən də 
qarşılaşdırılacaq müsbət və mənfi hadisələr əsasında adlandırma 
özünü göstərir. «Mətbuat bayramı» felyetonu eyni zamanda 
«Tacgüzarlıq» adlanır. Eyni hadisənin yaxın mənalı, hətta sinonim 
kimi çıxış edə bilən söz və ifadələrlə adlandırılması hallarına da 
rast gəlirik. «İran meyvələri» felyetonunun ikinci adı «Əli qələmli 
vaizlər», «Əsatiri-əvvəlin» felyetonunun ikinci adı «Starıe skazki», 
«Sövqi-təbii» felyetonunun ikinci adı «Həcc ziyarəti»dir. Eyni bir 
felyetona bir-birindən uzaq, gözlənilməz adların verilməsi də 
C.Məmmədquluzadənin felyeton yaradıcılığı üçün xarakterikdir. 
«Allah var» felyetonu sərlövhədən maraq doğurur, ateist ədibin bu 
məsələni necə «sübut» edəcəyi oxucunu düşündürür, felyetonun 
ikinci adı – «Çəki daşları» satirik başlanğıca çevrilir. Təkadlı 
felyetonların bir çoxunun  adındakı kinayə felyetonla tanışlıqdan 
sonra aydın olur. «Ticarət» felyetonunda başlıq pul ilə seçici 
toplamaq mənası verir. «Dost» felyetonunda dost sözü 
müsəlmanları həmişə cismani və mənəvi əsarətdə saxlamağa 
çalışan ingilislərə istehza ilə işlədilmişdir. «Heyvan sürüləri» 
dedikdə dəstə ilə həcc ziyarətinə gedənlər nəzərdə tutulur və s. 
Başlıqların altında verilmiş epiqraflar da çox vaxt satirik 
məqsəd güdür. «Şadlıq xəbəri», «Hünərli qadınlar», «Kəndə», 
«Kusi-rehlət» və başqa felyetonlarda bu cür epiqraflara rast 
 297
gəlmək olur. «Qız götürüb qaçmaq» felyetonunda həddi-büluğa 
çatmamış qız uşaqlarının zorla qaçırılması barədə dövlətin cəza 
tədbiri təqdir edilir. Felyetonda xalq mahnısından verilmiş 
«Əlacım budur ki, götürüb qaçmaq» epiqrafı ilə min illərlə bu cür 
vərdişlərlə yaşamış müsəlman boynuyoğunları və onlara bu işdə 
kömək edən, dərhal kəbin kəsib 8 yaşlı qızı 28 yaşlı boynuyoğuna 
təslim edən mollalar tənqid edilir. Sovet dövrü hekayələrindən 
ikisində – «Şeir bülbülləri» və «Oğru inək»də də epiqraf 
verilmişdir. «Oğru inək»də epiqraf atalar sözüdür: «Atı atın 
yanında bağlarsan, ya halını götürər, ya xasiyyətini». Burada 
əksinə söyləmə üsulundan istifadə edilməmişdir. Atalar sözü öz 
ümumiləşmiş mənasındadır və ədib demək istəyir ki, oğrunun 
yanında hətta heyvan da oğurluq öyrənir. «Şeir bülbülləri»ndə isə 
güclü kinayə vardır. Hekayədə satira yad təmayüllərə, qəliz ərəb-
fars söz və ifadələrinə, tərkiblərə qarşı çevrilmişdir. Epiqraf isə 
türkçülüyü nəzərdə tutur: 
 
Əvət, əvət, o qadın iştə bak nasıl bakıyor, 
Əvət, əvət, o qadın iştə bak nasıl-sakıyor. 
 
Bu misralarda mənasızlığın, mənasız söz  işlətmə meyillərinin 
ifşası da əsasdır. Məqsəd real, həyati əsərlər yaratmağa,  həm də 
xalis ana dilində, sadə və aydın yazmağa çağırışdır. Hekayənin 
yazıldığı dövrdə hələ də yad təmayüllər – ərəbçilik, farsçılıq, 
türkçülük təzahürləri davam etdiyi və bunlar hətta məktəb 
dərsliklərində möhkəm iz saldığı üçün həmin epiqrafın altındakı 
«Ədəbiyyat zavodlarımızda verilən dərslərdən» sözləri də kəskin 
kinayə doğurur. 
Felyetonların başlıq və epiqrafları ilə yanaşı, başlanğıc və 
sonluqları da maraqlıdır. 
Felyetona başlanğıc kimi çox vaxt ədib sərlövhədən çıxış edir: 
«Bizlər deyirik: mənə nə, farslar deyir: bə mən çe?» («Mənə nə»), 
«Mən – müsəlmanam» («Din söhbətləri»). «Bu, çox qəribə 
 298
söhbətdir» («Latın hürufatı və ingilislər»), «Bir var insan, bir də 
var heyvan» («İnsan və heyvan»), «Qül-hüvallahü əhəd» 
(«Tövhid») və s. Bəzən əsas məsələyə keçmək üçün atalar sözləri 
və məsəllər bir başlanğıc rolu oynayır: «Doğrudan da, birisinin 
qabağından qaçdıqca daldan səni qovlayacaq», «Farslar deyirlər: 
hərdən bizim bağdan təzə-təzə meyvələr gəlir!» və s. Bunlardan 
birincisi Cənubi Azərbaycan azadxahlarının artan tələblərinə, 
ikincisi isə ölkə daxilində neft tədarükünün pis təşkilinə, xaç 
bayramı günlərində baş verən sərxoşluq hallarına, dini tələblərə 
mütiliyin yaramaz nəticələrinə («Dəxi nə istəyəcəklər» və «Qış 
xəbərləri» felyetonları) işarədir. Bəzən  başlanğıc hissə sərlövhə ilə 
o qədər də əlaqələnmir, sərlövhənin məzmunu bir qədər sonra 
açılır. Məsələn, «Molla Nəsrəddin» felyetonu «Bu günlərdə bir 
böyük əngələ düşdüm», «Rəndə» felyetonu «Bəli, qızlarımızın da 
oxumağı getdi işinə» cümlələri ilə başlayır. Felyetona başlamamış, 
ədibin mötərizədə verdiyi «Mən ölüm, diqqətnən oxu» kimi 
qeydlər də satirik giriş kimi təsirlidir. 
«…Felyetonun sonluğu onun ən mühüm  hissəsidir. Zərbənin 
əsas gücü sonluqda toplanmış olur».1 Elə buna görə də Molla 
Nəsrəddinin felyetonlarının bir çoxunda sonluqlar diqqəti daha çox 
cəlb edir: «Kim bilir?» (15),2 «Hə, yer yoxdur» (21), «Allah 
bilsin!» (68), «Vəssalam» (168), «Xülasə» (278), «Hamısından 
yaxşısını bircə allah-taala özü bilir» (290), «Amma indi hələ yat» 
(403), «Bu ki belədir, dəxi ürəyini niyə sıxırsan?» (435) və s. Bəzi 
felyetonlar mötərizə ilə yekunlaşdırılmışdır: «Mabədi, bədsəbr 
gəlməsə, olacaq» (35), «Lənətulla əla qövməz-zalimin» (62), 
«Yaxşıca mabadi var» (113), «Ax, belə gözəl dinə fəda olum!» 
(147), «Əstəğfürullah rəbbi və ətubillah» (699), «Mabədi bəlkə 
ola» (348). Xüsusən «mabədi…» tipli sonluqlar sanki sürətlə 
davam edib gələn təhkiyənin birdən-birə qırılması ilə yarımçıq 
                                                 
         1 Þ. × à ï ë û ã è í. Ñìåõ â íàñòóïëåíèè. Ì., 1960, ñ.72. 
         2 Ðÿãÿìëÿð Ú.Ìÿììÿäãóëóçàäÿíèí «ßñÿðëÿðè»íèí (ÅÀ íÿøðèééàòû. III ú., Áàêû, 
1967) ñÿùèôÿëÿðèäèð. 
 299
qalan intonasiyanı bitkinləşdirir və oxucunu intizardan qurtarır. 
Sonluqların bir qismi yazıçının kinayəli münasibəti, alqış və 
arzusu ilə bağlıdır: «Mən də belə qanıram, dəli deyirsən de, ağıllı 
deyirsən de» (31), «Hər kəs mənim dediyimi başa düşdü, düşdü; 
hər kəs başa düşmədisə, afərin onun zehninə…» (54), 
«Anlamayana mən dəxi nə eləyim…» (82), «Lənətulla əla 
qövməz-zalimin! Lənət!» (180), «O vaxt sən güldün, indi isə mən 
gülürəm…» (62), «Yaşasın əli dəyənəkli Qarabağ qadınları!» 
(240), «Fəda olum sənə, ey məzlumi-Kərbəla!» və s. Bir başlıq 
altında bir neçə məsələyə toxunan ədib axıra qədər həmin 
məsələlərdən birini yığcam və təfərrüata varmadan verməklə 
felyetonu «Bu barədə gələn nömrədə» (339) sözləri ilə bitirsə də, 
daha izahata, gələn nömrəyə ehtiyac hiss olunmur, tənqid obyekti 
kifayət qədər ifşa edilmiş olur. Mənfi obrazın təfəkkürünə uyğun 
qurulmuş və bu əsasda davam etdirilən felyetonlarda mənfi tip 
özünü haqlı sayır və öz əleyhdarını suallar və «dəlillər»lə 
«susdurduqdan» sonra kəskin tənqid üçün üzrxahlıq eləyir və 
felyeton üzrxahlıq bildirən belə sözlərlə də bitir: «Mən ölüm, 
incimə!» (92) 
Bəzi felyetonlar («Yaxın Şərq məsələsi») «idarədən», bəzisi 
(«İspalkom imtahanı») «artırma» sözü ilə yekunlaşdırılmış, bəzən 
də ədib «Mətləbi qurtarıram, amma bir neçə söz də qaldı» (29), 
«Hə, istəyirdim mətləbi qurtaram, amma bir mabəd yadıma düşdü» 
(71) sözləri ilə məsələni daha «ciddi» şəkildə – istehza və kinayə 
ilə ümumiləşdirib sona çatdırmışdır. 
«Dəlillər» və «sübutlar». Müqayisələr. Felyetonların bir 
qismi mənfi tipin dəlilləri, sübutları üzərində qurulmuşdur. 
«Murdar», «Uşaq teatrı», «Kəndlilərə yavıq», «Dost» və başqa 
felyetonlarda ədib özü mənfini ortalığa çıxarır, özü onu bir dəlil, 
sübut, bəhanə kimi ortalığa qoyur və özü də onun «tərəfində» 
durur, onu «müdafiə» edir, həmin bəhanə və dəlillərə əsaslanıb 
mənfinin bütün daxili aləmini açır, təfəkkür və düşüncəsini, 
adətlərini, meyil və istəklərini göstərir. Dəlillərin, sübut və 
 300
bəhanələrin şərhi prosesində müəllifin kinayəsi də öz işini görür, 
təsvir gücləndikcə, «sübutlar» dərinləşdikcə kinayə də dərinləşir. 
İstehza ilə işlədilən şablon dini ifadələr daha kəskin nəzərə çarpır. 
Məsələn, «Murdar» felyetonunda türk (azərbaycanlı) balalarının 
təyyarəçilik məktəbində oxumamalarının səbəbini «tatar 
millətləri»nin pak müsəlman ümməti olması, «müvafiqi-şəri-
ənvar» təyyarədə işlədilən benzinin murdar hesab edilməsi ilə 
əlaqələndirən ədib «səadət içində yaşayan müsəlmanlar»ın 
motordan, makinadan, fabrik və zavoddan qaçmasına «haqq» 
qazandırır. Bunlar hələ «səadətli müsəlmanlar»ın birinci 
bəhanəsidir. İkinci bəhanəsi isə budur ki, təyyarəçi olmaq üçün 
«insan məktəblərində» oxumaq lazım deyil: allah-taalanın 
mərhəməti olsa, insan oturduğu yerdə də təyyarəçi ola bilər, «necə 
ki Cəfəri-Təyyar qolları kəsildikdən sonra behiştə daxil olub 
hurilərin qabağında uçmağa başlamışdı». 
C.Məmmədquluzadə mənfi obrazın «məntiqi» sualları 
əsasında müqabildəkini susdurmaq üsulundan ustalıqla istifadə 
etmişdir. İmam yolunda özünü şəhid etməyə hazırlaşan «qeyrətli 
Qarabağ müsəlmanları»ndan birisi ona mane olmaq istəyən «zalım 
və laməzhəb»i belə suallarla susdurur: «–Pəhə, bunun dəxli 
mətləbə var? Bu da oldu azadlıq? Qardaş, mən özümü öldürürəm, 
sənə nə borc? Niyə paxıllıq eləyirsən? Yoxsa qorxursan, mən 
səndən qabaq gedəm huri və qılmanları sahiblənəm, dəxi sənə 
qalmasın?!» 
Bu cür suallar bəzən nidalarla, həyəcanlı qışqırtılarla, mənfi 
tipin etiraz və narazılıq ifadə edən bağırtıları ilə birləşir. Maraqlı 
cəhət odur ki, belə bir rolda mənfi obrazın özü yox, onun əvəzinə 
müəllif çıxış edir və sanki müəllif belə şəxsin görməli olduğu işi 
görür, «çığırmaq lazımdır, niyə çığırmırsınız?» deyə onları 
oyatmağa, eyni zamanda bu yolla, rasional fikirlərlə onları 
yandırmağa, qorxutmağa, dəhşətə salmağa və avamı onlardan 
aralamağa, ayıltmağa, fanatizmdən uzaqlaşdırmağa çalışır. İnsanın 
mənşəyi haqqında Lamark və Darvinin nəzəriyyələrini qısaca şərh 
 301
etdikdən sonra ədib mənfi tipin tərəfindən belə çıxış edir: «Pəh! 
Pəh! Maşallah söz danışana! Bəs Adəm peyğəmbər necə oldu? Bəs 
Həvva haraya getdi? Bəs peyğəmbər necə olsun? Bəs müqəddəs 
kitabları haraya tullayaq? Bəs mübarək ayələrə və hədislərə nə 
deyək? 
Va şəriəta! Vay yüz iyirmi dörd min peyğəmbər! Vay 
əimmeyi-əthar! Vay pənctəni-ali-əba!» («Darvin»çilik və 
kommunistlər»).  
Doğrudur, suallar fanatik tipin dünyagörüşünə uyğundur, lakin 
elə tərtib edilmişdir ki, felyetonun məzmunu ilə bağlı ümumi kina-
yədən əlavə, konkret kinayə məzmununa da malikdir. Bu hal 
suallardakı son sözlər – tullayaq, getdi və s. ilə daha çox 
əlaqədardır, çünki dəhşətli vəziyyətə düşdükdə belə, müqəddəs 
şəxslərə, ayə və surələrə, kitablara qarşı həqiqi dindarların dilindən 
belə vulqar sözlər işlədilməz. 
Müəllifin mənfinin «müdafiəsi» mübahisə yolu ilə  qurulmuş 
felyetonlarda daha güclüdür. «Kimdən ötəri», «Tehran 
müxbirimizə», «Bilet satılmadı» və s. belə  felyetonlardandır. Bu 
cür felyetonlarda müsbət obraz «sən»dir. Əsl təhkiyəçi – müəllif 
isə özünü və «həmfikirlərini» «sən»in iddialarından qorumağa 
çalışır. Əsas fikirlər «sən»in dili ilə verilir, «sən»dən istifadə 
edilərək tənqid hədəfinin əsas qüsurları bir-bir üzə çıxarılır; 
doğrudur, müəllif müxtəlif dəlillərlə ona etiraz edir, onu 
susdurmağa çalışır və bununla da öz «həmfikirləri»nin rəğbətini 
qazanmaq istəyir, lakin «sən»in fikirləri öz şəksiz üstünlüyünü 
daha aydın büruzə verir. Qələm müəllifin əlində olduğu və müəllif 
«sən»ə qarşı «durduğu» üçün belə felyetonlar mənfinin cavabları, 
məqsəd, arzu və istəklərinin ifadəsi ilə bitir. «Qurban bayramı və 
quldur yığıncağı» felyetonunda nəzərdə tutulan «sən» «Şəki 
fəhləsi» qəzetidir. Müəllif həmin qəzetdə dərc olunmuş «Əczəxana 
quldurları» məqaləsinin iddialarına etiraz edə-edə əsas fikirlərini 
şərh edir, məqalənin belə bir vaxtda dərc olunmasını «bimövqe» 
hesab edir, çünki camaatın başı qurban bayramına qarışdığı bir 
 302
zamanda giley-güzarın ləzzəti yoxdur. Müəllif «Sənin məqsədin 
budur ki…», «Sən əvvəla həmin məqalədə yazırsan ki…», «Sən 
yazırsan ki…» deyə-deyə əczəxananın bir quldur yığıncağı 
olduğunu, əczəxana müdirinin iki yerdən maaş aldığını, Koqan 
adlı bir quldurun asanlıqla vəzifəyə soxulduğunu, burada fəhlələrin 
ehtiyaclarını düşünənlərin olmadığını açıb göstərir və hər bir 
məsələyə yerindəcə «mənfi» münasibətini bildirir. Həm də qəzetdə 
yazılan bu cür sözlər ona görə müəllifi – «mən»i maraqlandırmır 
ki, onun başı qarışıqdır, qurban bayramı üçün heyvan axtarır və 
«sən»ə də məsləhət görür ki, müsəlmanın halına yanırsa,  onlara 
qurban bayramlarının namazlarını təlim etsin, çünki bizə «nə 
qəzet-məzet lazımdır və nə də sənin məqalən lazımdır». 
C.Məmmədquluzadənin felyetonlarında ifşa üsulları əsərin 
məzmununa müvafiq şəkildə müəyyənləşdirilmiş olduğundan bu 
və ya digər bir publisist məqalənin başqa bir quruluşda, mövcud 
formadan fərqli şəkildə təsəvvürü çətindir. Əhvalat və ya 
nöqsanları sadalayıb, onlara cavab vermək yolu ilə felyeton 
yazmaq mümkündür. Lakin Mirzə Cəlil bunu elə ustalıqla edir ki, 
quru, emosional-estetik keyfiyyətdən məhrurm publisist məqalə 
deyil, bir-biri ilə möhkəm bağlı olan, cavablardakı yumorla, 
istehza və məsxərə ilə oxucunu cəlb edən, məntiqiliyi və yüksək 
bədii boyası ilə adamı düşündürən bitkin, şirin bir əsər yaranmış 
olur. «Yollarımız» felyetonunda «sən»in altı qeydi və bunlara 
Molla Nəsrəddinin cavabları verilmişdir. Qeydlər və cavablar o 
qədər maraqlıdır ki, axıradək felyetondan ayrılmaq olmur. Həm də 
felyetonun üstünlüyü orasındadır ki, həmin üsulla ədib daha çox 
məsələyə toxuna bilmə imkanı əldə etmiş, yol, körpü, məktəb, 
təmizlik, nəqliyyat, ruhanilərin tənqidi və s. kimi  müxtəlif 
məsələləri əhatə etmişdir. Diqqəti daha çox cəlb edən cəhət 
obyektlərin müqayisəli təsviridir. Məsələn, sualların birində 
soruşulur ki, Naxçıvandan Danabaş kəndinə, yoxsa Berlindən 
Nyu-Yorka tez çatmaq olar və bu yolları gedən adamlardan hansı 
tez yorular? Molla kinayə ilə belə cavab verir: «Qabaqkı (yəni 
 303
Danabaşa gedən) sonrakından tez yorular, sonrakı da qabaqkından 
tez mənzilə gedib çatar». Digər bəndlərin bəzilərində də belə 
müqayisə və qarşılaşdırmalara rast gəlmək mümkündür. Dördüncü 
bənddə deyilir ki, yağış yağan zaman Ağdam bazarı o qədər palçıq 
olur ki, Nəcəfül-əşrəfin Üməra küçəsində yağışlı günlərdə 
müctəhidlərin hambalların dalına minmələri yada düşür. Bu cür 
qarşılaşdırmalar eyni zamanda iki hədəfin ifşasına xidmət edir. 
Müqayisə və qarşılaşdırma, bir ifşa üsulu kimi, yazıçıya əl-qol 
açmağa, uzaq və yaxın, indiyə və ya keçmişə aid  olan, bəzən 
oxşar, bəzən tamamilə təzadlı hadisələri yada salmağa, tənqidin 
imkanlarını genişləndirməyə, hadisənin daha obrazlı təsvirinə, 
bədiilik imkanlarının zənginləşdirilməsinə kömək edir, ona görə də 
eyni felyetonda bir neçə tənqid hədəfindən danışmaq imkanı 
yaranır. Müqayisə ədibə Holbax kimi «allahı danan» filosofla 
bizim eşq və məhəbbət mövzusundan uzaq getməyən şairlərimizi, 
huri və qılmanları xəyal ilə qucaqlayan islam ümməti məddahları 
ilə Qərbin elm və texnika əsasında şöhrət tapan millətlərini, mahi-
məharrəmdə qiyam edən Qarabağ qadınları ilə  Fransada azadlıq 
yolunda üsyan edən Janna d`Arkı, Aya qalxmaq üçün yol 
axtaranlarla belələrini «ayaq üstə bövl edənlər» deyə lənətləyib, 
papağı qeyrət əlaməti hesab edənləri qarşılaşdırmağa imkan 
vermiş, müsəlman aləminin geriliyinə səbəb olan amillər qabarıq 
şəkildə açılıb göstərilmişdir. Bu cəhət «Leylətül-qədr» 
felyetonunda daha bariz formadadır. Müsəlman aləmində rəmazan 
ayının on doqquzu ilə otuzu arasındakı on bir gecədən biri «qədr 
gecəsi» hesab olunur. Müsəlman camaatı bu gecənin kəşfi ilə 
məşğuldur, kim həmin gecəni tapsa, onun əbavü əcdadı cənnətin 
ən yaxşı yerində qərar tutacaqdır. Müsəlman aləmi bu işlə məşğul 
ikən əcnəbi alimlər sınmış sümüyü bitişdirmə üsulu, süni göz və 
vərəmin müalicəsi üçün dərman hazırlayır. Ədib yazır: «…kaş bu 
müqəddəslər qədr gecəsini tapan kimi çaxotka və boğaz ağrısı 
tutub əcələ surətdə özlərini hurilərə yetirə idilər… Və o qədr 
gecəsindən məhrum olan mütəxəssislər hər gündə təzə bir üsuli-
 304
müalicə ixtira edəydilər». Ədibin münasibəti aydın və kəskindir. 
Müqayisə mömin müsəlmanların mənəvi boşluğunu yaxşı ifşa 
edir. 
Cəlil Məmmədquluzadə bəzi felyetonlarda müqayisə üsulunu 
zaman ümumiliyi prinsipi ilə birləşdirmişdir. «O elə – bu belə» 
felyetonunda qarşılaşdırılan hadisələrin eyni zaman daxilində baş 
verdiyi göstərilir. Ərdəbildə camaatın Piri-ətəbatdan təşrif gətirən 
Mirzə Ələkbər ağanın pişvazına çıxması və Amerikanın Samson 
şəhərində on altı min tələbənin üç müxtəlif darülfünuna 
göndərilməsi, bir nəfər Əli şiəsinin axundun ayaqları altında 
qurban kəsməsi və Almaniyada Quntabe adlı filosofun dini 
insanların nadanlığı ilə əlaqədar izah etməsi, Ərdəbil lotusu Mirzə 
Ələkbər ağanın pişvazı zamanı cari olan göz yaşları və bunun 
sevinc və ya bədbəxtlik yaşı olduğunu başa düşə bilməyən 
insanlar… Bunların hamısı eyni gündə, guya rəbbiyyəl-əvvəl 
ayının on ikisində baş verir. Şübhəsiz, bu da hadisələri 
əlaqələndirmə üsullarından biridir. 
«İnsan və heyvan», «Traktor və Əli şiəsi» felyetonları da 
müqayisə və təzadlı halların qarşılaşdırılması yolu ilə 
yaradılmışdır. Bu əsərlərdə insanın nadanlığı, dinin insanları nə 
dərəcədə və necə kütləşdirdiyi obrazlı qarşılaşdırmalarla 
verilmişdir. Belə əsərlərdə müqayisə və qarşılaşdırmalar sanki bir 
maqnit kimi əks qütbləri çəkib gətirir, təzadlı halları bir yerə 
toplamaqla onların ümumiliyində insanın inkişafına əngəl törədən, 
əl-qolunu sarıyan, ətalət və geriliyə səbəb olan məsələləri usta 
mühərrir və böyük yazıçı qələmi ilə açıb ortalığa tökməyə imkan 
yaradır. 
 
* * * 
 
Sadə, təbii, real təsvir, müşahidə etdiklərini rəsm etmək, böyük 
ustalıqla oxucuya çatdırmaq üsulu yazıçının hekayə və felyeton 
dilini sevdirir. Yumor təsvirin təbiiliyindən, xarakter və hadisələrin 
 305
real və yüksək dərəcədə həyatiliyindən doğur; oxucu sanki 
oxumur, görür, tamaşa edir: 
«Bizim də bir müştərimiz var ki, ayda bir, həftədə bir sağ 
əlində bir vedrə yağ, sol əlində bir səbət yumurta, çiynində tərəzi, 
hıqqına-hıqqına pilləkənləri çıxır yuxarı və bizə salam verəndən 
sonra həmişə belə deyir: 
– Qab gətirin. 
Ev adamı və uşaqlar və gahdan bir mən özüm də həməvəqt 
çıxarıq bunun qabağına, salamını alarıq, kefini soruşarıq və sonra 
gətirdiyi əşyaya tamaşa edib qiymətini xəbər alarıq. Bu da həmişə 
belə cavab verər: 
– A kişi, qiymətini bilirsiniz, qab gətirin!» («Saqqallı uşaq»). 
Bu parçada yumor həm obrazın xarakterindən, həm də ədibin 
son dərəcə təbii təhkiyəsindən doğur. Kəblə Əzim, sorğu-sualsız, 
satacağı şeyləri ortalığa qoyub qab tələb edir, guya qiymət-zad 
söhbəti onu maraqlandırmır və bunlar olsa da olar, olmasa da: 
«Qab gətirin». Kəblə Əzimin əmin-arxayın hərəkəti də gülüş 
doğurur: o bu şeyləri gətiribdir və  satmalıdır. Hekayənin bu 
hissəsində, göründüyü kimi, heç bir qeyri-təbii hadisə yoxdur. 
Kəblə Əzim gəlir, salam verir, qab istəyir. Ev yiyəsi də salamı alır, 
əhval tutur və sonra da şeylərin qiymətini soruşur – bunlar hamısı 
təbii və olan şeylərdir. Lakin hekayə təbəssümlə oxunur, 
hekayənin hər bir sətirindəki işarə və eyhamlar hadisələri ləzzətlə 
izləməyə səbəb olur. Təbiiliyin özü komizm mənbəyinə çevrilir. 
C.Məmmədquluzadə komik effekt yaratmaq üçün sözün, 
ifadənin bütün potensial imkanlarından istifadə etməyə çalışmışdır. 
Komik müqayisələr («Avtomobil nərə təpə-təpə gəldi durdu 
balkonun qabağında», «Mən də qeyri yaranmışlar kimi hər gün 
bulvara çıxmışam» və s.), modallıq vasitələri («…bəistilahi-rus, 
bir az da fantaziya əhli gərək olasan»), tabesiz  və tabelilik 
bağlayıcılarının, bağlayıcı və ədatın cümlənin əvvəlində yanaşı 
işlədilməsi («Amma çünki hər hambala bir şey düşmürdü…», 
«Çünki dəxi Şirəli qapıda görsənmədi, mən də itin hürməyinə 
 306
qulaq vermədim»), ikibaşlı ifadələr («Uzaqda duran hamballar da 
həmçinin buraya cəm oldular və başladılar bizim şeyləri hərə 
özünə yük eləməyə», «–A gədə! A gədə! Həkimin qurtu qaldı»), 
münasibət bildirən söz və ifadələr («Həkimin bəyanatına görə taxıl 
çöplərini qırıb yerə tökən həmin bu qurt imiş. Ay zalım oğlu!..») və 
s. saysız-hesabsız  ifadəlilik vasitələri ümumi mətn daxilində 
komik fonun təşkiledici amilləri kimi çıxış edir. 
C.Məmmədquluzadənin satira dili son dərəcə canlı və 
mütəhərrikdir. İkibaşlı söz və ifadələrlə yanaşı, məzəli və yüksək 
komizm imkanlarına malik olub sərrast ifşa edən ibarə və cümlələr 
onun felyeton dilinin əsas xüsusiyyətlərindəndir. «…kalafa 
tapmayan fəhlələr də, yəqin ki, yerlə göy arasında qalırlar» (30), 
«…fəxri-kainat Məhəmmədül-Mustafa peyğəmbərimizin yalançı 
müxbirləri Həzrət Əlinin hədislərinin içinə qondarma rəvayətlər 
qatmasa idilər, indi kürreyi-ərzin səthində pak və münzeyi-islam 
ümmətindən savayı daha qeyri bir kafir yox idi» (308), «Burada… 
yenə türk  hürufatının baş hərfləri ilə bir söz yazılıb ki, bunu da 
Vəli Xulufludan başqa heç bir kəndli, ya şəhərli oxuya bilməz» 
(153) və sair «məzəli» cümlələr sadəcə gülüş doğurmaq üçün 
deyildir; bunların ümumi semantikasının astar tərəfində mühüm 
ictimai məsələlər durur. Fəhlələrin mənzil-məişət şəraitinin 
dəhşətli vəziyyəti komik sənətin dili ilə obrazlı ifadə olunmuşdur. 
Adətən, cümlənin xüsusiləşən üzvlərinin ifadə etdiyi məna 
xüsusiləşməyən hissənin ifadə etdiyi əşya və hadisələrin bir 
qismini ehtiva edə bilir, ona görə də ədib ikinci misaldakı pak və 
münzeyi-islam ümmətindən savayı  sözlərindən sonra adam, insan, 
tayfa sözlərini işlədə bilərdi, lakin o bunun əvəzində birbaşa kafir 
sözünü işlətməklə bir növ islam ümmətini də ustalıqla kafirlər 
sırasına daxil edə bilmiş və ciddi, həqiqi mənada başa düşülə 
biləcək mətn birdən-birə satirik ikiplanlılıq istiqamətinə 
yönəldilmişdir. İdarə və müəssisələrin qapısına vurulan qarışıq 
lövhələrə işarə edən sonuncu misalda da buna bənzər bir vəziyyət 
vardır. 
 307
Bizim qədim və zəngin ədəbiyyatımızın bəzi başqa görkəmli 
nümayəndələrinin yaradıcılığı da satira və yumor ahənginə 
malikdir. Lakin Mirzə Cəlil gülüşü, Molla Nəsrəddin komizmi 
kəskin kinayə və eyhamları, qəzəbli satirası ilə ədəbiyyatımızın 
yüksək zirvəsini fəth etmişdir. Azərbaycan ədəbiyyatını Molla 
Nəsrəddinsiz, Molla Nəsrəddini isə kinayə və gülüşsüz təsəvvür 
etmək qeyri-mümkündür. 
C.Məmmədquluzadənin satira dili sadəliyi, adiliyi ilə 
xarakterizə oluna bilər. Bu əsərlərdəki leksik və qrammatik  
vasitələr ümumxalq dilinə məxsusdur. Lakin ilk baxışda adi və 
sadə görünən bu dilə ecazkar bir mürəkkəblik, əfsunlu bir əlvanlıq 
hakimdir. Əslində, adi görünən söz və ifadələrdə Mirzə Cəlil adilik 
qoymamışdır. O,    ümumişlək söz və ifadələri qeyri-adi bir 
mənada – hamıya məlum semantikasına zidd, kinayə və eyhamla 
yoğrulmaş bir mənada işlətməklə onların semantik imkanlarını 
məcazilik yolu ilə son həddə doğru xeyli genişləndirmişdir. Elə bil, 
bütün söz və ifadələr Mirzə Cəlil qələmi ilə obrazlılıq, məcazilik, 
kinayəlilik toruna salınmış, satira tilsiminin əsirinə çevrilmişdir. 
Adi ümumişlək sözlərdən fərqli olaraq, məcazilik və emosionallıq 
imkanları az olan terminoloji söz, ifadə və birləşmələr belə, ədibin 
satira dilində elastiklik və emosionallıq kəsb etmiş, böyük sənətin 
yüksək tələbləri əsasında kinayəlilik və obrazlılıq keyfiyyətləri 
qazanaraq bu tilsimin qurbanları sırasına keçmiş, bədii-satirik dilin 
həqiqi ifadə vasitələrinə çevrilmişdir. Mirzə Cəlil ictimai-siyasi və 
dini terminoloji söz və birləşmələri canlı dilin, qədim 
ədəbiyyatımızın, dini, dünyəvi əsərlərin verdiyi zən gin material 
əsasında, böyük həssaslıqla, özünü təkrar etmədən sinonim 
cərgələr hesabına genişləndirmək və zənginləşdirməklə yanaşı, 
terminoloji söz və birləşmələrin də məcazilik-kinayəlilik yolu ilə 
satira dilinə uyğunlaşdırılması, komizm vasitələrinə çevrilməsi 
sahəsində mühüm iş görmüşdür. Ədibin felyeton yaradıcılığı dini 
və dünyəvi elmlərə dair mənbələrin, islam və xristian fanatizminin 
saf-çürük edilməsi, gerilik və ətalətin, Şərq despotizminin, Qərbə 
 308
məxsus yeni istibdad üsullarının böyük sənət dili ilə amansız 
şəkildə ifşası yolu ilə yaranmışdır. Mirzə Cəlilin geniş 
dünyagörüşü, dərin biliyi müasir məsələlərlə min il əvvəlki 
hadisələri böyük ustalıqla əlaqələndirməyə imkan vermiş, ədibin 
eyni bir felyetonda müxtəlif mənfilikləri, min illərlə tarixdə iz 
salmış ləkəli nöqtələri birləşdirib onlara birlikdə  gülməsinə, onları 
bir yerdə məsxərəyə qoymasına səbəb olmuşdur. Elə buna görə də 
Mirzə Cəlilin mövzu dairəsi son dərəcə geniş olmuş, görkəmli ədib 
tarixin nisbətən daha dəqiq məlum olan son üç min ili ərzində baş 
vermiş bir çox hadisələri sənətin şirin dili ilə ayıq oxucuların 
malına çevirmişdir. Onun əsərlərində satiranın ifşa hədəfi olan 
böyük ictimai hadisələr çox vaxt «xırda», «əhəmiyyətsiz» şey kimi 
verilsə də, ədibin sənətkarlıq qüdrəti həmin hadisələrə böyük 
hadisələr kimi baxmaq imkanı yaratmışdır. Bu imkan eyham və 
kinayə ilə, böyük ustalıqla yaradılmış sətiraltı mənalarla meydana 
çıxır, cəsarətlə ifşa edilən hər bir «xırda» hadisə Mirzə Cəlil 
qələminin mühüm tənqid obyektlərindən xəbər verir. 
Cəlil Məmmədquluzadə sənəti ədəbi dil normalarına uyğun 
gəlməyən bütün cəhətləri ilə birlikdə gözəldir. Əsl sənət boyası bu 
əsərlərə tələm-tələsik çəkilməyib, səbirlə hopdurulub. Kinayəlilik 
– söz, ifadə və cümlələri əks mənada işlətmə usulu onun, demək 
olar ki, bütün yaradıcılığına xas olan cəhətdir, xüsusən ədibin 
felyeton dilində qırılmaz bir rişədir. Felyetonlarında kinayə bəzən 
bütöv mətndən, təhkiyənin ümumi gedişindən, ümumi 
intonasiyadan doğur, başlanğıcda adi, manerasız kimi görünən yazı 
tədricən ustalıqla qurulmuş kəskin ictimai satiraya çevrilir. 
Bütün  bunlar hər sənətkara nəsib olmayan yüksək satira 
istedadının, Mirzə Cəlil zəhmətinin, Mirzə Cəlil cəsarətinin 
məhsulu olan felyetonların, dram və nəsr əsərlərinin canlı və təbii 
dili, uzunömürlü mətləb və ideyaları ilə bağlıdır. 
 
 
HADİSƏ VƏ XARAKTERLƏRİN  
 309
ŞƏKİLDƏYİŞMƏSİ  
 
(DEFORMASİYA ÜSULU) 
 
İncəsənətdə hadisə və xarakterlərin şəkildəyişməsi – 
deformasiya ən mühüm komizm üsullarından sayılır. Fakt və 
hadisələrin deformasiyası rəngarəng təzahür formalarına malikdir. 
Xarici görünüşdə, hərəkət və mimikada, geyim və danışıq tərzində 
ş i ş i r t m ə deformasiyanın ən geniş yayılmış növüdür. Satirik 
obrazlara məxsus ayrı-ayrı cəhətlərin, xarakter əlamətlərin 
şişirdilməsi sosial ideyanı daha yaxşı ifadə etməyə imkan verir. 
Satirik yazıçı şişirtmədən istifadə edərək, təsvir olunan tipi daha 
yaxşı səciyyələndirmək imkanı əldə edir. 
Şişirtmə bir bədiilik üsulu kimi çox qədim tarixə malikdir. 
«Şişirtmək insan ağlının xüsusiyyətidir. İlk yazıçılar ilk adamları 
boydan uca təsvir edirdilər, onlara bizim həyatdan on dəfə artıq 
davam edən bir həyat bəxş edirdilər, güman edirdilər ki, qarğalar 
üç yüz il, marallar doqquz yüz il, nimfalar (pərilər) isə üç min il 
yaşayırlar. Əgər Kserks Yunanıstana girirsə, ardınca dörd milyon 
gedir. Əgər bir xalq döyüşdə qalib gəlirsə, o, qayda üzrə, demək 
olar ki, əskər itirmir, amma saysız-hesabsız düşmən öldürür. Bəlkə 
elə bu mənada surədə deyilir: «Omnis homo mendax» (latınca: 
«Bütün insanlar yalançıdır!»).1 
Y.Borev şişirtməni geniş mənada izah edərək göstərir ki, adi 
mübaliğə ilə yanaşı, komik şişirtmənin parodiya, 
karikaturlaşdırma, qrotesk kimi mühüm formaları da vardır. 
Müəllif qroteski komik şişirtmə və kəskinləşdirmənin yüksək 
forması hesab edir, onun obraza fantastik xarakter verdiyini 
göstərir. Y.Borevin fikrincə, şişirtmə və onun növləri (mübaliğə, 
qrotesk, karikaturlaşdırma və parodiya), məsxərə, kinayə, komik 
detal, komik münaqişə, komik situasiya, komik xarakter, kontrast, 
                                                 
1 Â î ë ü ò å ð. Ýñòåòèêà. Ì., «Èñêóññòâî», 1974, ñ.251. 
 310
kalambur və s. əsasən bərabərhüquqlu komizm vasitələridir.1 
Burada dəqiqsizlik var. Belə ki, şişirtmə hadisələrin şəkildəyişmə 
formalarından biri kimi, kiçiltmə və templə bərabərhüquqludur. 
Kinayə və məsxərə əksinə söyləmə manerasına aiddir. Komik 
münaqişə və xarakter isə müxtəlif üsullarla yaradıla bilər. Odur ki 
yuxarıda qeyd olunanları bərabərhüquqlu, bir sıraya daxil ola bilən 
vasitələr və ya üsullar hesab etmək olmaz. Y.Borev özü də bir il 
sonra nəşr etdirdiyi bir məqaləsində komik xarakter, komik detal 
və komik situasiyadan danışarkən şişirtmə və komik 
kəskinləşdirmənin bunların hər üçünə aid olduğunu göstərmişdir.2 
Müəllif əsərin daha mükəmməl nəşrində komizm vasitələrini 
qruplaşdırarkən satirik şişirtmə və kəskinləşdirməni parodiya, 
karikaturlaşdırma və qroteskdən ayırmışdır.3 
A.N.Luk Y.Borevlə razılaşmayaraq göstərir ki, satirik şişirtmə 
ilə qeyri-satirik mübaliğəni fərqləndirmək lazımdır. Mübaliğə 
həmişə deyil, yalnız fikri mənasızlığa aparma yolu ilə komik effekt 
yaratdıqda ictimai gülüş doğurur. Başqa hallarda isə mübaliğə 
yüksək   hisslərin təzahürünə səbəb olur və daha çox lirikaya 
xidmət edir. A.N.Lukun ikinci iradı daha əhəmiyyətlidir. O, 
Y.Borevdən fərqli olaraq, şişirtmə, kiçiltmə və evfemizmi 
(yumşaltmanı) bir qrupa daxil edir və şəkildəyişmə texnikasının 
müxtəlif təzahür formaları kimi birlikdə götürməyi düzgün hesab 
edir.4 
B.Dzemidok şişirtmə texnikasının daha mükəmməl izahını 
vermişdir. O, şişirtməni hadisələrin deformasiya üsullarından biri 
kimi təqdim edərək göstərir ki, şəkildəyişmənin bu forması xarici 
görünüşə (üz, fiqur, geyim), davranışa (danışıq manerası, hərəkət, 
əl-qol hərəkəti, mimika), situasiyaya və xarakterin cizgilərinə aid 
ola bilər. B.Dzemidok hadisələrin deformasiyası dedikdə adi 
                                                 
1 Þ ð è é  Á î ð å â.  Î êîìè÷åñêîì.  Ì., «Èñêóññòâî», 1957, ñ.196—232. 
2 Áàõ.: Ïðîáëåìû òåîðèè ëèòåðàòóðû. Èçä. ÀÍ ÑÑÑÐ, Ì., 1958, ñ.316. 
3 Þ ð è é  Á î ð åâ.  Î êîìè÷åñêîì.  Ì., «Èñêóññòâî», 1970, ñ.197—245. 
4 À. Í. Ë ó ê. Î ÷óâñòâå þìîðà è îñòðîóìèè. Ì., «Èñêóññòâî», 1968, ñ.138. 
 311
komik şişirtməni, şişirtməyə əsaslanan karikaturlaşdırmanı, 
parodiyanı, şişirtmə yolu ilə  yaranan qroteski, traves, temp və sairi 
nəzərdə tutur.1 
D.Nikolayevin fikrincə, bədii əsərlərdə satirik obrazların 
tipikləşdirilməsi müxtəlif yollarla həyata keçirilir. Bu yollardan 
biri  obrazın həyat həqiqətinə uyğun şəkildə kəskinləşdirilməsidir. 
Satirik kəskinləşdirmə çox zaman şişirtmə, fantastika kimi 
formalarda təşəkkül tapır. Satirik əsərin məzmununu təşkil edən 
həqiqət müxtəlif formalarda, o cümlədən şişirtmə yolu ilə ifadə 
oluna bilir. Satirik yazıçı təsvir etdiyi tipi şişirtmə yolu ilə daha 
dərin səciyyələndirmək imkanı qazanır.2 
Beləliklə, şişirtmə formaları haqqında nəzəri-estetik 
ədəbiyyatda müxtəlif fikirlər vardır. Ümumiləşmiş şəkildə qeyd 
edə bilərik ki, şişirtmə texnikasından danışarkən mübaliğə, 
qrotesk, fantastika, parodiya, traves, karikaturlaşdırma, şarj və s.-
dən bəhs olunur, şişirtmə üsulu şərtilik qaydaları ilə əlaqələndirilir. 
Şərtilik  isə hadisə və xarakterlərin şişirdilmə yolu ilə şərti məkan 
və ya zamanla bağlılığıdır. Bu bölgüdə parodiya, 
karikaturlaşdırma, şarj bir janr kimi deyil, bir bədiilik üsulu kimi 
nəzərdə tutulur, həm də özlüyündə aydındır ki, bunların 
rəssamlıqda deyil, bədii ədəbiyyatda fəaliyyətindən söhbət gedir. 
Bunların hamısı birlikdə şişirtmə texnikasına daxildir. Şişirtmə ilə 
birlikdə kiçiltmə və temp isə şəkildəyişmə formalarıdır. 
Satirik şişirtmə üsullarından mübaliğə, qrotesk və fantastika 
çox vaxt qarışdırılır və eyniləşdirilir. Bunların fərqli cəhətləri 
nəzərə alınmadığından termin kimi sinonimləşdirilməsinə estetik 
ədəbiyyatda tez-tez rast gəlmək olur. H i p e r b o l a – satirik 
mübaliğə şişirtmənin bir növü kimi, əsasən, həcmlə bağlıdır, 
böyütmə, şişirtmə həcmə aid olur. Mübaliğə hər hansı predmetin 
                                                 
1 Á. Ä ç å ì è ä î ê. Î êîìè÷åñêîì. Ïåðåâîä ñ ïîëüñêîãî. Ì., «Ïðîãðåññ», 
1974, ñ.66-71. 
2 Ä. Í è ê î ë à å â. Ñìåõ — îðóæèå ñàòèðû. Ì.. «Èñêóññòâî», 1962, ñ.155 
 
 312
real həcminin, gücünün, kəmiyyətinin şişirdilməsidir. Məsələn, 
«Taras Bulba»da şalvarın  Qara dənizlə müqayisəsi satirik 
mübaliğəyə nümunədir. Mübaliğə keyfiyyət həqiqətəuyğunluğu 
çərçivəsində kəmiyyət həqiqətəuyğunluğundan uzaqlaşmadır. Q r 
o t e s k1 isə keyfiyyət uyğunluğunun pozulmasıdır, xarakterin 
keyfiyyətlə bağlı əlamətlərinin şişirdilməsidir. Qrotesk çox zaman 
bir yerə sığışmayan əlamətlərin bir hadisədə, bir şəxsdə, bir əşyada 
süni surətdə cəmləşdirilməsi nəticəsində yaranır. Məsələn, 
Qulliverin Brobdinqneqə düşərkən orada özündən 12 dəfə böyük 
adamlara rast gəlməsi mübaliğə -  şişirtmədir, çünki burada 
adamların  təbiəti qalır, həcm dəyişir. Rablenin qəhrəmanları isə 
düşdükləri adada adamların külək ilə qidalandıqlarına rast gəlirlər 
ki, bu, qroteskdir. Y.Səmədoğlunun «Qətl günü» romanında xacə 
Ənvərin insanlara nifrəti, hökmdara sədaqəti qrotesk şəklində ifadə 
olunmuşdur. Vəzir-vəkilin, ordu böyüklərinin gəlişi ilə elçilər 
otağında havanın bir qədər azaldığını və bundan hökmdarın 
rənginin sanki bir qədər qızardığını hiss edən xacə: «Bu it uşağı it 
görəsən niyə nəfəs alır?» deyə düşünür. 
F a n t a s t i k a qrotesk ilə çox yaxındır. Bəzən satirik yazıçı 
ifşa olunan hadisənin komik mahiyyətini daha aydın göstərmək 
üçün elə situasiyalar, vəziyyətlər düşünür ki, onlar real həyatda 
mövcud ola bilmir. Belə situasiyalar fantastik situasiyalar 
adlandırılır. Yazıçı öz qəhrəmanını uydurduğu bu aləmdə 
yerləşdirir, onu öz adət və vərdişlərinə, öz təfəkkür tərzinə uyğun 
                                                 
1 XVI ÿñðäÿ ãÿäèì Ðîìà ÿðàçèñèíäÿêè ãðîòëàðäàí (êàùà, ìàüàðà) áèðèíäÿ íàìÿëóì 
ðÿññàì  òÿðÿôèíäÿí ÷ÿêèëìèø éàðû ùåéâàí, éàðû áèòêè îðíàìåíò òàïûëìûøäûð: «ãðîòåñê» ñþçö 
ìÿíøÿéèíè áóðàäàí àëìûøäûð. ßââÿëëÿð ðÿññàìëûãäà, ïëàñòèêàäà èøëÿíìèø, ñîíðàëàð ÿäÿ-
áèééàòà äà êå÷ìèøäèð. Åëÿ áóíà ýþðÿ äÿ èíãèëàáäàí ÿââÿëêè ðóñ ëöüÿòëÿðèíäÿ áó ñþç ÿñëèíÿ 
éàõûí ìÿíàäà èçàù åäèëìèøäèð: «Ìóñèãè âÿ ìèìèêàäà áöòöí äÿùøÿòëè, âÿùøèòÿùÿð, åéíè 
çàìàíäà ãÿðèáÿ øåéëÿð ãðîòåñê àäëàíûð» (Â. Ä à ë ü. Òàëüêîâûé ñëîâàðü, ò.1. Ì., 
1935, s.409); Éàõóä: Гротеск – «èíúÿñÿíÿòäÿ ÿúàéèá, äÿùøÿòëè, ôàíòàñòèê, øèøèðäèëìèø âÿ 
çþâãñöç, êîáóä» (Ñëîâàðü ðóññêîãî ÿçûêà, Ñîñò. Èìï. Àêàäåìèè Íàóê, ò.1. 1895, 
s.916). Ëàêèí ùàäèñÿíèí (èíúÿñÿíÿòäÿ ãðîòåñêèí) ãÿäèì îëäóüó âÿ ðîìàëûëàðà Øÿðãäÿí 
ýÿëäèéè äÿ ìÿëóìäóð (áàõ:  À. Ô. Ë î ñ î â., Â. Ï. Ø å ñ ò à ê î â à. Èñòîðèÿ ýñòå-
òè÷åñêîé êàòåãîðèé, «Èñêóññòâî», 1965, s.360) 
 313
hərəkətlər etməyə məcbur edir. Beləliklə, ictimai tipin həqiqi 
keyfiyyətləri daha kəskin açılmış olur. Qoqolun «Burun» 
povestinin fantastikaya əsaslandığı göstərilir.1 Anarın «Molla 
Nəsrəddin – 66»ya daxil olan «Zəncir» yazısını və «Yaxşı 
padşahın nağılı»2 əsərini fantastika nümunəsi hesab etmək 
mümkündür. 
Satirik kəskinləşdirmə və şişirtmə üsullarından bizim 
ədəbiyyatımızda da geniş istifadə edilmişdir. Azərbaycan sovet 
satirik nəsrinin görkəmli ustaları bu üsuldan ardıcıl faydalanmışlar. 
Klassik nəsrin Mirzə Cəlil, Ə.Haqverdiyev kimi görkəmli 
nümayəndələri ilə yanaşı, 20-ci illərdə B.Talıblı, Simürğ, Qantəmir 
də öz əsərlərində deformasiya üsullarından şişirtməyə geniş yer 
vermiş, tək-tək detalların, bütöv hadisə və epizodların təsvirində 
şişirtmə texnikasına tez-tez müraciət etmişlər. 
B.Talıblı «Erkək Tükəzban» hekayəsində qəhrəmanın bir çox 
cizgilərini komik şişirtmə yolu ilə təsvir etmişdir. Budur, 
Tükəzbanın portret cizgilərini ədib belə verir: «Tərpənişi kobud, 
danışığı uca, başının tükü qara, dişləri kəlbətin kimi və əlinə-üzünə 
baxanda məlum olur ki, hərifin hamam sabunu ilə də arası yox 
imiş…» Danışıq uca, tərpəniş az-çox kobud, başın tükü qara ola 
bilər və bunlar real təbii əlamətlərdir; lakin dişlər kəlbətin kimi 
olmaz, buradakı müqayisə mübaliğəyə əsaslanır. Zahiri cizgilərin 
bir qisminin təsvirində aşkar şişirdilmə vardır və bu cizgilər 
birlikdə qadının bir növ bədheybət görünüşünə dəlalət edir. 
«Hərifin hamam sabunu ilə işi olmaması» da bu şişirtməni 
gücləndirir. Tükəzbanın portret təsvirində yumorlu şişirtmədən 
istifadə olunmuşdur. 
Simürğün hekayələrində də bir çox detallar komik şişirtməyə 
əsaslanır. Məşədi Mürsəl («Ağanın kənizi») cansız daşların 
yuvarlana-yuvarlana ağanın ziyarətinə getdiyinin şahidi olduğunu 
uyduraraq əsrlərlə söylənən əfsanələri öz adına çıxmaqla camaatın 
                                                 
1 ßòðàôëû ìÿëóìàò ö÷öí Ä.Íèêîëàéåâèí ýþñòÿðèëÿí ÿñÿðèíÿ áàõìàëû. 
        2 À í à ð. Àäàìûí àäàìû. Áàêû, 1977, ñ.153-170. 
 314
gözünü pərdələməyə çalışır. Məşədi Qulamın («Azadlıq üçün 
cinayət») zalımlığını, qəddarlığını təsvir edərkən də ədib satirik 
mübaliğəli detallara müraciət etmişdir. 
Komik mübaliğələrlə fikrin ifadəsi Qantəmirin daha çox 
sevdiyi üsullardandır. Mirzə Cəlil kimi və Mirzə Cəlil ənənələrinə 
uyğun olaraq, Qantəmir də dini hədislərin mahiyyətindəki 
mübaliğədən geniş istifadə edir və bu yolla həmin hədislərin özünü 
də gülüş obyektinə çevirir: «Həzrət Adəmdən yetmiş min il əvvəl 
xəlq olunan bir məlaikə müsibəti-Kərbəla üçün həmişə ağlayıb və 
bu çaylar onun göz yaşından əmələ gəlib. İndi də 
ağlamayacaqsanmı?» («Buğda quyusu») Həzrət Adəmdən 
(Kərbəla müsibətindən yox, həzrət Adəmdən) yetmiş min il əvvəl 
dünyaya gəlmiş bir məlaikənin haçansa baş verəcək Kərbəla 
müsibətini əvvəlcədən bilib ağlaması və böyük-böyük çayların 
onun göz yaşlarından əmələ gəlməsi… insanlar min illərlə belə 
söhbətlərə inanmışlar, ağlamış və sinə vurmuşlar. Burada dindar 
olmayan adam üçün komizm doğuran, komik effekt yaradan cəhət 
kəmiyyət həqiqətəuyğunluğunun aşkar şəkildə pozulmasıdır (hələ 
inanılması mümkün olmayan digər cəhətlər bir yana). Bizim 
zəmanəmizdə bu cür söhbətlər gülüş doğurur, lakin hələ 
Qantəmirin hekayəni qələmə aldığı illərdə də bu cür əhvalatlar 
ciddi təsir gücünə malik idi. Qantəmir yaradıcılığında müşahidə 
olunan bu cür dini mübaliğələr C.Məmmədquluzadə sənəti üçün 
daha doğma olmuşdur. 
Klassik ədəbiyyatda gözələ qəzəllər ithaf etmək müsbət bir 
ənənə kimi uzun müddət davam etmişdir. Sonralar, xüsusən sovet 
dövründə ədəbiyyatın ictimai həyatla daha sıx bağlandığı, ictimai 
problemlərə daha geniş təmas etdiyi dövrdə bu ənənə də təbii 
şəkildə köhnələrək vaxtı keçmiş ənənələr sırasına daxil olmuşdur. 
İndi gözəlin zahiri əlamətləri deyil, işi, əməli, sənəti yazıçını 
maraqlandırır, cəmiyyətin diqqət mərkəzində başqa problemlər 
dururdu. Bu cəhəti nəzərə alaraq, Qantəmir fürsət düşdükcə 
hekayələrində bu cür köhnəlmiş ənənələrin davamını məsxərəyə 
 315
qoyur. Buna görə də, məsələn, bu qəbildən olan «Protesto iclası» 
(1927) hekayəsinin aşağıdakı sətirləri istər-istəməz komik effekt 
doğurur: «Mariya təqribən 13 yaşında, gözəl, göyçək bir urus 
balasıdır… Qumral saçlı, ala gözlü, uzunboylu gözəl bir qızdır. 
Mən belə güman edirəm ki, şairlərimiz indiyə qədər onun 
haqqında dörd yüzə qədər qəzəl yazmış olarlar». Burada traves-
mübaliğədən istifadə edilmişdir. Ədibin qəti inamla «dörd yüzə 
qədər» qəzəl yazılmış olduğunu göstərməsi, rəqəmin bu səviyyəyə 
qaldırılması ilə yanaşı, həm də bu sözlərin «urus balası»na 
aidiyyəti (bizim dindar şairlər milli  qızları mədh etmişlər, burada 
isə təsvir obyekti bu ənənəyə zidd olan urus balasıdır) keçmişin 
həmin ənənəsinə satirik münasibət doğurur. Ümumiyyətlə, ədibin 
komik münasibəti bəzən klassik ədəbiyyatdakı köhnəlmiş 
cəhətlərə qarşı çevrilmişdir. Bu hal həm də inqilabın ilk illərindəki 
yenilik axtarışları ilə bağlı idi. Şükufə adlı qızın ilk şerini «Şükufə 
Nəcdət» imzası ilə yazmasına ədib guya haqq qazandırır və «şerin 
altında imza hər halda ikimərtəbəli olmalıdır» deyə uyğunsuz imza 
məsələlərinə komik münasibətini bildirir. 
Qrotesk – şişirtmənin bir forması kimi, daha çox Mirzə Cəlil 
sənətinə məxsus kəskin satiranın əlamətlərindəndir. Qantəmir, Mir 
Cəlal, S.Rəhman yaradıcılığı tünd satira boyası ilə deyil, əksərən 
şən komizm, yumor texnikası əsasında qurulduğu üçün bizim 
«Molla Nəsrəddin»dən sonrakı ədəbiyyatımızda satirik qrotesk 
nümunələri də nisbətən azdır. Qantəmir Tın-tın Musanın nəvəsinin 
(«İntelligent») təsvirində, zəif şəkildə olsa da, qrotesk-ifşa üsuluna 
müraciət etmişdir. Tın-tın Musanın nəvəsi müsavat dövründə çox 
sürətlə böyüyür, irəliləyir. Adam neçə cəbhəyə qulluq edə bilər, 
insanın neçə sifəti olar?! İdealı, məsləki olmayan bu adamı hər 
kəslə müqayisə etmək mümkün deyildir: «Gizlində «İttihadi-
tərəqqi» firqəsinə girdi… Müsavat quruldu… Arada bir müsavat 
firqəsinə də girdi. Bununla belə, «İttihad» və «Əhrar» firqələrinə 
də üzvlük haqqı verirdi. Öz-özünə deyirdi ki, «Nə lazımdır… 
Bəlkə belə olmadı, belə oldu. Hamını əldə saxlamalıdır». Müsavat 
 316
darmadağın oldu, hökumət yıxıldı… Tuthatut düşdü, qaçaqaç 
başlandı. Bu nə qaçdı, nə də tutuldu, işini uyurdu, firqəyə girdi». 
Obrazın xarakteri ilə bağlı mənfi əlamətlərin bu cür 
şişirdilməsi komik effekt yaratmaqla yanaşı, onun məsləksizliyini 
də şirin bir təhkiyə ilə çatdırır. 
«Dəfatirati-üzviyyə» hekayəsində Qantəmir əvvəlcə 
Məhəmməd Cəfərin vərdiş və xasiyyətlərindən danışır. 
Məhəmməd Cəfərin bir vərdişi var: cibində gəzdirdiyi kiçik cib 
qayçısı ilə hər gün dırnaqlarını təmizləyir. Bu vərdişi ilə də 
başqalarından fərqlənir: «Gündə yetmiş dəfə o qayçı onun cibinə 
girib çıxardı». 
Şübhəsiz, yazıçı burada yumorlu mübaliğədən istifadə 
etmişdir, işin yalnız kəmiyyət cəhəti şişirdilmişdir. Məhəmməd 
Cəfərin xasiyyətlərinin təsvirində isə deformasiya komik mübaliğə 
həddini aşır: «…o, köhnə-təzə istilahını işlətməzdi. Köhnəliyə 
asiyalılıq, təzəliyə avropalılıq adı qoymuşdu. Onun düşüncəsincə, 
Asiyanın hər bir adəti fəna idi. Avropanın hər cür qaydası eyi idi». 
Göründüyü kimi, Məhəmməd Cəfər milli mədəniyyət ənənələrinə 
həqarətlə baxır, onları köhnəlik nümunəsi hesab edir, Avropanın 
hər bir şeyini «eyi» sayır, Avropa mədəniyyəti qarşısında pərəstiş 
edir. Bu cəhəti müəllif müxtəlif yollarla ifadə edə bilərdi, lakin 
«avropalılıq», «asiyalılıq» terminlərini uğurla seçmişdir. 
Avropanın nəyi varsa, bəyənmək, Asiyanın nəyi varsa, ona xor 
baxmaq komik-mənfi tip üçün şişirtmədir, xarakterin müəyyən 
əlamətlərinin, daxili cizgilərinin şişirdilməsidir. Müəllif sonrakı 
təsviri ilə bunu bir qədər də dərinləşdirərək qrotesk həddinə 
çatdırmışdır: «Yastı balaban, tar-kamança, bozbaş, fisincanplov 
Asiya nümayəndələri idi». Bu hədd aşağıdakı sözlərlə məsxərə-
qrotesk şəklində daha da kəskinləşdirilmiş, genişləndirilmişdir: 
«Hətta o, bir məclisdə mənə dedi ki, kişnişə nisbətən tərxun 
avropalıdır». Bütün bunlar ümumən milli mədəniyyətə xor 
baxanlara müəllifin satirik münasibətindən irəli gəlirdi. 
 317
Qantəmir hadisələrin deformasiya formalarından biri kimi, 
şişirtmə-parodiyalar əsasında hekayə qurma texnikasından da 
istifadə etmiş, məşhur uşaq oyunlarından birini parodiya şəklində 
işləməklə yeni quruluşun düşmənlərini ifşa edən maraqlı bir 
hekayə yaratmışdır. «Hacı Qanbay» hekayəsində pionerlər 
(nədənsə, müəllif gah bağça uşaqları, gah pioner deyir) müəllimin 
iştirakı ilə «Qələndər, ha qələndər» uşaq oyununa kəskin ictimai 
məzmun verirlər: 
«– Bir quşum var bu fantara. 
– Qələndər, ha qələndər. 
– Qanad çalar bu fantara. 
– Qələndər, ha qələndər. 
– Pambıq əkər bircə belə. 
– Qələndər, ha qələndər. 
– Yalan basar bu kantara. Oğurlayar bu kantara. Aşnabazlıq və 
tərəfgirlik edər bu kantara, əti də sizin, leşi də sizin, tapın görüm!» 
Uşaqlar bu oyunu yeni quruluşun düşməni olan Hacı Qanbayın 
yanında təşkil etmişlər. Oyunun qaydasına uyğun olaraq, kimin və 
ya nəyin nəzərdə tutulduğu bilinməli, tapılmalıdır: 
«– Quzğun. 
– Ver quzğuna, tapmadın. 
– Qalağayın şuralığı. 
– Ver, tapmadın. 
– Göyçay İcraiyyə Komitəsinin sabiq sədri Qurban 
Məhəmmədov. 
– Tapmadın, ver. 
– Azərnəşrin maliyyə şöbə müdiri. 
– Tapmadın, ver. 
– Hacı Qanbay! 
– Palan vur! Hacı Qanbay!» 
Burada artıq felyeton üslubuna keçilmişdir. Yazıçı fürsətdən 
istifadə edərək konkret fakt və hadisələri, şəxsiyyətləri tənqid 
obyektinə çevirir. Əsas tənqid obyekti isə Hacı Qanbaydır. 
 318
Parodiya imkanlarından istifadə edərək müəllif müxtəlif ifşa 
hədəflərini ustalıqla birləşdirə bilmişdir. Bu hal Mirzə Cəlil 
ənənələrinin uğurlu davamıdır. Qantəmir adi uşaq oyununa dərin 
ictimai məna verə bildiyi kimi, «oyun» sözünə də yeni məna 
verərək, «oyunların şəkli çox dəyişibdir» deyərkən zəmanənin 
gərdişini, baş verən ictimai dəyişiklikləri, təzadlı hadisələri 
nəzərdə tutur. Burada, xalq dilində olduğu kimi, sözün 
semantikası, ilkin məna quruluşu məcazilik əsasında 
nominativlikdən uzaqlaşmış və genişlənmişdir. 
Şişirtmə 20–30-cu illərin satirik nəsrində mühüm yer tutur. 
Qantəmirin «Ağıl dəryası», «Mənim tələbəm», «Dəfatirati-
üzviyyə», «Zeynəb Tükəzbanova», «Hacı lələ» və başqa 
hekayələrində komik effektin yaranmasında şişirtmənin rolu 
böyükdür. Mir Cəlal və S.Rəhman da bu üsula tez-tez müraciət 
etmişlər. Mir Cəlalın «Həkim Cinayətov», «Anket Anketov», 
«Mərkəz adamı», «Qaymaq» və s. hekayələri daha çox şişirtmə 
texnikasına əsaslanır. Birinci hekayədə həkimin öz işinə 
məsuliyyətsizliyi, soyuqqanlılığı və ümumən yaramazlığı, ikinci 
hekayədə rəsmiyyətçilik, canlı insan əvəzinə, sənəd-dəftərxana 
materialına əsaslanan bürokratın xarakteri, üçüncüdə xudbinlik, 
dördüncüdə avamlıq tipik səviyyəyə şişirtmə yolu ilə 
qaldırılmışdır. S.Rəhman «Şirin bülbül», «Böyük millət 
məhkəməsi», «Şlyapa», «Dəfn mərasimi», «Hamam barədə» və 
başqa hekayələrində yumoristik və satirik mübaliğədən geniş 
istifadə etmişdir. 
Şişirtmə ümumən ədəbiyyatda bir bədiilik üsulu kimi üstün 
mövqeyi ilə diqqəti cəlb edir. Ona görə də Azərbaycan sovet 
ədəbiyyatında bu üsula həmişə müraciət etmişlər. 20–30-cu illərdə 
olduğu kimi, 60–70-ci illərdə də satirik şişirtmə ictimai 
nöqsanların komik tənqidi prosesində nəsrimizdə aparıcı bir üslub 
əlaməti kimi seçilir. S.Dağlı «Şakərlilər»ini, başlıca olaraq, satirik 
şişirtmə əsasında yaratmışdır. Anar və S.Qədirzadə də bir çox 
yazılarında satirik şişirtmənin dünya ədəbiyyatındakı indiki üstün 
 319
mövqeyinə əsaslanmışlar. «Şakərlilər» müxtəlif xarakterdə olan 
insanların kompleks təsvirindən ibarətdir. Əsərdə əsas tənqid 
hədəfləri insanların xarakterindəki bədbinlik, laqeydlik, vasvasılıq, 
manekarlıq, deyingənlik, böhtançılıq, yaltaqlıq, mərdimazarlıq, 
xəbərçilik, qaradinməzlik, yalançılıq və s. kimi yaramaz hallardır. 
Hər kiçik hekayədə xarakterin bir cəhəti əsas götürülmüş və 
şişirtmə yolu ilə inkişaf etdirilərək absurda – mənasızlığa doğru 
dərinləşdirilmişdir. Lətif («Laqeyd») yaşadığı evin həyətində bağ 
salınanda camaata qoşulmur, kömək etmir. Həyətdəki ağacları 
kəsib aparırlar, fikir vermir və soruşanlara «Məgər mən arayış 
bürosuyam?» cavabını verir; dalaşan uşaqları nə üçün ayırmadığını 
soruşduqda çiyinlərini çəkir, «Məgər mən milisionerəm?», – deyə 
etirazını bildirir. Nəhayət, çovğunlu bir gündə yıxılıb  qolu-qıçı 
əziləndə də kömək etmək istəyənlərə təəccüb və laqeydliklə deyir: 
«Yıxılan mən, qolu-qıçı əzilən mən, siz niyə əl-ayağa 
düşmüsünüz? Məgər həkim-zadsız?» Xarakterin bu cür təsviri, 
diqqət mərkəzində olan əsas ideyanın bu cür dərinləşdirilməsi və 
şişirdilməsi «Şakərlilər»ə daxil olan başqa hekayələrə də eyni 
dərəcədə aiddir. Bu cəhət yazıçının «Aldada bilməzsən» (1977) 
kitabındakı hekayələrin əksəriyyətində də müşahidə edilir. 
Bəzən elmi ədəbiyyatda satirik şişirtmənin rolu artırılır. Guya 
satirik və yumoristik obraz real həyatla bağlı əlamətlərdən məhrum 
olmalıdır; guya ki, satirik obraz «elementar həqiqətəuyğunluq 
formalarını saxlamamalıdır», «obraz satirada həmişə birtərəfli 
deformasiyaya meyillidir»1; guya ki, satira «elə bir ümidsiz 
xəyallar ölkəsidir ki, orada hər şey baş-ayaq çevrilmişdir, öz qədim 
tənasübünün yerini dəyişmişdir».2 Görkəmli rəssam B.Yefimov isə 
belə bir fikirdədir: «Mənim fikrimcə, obrazın realist 
                                                 
1 Ì à ð ê  Ù å ã ë î â. Îñîáåííîñòè ñàòèðû Ëüâà Òîëñòîãî, — «Íîâûé ìèð», 
1953, ¹9, ñ.178. 
2 À. Ï à â ë î â ñ ê è é. Î ñàòèðå. «Çâåçäà», 1965, ¹6, ñ.169. 
 320
kəskinləşdirilməsi, realist qrotesk yolu ilə gedən sənətkar mütləq 
xarici həqiqətəuyğunluğa cəhd edənlərdən daha düz yoldadır».1 
Qeyd etmək lazımdır ki, şişirtmə müasir ədəbiyyatda geniş yer 
tutsa da, komik deformasiya formalarından biri kimi, onun özünün 
də çatışmazlıqları, məhdud cəhətləri vardır. Şişirtmə obrazın yalnız 
bir cəhətini, xarakterin yalnız bir əlamətini əsas götürür, digər 
xüsusiyyətlər unudulur. Buna görə də obraz bir obraz kimi bəzən 
bəsit görünür, bir növ karikatura şəklinə salınmış olur. Mirzə 
Cəlilin sənəti ona görə böyük gücə malikdir ki, müəllif ağır və 
zəhmli kinayə intonasiyasına daha çox müraciət etmiş, eyni bir 
əsərdə ciddi və müxtəlif məsələlərə toxunmaqla yanaşı, həm də 
rəngarəng satira vasitə və üsullarını tətbiq etmişdir. Rus 
ədəbiyyatında Qoqolun, Şedrinin yaradıcılığında mübaliğə və 
qrotesk geniş yer tutur. Lakin nə mübaliğə, nə də qrotesk onlar 
üçün heç vaxt yeganə bədiilik üsulu olmamışdır: «…onlar tənqidi 
realizmin bütün zəngin təsvir  vasitələri arsenalını və hər şeydən 
əvvəl, psixoloji təhlil  metodunu satiranın xidmətinə cəlb 
etmişlər».2 Obrazın yalnız bir cəhətini nəzərə aldıqda, həmin 
cəhəti qabarıq və şişirdilmiş ifadə etdikdə, o, yalnız bir istiqamətdə 
kəskinləşdirilmiş olur ki, bu da nəticə etibarilə tipin disharmonik-
karikaturlaşdırılmış təsvirindən başqa bir şey deyildir. 
Nəsrimizdə karikaturlaşdırma ilə yanaşı, şişirtməyə əsaslanan 
şarjdan istifadə halları da müşahidə edilir. S.Qədirzadənin «Kim 
necə cavab verərdi…» adlı yazısı bu cəhətdən səciyyəvidir. 
S.Qədirzadə müasiri olan yazıçı və şairlərin xarakteri ilə bağlı 
müəyyən əlamətləri şişirtmə yolu ilə təsvir edərək şişirtmə-şarjın 
maraqlı bir nümunəsini yaratmışdır. O, bu məqsədlə, məsələn, şair 
Hüseyn Arifin təbiətindəki xeyirxahlığı əsas götürmüş, telefonla 
soruşulan «Bura Həsəngilin evidir?» sualına şairin cavabını belə 
qurmuşdur: «–Həsəngilin deyil, Hüseyngilin evidir. Fərqi yoxdur, 
                                                 
1 Á.Å ô è ì î â. Îðóæèå ñàòèðû. «Ñîâåòñêàÿ êóëüòóðà», 12 àïðåëÿ 1955, ¹47. 
 2 «Ñàëòûêîâ-Ùåäðèí. 1826—1976» (Ñòàòüè, ìàòåðèàëû, áèáëèîãðàôèÿ). Èçä-
âî «Íàóêà», Ë., 1976, ñ.34. 
 321
hamımız bir xalqın oğluyuq. Nə sözün var, de». Yaxud şair 
Nəriman Həsənzadə «Kimdir telefonda mənimlə danışan? Bıy! 
Nəriman qağa?! Gör hara düşmüşəm ey… Namazdır» – sözlərinin 
cavabında öz təbiətinə müvafiq olaraq səmimiyyət və 
mehribanlıqla deyir: «Ə, eloğlu, qadan alım, ay Namaz, zəng 
vuranda danış bir az, gül bir az». Qeyd etməliyik ki, nəsrimizdə bu 
üsula çox az müraciət edilir. İncə yumorla şişirtmə-şarjın uğurlu 
nümunələrini yaratmaq yazıçıdan sadə, səmimi və ustalıqla 
yazmağı tələb edir. 
60–70-ci illər nəsrindən danışarkən Anarın hekayə və 
povestlərini xüsusi qeyd etməliyik. Anar deformasiyanın müxtəlif 
formalarına daha çox müraciət edir, əsərləri ona görə yüksək 
estetik keyfiyyətə malik olur ki, o, deformasiya formalarından biri 
ilə kifayətlənmir, satirik əsərlərində təsvir obyekti  birtərəfli 
şişirdilmir, həyat həqiqətinə uyğun olaraq, bir çox cəhətdən 
xarakterizə edilir və bu prosesdə obyektin tipik mənfi 
xüsusiyyətləri ilə yanaşı, müsbət cəhətləri, insani keyfiyyətləri də 
əks olunur. Feyzulla Kəbirlinski («Dantenin yubileyi») belə 
obrazlardandır. Onun bir aktyor kimi kütlüyü, qabiliyyətsizliyi, 
dolanmaq üçün gecə-gündüz nə olduğunu bilməməsi, ailə 
çətinlikləri, tez-tez düşdüyü həqir vəziyyətlər komik detallarla 
təsvir edilir. Lakin müəllif onun insan olduğunu,  insani 
keyfiyyətlərini də unutmur, ona görə də bizdə Feyzullaya qarşı 
nifrət yaranmır. Əsərdə obrazın öz peşəsi sahəsində kütlüyü, 
keyfiyyətsizliyi şişirtmə yolu ilə göstərilmiş, yeri gəldikcə eyham, 
məsxərə və sarkazmdan, eyni zamanda gözlənilməzlik yazı 
texnikasından istifadə edilmişdir. 
Anarın «Molla Nəsrəddin – 66» povestinin ayrı-ayrı 
hissələrində də komik şişirtmə güclüdür. «Bir stəkan su»da Cuvar 
Cəfərin inkişafı, sürətlə şöhrətlənməsi, günbəgün şişməsi şişirtmə 
yolu ilə verilmişdir. «Yeni il planları», «Marallarım» hissələrində 
də satirik münasibətin aşkarlanmasında şişirtmənin rolu böyükdür. 
 322
Lakin «Molla Nəsrəddin – 66»nın ayrı-ayrı hissələrində parodiya 
şəklində tənqidin üstünlüyü daha aydın hiss olunur. 
Povestə daxil olan «Məlumat», «Başımızın ağası», «Maraqlı 
tədqiqat», «Bizim müsahibə», «Yeni il planları», «Xəbərlər», «Biz 
tənqid edəndən sonra», «Elanlar» və başqa parçalar, adlarından 
göründüyu kimi, şablon şəkil almış qəzet məqalələrinə 
parodiyalardan ibarətdir. 
P a r o d i y a  tənqid hədəfinin daxili komizmini aşkara 
çıxarmaq üçün onun real cizgilərinin, əlamətlərinin, 
xüsusiyyətlərinin qəsdən şişirdilməsidir. «Parodiya sanki düşməni 
onun öz silahı ilə, onun özünəməxsus xüsusiyyətlərinin 
şişirdilməsi yolu ilə məhv edir».1 Ədəbi parodiyalarda çox vaxt 
ədəbiyyatın bu və ya digər hadisəsi komik obyekt kimi seçilir, 
«…ştamplar, bayağı süjetlər, şablon obrazlar parodiya atəşinə 
tutulur, bütün istedadsızlıqlar, kustarlıqlar, ibtidailiklər, 
zəhlətökənliklər,  trafaretlər parodiya ilə tənqid olunur».2 Parodist 
öz parodiya obyektini məlum şablon formalardan biri əsasında 
tədricən şişirdir, mənasızlıq, cəfəngiyat həddinə çatdırır, nəticədə 
tənqid obyektinin zəif, zərərli və ictimai mənafeyə zidd cəhətləri 
ortaya çıxır. Belə hallarda parodiya üçün əsas götürülən şablon 
formaya da istehza edilir, lakin əsas tənqid obyekti forma deyil, 
həmin şablon forma əsasında məsxərəyə qoyulandır. Anar 
simpoziumların ümumi forması, trafaret gedişi əsasında 
içkibazların simpoziumunu təsvir etməklə tutarlı bir parodiya 
yaratmışdır. Müəllif simpoziumların keçirilmə qaydalarını 
tamamilə olduğu kimi – şablon formada təsvir edir: baş içkibaz 
Lül Qəmbərov məclisi giriş tostu ilə açır; qonaqlar – Soobrazim 
Natroixov, Vipivenko, Çaxiryan, Kandamarauli və başqaları 
məclisi təbrik edirlər. Sonra əsas tost üçün Hayıl Mayılova söz 
verilir. O, içkinin və içkibazlığın «müvəffəqiyyətlərindən» danışır; 
                                                 
1 И. Б е х е р.  В защиту поэзии. М., изд-во иностранной литературы, 1959, 
ñ.285. 
2 Д. Н и к о л а е в. Смех – оружие сатиры. М., «Искусство», 1962, ñ.165. 
 323
sonra seksiyalar (araq, konyak, pivə və şərab seksiyaları) müəyyən 
edilir, ilk ümumi məclisdən – iclasdan sonra simpoziumun 
iştirakçıları «Mişka piyandı…» mahnısını oxuyurlar və müəllif 
bildirir ki, məclis öz işini davam etdirir. 
Aydındır ki, burada müxtəlif elmi mövzulara, problemlərə həsr 
olunmuş simpoziumların forması parodiya üçün əsas 
götürülmüşdür, simpoziumların günlərlə eyni şəkildə davam edən 
şablon forması tənqid hədəfidir, lakin əsas tənqid hədəfi eyni 
zamanda simpoziumlar üçün seçilən bir sıra mövzulardır. 
 Bizim ədəbi parodiyalarda, məsələn, Sabirin Füzuli 
qəzəllərinə parodiyalarında əsas götürülmüş ştamplar, ifadələr, 
formalar kinayə obyekti kimi seçilməmişdir. Yalnız işlək və 
sevimli forma əsas götürülmüş və ictimai həyatda özünü göstərən 
bir sıra yaramazlıqlar həmin formalar əsasında ustalıqla tənqid 
edilmişdir. Füzulidə forma da gözəldir, məzmun da. Məzmun incə, 
lirik hisslərlə, ülvi münasibətlərlə  bağlıdır, ona görə də Füzulinin 
qəzəlləri insanda incə, həzin və lirik duyğular oyadır, onun qəlbini 
riqqətə gətirir. Sabirdə isə həmin forma saxlanılır, məzmun 
tamamilə dəyişdirilir, əvvəlkinin  əksinə olan yeni bir mövzu 
seçilir. Əvvəlki nə qədər incədirsə, zərif və ülvidirsə, yeni mövzu o 
qədər ifşaedici və kəskindir. Ona görə də vaxtilə incə mətləb üçün 
seçilmiş incə forma bu yeni mövzu ilə birləşdikdə, məhəbbət 
yerinə nifrət qoyulduqda gülüş yaranır, satira doğulur, yazıçı təsvir 
etdiyi hadisəni köhnə forma - qəlibdə şişirdə-şişirdə mənasızlıq, 
cəfəngiyyat həddinə çatdırır. Təbiidir ki, bu zaman forma və onun 
ilk yaradıcısı ifşa obyekti olmur. Lakin ola da bilər və bu hal, 
ümumiyyətlə, mümkündür, dünya ədəbiyyatında özünü geniş 
şəkildə göstərən hallardandır. Anarın yazılarında bu sonrakı cəhət 
duyulur. Onun parodiyalarında bəzən şablon forma qabarıq verilir 
və onun tənqidi diqqəti daha çox cəlb edir. Qeyd etdiyimiz əsərdə 
içkibazların da tənqidi var, müəllif onların müxtəlif şəkildə 
cəzalandırılmasından da söhbət etmişdir, lakin bu əsərdə şablon 
simpozium formalarının tənqidi daha təsirlidir. Bu cəhət yazıçının 
 324
«Başımızın ağası» əsərində də vardır. Bu əsər bəzi yubiley 
məqalələrinə parodiyadır: «Bu gün anadan olmasının 76, 
yaradıcılıq fəaliyyətinin 69 illiyini qeyd etdiyimiz əməkdar dəllək 
Davudu təbiət kosa və keçəl yaratmışdır…» «Maraqlı tədqiqat» 
əsəri mənasız mövzulara həsr olunmuş zəif namizədlik 
dissertasiyalarına parodiyadır. «Molla Nəsrəddin – 66»nın sonrakı 
bölmələri yeni il planlarına, bəzi elanlara, xəbərlərə parodiya 
şəklindədir. 
Anar geniş trafaret formalarla yanaşı, tək-tək detalları, 
ifadələri, məşhur misra və beytləri də parodiya şəklində işləməyi 
bacarır. Onun «Bizim müsahibə» əsəri bütövlükdə yaşlı adamlarla 
aparılan qurama yazı-müsahibələrə güclü parodiyadır: «Bu 
günlərdə müxbirimiz Çığır Bağırov planetimizin ən qoca sakini 
299 yaşlı Kələmulla kişiylə görüşüb müsahibə aparmışdır. Aşağıda 
müxbirin suallarına Kələmullanın cavablarını veririk». Müəllif 
burada eyni zamanda müxbirin bəzi suallarını və müsahibin 
cavablarını da məlum məşhur hadisə və ifadələrə parodiya 
şəklində qura bilmişdir («Domoupravlenie» əvəzinə  
"Dımoupravlenie" işlədən İ.İlf və Y.Petrovda olduğu kimi, Anar 
da yeri gəldikdə söz-parodiyalar yaratmaq imkanından istifadə 
edir. Bu əsərdə müsahibin adı «Kəlamulla» – allahın kəlamı 
əvəzinə, qəsdən «Kələmulla» – allahın kələmi şəklində 
işlədilmişdir). Qacarın basqını və onun Şuşadakı uğursuzluqları ilə 
əlaqədar M.R.Vaqifin söylədiyi «Ey Vidadi, gərdişi-dövranı-kəc 
rəftarə bax» misrası ilə başlayan şeri çox məşhurdur. Şerin misra 
və beytlərinin bir çoxu hikmətli söz səviyyəsində hafizələrdə yer 
tutmuşdur. Eyni zamanda, Vaqiflə Vidadinin dostluğu və onların 
durnalara şeir deməsi faktları da məşhurdur və bunlar bədii 
yazılarda tez-tez xatırlanmaqdadır. Biz bütün bunlara həmişə ciddi, 
bəzən lirik və kədərli hadisələr kimi baxmışıq, bunlarda gülüş 
doğuran bir səbəb görmədiyimiz kimi, belə səbəblər axtarmamışıq 
da. Vaqiflə Vidadini «yaxşı tanıyan» 299 yaşlı Kələmullanın 
dilindən yeni sözlər, yeni epizodlar, əhvalatlar gözləyərkən onun 
 325
gözlənilmədən həmin məlum faktları sadalaması və həm də 
savadsız şəkildə, ibtidai məzmunda sadalaması, bu faktlardan 
kənara çıxa bilməməsi gülüş doğurur və bu hal həmin hadisələrin, 
eyni zamanda, bu cür çoxyaşlı müsahiblərin ustalıqla parodiya 
obyektinə çevrildiyini göstərir: «Rəhmətliklər bərk dost idilər, 
həmişə qoşa gəzərdilər. İndiki kimi yadımdadır, rəhmətlik Vaqif 
həmişə rəhmətlik Vidadiyə deyərdi ki, ey Vidadi, sən bir bu 
gərdişi-dövrani-kəc rəftara bax e. Vidadi də cavab verərdi ki, 
Vaqif, sən yaxşı bilərsən, görən bu  durnalar nə məkandan 
gəlirlər?» 
Qeyd etdiyimiz kimi, nəsrimizdə, az da olsa, komik fantastika 
nümunələri də vardır. Anarın «Zəncir» hekayəsi fantastikaya 
əsaslanır. Lakin satirik fantastika nümunəsi kimi «Yaxşı padşahın 
nağılı» daha maraqlıdır. Bu  əsərdə padşahın ağıl və düşüncəsi, 
xarakterinin əsas əlamətləri, baş verən hadisələr satirik-kinayəli bir 
dil ilə təsvir edilmişdir. Müəllif ardıcıl olaraq, padşahın ağlını, 
təfəkkür tərzini, qabiliyyət və istedadını, vətənpərvərliyini, insana 
münasibətini «tərifləyir»: «Bu padşah çox adil padşah idi, həm də 
hamıdan, hamıdan ağıllı, hamıdan, hamıdan tədbirli». Lakin komik 
intonasiya və hər bir «tərif»dən sonra padşahın bilavasitə ağlını, 
ədalətini, tədbirini göstərən faktlar onun son dərəcə küt və səfeh 
bir adam olduğunu, həm də kütləyə qarşı son dərəcə aqressiv 
mövqe tutduğunu, əzazilliyini göstərir. «Yaman düşünən padşah 
idi» sözlərinin ardınca gələn: «O düşünürdü: nə olardı, heç olmasa, 
bircə saat yataydım, yuxumda da arvadım vəfasızı görəydim» – 
tipli cümlələr mübaliğəli, məzhəkəli komik zəmində padşahların 
arzu və istəklərinin onların öz şəxsi arzularından irəli getmədiyini 
göstərir, el dərdi əvəzinə, yatıb arvadını yuxuda görmək dərdi kimi 
miskin arzularına gülür. Bu padşah əhali üçün «hər şey edib», 
onları «xoşbəxtliyə» çıxarıb. İndi onları bir sıra «bəlalardan da 
qoruyur», onlara yuxu görməyi də qadağan edir: «Ancaq bazar 
günləri yuxu görməyə icazə verilirdi. Bəzi imtiyazlı şəxslərin – 
vəzirlərin, vəkillərin həftədə bir dəfə əlavə yarımyuxu görməyə 
 326
icazələri vardı». Yazıçı komik şişirtmə yolu ilə belə bir aləmdə 
fikirlərin də çərçivəyə salındığını, dustaq edildiyini, rasional fikrə, 
düşüncəyə bu aləmdə nəinki yer olmadığını, hətta onların qadağan 
edildiyini göstərir; hamı eyni cür düşünməli, eyni cür fikirləşməli, 
padşahdan eyni dərəcədə razı qalmalı, eyni «yuxular görməlidir»: 
yuxuların məzmununa da nəzarət qoyulur, komissiya yuxulara 
nəzarət etməli, onları hər həftə yoxlamalı, yozmalı, artıq-əskik 
yuxular barədə məlumat verməli, cinayətkarlar cəzalandırılmalıdır: 
«O yana, bu yana yozulan şeylər görməməli, qarabasma-filan 
qadağandır! Yuxular sağlam, aydın və açıq olmalıdır!» Bütün 
bunlar «adil» padşahın despotizmini şişirtmə-qrotesk şəklində 
məsxərəyə qoyur. Ölkədə ayrı cür hərəkət etmək, başqa cür 
yuxular görmək olmaz. Elə şərait yaranıb ki, hamı eyni cür yuxular 
görür və yuxuların həftəlik icmalı padşaha ləzzət verir: «Yuxuların 
həftəlik icmalını oxuyanda padşahın üzü gülürdü. Axı hamı eyni 
şeyi görürdü, amma hərə öz üslubunda, ruhunda; biri padşahı uca 
dağın başında, biri güllü-çiçəkli bağda, biri ağ atın belində 
görürdü. Belə yuxuları padşah çox bəyənirdi, öz-özünə düşünürdü: 
«Nə qəribə yuxulardır. Mən at belində! Axı mən ömrümdə ata 
minməmişəm. Görəsən, at belində necə görünərəm?..» Ağıllı 
padşah ağlına vura bilmir ki, bütün yuxular onun fəaliyyətinin 
əksinədir. Yazıcı bunlarla kifayətlənmədən onun «ağlını», 
«ədalətini», «tədbirliliyini» göstərən dəlilləri fantastika həddinə 
çatdırır: öz xalqını daha da xoşbəxt etmək barədə düşünən ağıllı və 
tədbirli padşah, axır ki, xoşbəxtlik çarələrini tapır: «1. Məmləkətdə 
heç kəs yatmamalıdır. 2. Məmləkətdə hamı xoşbəxt olmalıdır». 
Bunlardan birincisi padşahın kütlüyünə fantastik məsxərədirsə, 
ikincisi xalq üçün daha dəhşətlidir: kütlənin bütün imkanlarını 
əlindən almaq və onu qərarla, sözlə xoşbəxt etmək. Padşah bir az 
da irəli gedir və əhalisini daha da xoşbəxt etmək üçün bir sıra 
qadağalar da qoyur: tərkibində «S» hərfi olan sözlər, qızlara, 
qadınlara saç saxlamaq, sual işarəsi və sual cümlələri işlətmək 
qadağan olunur, hər şeyin mixəyi rəngə boyanması əmr edilir. 
 327
Bunları padşahın beyninə yeridənlər «S» hərfini deyə bilməyən, 
arvadı keçəl olan, nədənsə, sualdan xoşu gəlməyən, daltonik olub 
rəngləri seçə bilməyən vəzir-vəkillərdir. Yazıçı bu üsulla göstərə 
bilmişdir ki, kütlənin evini yıxan qərarlar axmaq padşahın ətrafını 
bürümüş hiyləgərlərin mənafeyindən irəli gəlir. Padşah o dərəcədə 
öz əhalisini «xoşbəxt edir» ki, axırda onlara ölməyi də qadağan 
edir. 
Əsər hadisələrin baş vermə zaman və məkan şərtiliyi etibarilə 
də fantastik xarakter daşıyır. Çilistanın bu satirik-fantastik padşahı 
bir çox keyfiyyətləri ilə şərqin müasir despotlarını xatırladır. 
Müasirlik təkcə ideyalarda deyil, zaman şərtiliyində də özünü 
göstərir. Padşah öz təfəkkür tərzinə görə uzaq keçmişin, həm də bu 
günün adamıdır. Buna əsərdə yumoristik ruh yaradan texniki 
vasitələrə münasibət də təsdiq edir: padşahın cavan vaxtlarında 
sevgilisi ilə tramvayda görüşməsi, arvadının xorultusunu eşitmək 
üçün öz tranzistorunu götürüb bir xəlvətə çəkilməsi, danosbaz 
vəzirin maqnitofon lent yazıları və s. 
Əsərdə qoca padşahın şeir yazması və cavan padşahın öz 
arvadının xorultusunu dövlət himninə çevirməsi də maraqlı 
fantastik detallardır. Qoca padşah fikirləşir-fikirləşir və qafiyəli iki 
söz düşür yadına, şeir yazmağa başlayır. Bu cəhəti müəllif estetik 
baxımdan düzgün ifşa edir: əlində hakimiyyət toplamış bir çoxları 
belə güman etmiş və edirlər ki, hakimiyyət onlarda incəsənət 
istedadı yaradır. Qoca padşah az vaxtda beş yüz əlli beş şeir yazır, 
onun «şeirləri»ni bəyənməyən əsl şairi bir ildə həbsxanada 
çürüdüb qocaldır: «Xırda-xuruş məsələlər üçün mənim vaxtımı 
alma. Bu adam qanunu pozub. O, məhbəsə salınmalıdır. Harda, nə 
cür, nə müddətə – bütün bunların nə əhəmiyyəti var?» Həm də 
padşah əsl şairi onun şeirlərini bəyənmədiyinə görə yox, 
qadağaları pozduğuna, suala sualla cavab verdiyinə görə həbs 
etdirir. Dəbdəbəli, «yüz beş layihə»dən biri əsasında tikilmiş 
həbsxana binasında yer olmadığı üçün şairi tövləyə salırlar. Padşah 
şairin sözlərindən əsəbiləşərək daha çox şeir yazır və bir ildə 
 328
«əsərlərinin yüz cildliyi» hazır olur. Bütün əhalinin qafiyə ilə 
danışmasını əmr edib, hamının şair ola bildiyini göstərmək, 
mənəvi cəhətdən öldürmək üçün şairi həbsxanadan buraxdırır. Şair 
camaatla qafiyəli danışa bilmədiyi, hamıya «nəsrlə cavab verdiyi» 
üçün özünü öldürür. Bütün bunlar məzəli şəkildə həyat 
həqiqətlərinin fantastik ifadəsidir. 
Qoca padşahın arvadını götürüb qaçan və başqa bir 
məmləkətdə padşah olan vəzir daha dəhşətlidir. Onun haqqında az 
məlumat verilsə də, hiss olunur ki, bizim qoca padşah ona 
muştuluqdur. Onun öz arvadının xorultusunu dövlət himninə 
çevirməsi kəskin ictimai məzmuna malikdir. Padşahlar öz arvad-
uşaqlarının, qohum-qardaşlarının xorultusunu dövlət himninə 
çevirə biləcək dərəcədə həyasızlıq etməklə, cəmiyyətdəki 
yaramazlıqların intişarına geniş yol açmış olurlar. Tarixdə belə 
misallar çoxdur. 
Yazıçı xüsusi ustalıqla – güzgü əhvalatından istifadə edərək, 
qoca padşahın öz dili ilə öz sifətlərini belə ümumiləşdirir: «– Əşi, 
bunun küt sifətlərini görmürsən, görmüsən ki, axmağın, rəzilin 
biridir, bütün dünyaya nifrət edir? Özünü xeyirxah göstərir, amma 
hamıya kin bəsləyir. Kin bəsləyir, ona görə ki, bədbəxtdir. 
Bədbəxtdir, ona görə ki, hamını bədbəxt etmək istəyir. Əşi, bunun 
hay-hayı gedib, vay-vayı qalıb. Bu gün-sabah gorbagor olacaq. 
Belə bir gorbagorun üstündə qanını qaraltmağa dəyərmi?» 
«Yaxşı padşahın nağılı» bədii-psixoloji təsiri, sosial-ictimai 
məzmunu ilə Anarın yaradıcılığında xüsusi qiymətə malikdir. 
 
* * * 
 
Şişirtmə, qrotesk, fantastika, karikaturlaşdırma, şarj, parodiya 
və s. komik  sənətkarın çox sevdiyi deformasiya üsullarıdır. Lakin 
yazıçı bunlardan gülüş doğurmaq, deformasiyaya  uğramış, 
şişirdilmiş obrazlar yaratmaq üçün süni surətdə istifadə etmir. 
Bunlar obyektin özündən irəli gəlir, yazıçının obyektə 
 329
münasibətindən, ustalığından doğur. «Ustalıq isə formanın 
məzmuna tam adekvatlığı ilə bağlıdır» (A.V.Lunaçarski). 
Satira ustasının ustalığı əsərin bədii-estetik keyfiyyətlərini 
k i ç i l t m ə l ə r  vasitəsilə tənzim etməkdə də özünü göstərir. 
Komik kiçiltmələrdən istifadə edilərkən əsas mətləb bir növ «təhrif 
edilir», qəsdən bəsitləşdirilir və sadələşdirilir, sanki əsas məsələyə 
etinasızlıq göstərilir, ikinci dərəcəli və az əhəmiyyətli məsələlər 
zahirən daha çox nəzərə çarpdırılır. Qantəmir «Sara bibi» 
hekayəsində Murad bəyin cah-cəlalından danışır, tipik bir bəy 
kimi, zülmkarlığını qeyd edir və sonrakı təsvirlərində onun 
məhvedilmə səbəbini çox kiçildir, demək olar ki, heçə endirir, 
təsadüflərlə, cüzi səbəblərlə, «bədnəzərlə» bağlayır: «Mən and 
içirəm ki, kişi bədnəzərə gəldi, yoxsa o, bolşeviklərə nə 
qayırmışdı?» Qantəmir «Mirzə Aves» hekayəsində satirik-kinayəli 
kiçiltmədən istifadə etmişdir. Müsyö Qamelin məqsədi 
«bolşevizmin bütün fənalığını» Şərq – İran mətbuatının əli ilə 
dünyaya faş etməkdir. Bunun üçün o, böyük məbləğdən keçərək 
yerli müxbirləri şirnikləşdirməyə çalışır, lakin öz köməyini 
«əhəmiyyətsiz» bir şey kimi qiymətləndirir, ayırdığı pulun siyasi 
rolunu gizləyir və bunu redaksiyanın «yoxsulluğu» ilə izah etməyə 
çalışır, pulu bir «bəxşiş» kimi təqdim edir: «müsyö Qamel qəzet 
idarəsinin yoxsulluğunu nəzərə alaraq, Bakıya göndəriləcək 
müxbirə yol xərci və maaş hesabına 120 lirə verdi. Yəni 
bağışladı». Müəllif burada bir sıra sözləri dırnaq içərisinə almasa 
da, əsərin komik-kinayəli intonasiyasından həmin sözlərdəki 
istehza dərhal başa düşülür. İstehza ilə Qamelin əsas məqsədi nə 
qədər «kiçildilsə» də, həmin 120 lirənin necə böyük siyasi rola 
malik olduğu da göstərilir: bu pul az pul deyil və bununla «İranda 
iki kəndi üç ilə icarəyə götürmək mümkündür». Beləliklə, 
Qantəmir ingilis siyasətçilərinin Sovet hökuməti əleyhinə 
buraxdığı torba-torba qızılları və onların murdar niyyətlərini 
kiçiltmə yolu ilə daha qabarıq ifadə etmişdir. 
 330
Bu cür kiçiltmə müəllifin təhkiyə dilində kinayə ilə çulğaşır. 
Mir Cəlal Bitdilidə imamın zühur etməsi məsələsinə camaatın 
münasibətini belə ifadə edir: «İlk dəfə molla, azançılar və onların 
ardınca qoca arvadlar, Sovet hökumətindən «gileyli» kəndlilər 
imamın ziyarətinə çıxdılar». («Peşmançılıq») «Gileyli»  sözü, 
məlumdur ki, çox yüngül məna ifadə edir; bu sözdə ictimai-siyasi 
məna hiss olunmur. Lakin mətndən aydın olur ki, «gileyli» 
dedikdə, hökumətdən kəskin şəkildə narazı olan kənd 
qolçomaqları, ruhanilərin təsiri altında dinsizlik təbliğatından 
qəzəblənən kəndlilər nəzərdə tutulur. Beləliklə, «gileyli» sözü 
məişətlə bağlı mənasından uzaqlaşaraq, ictimai-siyasi məzmun 
qazanmışdır. 
Qantəmirin «Hacı lələ» hekayəsində də komik kiçiltmənin bu 
cür nümunələrinə rast gəlmək mümkündür. Hacı Əliqulu Şura 
hökumətindən «razıdır». Onun fikrincə, yer üzündə «Şura 
hökuməti kimi padşah olmaz». Amma o, bu yeni hökumətdən ikicə 
«cüzi» şey arzulayır. Onun arzuladığı «cüzi» şeylər bunlardır: 
«Bircə bu alış-verişə imkan verə, bir də bu gədə-güdələri qudurdub 
bizim başımıza çıxarmaya». «Gədə-güdə» dedikdə, Hacı 
zəhmətkeş nümayəndələrini nəzərdə tutur. Xüsusi ticarətə, sərbəst 
alış-verişə icazə verilə və zəhmət adamları hakimiyyətdən 
uzaqlaşdırıla! Bu iki «xırda», «əhəmiyyətsiz» arzu, əslində, 
kapitalizm deməkdir. Kiçiltmə yolu ilə fikir daha kəskin ifadə 
edilmiş və Hacı lələnin əksinqilabi mövqeyi daha qabarıq 
göstərilmişdir. 
Nəsrimizdə deformasiya üsullarından biri kimi, özünü adi 
normadan fərqli göstərən t e m p d ə n istifadə halları da müşahidə 
olunur. Kinolentin sürətli və ya zəif hərəkəti ilə hər hansı bir 
prosesin təbii gedişinin, ritminin pozulması yolu ilə komizm 
yaratma üsuluna kinokomediyalarda tez-tez təsadüf edilir. Bədii 
əsərlərdə də obrazların xarakter və düşüncəsinin, davranış və 
hərəkətlərinin, geyim tərzinin, danışığının gözlənilməz sürətlə (tez 
və ya gec) dəyişməsi deformasiyanın xüsusi bir təzahür şəkli kimi 
 331
komik effekt yaradır. Bəzən hadisə və xarakterlər elə sürətlə 
dəyişir, təzadlı hallar bir-birini elə sürətlə əvəz edir ki, təsvir 
obyektinin xasiyyət və hərəkətləri ilə bağlı dinamizm təəccüb 
doğurur. Bu cür təsvir üsulundan hələ inqilabdan əvvəl tənqidi 
realistlərin yaradıcılığında istifadə olunmuşdur. Usta Zeynalın ləng 
hərəkətləri, Muğdusu Akopun qəlbinin çırpıntıları «Usta Zeynal» 
komizminin mühüm əlamətlərindəndir. C.Məmmədquluzadə bu 
ənənəni sovet dövründə də davam etdirmişdir. «Xanın təsbehi» 
hekayəsində oxuyuruq: «–Cənab Molla Nəsrəddin, mən səni bir 
allah bəndəsi hesab edib bu məclisə dəvət etdim ki, mənim haqq 
sözlərimə şahid olasan. Mən bu saat səndən qabaq bu Pəri arvada 
təklif etdim ki, müvafiq qayda, allah-taala göstərdiyi yol ilə mənə 
siğə olsun. 
Eləcə Mirzə Sadığın ağzından bu söz hələ bəlkə çıxıb 
qurtarmamışdı, Pəri arvad elə atıldı geriyə, guya ayaqlarına od 
basdılar. 
– Molla Sadıq Münşi, Molla Sadıq Münşi, o sözü danışma, o 
sözü danışma, o sözü danışma… 
Vaqeən Pəri arvad bu sözləri elə bir əl-qol ata-ata dedi ki, mən 
dik atıldım ki, istədim qaçam. Hərçənd qaçmadım, amma yavaşca 
çıxdım getdim. Mənim dalımca da Mirzə Sadıq Münşi çıxdı və 
düz, dinməz-söyləməz çıxdı getdi». 
Molla Sadıq siğə təklif edəndə Pəri arvadın ayaqlarına od 
basılmış adamlar kimi geri atılması, əl-qol ata-ata (həm də onun 
hikkə və qəzəbini bildirən təkrarları, xitab etdiyi adamın adını iki 
dəfə çəkməsi, özünün eyni fikrini odlu-odlu üç dəfə təkrar etməsi) 
danışması, bu vəziyyətdən təhkiyəçinin də dik atılması, qaçıb 
getmək istəməsi, lakin bu fikrinin ziddinə olaraq yavaş-yavaş 
getməsi, Münşinin də onun dalınca çıxıb getməsi hadisələrin sürəti 
ilə bağlı komizm yaradır. Az keçmədən xanın təsbehini görən kimi 
Pəri arvadın tam yumşalması və dəyişməsi komizmi daha da 
gücləndirir. Zahirən gülüş doğuran bu hadisələr, əslində, böyük 
 332
ictimai bəlaların, haqsızlıq və hüquqsuzluq dünyasının ifşasına 
həsr edilmişdir. 
Qantəmir «Mənim tələbəm» hekayəsində ali məktəbə 
hazırlaşan gəncin geyimində əmələ gələn gündəlik dəyişikliyi belə 
təsvir edir: «Birinci gün gələndə şalvarda idi, başı da açıq və tüklü 
idi. İkinci gün gələndə qollarını dirsəyinə qədər çırmamış, əlində 
də bir yaraşıqlı ağac. Üçüncü gün kaverkot kostyumla sarı tufli 
geymişdi. Dördüncü gün butulka şalvarda, lotkaburun batinkada 
idi. Beşinci gün şalvarı qalifeləşmiş, başı da qırxılmışdı… Altıncı 
gün bütün Avropanı, Amerikanı bir-birinə qarışdırmışdı. Onların 
mədəniyyətini mənimsəmişdi». Gələcək tələbənin bir həftəlik 
geyim, görünüş mənzərəsi belədir. Bu cür təsvirin ümumi fonunda 
onun xasiyyəti, xarakterinin əsas əlamətləri aydınlaşır, əyaniləşir. 
Beləsi, şübhəsiz, zəhməti sevməz. Bunlar tüfeyli gəncin hekayənin 
lap başlanğıcından verilən əsas «keyfiyyətləri»dir ki, müəllif onları 
əsərdə onun öz dili ilə davam etdirmiş və dərinləşdirmişdir. 
Beləliklə, nəsrimizdə fakt və hadisələrin şəkildəyişməsi yolu 
ilə komik effektin yaradılması şişirtmə, kiçiltmə və hadisələrin, 
hərəkətlərin normal ritminin – tempinin pozulması kimi müxtəlif 
təzahür üsullarına malikdir. Bunlardan birincisi, yəni komik-bədii 
şişirtmə nəsrimizdə böyük üstünlük təşkil edir və aparıcı rol 
oynayır. Həm də son dövrün satirik nəsri şişirtmə-qroteskə, 
şişirtmə-fantastikaya deyil, şişirtmə-karikaturlaşdırmaya daha çox 
meyil edir ki,  bu da ədəbiyyatın qüvvətli cəhəti hesab olunmur. 
Şişirtmə-karikaturlaşdırmaya əsaslanan obraz bədii səciyyəsinə 
görə həqiqi və kəskin ictimai tip səviyyəsinə çətin yüksələ bilir və 
buna görə də nadir hallarda yadda qalır. Belə əsərlərdə satirik rəng 
zəif və solğun olur. Elə buna görə də indiki satirik nəsr 
nümunələrinin bir çoxu oxucunu təmin etmir, ucuz və bayağı təsir 
bağışlayır. Bunu televiziyanın «Səhər görüşləri»nə aid olub 
əyləncəli proqramda nümayiş etdirilən bir sıra «satirik» parçalar 
haqqında da söyləmək mümkündür. Hətta bəzən satirik əsərin 
 333
hüdudu qarışdırılır. İbtidai yumor elementlərinə malik olan bəzi 
yazılar satirik əsər adlandırılır.  
Bu cür əsərlər fırıldağın və fırıldaqçının kökünü kəsmək 
əvəzinə, bir çox hallarda öz gücsüzlüyünü nümayiş etdirir, oxucu 
və tamaşaçı «satira»nın bu cür zəifliyinə təəssüflənməyə bilmir. 
Fırıldaqçı onun təsirsizliyini görüb cürətlənir, həyasızlaşır. Elə 
buna görə də belə əsərlər etiraz doğurur, oxucunu, tamaşaçını, 
dinləyicini narazı salır. 
Azərbaycan sovet satirik nəsrinin gözəl nümunələri vardır. 
Bunlar ictimai yükünün ağırlığı, bədiiliyi, yumor qüvvəsi, tünd 
satira boyası ilə diqqəti cəlb edir. Belə əsərlərdə komizm vasitə və 
üsulları yüksək sənətkarlıqla tətbiq edilmiş olduğundan həmin 
əsərlərin bədii-estetik keyfiyyəti də daim öz təravətini saxlayır. 
Ayrı-ayrı komizm üsullarından istifadə prosesində yazıçılarımızın 
komik təbiəti, komik istedad və bacarığının səviyyəsi də 
müəyyənləşir. Satirik əsərin komik siqləti yazıçının komik duyum 
və əksetdirmə qabiliyyətindən asılı olub, bütövlükdə satirik 
ədəbiyyatın keyfiyyət və səviyyəsini də şərtləndirir. 
 
 
GÖZLƏNİLMƏZ EFFEKTLƏR 
 
(KOMİK GÖZLƏNİLMƏZLİK ÜSULU) 
 
Gözlənilməzlik, bir yazı manerası kimi, hər cür əsərlərə – həm 
ciddi, qeyri-satirik, həm də satirik əsərlərə aiddir. Fərdi 
üslubundan asılı olaraq, hər bir yazıçı az və ya çox dərəcədə 
gözlənilməz hadisə və xarakterlərin, situasiya və detalların 
doğurduğu emosional-təsirlilik imkanlarından istifadə edir. Qeyri-
satirik əsərlərdə gözlənilməzlik komik effektə səbəb olmasa da, 
emosional təsir gücü ilə hadisə və xarakterlərin uzun müddət 
yadda qalmasına səbəb olur. M.S.Ordubadinin «Dumanlı Təbriz» 
romanının sonunda məlum olur ki, romandakı əhvalatları söyləyən 
 334
Əbülhəsən bəy, əslində, Bakıda, Ramana mədənlərində işləmiş 
mexanik Nüsrət Hüseynovdur və o, Şeyx Məhəmməd Xiyabaninin 
hərəkatında iştirakına görə şahənşah hökuməti tərəfindən Təbrizdə 
edam olunmuşdur. «Qılınc və Qələm»in gözlənilmədən yalnız 
sonunda bilinir ki, romandakı hadisələri nağıl edən Əlincə 
qələsinin iki dustağı – iki qardaş, Özbək və Qütlüğdür. Qantəmirin 
«Kolxozstan» povestinin sonunda aşkar olur ki, Zeynəb xanım 
Ağabəyin qızıdır, nökər Əhmədəli onun doğma qardaşı, qolçomaq 
Qara Hüseyn doğma dayısıdır. İsi məlikzadənin «Quyu» 
povestində hadisələr təmkinlə, sakit intonasiya ilə başlanır, lakin 
gözlənilmədən əsərin gənc qəhrəmanı sevdiyi qızın anasının sinəsi 
üstündə yad bir qıllı baş gördükdə hadisələrin ritmi tamamilə 
dəyişir. Sabir Əhmədovun «Yasamal gölündə qayıqlar üzürdü» 
romanında hadisələr əsərin qəhrəmanı Hikmət müəllimin 
gözlənilmədən yüksək mükafata layiq görülməsi ilə bağlı cərəyan 
edir. İsa Hüseynovun «İdeal» romanında Səməd öz nişanlısını 
əmisinin evində gəlin gördükdə sarsılır və bu hal hadisələrin 
müəyyən istiqamətdə inkişafına ciddi təsir göstərir. 
Ədəbiyyatımızda gözlənilməzlik texnikasından bu cür istifadə 
halları çoxdur. Gözlənilməzliyin bu cür ifadə tərzi ciddi, lirik, 
hətta bəzən tragik təsir bağışlayır və belə yazı üsulundan komik 
effekt gözlənilmir. 
Satirik əsərlərdə isə gözlənilməz detallar, hadisə və 
xarakterlər, ilk növbədə, təbəssüm, gülüş vasitəsi kimi fəaliyyət 
göstərir. Buna görə də belə əsərlərdə yazıçı ideyası birbaşa, 
bilavasitə deyil, dolayı yolla, gülüş qammaları ilə ifadə olunur. 
Gözlənilməzlik üsulunun komik gücündən incəsənətin 
(arxitekturadan başqa) bütün sahələrində istifadə olunur. 
Kinokomediyalarda hadisə və xarakterlər daha çox gözlənilməzlik 
əsasında qurulmuş olur. Çarli Çaplin kütlənin bu sahəyə marağını 
xüsusi qeyd edərək yazır: «…mən çalışıram ki, hərəkətlərim 
gözlənilməz olsun. Cəhd eləyirəm ki, qayda üzrə, yeni üsullarla 
gözlənilməzlik momentləri yaradım. Məsələn, əgər mənə elə 
 335
gəlirsə ki, kütlə məni piyada gələn gözləyir, mən avtomobilə 
tullanıram. Əgər, deyək ki, hər hansı bir adamın diqqətini özümə 
cəlb etmək lazımdırsa, çağırmaq və ya çiyninə toxunmaq əvəzinə, 
mən çəliklə onun əlindən yapışıb nəvazişlə özümə tərəf çəkirəm». 
Gözlənilməzlik  n o r m a l  vəziyyətdə baş verməyən, süjet 
xəttinin hər hansı bir nöqtəsində qəflətən özünü göstərən və 
oxucunu, tamaşaçını heyrətə salan komizm üsuludur.1 Ona görə də 
satirik və yumoristik əsərlərdə gözlənilməz süjetlər, hadisə və 
xarakterlər komik effekt yaratmaqla oxucunun diqqətini cəlb edir. 
Faktlar göstərir ki, komik sənətkar gözlənilməz hadisə və detallara 
daha çox müraciət edir. Hətta bəzən əsərin pafosu gözlənilməzlik 
yolu ilə açılır və süjet xətti ilə bağlı gözlənilməz situasiyalar 
xüsusi maraq doğurur. 
Gözlənilməzlik üsulundan incəsənətdə qədim dövrlərdən 
istifadə edilir. 20–30-cu illərin satirik nəsri bu üsulu bizim klassik 
ədəbiyyatdan mənimsəmişdir. M.F.Axundovun «Hekayəti-müsyö 
Jordan həkimi-nəbatat və dərviş Məstəli şah caduküni-məşhur» 
əsərində cadugərin «fəaliyyəti» nəticəsində Parijin dağılmaq, 
Tülerinin yıxılmaq xəbəri elə gözlənilməz olur ki, hətta dərvişin 
özünü də təəccüb bürüyür. «Sərgüzəşti-vəziri-xani-Lənkəran» 
əsərində vəzir özünü öyərək xanın hüzurunda bu saat Teymur 
ağanı götürüb yerə vurduğunu və fərraşların onu huşsuz halda 
apardıqlarını söylədikdə Teymur ağanı evindəki pərdənin 
arxasında görür. Hacı Qaranın «Allah kəssin belə bazarı! Belə alış-
verişi!» – deyə gileyləndiyi vaxt bəylərin gəlişi ilə öz sözünü 
dəyişməsi, ticarətini tərifləməsi komik effekt doğurur («Hacı 
Qara») və s. Sonrakı dövrlərdə  gözlənilməz effektlərdən istifadə 
N.Vəzirovun və mollanəsrəddinçilərin yaradıcılığında daha da 
genişlənir. N.Vəzirovun «Yağışdan çıxdıq, yağmura düşdük» 
pyesində – əvvəlinci məclisdə Hacı Qəmbərin nitqi gözlənilməzlik 
üzərində qurulmuşdur. Hacının dəlilikdən qurtarıb gözlənilmədən 
                                                 
1  Б. Д з е м и д о к. О комическом. Перевод с польского. М., «Прогресс», 1974, 
ñ.72. 
 336
qulluqçu Yetərə vurulması ailədə ikinci bədbəxtliyin başlanmasına 
səbəb olur. 
C.Məmmədquluzadə və Ə.Haqverdiyev yaradıcılığında 
gözlənilməzlik texnikasından istifadə mühüm yer tutur. «Poçt 
qutusu» hekayəsində Novruzəlinin gözlənilməz hərəkətləri, 
xüsusən poçt işçisi ilə əlbəyaxa olması onun avamlığından irəli 
gəlir. «Qurbanəli bəy» hekayəsində qonaqların Qurbanəli bəyi 
qəflətən axurda görməsi, «Yan tütəyi» hekayəsində kəndlilərin 
araba əvəzinə, yan tütəyi toplayıb gətirmələri və s. gözlənilməz 
komik effekt yaradır. Ə.Haqverdiyevin «Pir», «Şeyx Şəban», 
«Çeşmək», «Haqq mövcud» və b. hekayələrində də  komizm bir 
çox hallarda gözlənilməzlik texnikasından istifadə ilə bağlıdır. 
Ümumən B.Talıblı, Simürğ, Qantəmir kimi yazıçılarımızın 
yaradıcılığı bu cəhətdən M.F.Axundov və mollanəsrəddinçilərin 
komizminə minnətdardır. Bu hal Mir Cəlal, S.Rəhman və 
başqalarının 30-cu illər və sonrakı dövrlərə aid yaradıcılığına da 
aiddir. Şübhəsiz, bu sahədə xarici ədəbiyyatın, rus satira 
məktəbinin də rolu az deyil. 
B.Talıblının hekayələrində ümumi komik fonun təşkilində 
gözlənilməz effektlərin xüsusi payı vardır. «Qırx zopa» 
hekayəsində Süleyman bəy türkpərəstliyi ilə fəxr edir, geyimini, 
hətta danışığını da «türkləşdirir». Lakin tiryək çəkdiyi üçün türklər 
onu gözlənilmədən qırx zopa vurmaqla cəzalandırırlar və yalnız 
bundan sonra bir çox məsələləri anlamağa başlayır; Əhməd 
(«Qaynananın kələyi») qaçaq mal ilə varlanmaq istəyir və bu 
sahədə ona qaynanası olacaq qadın kömək edir. Yolda qarovul onu 
saxlayır və məlum olur ki, «qaynanası» onu aldatmışdır – 
apardıqlarında qaçaq malı yoxdur. «Xeyir iş» hekayəsində 
Mahmud çirkin bacısını ərə vermək üçün gözəl arvadını göstərir, 
arvadı  gözlənilmədən bacısı üçün nəzərdə tutulan fəhləyə qoşulub 
gedir. «Xortdan» hekayəsi bütövlükdə gözlənilməzlik manerası 
əsasında qurulmuşdur. Məktəbli Əsəd qəbiristanlıqda xortdan 
gördüyünü söyləyir; məktəblilər, müəllimlər və kəndin camaatı 
 337
qəbiristanlığa yığılır. Kəndin mollası da buradadır. Onlar qəbir 
daşları arasında uzanıb arabir tərpənən «xortdan»ı görəndə dəhşətə 
gəlirlər. Molla bundan komsomol təbliğatına qarşı yaxşı istifadə 
edəcəyini düşünür. «Xortdanı» qovub tuturlar və çuvala salıb 
döyməyə başlayırlar. Kənd Şura sədri çuvalın ağzını açdırır və 
məlum olur ki, çuvaldakı kəndə yeni təyin olunmuş doktordur və o 
burada bir parça qumlu yer tapıb günəş vannası qəbul edirmiş. 
Komik effekt bəzən gözlənilməz zidd hərəkətlərin təsviri ilə 
bağlı olur. Ç.Çaplin yazır: «…mənə həyatın əsasında 
ziddiyyətlərin və əzabın durduğunu başa düşmək üçün kitab 
oxumaq lazım deyil. Mənim oyunbazlığım sövqi-təbii ilə məhz bu 
əsasda qurulmuşdu. Komik süjet qurma metodum çox sadə idi: 
əvvəl iştirakçıları çətin vəziyyətdə qoyub, sonra xilas  edirdim».1 
Məşədi Qədimin (Simürğ, «Məşədi Qədimin evində bədbəxtlik») 
taleyi bir növ Çaplinin dediyinin əksinə olur: əvvəl işləri yaxşı 
gedir, gözlənilmədən bədbəxtlik baş verir. 
Məşədi Qədimin iki arvadı var. Adətən, iki arvad arasında 
ziddiyyət olar. Məşədinin arvadları arasında ziddiyyət «xoş» 
ziddiyyətdir və Məşədiyə  xidmətdə özünü göstərir: arvadlar heç 
bir sahədə bir-birindən geri qalmaq, gözdən düşmək istəmirlər. 
«Biri Məşədiyə çay versəydi, o birisi xörək tədarük edirdi, biri 
Məşədiyə bir söz desəydi, dərhal o birisi də başqa bir söz 
söyləyirdi… Biri sabahdan təzə paltar geysəydi, o birisi də 
paltarlarını dəyişərdi. Biri başına həna qoysaydı, o birisi də 
yaxardı. Biri hamama getsəydi, haman gün, haman saat o birisi də 
yollanardı…» Arvadlar arasındakı normadan kənar, gözlənilən 
ümumi qaydadan fərqli bu vəziyyət məşədiyə də aydın idi və o 
buna adət eləmişdi, zərərini çəkmirdi. Lakin bu gözlənilməz adət 
və vərdişlər başqa bir gözlənilməzlik ilə nəticələnərək Məşədini 
çox pis vəziyyətdə qoyur: kluba gedən üzüaçıq arvadlara nifrət 
edən Məşədinin arvadlarından biri gözlənilmədən kluba yol tapır 
və dərhal o biri arvad da kluba yazılır. Beləliklə, xoş əhvali-
                                                 
1  Ч. Ч а п л и н. Моя биография. М., «Искусство», 1966, ñ.205. 
 338
ruhiyyə doğuran gözlənilməz adət və vərdişlər Məşədi Qədim 
üçün gözlənilməz bədbəxtliyə səbəb olur. 
Bəzən gözlənilməzlik xarakter, xasiyyət, vərdiş, bacarıq, 
təfəkkür və sairədə olan ziddiyyətlərlə, həmin ziddiyyətlərin 
qarşılaşdırılması yolu ilə meydana çıxır. «Türkcə oxur və yazırdı, 
çünki onun ana dili idi. Ərəbcə yazardı, danışa bilməzdi. Rusca 
danışardı, yaza bilməzdi» («Ağıl dəryası»). Qantəmir hekayədə 
Ağıl dəryasının xarakterini başlanğıcdan bu cür əksliklərin 
qarşılaşdırılması ilə tanıtmağa çalışır və obrazın xarakteri axıra 
qədər bu cür gözlənilməz əlamətlərlə səciyyələndirilir. Ağıl 
dəryası nə isə böyük olmaq, məşhurlaşmaq istəyir, lakin heç bir 
elm, heç bir peşə sahəsində qərar tuta bilmir. Əsərdə arzu ilə 
qabiliyyət arasındakı ziddiyyətdən doğan güclü bir komizm vardır. 
O, filosof olmaq istəyir, tacir olmaq, müəllim olmaq, şair olmaq 
istəyir, lakin bunların heç biri mümkün olmur. Çünki öz «geniş 
zəkası»nı, «bol istedadını» riyaziyyatın «məhdud və dar çərçivəsi 
içərisində» məhv etməyi, fəlsəfə kimi «quru» bir elmlə məşğul 
olmağı özünə yaraşdırmır. Onun xarakterində komizm doğuran ən  
mühüm cəhətlərdən biri həmişə kütləyə qarşı gözlənilməz zidd 
mövqe tutmasıdır. Məsələn, qızların neçə yaşda ərə verilməsinə 
münasibəti belədir: «Məncə, heç qızları ərə verməməlidir». O, 
mövcud ayaqqabıların formasından iyrənir, bu sahədə yenilik 
etməyi fikirləşir və bir ustaya «barmaqların yerləri ayrı-ayrı bir 
növ ayaqqabı tikdirmək arzusunu bəyan edir». Maraqlıdır ki, o bu 
cür «yeniliklər»ə qarşı kütlənin məsxərəsindən qorxmur, narahatlıq 
keçirmir və kütlənin bu sahəyə mənfi münasibətini onların 
avamlığı ilə əlaqələndirir. Əgər kütlənin «avamlığı» bu qədər 
şiddətli olmasa idi, «o, çoxdan qaşlarını qırxdırmışdı». Bizdə xalq 
ədəbiyyatının zəngin inkişaf yolunu hamı etiraf etdiyi halda, o, 
orijinal olmaq üçün «hənuz bizdə xalq ədəbiyyatı təşəkkül 
etməmişdir» fikrindədir. Tacirlik, filosofluq, müəllimlik, 
mühərrirlik başından çıxdıqdan sonra «Sabir olmaq», «Şeirdə 
xariqələr yaratmaq» fikrinə düşməsi və bu barədə xəyalları da 
 339
gözlənilməzliklərlə doludur: «Bütün məcmuələrin idarələri  ona 
şeirlər ismarlayacaq, əsəri ruscaya tərcümə ediləcək… tərcümeyi-
halı, şəkli, heykəli, bağça… hamısı olacaq və son əsərini nəşr 
etdikdən sonra qışın soyuq bir günündə intihar edəcək, bütün 
məktəblər, bütün idarələr ona təntənəli bir təziyə alayı 
düzəldəcək…» Gözlənilməz xəyalları onu məsxərə obyektinə 
çevirir, istehzanı tədricən gücləndirir. Əsərdə obrazın düşüncələri 
bəzən müəllif təhkiyəsi ilə qovuşur: «Azərbaycanın bu sevimli 
şairi unudulmuş kəlmələrimizi canlandıracaq… qarışıq 
ləhcələrimizi birləşdirəcək, ədəbi bir dil, şeir dili yaradacaqdı». 
Əslində, «bu sevimli şairi» düşündürən məsələlər 6–7 əsr əvvəl 
həyata keçirilmiş olduğundan Ağıl dəryasının düşüncəsi ilə real 
vəziyyətdən doğan komizm meydana çıxır. 
«Ağıl dəryası» komizmin bir çox tələblərinə cavab verən 
əsərdir. Lakin hekayədə komizm üsullarından uğurlu istifadə 
halları ilə yanaşı, şişirtməyə əsaslanan karikaturaçılıq hiss olunur. 
Bir çox hallarda komizm gözlənilməz situasiyalarla bağlı olur. 
Cəfərqulu (Qantəmir. «Qisas alındı») Fərhad bəydən qardaşının 
intiqamını almaq istəyir. Yuxarılara inanır və Fərman bəyi 
qubernatorun əli ilə cəzalandırmağa çalışır. Lakin adil bildiyi 
qubernatorun qəbulunda çox oturduğu üçün yorulur və əsəbiləşir. 
Gözlənilmədən köməkçi bildirir ki, qubernatorun yanına adam 
buraxmaq olmaz, Fərhad bəylə söhbət edir. Cəfərqulu diksinib 
ayılır və onun bu halı acı gülüş doğurur. 
Komik situasiyalarla yanaşı, gözlənilməz komik detallar da 
xarakter və hadisələrin aydınlaşmasına səbəb olur. S.Rəhmanın 
«Hamam barədə» hekayəsində Mirzə Haşım bir sıra belə detallarla 
təsvir edilmişdir: «Mirzə Haşım beş stəkan çay içib, yavaş-yavaş 
mürgüləməyə başlayırdı…» Bu detal – Mirzə Haşımın beş stəkan 
çay içib mürgüləməyə başlaması onun, necə deyərlər, keçmiş 
hamam «tərbiyəsi»nin izləridir. İcrakomla telefon söhbəti zamanı: 
«…gözü telefonda olduğu halda, əli ilə gəzib şapkasını tapdı və 
başına qoydu». Telefon söhbətindən sonra: «…stolun üstündə 
 340
bardaş qurub oturdu və şapkası ilə üzünün tərini silməyə başladı». 
Bu cür gözlənilməz detallar Mirzə Haşımın qorxaqlığını, böyüklər 
qarşısında mütiliyini göstərir, «çətin ayaqda» – icrakomla telefon 
söhbəti prosesində şapkasını tapıb başına qoyması, danışıq 
qurtarandan sonra böyük çətinlikdən qurtarmış kimi, stolun 
üstündə bardaş qurub oturmaqla, şapkası ilə üzünün tərini silməsi 
– gözlənilməzlik əsasında komik effekti gücləndirir, icrakomun 
tapşırıqlarını düzgün anlaya bilməmək nəticəsində gözlənilməz 
komik psixoloji vəziyyət Mirzə Haşımın sarsılmasına səbəb olur. 
Satirik əsərlərdə bəzən gözlənilməzlik hadisə ilə onun 
müşahidəçisinin təfəkkürü, anlama tərzi arasındakı 
uyğunsuzluqdan doğur. Qantəmirin «Şarlatan» hekayəsində 
Həsənin öz dayısı qızı Xədicə ilə gizli münasibəti qəflətən uşağın 
dili il açılır. Bütün külfət birlikdə çay içərkən Xədicənin kiçik 
bacısı deyir: «Bu gün Həsən dadaşım Xədicə bacımı o qədər 
qıdıqladı, o qədər qıdıqladı…» Bu sözlər ailədə ciddi mərəkə 
yaradır və uşağın gözlənilməz məlumatı hadisələrin inkişaf 
sürətinə təsir edir. 
Bir-birindən fərqlənən, hətta biri digərini rədd edən 
hadisələrin, əşyaların gözlənilməz yaxınlaşdırılması və 
qarşılaşdırılması komik effektə səbəb olur. Bu cəhətdən insanla 
heyvanın müqayisə və qarşılaşdırılması diqqəti cəlb edir. B.Talıblı 
bu üsuldan ustalıqla istifadə etmişdir. Əhməd gecə yarısı qaçaq 
mal hesab etdiyi şeylərlə birlikdə aradan çıxmaq istəyir, yüklü 
ulağı qaranəfəs sürsə də, qarovul onları haqlayır. Belə bir 
momentdə yazıçının hadisəyə komik münasibəti Əhmədin və 
eşşəyin əlaqəli gözlənilməz təsvirindən aydın olur: «Hər ikisinin 
əhvalı pozğun və beyinləri şaşqın idi. Nə eləmək? Əhməd yüyürür, 
eşşək yüyürür, Əhməd yortur, eşşək yortur… Bu dəmdə tüfəng 
açıldı… Əhməd dayanıb durdu, eşşək də dayanıb durdu. O, eşşəyə 
baxırdı, eşşək də ona…» 
Bəzən belə hallarda komizm insanla cansız varlıqların 
gözlənilməz əlaqə və qarşılaşdırılmasından doğur. Qantəmir 
 341
«Xanım Əminə» hekayəsində köhnə nəslin nümayəndələrinin 
dilində iqtisadiyyatla, bostan-tərəvəz şeyləri ilə gəncliyi bu cür 
əlaqələndirmişdir: «Qız, oğlan – hamısı doluşub məktəbə, o bunu 
çimdikləyir, bu onu. O bunun başına tullanır, bu onun… Odur 
keşnişin dəstəsi çıxıb iki abbasıya da!..» Oğlanların və qızların 
məktəbdə birlikdə oxuması və keşnişin bahalanması… Bu 
gözlənilməz əlaqələndirmə öz geniş izahını kinayə ilə başa salır, 
danışan şəxs demək istəyir ki, bu cür dərs üsulunu yer-göy 
götürmür, ona görə də ölkədə hər şey bahalaşır. 
Satira dili üçün xarakterik olan bir cəhət hadisə içərisində 
başqa bir gözlənilməz hadisənin təsviridir. Bu cür təsvir 
hadisələrin dinamik şəkildə bir-birini əvəz etməsi, çevikliyi, 
gözlənilməz hadisələr silsiləsi ilə bağlıdır. C.Məmmədquluzadənin 
çox sevdiyi bu üsulu 30-cu illərdə Mir Cəlal və S.Rəhman orijinal 
tapıntılarla davam etdirmişlər. Bu üsul sakit təhkiyə axınında 
rəngarəng gözlənilməzliklərlə hadisələrin inkişaf ritmini pozan və 
komizm doğuran bir yazı manerasıdır. Bir-birini dalbadal əvəz 
edən gözlənilməz hadisələr komik effekti gücləndirməklə yanaşı, 
hadisələrin inkişaf sürətinə də təkan verir. Mir Cəlalın «Dirilən 
adam» romanında Sarıqlı molla gecə xəlvətcə Qumrunun yatağına 
tərəf sürünərkən qəflətən öskürmək qorxusu qarşısında qalır. 
S.Rəhmanın «Kölgələr» hekayəsində də eyni vəziyyətə rast 
gəlirik: Molla Qədəş ehtiyatla, səs-səmir salmadan minbərə doğru 
gedən kölgəni izləyir, lakin qəflətən onu öskürək tutur və minbərin 
altında var-dövlətini gizləmiş olan, arabir onu yoxlamağa gələn 
Cuhud Əli aşkara çıxır (onu ölmüş bilirdilər). Bu epizodlar təbii 
olduğu qədər də gözlənilməzdir. Həmin anlarda Molla Qədəş 
öskürməyə də bilərdi, lakin hadisələrin gedişi göstərir ki, o, hansı 
yol ilə olur-olsun Cuhud Əlini görməli idi. Müəllif onu təbii-
bioloji hadisənin köməyi ilə aşkara çıxarır. Hadisənin bu şəkildə 
qurulması həm də komizm ehtiyacı ilə bağlıdır. Müttəhim Tapdıq 
Veysəl oğlunu (S.Rəhman. «Böyük millət məhkəməsi») məhkəmə 
sədri dindirməyə başlayır. Qəflətən salonda mərəkə qopur. İki 
 342
adamın yer üstündə davası və yekəbığ, piştovlu bir adamın onları 
sakit etməsi məhkəmə heyətinə hörmətsizliyin komik ifadəsidir. 
Əslində, hadisələrin inkişafı üçün heç bir əhəmiyyəti olmayan bu 
detalı verməmək də olardı, lakin müəllifin komik təbiəti belə bir 
epizodu zəruriləşdirmişdir. 
Bu hadisələrin hər biri bir komik epizoddan ibarətdir. Bunların 
ardınca gələn bu cür epizodlar əlaqələnərək silsilə yaradır. 
«Dirilən adam»da Bəbir bəyin ilk dəfə nişanbazlığa 
hazırlaşdığı gecənin təsviri başdan-başa gözlənilməz hadisələr 
üzərində qurulmuşdur. Ehtiyatla Qumrunun yatağına yaxınlaşan 
Bəbir bəyin və onun nökəri Bekarın Qumrunun yatağı yanında 
uzanmış «yad» adamı görmələri, səkinin üstündə nişanbazlıq 
dəsmalına oxşar ikinci bir dəsmalın olması, yatanlardan birinin 
tərpənməsi ilə bəyin ətəyini tuta-tuta qaçması, əlindəki dəsmalın 
tikana ilişib açılması, almaların tappatap yerə tökülməsi, gölə 
düşüb şappıldaması, bəylə nökərin təzədən əl-ələ tutaraq 
Qumrunun yatağına tərəf irəliləmələri, bəyin «yad» adamı «oynaş» 
hesab etməsi, gərgin həyəcan və qorxu içərisində olan bəyin başına 
pişik hoppanması və dırnaqlarını onun yenicə qırxılmış üzünə 
ilişdirməsi, bəyin yenidən özünü çəpərə atması, qorxub yıxılması 
və nəhayət, hələ özünə gəlməmiş, Qıssa xanım ding toxmağını 
onun başına çırpması, elə bu an səhərin açılması ilə bəyin yox 
olması, qışqırığa camaatın tökülüb gəlməsi, yanındakı kişini Bəbir 
bəy hesab edən Qumrunun qışqırıb yola qaçması, Qədirin yuxudan 
ayılıb onun dalınca getməsi, camaatla görüşmək istərkən 
adamların «ölü, ay camaat, ölü» deyə qışqırıb çəkilməsi, onu 
xortdan hesab etmələri gözlənilməz hadisələrin silsilə şəklində 
əlaqələndirilməsinə əsaslanır və bütün bunlar həmin parçanın ifadə 
etdiyi komik mənzərəni əyani şəkildə təsəvvür etməyə imkan verir. 
Romanda Qədirin gavur əvəzinə, qaranlıqda güllə ilə camış 
vurması, Sarıqlı mollanın gecə Qumrunun yatağına girmək 
istərkən öz arvadı Şirinin yatağına girməsi  və yalnız ikinci dəfə bu 
işi təkrar edərkən «gözlənilməz bir vəziyyətə şahid olub» ayılması, 
 343
pristava şikayət edən Qədirin gözlənilmədən həbs edilməsi, toy 
gecəsi kef içində olan bəyin qəflətən Qumru yoxa çıxarkən cücəyə 
dönməsi komik sənətkar qələminin məhsuludur. «İstifadə», 
«Həkim Cinayətov» və başqa hekayələrində də Mir Cəlal 
komizmdən bu cür ustalıqla istifadə etmişdir. 
Satirik əsərlərdə gözlənilməzlik çox vaxt yanılmalarla bağlı 
olur. Obraz gördüyü, müşahidə etdiyi hadisəni bir cür yozur, ona 
bir cür məna verir və gözlənilmədən məlum olur ki, əslində, 
vəziyyət başqa şəkildə imiş. Gözlənilməzliyin bu üsulunu Mir 
Cəlal nəsrində müşahidə etmək mümkündür. Obrazın gördüyü 
hadisədən çıxardığı nəticə ilə aşkar vəziyyət arasında kəskin fərq 
və ya ziddiyyət olur və nəticədə təsvir komik effektə səbəb olur. 
Məsələn, Mir Cəlal «Dirilən adam»da Qədirin və Qumrunun avam 
təbiəti ilə əlaqədar, bu cür yanılmalar komizmindən bir neçə dəfə 
istifadə etmişdir. Qədir dağda rəisin şənlik etdiyi çadıra yaxınlaşır. 
Məhərrəmlik olmasına baxmayaraq, çadırdan gur musiqi səsləri 
gəlir. Bu zaman çadıra yaxınlaşan axsaq eşik ağası haqqında Qədir 
düşünür: «Gələn kişi idi. Qədir güman etdi ki, kişi musiqinin 
havasına oynayır. Yaxın gələndə axsadığını gördü». Məlum olur 
ki, gələn bu axsaq adam rəisin yanında çox hörmətlidir. Qədir 
sənədlərini ona göstərir və qulluq üçün gəldiyini bildirdikdə kişi 
asqırır. Ədib eyni qayda ilə Qədirin yenidən yanıldığını göstərir: 
«Gödək kişi bir asqırdı. Qədirə elə gəldi ki, hərif istehza edir. 
Sonradan burnotu çəkdiyini gördü». Axundun bəzi vərdişlərini 
Qumru da gözlənilməz yanılmalarla öyrənir: «Qumru çölə 
çıxmışdı. Dəhlizdən ötəndə xırıltı səsi eşitdi. Elə bil, damda qar 
kürüyürdülər. İçəri girəndə anladı ki, axund yatağında qaşınır…» 
Qədir və Məşədi İslam pristavın qəbulunda olarkən bir qadın içəri 
girib qəflətən stolun üstünə «kündə kimi» bir şey atır: «Məşədi 
İslam diksinib «himi» elədi. Qədir də qorxdu ki, «bombadan-
zaddan olar, bizi də burada qana calayarlar». Amma sonra məlum 
olur ki, bu, qorxulu şey deyil, uşaq imiş. 
 344
Xarici görünüş, xarakter, temperament, vərdiş etibarilə fərqli 
və ya zidd insan tiplərinin müqayisəsi, qarşılaşdırılması yolu ilə 
kontrast yaradılması bədii ədəbiyyatda xüsusi nəzərə çarpan 
gözlənilməzlik üsullarındandır. Hələ vaxtilə C.Məmmədquluzadə 
uca, arıq, qara, kosa Sadıq ilə gödək, dolu, ağımtıl, topsaqqal, 
gözlüklü Xəlilin simasında bu cür kontrastın unudulmaz bir 
nümunəsini yaratmışdır. Qoqolun obrazları – İvan İvanoviç və 
İvan Nikiforoviç də xarici görünüş və daxili-mənəvi aləmi ilə 
fərqlənən komik obrazlardır. Bu cür obrazların ilk nümunəsi və ulu 
babası uzun, arıq Don Kixot ilə gödək, dolu Sanço Pansadır. 30-cu 
illərdə Mir Cəlal iki qardaşın – Kərbəlayı Tapdıq ilə Durmuşun 
(«Bostan oğrusu»), ər və arvad Qulam və Leyla Kəmtərovların 
(«Kəmtərovlar ailəsi») hərəkət və xasiyyətlərinin təsvirində bu cür 
qarşılaşdırmadan nisbi şəkildə istifadə etmişdir. 
S.Rəhmanın «Cənnət xuliqanı» hekayəsinin qəhrəmanları Cəlil 
bəy ilə molla Şirəlinin həm xarakterində, xasiyyət və vərdişlərində, 
sənət və peşəsində, həm də zahiri görkəmində, formasında, 
boyunda və sifətinin quruluşunda, geyimində bir  təzad vardır. 
Vaxtilə həbsxanada dustaq yoldaşı olmuş, indi birisi mollalıq edən, 
digəri sərsəri həyat keçirən bu adamlardan birincisini ədib belə 
təsvir edir: «Molla Şirəli uzun, arıq, kosa bir adam idi. Sifəti 
qapqara idi. Burnu elə idi ki, elə bil, qabıqlı-qabıqlı közdə 
bişirilmiş bir kartofu üzünə yapışdırıblar. Üzünün ora-burasında 
intizamsız bitən cod tüklərin hər biri qara tikana bənzəyirdi, 
gözləri nöyütü rəngə çalırdı». Bu sözlər istər-istəməz Xudayar 
bəyin portretini yada salır. Mirzə Cəlil Xudayar bəyin sifətinin elə 
klassik təsvirini vermişdir ki, bizim sonrakı bir çox yazıçılar 
portret təsvirində bu cəhətə dönə-dönə diqqət yetirməli, yeni 
detallar axtarmalı olmuşlar. Mir Cəlal kimi, S.Rəhman da öz 
müəllimini təkrar etməmiş, obrazını orijinal müqayisələrlə 
tanıtmağa çalışmışdır. Qabıqlı-qabıqlı közdə bişirilmiş kartof və 
Molla  Şirəlinin burnu – bənzərliyi həqiqi  komik təəssürat yaradan 
müqayisədir. Qara tikana bənzəyən, intizamsız bitmiş cod tüklər 
 345
və ədibin bir neçə obrazın təsvirində istifadə etdiyi «nöyütü 
gözlər» – mollanın sifəti haqqında aydın təsəvvür yaradır. 
İndi də Cəlil bəyin təsvirinə diqqət yetirək: «Cəlil bəy 
gödəkboy, kök bir adam idi. Sifəti elə çiy idi ki, elə bil, mayası az 
olan xəmirdən qayrılmışdı, bu xəmiri, elə bil, hər tərəfdən 
çimdikləmişdilər. Gözlərinin altı, yanaqları, buxağı tuluqlanıb 
sallanırdı, başının ortasında tük yox idi, kənarındakı tüklər isə 
həmişə pırpızlaşmış şəkildə olurdu…» Hələ Cəlil bəyin paltarının 
təsvirini qeyd etmirik. Uzun, arıq, kosa, sifəti qapqara, sifətində 
tikana bənzər intizamsız tüklər, közdə qabıqlı bişirlmiş kartofa 
bənzər burun – bunlar Şirəlinin sifətləri; gödəkboy, kök, sifəti 
mayasız xəmir kimi (və həm də çimdiklənmiş xəmir kimi), başı 
daz, başının yanları pırpız, üzü, gözünün altı, buxağı tuluqlamış – 
bunlar da Cəlil bəyin sifətləri. Mayasız xəmirin neçə yerdən 
çimdiklənməsi – çiyliyi artırır, rəngin solğun və qansız olduğunu 
göstərir. Mənəvi düşkünlük, sərxoşluq, vaxtında yeməmək Cəlil 
bəyin sifətini bu kökə salmışdır. Bu, mollanın qara və sağlam 
sifətindən fərqli, ölü sifətini andıran bir sifətdir. Cəlil bəyin zahiri 
görünüşü, üz-gözünün, başının quruluşu onun «təsviri çətin olan» 
geyimi ilə ümumi ahəngdarlıq təşkil edir. Bu iki obrazın portret 
cizgiləri ilə ədib haqsızlığın hökm sürdüyü bir cəmiyyətdə hətta 
tüfeylilərin də təzadlı vəziyyətdə olduğunu komik planda təsvir 
etmişdir. 
Hələ Aristotel vaxtilə yazırdı: «Komediya, dediyimiz kimi, pis 
adamların əks etdirilməsidir, amma bunu da tam qəbahət 
mənasında yox, o mənada başa düşmək lazımdır ki, gülməli özü də 
eybəcərliyin bir hissəsidir: gülməli – heç kimə iztirab və zərər 
verməyən, hər hansı bir müəyyən səhv və çirkinlikdir; misal üçün 
uzağa getmək lazım deyil, elə komik maska özü bir növ eybəcər və 
çirkindir, ancaq iztirab ifadə etmir».1 Komik obyektin neqativ 
keyfiyyətləri və subyektin bu keyfiyyətləri dərk etməsi ilə komizm 
yaranması barədə Aristotelin bu fikirləri bir qədər məhdud olsa da 
                                                 
1 À ð è ñ ò î ò å ë. Ïîåçèéà ñÿíÿòè ùàããûíäà. Àçÿðíÿøð, 1974, ñ.52. 
 346
(Aristotel gülüncün heç kimə zərər və iztirab vermədiyini göstərir), 
komizmin bir sıra əlamətlərini əhatə edir. Aristotelin fikirlərini 
yeni dövrdə Tomas Hobbs və Stendal inkişaf etdirmişdir. «Hobbs 
birinci bildirmişdir ki, komiklikdə gözlənilməzlik anı mühüm rol 
oynayır. O, qeyd edir ki, biz g ö z l ə n i l m ə d ə n   və b i r d ə n-
b i r ə komik obyekt üzərində üstünlüyümüzü başa düşürük və 
bunun gücü ilə gülüşlə ifadə olunan  g ö z l ə n i l m ə z  sevinc və 
məmnunluq meydana çıxır».1 
Beləliklə, satirik və yumoristik gülüşün əsas tənqid 
hədəflərindən biri eybəcərlik və axmaqlıqdır. Həm də eybəcərlik 
gülüşün əsas obyekti, komizmin baş predmetidir. Eybəcərliyin 
komizm mənbəyi kimi rolunu N.Q.Çernışevski daha ətraflı və 
dəqiq izah etmişdir: «Komikliyin insanda oyatdığı təsir xoş olan və 
xoş olmayan duyğuların cəmindən yaranır. Həm də burada, adətən, 
xoş duyğu üstün gəlir. Bu üstünlük bəzən o qədər güclü olur ki, 
xoş olmayan təsiri tamam unutdurur. Bu hal gülüşlə ifadə olunur. 
Komiklikdə bizə xoş gəlməyən həyatın eybəcər təzahürləridir, xoş 
gələn isə bunu başa düşməyimiz, eybəcərliyin eybəcər olduğunu 
dərk etməyimizdir. Biz eybəcərliyə gülməklə onun fövqündə 
dururuq. Axmağa gülməklə mən duyuram ki, onun axmaqlığını 
başa düşürəm, mən başa düşürəm ki, o nə üçün axmaqdır və 
axmaq olmamaq üçün o nə etməli və necə olmalı idi, – deməli, bu 
vaxt mən ondan xeyli yüksəkdə dururam».2 
Onu da qeyd etmək lazımdır ki, komizmin əsas obyektlərindən 
olan axmaqlıq tibbi anlayış olan «ağılsızlıq», «dəlilik» ilə və onun 
üç forması – idiotizm, imbetsil və debil ilə bağlı deyildir. A.N.Luk 
doğru qeyd edir ki, həyatda elə adamlar var ki, onlar psixi xəstə 
deyil, lakin onların haqqında hamı bir səslə «axmaqdır, gicdir, 
dəlidir» deyir.3 
                                                 
1 Б. Д з е м и д о к. О комическом. Перевод с польского. М., «Прогресс», 1974, 
ñ.14. 
2 Í. Ã. × å ð í û ø å â ñ ê è é. Èçáðàííûå ôèëîñîôñêèå ñî÷èíåíèÿ. Ò. 1. 
ñ.299. 
3 А. Н. Л у к. О чувстве юмора и остроумии. М., «Искусство», 1968, ñ.299. 
 347
Həyatda elə adamlar ola bilər ki, təhsil almayıb, çox yer 
gəzməyib, dünyagörüşü məhduddur, lakin o heç vaxt özünü 
öymür, heç vaxt özündən demir, özünün bu sahədəki geriliyini 
anlayır və yeri düşdükdə etiraf edir. Belə hallarda axmaqlıq və 
eybəcərlik (qlupostğ) yaranmır. H.Heynenin qeyd etdiyi kimi, 
«axmaqlığını başa düşən axmaq yarı dahidir». Lakin həyatda elə 
adamlar da var ki, onlar öz axmaqlıqlarını duymur, öz məhdud 
cəhətlərini anlamır, əksinə, özünün məlumatlı olduğunu, hər şeyi 
bildiyini, yalnız öz mühakimələrinin düzgünlüyünü güman edir, 
hər şeydə axmaqcasına yalnız özünün haqlı olduğunu düşünür. 
Hamıya zorla öz iradəsini qəbul etdirməyə çalışır. Bu hal 
axmaqlığın, eybəcərliyin pis formalarından sayılır. Elə komizm də 
onda yaranır ki, dərk olunan ölçüləri pozan şəxs özünü bu 
pozğunluğun hüdudlarından kənar sayır.1 
Qeyd etdiyimiz eybəcərlik, axmaqlıq və ağılsızlıq hallarına bü-
tün sahələrdə, bütün peşələrdə təsadüf edilir: «Suhestvuet i durak 
voennıy… Estğ ehe durak ot iskusstva i mediüinskiy durak, 
selğskiy i qorodskoy, durak-samouçka i diplomirovannıy durak, 
durak samodeətelğnıy i durak nomenklaturnıy. Xeminqugy vıdelil 
daje zimnix i letnix durakov».2 
Eybəcərlik və axmaqlığın təsviri yumoristik və satirik ola 
bilər. Eybəcərliyin komik tənqidinə şifahi xalq ədəbiyyatına 
məxsus ən qədim əsərlərdə rast gəlirik. Molla Nəsrəddin 
lətifələrinin bir çoxunda yumoristik şəkildə mollanın avamlığı, 
hətta bəzən axmaqlığı tənqid edilir. «Kim danışsa, eşşəyə yem 
verəcək» lətifəsində eşşəyə yem verməkdən bezmiş molla arvadı 
ilə şərtləşir ki, kim danışsa, yemi o verəcək. Arvad çıxıb gedir 
qonşuya. Evə oğru gəlir. Evi yığışdırıb çıxarkən mollanın 
dinməzcə oturduğunu görüb başından əmmaməsini də götürürlər. 
Qonşu uşağı mollaya xörək gətirir. Molla dinmədən işarə ilə uşağı 
                                                 
1 А. П. М о с к о в с к и й. О природе комического. Восточно-сибирское изд. 
1968, ñ.55. 
2 À. Í. Ë ó ê. Î ÷óâñòâå þìîðà è îñòðîóìèè. Ì., «Èñêóññòâî», 1968, ñ.131. 
 348
başa salmaq istəyir ki, oğrular evi yığışdırıb apardılar və mənim 
əmmaməmi də götürdülər. Uşaq elə başa düşür ki, bir dəfə evə 
dolanıb, yeməyi mollanın başına tökmək lazımdır. Belə də edir, 
lakin molla yenə də səsini çıxarmır. Bu əhvalatı eşidib haray-
həşirlə evə girən arvada: «Apardım, arvad, tez ol get, eşşəyin 
yemini ver» deyə molla dillənir. 
Bu lətifədə avamlıq, hətta axmaqlıq ifadə olunmuşdur. Molla 
böyük zərəri cüzi bir çətinliyə qurban verir. 
N.Q.Çernışevski yazır: «Eybəcərlik ancaq odur ki, predmet öz 
yerində deyil, əks halda predmet eybəcər deyil, çirkin olacaqdır. 
Və buna gorə də eybəcərlik yalnız onda komik olur ki, onun özünü 
gözəllik kimi aparması şiddətlənir; bu uğursuz iddianı qeyd 
etməliyik ki, eybəcərin çirkinliyini görə bilək».1 Ədəbiyyatımızda 
M.F.Axundovdan başlayaraq, «öz yerində olmayan»ların komik 
tənqidi genişlənmişdir. «Hekayəti-vəziri-xani-Lənkəran» 
komediyasında vəzirin axmaqlığı və gücsüzlüyü, bunun əksinə 
olaraq, hədsiz lovğalığı, xanın cəhaləti və «sən də get, vur bunun 
atının bir gözünü çıxart» tipli «tədbirləri», «Hacı Qara»da Ohan 
yüzbaşının özünü öyməsi və Heydər bəyin qarşısında tir-tir əsməsi 
və s. güclü komik təəssürat yaradır. C.Məmmədquluzadənin 
«Danabaş kəndinin əhvalatları» əsərinin müqəddiməsində axundun 
özünü öyməsi, ərəbcə yüksək təhsili barədə lovğalığı, lakin çörəyə 
ərəbcə nə deyildiyini bilməməsi, hirslənməsi, «Ölülər» pyesində 
Hacı Həsən ağanın və digər ruhani böyüklərinin özləri alçaq ola-
ola, İskəndərə alçaq nəzərlə baxmaları, «Bəlkə də qaytardılar» 
hekayəsində köhnə dünya qalıqlarının yeni quruluşa münasibəti də 
bu yolla tənqid olunur. Mir Cəlal «Mərkəz adamı» hekayəsində 
özünü böyük aktyor sayan, heç kəsi bəyənməyən Əntərzadənin, 
S.Rəhman «Şlyapa» hekayəsində özünü hakimi-mütləq kimi 
aparmağa çalışan Kərimovun eybəcərliyini satirik yolla ifşa 
etmişdir. Ədəbiyyatımızdakı bəzi faktlardan hiss olunur ki, 
                                                 
1 Í. Ã. × å ð í û ø å â ñ ê è é. Ïîë. ñîáð. ñî÷. â 15 òîìàõ, ò.2. Ãîñëèòèçäàò, 
Ì., 1949, ñ.186. 
 349
eybəcərlik və axmaqlığın ifşası bir çox hallarda komik şişirtməyə 
əsaslanır. 
Hekayələrin başlıqları, başlanğıc və sonluqları öz 
gözlənilməzliyi ilə komik effekt yaranmasına səbəb olur. Bəzi 
gözlənilməz başlıqlar hələ əsərin məzmunu ilə tanış olmadan 
komik təəssürat yaradır. Mirzə Cəlildə başlıqların komizmi 
kinayənin qatılığı ilə bağlıdırsa, sonrakı dövr yazıçılarımızda 
eyham, istehza olsa da, komizmin əsas səbəbi gözlənilməzlikdir. 
Məsələn, B.Talıblının «Erkək Tükəzban», «Qırx zopa», 
Qantəmirin «Zeynəb Tükəzbanova», «Mirzə Aves», Mir Cəlalın 
«Mərkəz adamı», «Anket Anketov», S.Rəhmanın «Cənnət 
xuliqanı» və s. belə hekayə adlarındandır. Bu cəhəti hələ bir qədər 
əvvəllər «Aldanmış kəvakib» ilə M.F.Axundov başlamış, mol-
lanəsrəddinçilər davam etdirmişlər. C.Məmmədquluzadənin «Da-
nabaş kəndinin əhvalatları» («Eşşəyin itməkliyi») povesti, 
«Zırrama», «Pirverdinin xoruzu», «Saqqallı uşaq» və s. hekayə 
adları bu yolla yaranmışdır. Ayrı-ayrı yazıçıların fərdi üslubu ilə 
azacıq tanışlıq hələ ilk andan bu adlardakı yumoru, kinayəni 
duymağa imkan verir. Belə ustalıqla gözlənilməz ad seçən müəllif 
ilk cümləsindən oxucunu ələ almağa çalışır, süjetlə bağlı ümumi 
komik intonasiya üçün əsas ton ilk cümlədən özünü göstərir. 
S.Rəhman nəsrindən danışarkən prof. Mehdi Məmmədov göstərir 
ki, «O, hekayəni müqəddiməsiz, mətləbə yaxın yerdən, 
gözlənilməz və tutarlı cümlə ilə başlayır».1 Bu üsul S.Rəhmandan 
qabaq Qantəmirin yaradıcılığında müşahidə olunur. Daha doğrusu, 
prof. M.Məmmədovun qeyd etdiyi kimi, artıq bizim klassik 
nasirlər tərəfindən işlənmiş, yaxşı nümunələri yaradılmış və «kiçik 
hekayə janrına çox münasib olan bir üsula» çevrilmiş bu cəhəti biz 
Mirzə Cəlil və Haqverdiyev nəsrində, sonralar Qantəmirin, Mir 
Cəlal, S.Rəhman və başqalarının hekayələrində görürük. 
Qantəmirin hekayələrinin əksəriyyəti «mətləbə çox yaxın olan» bu 
cür gözlənilməz cümlələrlə başlayır: «İyirmi beş manata razı 
                                                 
1 Ì å ù ä è  Ì ÿ ì ì ÿ ä î â. Ñàáèò Ðÿùìàí. Áàêû, 1960, ñ.20. 
 350
oldum» («Mənim tələbəm»), «–A kişi, tək oturma,.. Dur gəl bizə» 
(«Qisas alındı»), «Əhvalatı başdan deməsəm, mətləb yaxşı aydın 
olmayacaq». («Zeynəb Tükəzbanova»), «Buyurun tanış olun, Hacı 
Əliqulu ibn Hacı Sadıq, ibn Hacı Cavad, ibn Şeyxanə Hacı 
Məhəmmədrza…» («Hacı lələ»), «O bizim atamızın bacısı-zadı 
deyil, heç onun bizə qohumluğu da çatmır» («Sara bibi»), «Sözün 
başını siz itirməyin. Mən burada bir müqəddimə yazmalıyam» 
(«Qonağımın səyahətnaməsi»), «Onda gördüm ki, qapı taybatay 
açıldı. Otağa əvvəlcə soyuq bir hava, sonra arxası ilə də qonağım 
daxil oldu» («Şarlatan») və s. Elə bil, ədib hekayəyə başlamaqda 
heç bir çətinlik çəkmir. Sanki bunlar təzəcə baş vermiş əhvalatın 
müəyyən bir nöqtədə kəsilib yazıya köçürülməsidir. Hekayələrin 
bir qismində başlığa əsaslanan başlanğıc əsərin lap əvvəlindən 
oxucunu mətləb üstə gətirir. 
Mir Cəlal da bəzi hekayələrini mətləbə daha yaxın, 
gözlənilməz cümlələrlə başlamışdır: «–Yolçu, oradan müəlliməni 
səslə, bir az söhbət eliyək…» («İstifadə»); «–Yəhya Kamal! 
Böyük məscidə yolunuz düşsə, ayələrdən çox, bu adı oxuyarsınız» 
(«Göz»); «Hələlik darıxmayın, mən Əkbərin cavanlığından 
danışmaq istəyirəm»              («Ayaz»); «Bəndalı əsgər gedəsi 
oldu» («Səfər»); «–Yallah, yallah! Haradasan? Kefin necədir?» 
(«Kəmtərovlar ailəsi») və s. Eyni şəkildə bu sözləri, qeyd 
etdiyimiz kimi, S.Rəhman yaradıcılığı barədə də söyləmək olar: 
«Elə bir zamandan danışıram ki, böyüklərin  xatirəsində çox yaxşı 
qalıb, kiçiklərin isə heç ağlına gəlməz» («Şirin bülbül»): «–Bir az 
gözləyin, camaat! Sədr əlinə aftafa alıb…» («Böyük millət 
məhkəməsi»); «Hamıya məlum idi ki, indi komunxozun katibi 
olan Mirzə Haşımın atası rəhmətlik Məşədi Dostuməli kişi 
hamamçı olub» («Hamam barədə») və s. Bunlar ona görə 
uğurludur ki, ilk cümlədən hekayə oxucuya şirin bir əhvalat vəd 
edir, oxucu nə isə maraqlı bir əhvalatla tanış olacağını hiss edir. 
Yumor çox vaxt təzadlı halların ilk cümlədən  qarşılaşdırılması, 
gözlənilməz söz, ifadə və cümlələrlə bağlı olur. Hətta bəzən yazıçı 
 351
komik effekt üçün başlanğıcdan vulqarizmlərə yer verməli olur 
(«Sədr əlinə aftafa alıb»). Ümumiyyətlə, satira ustalarımız əsərin 
süjet, quruluş xüsusiyyətlərinə ciddi fikir verməli olmuş, hadisəni 
haradan başlayıb, necə davam etdirmək və sona necə çatdırmaq, 
həm də bu prosesdə komik effekti necə gözləmək barədə çox 
düşünməli, bədii tədqiqat və araşdırmalar aparmalı olmuşlar. 
Hekayələrin gözlənilməz sonluqları da komik effekt yaradır. 
Bu sahədə komik novellaların və novellavarı komik hekayə 
sonluqlarının rolu daha çoxdur. Mollanəsrəddinçilərin, xüsusən 
Ə.Haqverdiyev ənənələrinin təsiri burada daha artıq duyulur. 
Ə.Haqverdiyevin «Bomba» əsəri kiçik və maraqlı bir komik 
novelladır. Əsər ilk dəfə 1908-ci ildə «Molla Nəsrəddin» jurnalının 
22-ci nömrəsində dərc olunmuşdur. Bu dövr irticanın hücuma 
keçdiyi, inqilabın və inqilabçıların sıxışdırıldığı illər idi. Yazıçı   
maraqlı bir süjet qurmaqla əksinqilabın bu hücumunu ustalıqla əks 
etdirmişdir. Pristavın Kərbəlayı Zala dediyi: «…dünən Rusiyadan 
gəlmiş qorodovoy, görürsən, bomba tapır, tüfəng tapır, patron 
tapır… Həm ağasının üzünü ağ eləyir, həm özünün. Amma sən 
indiyədək bir sınıq balta da tapmayıbsan. Görünür, sən ya ruşvət 
alırsan, yainki qocalıb zay olubsan. Əgər belə getsə, bizim bir 
yerdə qulluq eləməyimiz tutmayacaq» – sözləri həmin illərin 
dəhşətli axtarışlarını («Patap – İvana xəbər elədi, İvan – 
oqolodoçniyə, oqolodoçni – pristava, pristav – qalabəyinə, 
qalabəyi – jandarmlar rəisinə. Yarım saatdan sonra usta 
Feyzullanın evini qazaq, soldat, qorodovoy bürüdü») göstərməklə 
yanaşı, çar məmurlarının rüşvətxorluğunu da eyhamla ifşa edir. 
Kərbəlayı Zal kimi yaşlı qorodovoyu hərəkətə gətirib inqilabçıların 
gizli silah ehtiyatlarını ləğv etməyə çalışırlar. Nəticəsi də bu olur 
ki, usta Feyzullanın evini mühasirəyə alan pristav, qalabəyi, qazaq 
və qorodovoylar bomba əvəzinə çuvalda qarpız tapırlar və səhərisi 
Kərbəlayı Zal qulluqdan azad edilir. 
Ə.Haqverdiyevin satirik və yumoristik nəsr üslubu öz ahəng 
və intonasiyasına, bir çox xüsusiyyətlərinə görə C.Məmməd-
 352
quluzadənin satirik nəsr üslubundan fərqlənir. Ə.Haqverdiyev 
nəsrində qatı, kəskin və qəzəbli kinayə deyil, insanı mənən 
yüngülləşdirən, şən əhvali-ruhiyyə yaradan yumor üstünlük təşkil 
edir. C.Məmmədquluzadə etiraz və narazılıqlarını, mövcud sosial-
mənəvi çatışmazlıqlara münasibətini sətiraltı mənalarla, güclü 
kinayə vasitələri ilə ifadə etdiyi halda, Ə.Haqverdiyev bir çox 
hallarda mənfi cəhətləri bilavasitə qeyd etməklə mənfiliyi şirin 
yumorla boyamışdır. Ə.Haqverdiyevin nəsrində kəskin satira, 
qəzəb, kin, nifrət tonları yumoru üstələyə bilmir. Lakin bununla 
belə, Ə.Haqverdiyev komizmi dişsiz də deyildir; ədib ictimai 
eybəcərlik və yaramazlıqları ustalıqla ifşa edir. Lakin əgər Mirzə 
Cəlil satira obyektini qəzəblə məhv etmək, öldürmək istəyirsə, 
Ə.Haqverdiyevdə öldürmək əsas məqsəd deyil; sanki yazıçı daha  
çox mənfilikləri göstərməyə, həm də gülə-gülə göstərib, 
«neyləyək, belələri də var» deməyə çalışır, öldürmək cəmiyyətin 
özündən asılıdır, ixtiyaridir. Bu hal Ə.Haqverdiyevin fərdi 
humanizmi, tərbiyə və dünyagörüşü ilə bağlıdır. 
Üslub fərqi adi dil vasitələrinə münasibətlə, ifadəlilik vasitə və 
üsullarından istifadə ilə bağlıdır. Məsələn, Mirzə Cəlil 
mötərizələrdən fikrin bilavasitə ifadəsi üçün deyil, çox vaxt əksinə 
söyləmə yolu ilə istifadə etdiyi, hadisə və obrazlara münasibətini 
dolayı yolla bildirdiyi halda, Ə.Haqverdiyev əksərən obrazın 
keçmişini, kimliyini bilavasitə açıq söyləmək, yəni əlavə məlumat 
vasitəsi kimi faydalanmışdır. «Keçmiş günlər» hekayəsində 
müəllif bir qrup adamın keçmişini mötərizələr vasitəsilə qeyd 
etməklə, uzun-uzadı təfərrüata varmadan müxtəlif sinif və təbəqə 
nümayəndələrinin sovet dövründə ictimai mövqeyini asanlıqla 
ifadə edə bilmişdir (bu cür ifadə tərzində yazıçının dramaturji 
vərdişlərinin rolu da aydın hiss olunur): «Qəza ispalkomunun 
maarif şöbəsinin zavxozu Süleyman Qurbanov (sabiq Süleyman 
bəy Qurbanbəyov) çayçı dükanının qabağında bir stəkan çay ilə 
damağında bir uzunquyruq Şəki demisi, kamali-istirahətlə 
əyləşib…» Onun söhbətinə qulaq asanları ədib belə təqdim edir: 
 353
«Bu adamlar bunlar idi: qəza ispalkom sədrinin müavini Sadıq 
Cavadov (keçmişdə Süleyman bəyin faytonçusu Sadıq), qəza 
kuryeri Süleyman bəyin xalası oğlu Cahangir Nuru oğlu (keçmişdə 
Cahangir bəy Nurubəyov) və kənd qarovulçusu Qasım (sabiqdə 
Qasım yüzbaşı)". Bu sözlər ancaq ad və familiyalarda əmələ gələn 
dəyişikliyi göstərmir, müəllif, Mirzə Cəlil istehzasından fərqli 
eyhamla onların öz cildini necə dəyişdiklərini də əks etdirə 
bilmişdir; bu sözlərdə müxtəlif sinif və təbəqə nümayəndələri 
arasında enmə-qalxma istiqamətində dəyişiklik də öz ifadəsini 
tapmışdır. Lakin burada satira neştəri yoxdur, olsa-olsa, satirik 
dolama, məsxərə vardır. 
Ədib hekayədə obrazların yalnız keçmişini və indiki 
vəziyyətini göstərməklə kifayətlənmiş, onların daxili aləminə o 
qədər də enə bilməmişdir. Biz nə Süleyman bəyin, nə də onun 
keçmiş nökəri Sadığın indiki gizli qəlbini görə bilmirik. Bəlkə 
Süleyman Qurbanov qəlbən dəyişib? Bəlkə o, yeni quruluşu və 
onun ictimai tədbirlərini ürəkdən bəyənir və qəbul edir? Fakt 
budur ki, Süleyman bəy öz keçmişindən şirin-şirin hekayələr 
danışdığı vaxt sabiq faytonçusu onun sözünü kəsir və onu bu şirin 
xəyallarla təzad təşkil edən yeni işinə – atlara arpa verməyə 
göndərir, eyhamlı şəkildə ona keçmişinin bir "nağıl" kimi geridə 
qaldığını xatırladır: 
"–Nağılını qurtardın? 
– Bəli. 
– Di cəld dur get anbarın qapısını aç, atların arpasını ver. Hər 
ata dörd ovucdan artıq arpa vermə. Sən də, yoldaş Cahangir, gərək 
bu saat gedəsən Hacı Babalıya, deyəsən ki, camaat sabah cəm olan 
pambığı zavoda yola salsınlar. Sən də, yoldaş Qasım, get bir az 
dincəl, bu gecə qarovul növbəti sənindir. Mən də gedim 
dəftərxanaya, görüm mərkəzdən əmrdən, filandan yoxdur, di 
tənbəllik vaxtı deyil, ayağa qalxın. Di haydı!" 
Göründüyü kimi, obrazların keçmişi ilə indiki vəziyyəti 
arasında tam təzad var. Süleyman bəyin keçmiş faytonçusu indi 
 354
ona əmrlər verir, ona ata arpa vermək kimi bir vəzifə tapşırmışdır. 
Süleyman Qurbanov isə əmrləri itaətkarlıqla qəbul edir və heç bir 
şeyə etirazını bildirmir, yalnız keçmişini, bir vaxtlar pula pul 
demədiyini xatırlamaqla təsəlli tapır. Yazıçı obrazların həyatı ilə 
bağlı ictimai təzadları vəzifə bölgüsü əsasında əks etdirməyə  
çalışmışdır. Sadığın yuxarıdakı sözləri hekayənin son sözləridir və 
əgər hekayənin əvvəlindəki dramaturji əsərdə "iştirak edənlər"i 
xatırladan mötərizələri nəzərə almasaq, bu sonluq gözlənilməz 
novellavarı sonluqdur. 
Hekayələri yekunlaşdırmaq sahəsində Ə.Haqverdiyevin xüsusi 
ustalığı olmuşdur. Bu cəhət onun bütün hekayələrinə aiddir. 
"Seyidlər ocağı" hekayəsində  camaatın avamlığından istifadə edən 
Seyid Səməd və Seyid Əhməd eşşək sümüklərini bir yerə yığıb 
basdıraraq ocaq (pir) elan edirlər və həmin "ocağ"ın hesabına xeyli 
varlanırlar. Seyid Əhməd qazancını götürüb vətəninə – İrana gedir 
və iki aydan sonra qayıdıb gəldikdə mədaxili bir qədər az görüb 
təəccüblənir. Müəllif onun Seyid Səməd ilə söhbətini və ümumən 
hekayəni belə yekunlaşdırır: 
"– And olsun cəddimə, Qurana, yoldaşlıqda yediyimiz çörəyə! 
And olsun atam Seyid Qurbanəlinin goruna, burada bir həbbə o 
yan-bu yan olmayıb... İstəyirsən qurana əl basım. 
– Yox, Quran lazım deyil. Deginən and olsun bu qəbirdə 
yatana ki, bu haqq-hesabda nöqsan yoxdur! 
Seyid Səməd fikrə getdi. Bir azdan sonra başını qaldırıb dedi: 
– Seyid Əhməd, bilirsən nə var? 
– Xeyir, bilmirəm. 
– Bu qəbirdə yatanı sən də bilirsən, mən də. Bununla belə, and 
içməyəcəyəm. Həqiqət, haqq-hesabda bir neçə məbləğ qələmdən 
düşüb. 
Bunu deyib həqiqi haqq-hesabı göstərdi. 
Seyidlər öpüşüb, yenə ticarətlərinə məşğul oldular". 
Hekayənin sonluğu çox güclüdür və bu cəhətdən "Seyidlər 
ocağı" klassik əsərdir. Seyid Səməd real düşünür və real danışır; ən 
 355
müqəddəs şeylərə – Qurana, çörəyə, atasının goruna and içə bilir 
və ən qorxulu şeyə – Qurana əl basmağa belə razı olur, lakin 
"qəbirdə yatanın" nədən ibarət olduğunu bilə-bilə, ona and içmir. 
Deməli, din və fanatizm seyidlərin əlində xalqı aldatma vasitəsi, 
gəlir mənbəyidir və seyidlər bunu yaxşı başa düşürlər, ona görə də 
hamıya məlum olan müqəddəsləri deyil, öz "kəşf etdikləri" 
müqəddəsi əsl müqəddəs hesab edirlər. Hekayənin gözlənilməz 
sonluğundakı "ticarət" sözünü də müəllif ustalıqla tapıb 
işlətmişdir. Yalnız burada deyil, başqa hekayələrində də ədib 
ruhani soyğunçuluğunu bir qayda olaraq, "ticarət" adlandırmış və 
onların "ticarəti"nin spesifik cəhətlərini ifşa etmişdir. 
Ə.Haqverdiyev başqa hekayələrini də bu cür gözlənilməz 
komik sonluqlarla bitirmişdir. "Çeşmək" hekayəsində öz kobud 
zarafatı ilə dostunun ölümünə səbəb olan Mahmud bəy hekayənin 
sonunda yazıçının az-az təsadüf edilən ağır kinayə və istehzası ilə 
təsvir  edilmişdir: "Əhməd bəyin nəşinin üstündə hamıdan çox 
ağlayan və "qardaş vay" deyib başına döyən Mahmud bəy idi. 
Dostunun dəfni üçün hətta Mahmud bəy yüz manat da para verdi". 
Pristav Əzrayıl bəy ("İt oyunu") ona adamları döyməyi qadağan 
etmiş prokurorun itini oğurlayır və iti tapmaq adı ilə döymək üçün 
icazə alır. Sabiq prokuror yalnız həbsxanada olarkən sabiq 
pristavın bicliyindən xəbər tutur: 
"Prokuror qulaq asıb soruşdu: 
– Əzrayıl bəy, həqiqət iti sən oğurlamışdın? 
– Bəli! 
– Ax, tı maşennik!" 
Cəlil Məmmədquluzadənin "Qurbanəli bəy", "Dəllək", 
"Pirverdinin xoruzu", "Yan tütəyi", "Saqqallı uşaq" və başqa 
hekayələri də komik effekt yaradan gözlənilməz sonluqlarla bitir. 
B.Talıblının "Xortdan", "Qırx zopa", "Xeyir iş", Simürğün 
"Məşədi Qədimin evində bədbəxtlik", Qantəmirin "Buğda 
quyusu", "Mirzə Aves", Mir  Cəlalın "Həkim Cinayətov", 
"İstifadə, "Mərkəz adamı", S.Rəhmanın "Şirin  bülbül", "Böyük 
 356
millət məhkəməsi", "Şlyapa" əsərləri də gözlənilməz komik 
sonluqlarla yekunlaşdırılmışdır. 
Hekayələrin gözlənilməz komik sonluqları müxtəlif 
mənbələrlə bağlıdır. "Qurbanəli bəy" hekayəsində öz dili ilə 
hamını öz evinə  qonaq dəvət edən və onların gəldiyini görüb 
axurda gizlənən, "kəfənə bürünmüş bir şey" kimi naçalnikin və 
başqa qonaqların təəccübünə səbəb olan Qurbanəli bəy Qoqolun 
"Kolyaska" əsərinin qəhrəmanı –"mülkədarların ən lovğası və 
şöhrətpərəsti", "ziyafətdə kolyaskasını qonaqlara tərif edib, onları 
öz malikanəsinə dəvət edən", "lakin evə sərxoş gəldiyindən verdiyi 
vədi undan"1 Çertekutskini xatırladır və müəllif özü də "Qoqol, 
allah sənə rəhmət eləsin" sözləri ilə bu yaxınlığı etiraf edir. Bəzən 
isə gözlənilməz sonluq xalqdan gəlir. Qantəmirin "Buğda quyusu" 
hekayəsində axund Fərəc neçə gün çalışırsa da, məhərrəmlik 
büsatında tərəkəmə camaatını ağlada bilmir, ümidini "Həzrət 
Abbas şəbehi"nə bağlayır. Mərasimin lazımi nöqtəsində Həzrət 
Abbası səsləyir. Qəflətən məlum olur ki, Həzrət Abbas rolunu ifa 
edən adam buğda quyusuna yıxılıb, çıxa bilmir. Bu xəbər camaatı 
ağlatmaq əvəzinə, daha da güldürür və axund öz məqsədinə nail 
ola bilmir. Camaat onları güldürdüyü üçün axunda təşəkkür edir. 
Lakin  onu da qeyd edək ki, bu hadisə maraqlı bir sonluq kimi 
komik effektə səbəb olsa da, xalq arasında geniş yayıldığından 
əsərdə bir tapıntı kimi səslənmir. 
Bir çox hallarda gözlənilməz komik sonluq yazıçının fərdi dü-
şüncəsinin məhsulu olub, süjetin ümumi inkişafından doğur. Mir 
Cəlalın "Həkim Cinayətov" hekayəsində həkimi çox çətinliklə ağır  
xəstənin müayinəsinə gətirirlər, lakin müayinə zamanı aydın olur 
ki, həkim heç bir alət götürməmişdir. "Şirin bülbül" hekayəsi öz 
komik sonluğuna görə nümunəvi orijinal əsərdir. Hekayənin 
qəhrəmanı Cəlil Naim əfəndi kəndlilər qarşısında öz  nitqini 
gurultulu alqışlarla bitirmək istərkən şərqə və qərbə açılan əlləri 
göydə qalır: ayağının altındakı boçkanın sahibindən başqa, 
                                                 
1 Ì ÿ ì ì ÿ ä  Ú ÿ ô ÿ ð. XIX ÿñð ðóñ ÿäÿáèééàòû, I ùèññÿ, Áàêû, 1970, ñ.229. 
 357
meydanda heç kim qalmamışdı. "Böyük millət məhkəməsi" 
hekayəsinin yalnız sonunda məlum olur ki, məhkəmə heyəti işi bu 
cür "açıq" aparmaqda səhv eləyib, çünki cani Tapdıq Veysəl oğlu 
deyil, prokurorun öz qardaşı Əhməd lələ imiş və s. 
Onu da qeyd etməliyik ki, bütün hekayələri öz sonluqlarına 
görə eyni dərəcədə uğurlu saymaq olmaz. Xüsusən Qantəmirin 
hekayələri bitirmə üsullarında bəzən tələsmə halları müşahidə 
olunur. Bunu hələ hekayələrin yazılıb nəşr olunduğu illərdə 
Ə.Dəmirçizadə də qeyd etmişdir: "Qantəmirin hekayələri bitmiş də 
deyil. O qədər yarımçıqlıqlar vardır ki, bu hekayələrin hamısını 
davam etdirmək mümkündür".1 Şübhəsiz, bu fikir bir qədər kəskin 
söylənmişdir. Burada Qantəmirin komik fantaziyasının yaratdığı 
geniş imkanların da təsiri vardır. 
Daha kiçik həcmli hekayələr – m i n i a t ü r l ə r  də 
gözlənilməz sonluqları ilə diqqəti cəlb edir. Şübhəsiz, burada hər 
cür miniatürlər deyil, satirik və ya yumoristik miniatürlər nəzərdə 
tutulur. Xalq yazıçısı Süleyman Rəhimovun "Xısın-xısın" 
seriyasından yetmişdən artıq miniatürü vardır.2 Bu miniatürlər iki 
şəxsin dialoqu şəklində qurulmuşdur və sonda gözlənilmədən 
həmin şəxslərdən biri həqiqəti açıb xısın-xısın o birinə söyləyir. 
Hər bir miniatürdə konkret bir eybəcərliyin tənqidi və sonda 
həqiqətin xısın-xısın olsa da, etirafı, həm də bu qədər miniatürü 
ədibin ustalıqla "xısın-xısın" kəlməsi ilə birləşdirə bilməsi komik 
effekt yaradır. Miniatürlərin hamısı eyni səviyyədə olmadığı kimi, 
hamısı eyni dərəcədə yığcam da deyildir. Lakin müəllif əksərən 
tənqid hədəfini yığcam və ustalıqla ifşa edə bilmişdir. 
"– Deyin görək niyə siz hey öz vicdanınızı zorlayırsınız? 
– Necə yəni hey öz vicdanımı zorlayıram? 
– Yəni hey qatığa qara deyirsiniz! 
– Özüm də bilirəm ki, hey qatığa qara deyirəm! 
                                                 
1 "ßäÿáèééàò ãÿçåòè", 1 ìàðò, 1935. 
        2 Ñ. Ð ÿ ù è ì î â. Ñå÷èëìèø ÿñÿðëÿðè. Õ ú., "Éàçû÷û", 1980, ñ. 278—328. 
 358
– Bəs onda sizin bu "hey"ləri necə başa düşək? – deyə bu 
müsahib karıxınca, o müsahib qulağına əyilib xısın-xısın dedi: 
– Görünür ki, sən istəyirsən mən qatığa hey qara deməyim və 
mənim də günüm hey sənin günün kimi qara olsun?!" 
Riyakarlığın bu cür qısa və kəskin tənqidi ilə yanaşı, ədib 
bəzən ciddi sosial nöqsanlara, məişət məsələlərinə, ər-arvad, 
qonşuluq, valideyn-övlad münasibətlərinə dair maraqlı komik 
miniatürlər qurmuşdur. S.Rəhimovun komik miniatürlərinin tənqid 
hədəfləri son dərəcə zəngin və rəngarəngdir. 
Miniatürlər yığcam və sərrast qurulduqda lətifələrə yaxınlaşır 
və lətifələr qədər kütləviləşmək imkanı qazanır. 
"Şifahi xalq ədəbiyyatında kəsərli və ya məzəli sonluqla bitən 
qısa hekayə, ictimai həyatdakı və məişətdəki yaramaz, gülünc 
hadisələri yığcam şəkildə əks etdirən, nəsrlə yaradılan epik əsər"1 
kimi tanıdığımız lətifələr geniş yayılmışdır və gözlənilməz 
sonluğu ilə güclü komik effekt yaradan bir janr kimi, öz kütləviliyi 
ilə bütün başqa janrlardan fərqlənir. Lətifələr qısa ekspozisiya ilə 
başlanır və sonra əsas fikri ifadə edən nəticə gəlir. Şifahi 
ədəbiyyatımızda Molla Nəsrəddin, Bəhlul Danəndə və başqalarının 
adı ilə bağlı lətifələrimiz tükənməzdir. Bunların bir qismi yazıya 
alınsa da, xalq arasında siyasətlə, məişətlə, təsərrüfatla, insanın 
mənəvi aləmi və s. ilə bağlı saysız-hesabsız ləlifələr vardır. 
Bunlardan əlavə, karların, korların, keçəllərin,  dəlilərin həyatı, 
xarakteri, davranışı ilə bağlı seriya lətifələr də mövcuddur. 
Bunları ona görə qeyd edirik ki, lətifələr qədər cari komik 
effekt yaradan, fərdi və sosial eybəcərliklərə gülən heç bir janr 
təsəvvür etmək mümkün deyildir. Bütün peşə adamları – həkimlər, 
alimlər, aqronomlar, müəllimlər, baytarlar, geoloqlar, texniklər, 
kolxozçular, papaqçılar arasında saysız-hesabsız lətifəbazlar 
vardır. 
                                                 
           1 ß. Ì è ð ÿ ù ì ÿ ä î â. ßäÿáèééàòøöíàñëûã òåðìèíëÿðè ëöüÿòè, "Ìààðèô" íÿøðèééàòû, 
Áàêû, 1978, ñ.95. 
 359
Lətifələr insana həqiqi mənada estetik zövq verməklə yanaşı, 
həm də ictimai münasibətlərə qiymət verir, insanın ətraf mühitə, 
obyektiv aləmə münasibətini əks etdirir. Münasibət əksərən komik 
yolla – bəzən yumorla, bəzən satirik ifşa üsulları ilə, bəzən zarafat 
və ya məsxərə ilə ifadə olunur. Bəzi lətifələr isə hazırcavablıqla 
bağlı olur və komik effekti ilə danışanın və dinləyənin əhvali-
ruhiyyəsini yüksəldir. 
Lətifələrin bir çoxunun sonluqları tutarlı və dəqiq olur, 
aforizm səciyyəsi daşıyır (məsəllərin və aforizmlərin bir qismi belə 
lətifələrdən yaranır). Komik effektin yaranması da ən çox bu cür 
tutarlı sonluqların gözlənilməzliyi ilə bağlı olur. "Hər bir lətifə 
gözlənilməzlik əsasında qurulmuş olur, adam bir şey gözləyir, 
başqa şey ortalığa çıxır".1 Molla Nəsrəddinin Teymurlənglə əlaqəli 
bir çox lətifələrində despotların qara camaata, yoxsullara 
münasibəti, insan əməyini necə qiymətləndirdiyi gözlənilməz 
sonluqlarla ifşa olunur. 
"Teymurləng bir gün Mollaya deyir: 
– Molla, sənə bir hikmətli sual vermək istəyirəm. De görüm, o 
nədi ki, bu dünyada nə yetişib, nə yetişir, nə də yetişəcək? 
Molla deyir: 
– Bizi işə götürəndə sənin təyin elədiyin maaş". 
Molla çox ustalıqla Teymuru  onun öz sözü ilə ifşa edir. 
Burada komizm "yetişmək" felinin çoxmənalılığı ilə bağlıdır. 
Danışanın fikri meyvə, tərəvəz yetişməsinə yönəldiyi halda, Molla 
həmin sözü "maaşı çatmaq" mənasında işlətməklə fikrə ciddi sosial 
məzmun verir. 
Bəzən komizm lətifənin bağlı olduğu şəxsin 
hazırcavablığından doğur. Lətifələrin bir çoxunda Molla 
qarşıdakını öz məntiqi ilə susdurur və lətifənin sonluğu 
gözlənilməz tutarlı bir dəlilə çevrilir. Teymurləng Mollanı məcbur 
edir ki, döyüşə hazırlaşsın. Molla naəlac qalıb boynuna bir kaman 
salır və eşşəyə minib Teymurləngin hüzuruna gəlir: 
                                                 
         1 À. Â. Ë ó í à ÷ à ð ñ ê è é. Ñîáð. ñî÷. â âîñüìè òîìàõ. Ò. 8. Ì., 1967, ñ.182. 
 360
"– Yaxşı, görürəm boynunda kaman var, amma, deyəsən, oxun 
yoxdur? 
Molla deyir: 
– Xeyr, yoxdur. 
– Bəs düşmənə nə atacaqsan? 
– Onların atdıqları oxları götürüb özlərinə atacağam. 
Teymur deyir: 
– Qəribə ağılsız adamsan... Bəlkə düşmən heç bizə ox atmadı? 
Molla deyir: 
– Düşmən bizə ox atmasa, demək, dava da olmayacaq. Onda 
daha oxu neyləyirəm?" 
Burada Mollanın hazırcavablığı da var, istehzası da. Zahirən 
sadəlövh görünən bu cavabları ilə o, ağılsız feodal müharibələrinə 
istehza edir, bu cür müharibələrə həvəs göstərənləri məsxərəyə 
qoyur. 
Lətifələrin komizmi çox vaxt lətifə qəhrəmanının avamlığını 
əks etdirən və bu yolla avamlığı, sadəlövhlüyü tənqid edən 
gözlənilməz sonluqlarla bağlı olur: 
"Bir gün Mollanın oğlundan soruşurlar: 
– Badımcan nədir? 
Mollanın oğlu bir az fikirləşib deyir: 
– Hələ gözü açılmamış sığırçın balası. 
Molla tez özünü söhbətə qatıb deyir: 
– Sizin canınız üçün bunu mən öyrətməmişəm. Özü tapıb". 
Lətifələrin bir qismində gözlənilməzlik sonda gözlənilməzliyin 
olmaması ilə yaranır: "Mənasızlıq üzərində qurulmuş bir sıra 
lətifələrdə (Sandauerin düzgün qeyd etdiyi kimi) gözlənilməzlik 
gözlənilməzliyin olmamasından irəli gəlir. Əvvəlcə dinləyicidə 
maraq   oyadılır, onda elə təəssürat yaranır ki, nəsə qeyri-adi, nadir 
bir hadisə baş verəcək, lakin gözlənilən sürprüz əvəzinə, 
 361
mövzunun orijinal dönüşü yerinə, bayağı, çeynənmiş və hamıya 
məlum bir şey verilir".1 Məsələn: 
"Bir gün Teymurləng Mollaya deyir: 
– Molla, bu gün kefim çox sazdı. Sənə bir şey bağışlamaq 
istəyirəm. Amma bilmirəm nə bağışlayım ki, ürəyindən olsun. 
– Qibleyi-aləm sağ olsun, elə sən hər nə bağışlasan, mənim 
ürəyimdən olar. 
– Onda qoy mən bir-bir sayım, sən özün seç. Ya on qızıl, ya 
bir at, ya bir sürü qoyun, ya da bir bağ. Hansını istəyirsən? 
Molla deyir: 
– Əgər mənim ürəyimi soruşursansa, mən istəyirəm sən sübut 
eləyəsən ki, doğrudan da, ədalətli bir şahsan. 
– Necə? 
– Əgər mən on qızılı cibimə qoyub, ata minsəm, qoyunları 
qabağıma salıb bağa getsəm, sən sübut eləmiş olarsan ki, ədalətli 
şahsan. 
– İştahan pis deyil. Əgər heç birisini verməsəm? 
– Onda heç bir şey. Sübut eləmiş olursan ki, elə 
Teymurləngsən ki, varsan". 
Bəzən təbii, məntiqi cavab arxasında gözlənilməz cavab durur. 
Gözü ağrıyan şəxs Molladan bir dərman, bir əlac bilib-bilmədiyini 
soruşduqda belə bir cavab alır: "Vallah, ay filankəs, mənim dişim 
ağrıyırdı, gedib çıxartdırdım. Sən də bax öz işinin aşarına". Gö-
ründüyü kimi, burada zahirən gözlənilməz cavab yoxdur, əslində 
isə gözlənilməzlik bu təbii cavab arxasında bir əşyaya and olan 
hərəkətin gözlənilmədən tamamilə fərqli əşyaya tətbiqi yolu ilə 
yaradılmışdır. Bu hal aşağıdakı lətifənin doğurduğu komizmin də 
əsasında durur: 
"Bir nəfər öz xəstə dostunun yanına gəlir, hal-əhvaldan sonra 
xəstə deyir: 
                                                 
           1 Á. Ä ç å ì è ä î ê. Î êîìè÷åñêîì. Ïåðåâîä ñ ïîëüñêîãî. Ì., "Ïðîãðåññ", 
1974, ñ.72-73. 
 362
– Həm yüksək qızdırmam var idi, həm də boynum ağrıyırdı. 
İndi, allaha şükür, qızdırmam bir az sınıb. 
Yoluxmağa gələn dostu: 
– Darıxma, inşallah, sabaha qədər boynun da sınar, – deyə 
təsəlli verir". 
Nəticə-sonluğun gözlənilməz olmaması ilə əlaqədar 
gözlənilməzliyin yaranması bəzən ekspozisiyada başlanan 
hadisənin, sual-cavabın təbii-məntiqi nəticəsindən ibarət olur. 
Ruhi xəstələrdə biri həkimə şikayət edir: 
– Yanımdakı xəstə məni yatmağa qoymur. Soyunub yerimə 
girmək istəyəndə bardaş qurub oturur yerinin üstündə, qarşoku 
qoyur başına, barmağını basır divardakı düymələrdən birinə ki, bəs 
mən torşer olmaq istəyirəm... 
Həkim görür ki, şikayət xəstəliyin əlamətidir və sakitləşdirmək 
üçün: 
– Eybi yoxdur, sən fikir vermə, yıxıl yat, – dedikdə, xəstə 
ciddi nəzərlə: 
– Axı işıqda yata bilmirəm, – deyə etiraz edir.  
Ruhi xəstəliklə yanaşı, bir sıra fiziki qüsurlar da saysız-
hesabsız lətifələrin yaranması üçün zəmin təşkil edir. Dialoq 
zamanı fiziki qüsurlar anlaşılmazlıq törədir və anlaşılmazlıq 
gözlənilməzliklə nəticələnir.  
Lətifələrin təsir qüvvəsi müəyyən dərəcədə onların ifasından, 
söylənməsindən asılıdır. Mahir lətifə söyləyiciləri nəticəyə 
yaxınlaşdıqca dodağının, üzünün əzələlərinin hərəkətləri ilə 
dinləyicini hazırlaya bilir. Lakin burada aforizm şəklində olan son 
gözlənilməz nəticənin vaxtında tələffüzü əsas şərtdir. Belə ki, 
tədqiqatçıların fikrincə, sondakı aforizmin optimal dərkolunma 
müddəti var: əgər fikir vaxtında, o dəqiqə dərk olunursa, komik 
effekt güclü olur; əgər fikir bir qədər gec dərk  olunursa, komik 
effekt xeyli zəifləyir; lakin burası da var ki, aforizmin – son 
gözlənilməz nəticənin vaxtında dərk olunması dinləyicinin 
qabiliyyətindən də çox asılıdır: "Aforizmi dərk etmək, onun 
 363
duzunu mənimsəmək, qavramaq passiv proses deyil, təfəkkürün 
fəal işi ilə bağlıdır. Zarafatı qiymətləndirə bilmək üçün hazırcavab 
olmaq lazımdır. Lakin bu, artıq başqa növ hazırcavablıqdır, 
yaradıcı hazırcavablıqdan fərqli olaraq, bu, hazırcavablığın  
qavranılması, dərk olunmasıdır. Bu cəhət isə adamlarda eyni 
şəkildə deyildir".1 
Mark Tven Avropanı gəzərək yumoristik hekayələr oxuyur. 
Bəzən bu hekayələri "Homer qəhqəhələri" ilə qarşılayırlar, bəzən 
səmimi gülüş baş verir, bəzən heç gülmürlər. Aydın  olur ki, bu hal 
fasilə – pauza ilə bağlı imiş: son, əsas frazadan əvvəl fasilə normal 
və vaxtında olduqda gülüş doğurur, bir qədər gecikdikdə hamı 
gülmür, fasilə bir qədər də artıq olduqda effekt itir və heç kim 
gülmür.2 
 
* * * 
 
Lətifələrin gözlənilməz sonluqları ilə yanaşı, bədii dildə 
tizfəhmlik aforizmlərinin - hazırcavablığın ifadə üsullarının da 
ədəbi-estetik təsiri və qiyməti böyükdür. Gündəlik həyatda bir çox 
hallarda gözlənilməz atmacalara, replikalara, eyham və işarələrə, 
qısa, sərrast fikirlərə rast gəlir və bunları hazırcavablıq nümunələri 
adlandırırıq. "Hazırcavablıq (tizfəhmlik) – müəllifin, nağılçının, 
qəhrəmanın bu və ya digər hadisə, fakt və s. haqqında m ü h a k i 
m ə s i d i r, haqqında söhbət gedənin komik mənasını açıb 
göstərən  gözlənilməz qarşılaşdırmadır".3   Hazırcavablıq ani, 
qısa, lakonik, çox vaxt aforistik, gözlənilməz, dərhal zərbə endirən 
bir qarşılaşdırma üsuludur.4 Volter kəskin ağıl nümunələrini – 
hazırcavablığı daha geniş mənada izah edir: "Kəskin ağıl anlayışı 
bizdə gah gözlənilməz müqayisə, gah incə işarələr kimi; bəzən bir 
                                                 
1  À. Í. Ë ó ê. Î ÷óâñòâå þìîðà è îñòðîóìèè. Ì., «Èñêóññòâî», 1968, ñ.77. 
2  É å í ÿ  î ð à ä à, ñ.78. 
3  Ä. Í è ê î ë à å â. Ñìåõ — îðóæèå ñàòèðû. Ì., "Èñêóññòâî" 1962, ñ.185. 
4  É å í ÿ  î ð à ä à , ñ.187. 
 364
mənada verilən,  lakin başqa mənada başa düşülməsi lazım gələn 
sərbəst söz oyunu, ümumi xarakter daşımayan iki ideyanın zərif 
əlaqəsi – nadir metafora kimi başa düşülür; bir təsadüfdə, 
predmetin ilk baxışda nəzərə çarpmayan məzmun axtarışıdır, 
başqa təsadüfdə, iki uzaq anlayışın əlaqələndirilməsi, bir-birinə 
qarşı qoyulması sənətidir; bəzən isə fikrin yarısını söyləmək və o 
haqda düşünməyə imkan yaratmaq bacarığıdır".1 
Hazırcavablıq öz xüsusiyyətlərinə görə yumora oxşayır. Mark 
Tveinin aşağıdakı qeydində onlar daha yaxşı fərqləndirilmişdir: 
"Hazırcavablıq və yumor, əgər fərqlənirlərsə, yalnız zamanca 
fərqlənirlər – ildırım və elektrik  işığı kimi. Hər ikisi aşkar şəkildə 
eyni materialdandır, ancaq hazırcavablıq parlaq, ani və təhlükəli 
alışmadır, yumor isə əyləndirir və süjet oyunbazlığı ilə ləzzət 
verir".2 
A.N.Luk bir həkim, bir psixiatr kimi, "Yumor hissi və 
hazırcavablıq haqqında" əsərində yumor və hazırcavablığın 
fizioloji və psixoloji cəhətlərinin tədqiqinə xüsusi fikir vermişdir. 
Əsərin "Yumor və hazırcavablıq hissi" bölməsi araşdırmaların 
istiqamətinə, hazırcavablığın bir çox xüsusiyyətlərinin izahına görə 
diqqəti daha çox cəlb edir. Burada hazırcavablıq maneralarının 
tədqiqinə geniş yer verilmişdir. 
A.N.Luk yumor və satira ilə yanaşı, gülüşün insan beyninin 
məhsulu olan hazırcavablıq üsulları ilə də bağlı olduğunu göstərir. 
Müəllifin fikrincə, heç bir yeni ideya, əgər o, həqiqətən, yeni və 
orijinaldırsa, adamlar tərəfindən o dəqiqə qəbul edilə bilməz; 
həmin ideyanı dərk etmək, ona inanmaq və beləliklə də, gülüş 
dövrü qaçılmazdır. Yeni ideya tam dərk və qəbul olunmadıqca 
gülüş doğurur, məsxərəyə səbəb olur,  çünki bütün bunlar insan 
psixikası ilə bağlıdır. Yeni ideyanı təkcə elan etmək yox, onu başa 
                                                 
1 Â î ë ü ò å ð. Ýñòåòèêà. Ì., 1974, ñ.241—242. 
2 Ñèòàò, Ä.Íèêîëàéåâèí. "Ñìåõ — îðóæèå ñàòèðû" (Ì., 1962) ÿñÿðèíäÿí ýþòöðöë-
ìöøäöð; (ñ.187). 
 
 365
düşməyə məcbur etmək də lazımdır. Yaş keçdikcə yeni ideyaları 
qəbul etmək çətinləşir və insanda mühafizəkarlıq güclənir. Bu 
cəhəti bir sıra alimlər çox kəskin qeyd etmişlər. Məsələn, məşhur 
fiziklərdən biri demişdir: "Elmdə yeniliklər ona görə qalib gəlmir 
ki, qocaları inandırmaq olur, ona görə qalib gəlir ki, onlar ölürlər". 
Yaxud Çarlz Darvin hələ qırx yaşa çatmamış, yəqin ki, yumorla 
söyləmişdir: "Nə yaxşı olardı, əgər bütün alimlər altmış yaşında 
ölsə idilər, ona görə ki, bu yaşdan irəli getdikcə onlar hər bir yeni 
təlimə müqavimət göstərməyə başlayırlar". 
A.N.Luk bir sıra görkəmli alimlərin – Siseron, Kvintilian, 
Freyd və başqalarının hazırcavablıq üsulları barədə fikirlərinin 
xülasəsini verməklə insanların hələ qədim dövrlərdən bu sahə ilə 
maraqlandıqlarını göstərir. Budur, Siseron hazırcavablığı iki əsas 
tipə ayırmışdır ki, bunlardan birincisində gülüş predmetin öz 
məzmunu ilə bağlı izah edilir, ikincisində isə  söz-formalar 
(ikimənalılıq, gözlənilməz nəticələr, kalamburlar, xüsusi adların 
qeyri-adi izahı, atalar sözləri, alleqoriyalar, metafora və ironiya) ilə 
əlaqələndirilir. Kvintilian hazırcavablığı  g ü l m ə l i d ə n  
(gülüncdən, gülüş doğurandan) ayırmış, təkcə hazırcavablığın 
deyil, eybəcərliyin, axmaqlığın, qorxaqlığın da gülüş doğurduğunu 
göstərmişdir. Görkəmli natiqlərin təcrübəsinə əsasən Siseron və 
Kvintilian kimi antik alimlərin apardıqları sistemli 
ümumiləşdirmələrlə hələ də bizim filologiya və estetikamızda 
məşğul olmurlar. Elə buna görə də adi termin məsələsində də 
böyük çətinlik vardır. Rusca "ostroumie" sözü çox geniş işlənir və 
bu sözün ifadə etdiyi mənanın nəticəsi dildə "ostrota" adlanır. Bu 
sözlərin heç birinin bizim dildə hələlik dəqiq qarşılığı yoxdur: 
"Ostroumie" – sözünü "hazırcavablıq" kimi ifadə etmək 
mümkündür, lakin "hazırcavablıq" sözü "ostroumie" ilə ifadə 
olunan anlayışı tam əhatə edə bilmir, "hazırcavablıq"da bir 
mexanikilik var, ağlın itiliyi ikinci plandadır. Bu cəhətdən 
"tizfəhm" sözü daha münasibdir, lakin bu söz də köhnəlmiş olduğu 
üçün yararlı deyil. "Ostrota" sözünün isə qarşılığı daha çətindir. Bu 
 366
sözü "aforizm" sözü ilə əvəz etmək olmaz, çünki, yuxarıda 
D.Nikolayevdən verdiyimiz sitatdan göründüyü kimi, 
hazırcavablıq həmişə deyil, bəzən aforizm şəklində ifadə olunur; 
bu sözü "incə söz", "incə zarafat" kimi də  tərcümə etmək çətindir, 
çünki bəzən hazırcavablıq son dərəcə dəhşətli, acı, zəhərli, neştərli 
olur, belə hallarda onu "incə zarafat" adlandırmaq olmur. Ağlın 
itiliyi ilə bağlı olduğu üçün yumorlu və ya satirik olmasından asılı 
olmayaraq, bunları "iti sözlər" adlandırmaq daha münasibdir: 
ostroumie – hazırcavablıq, ostrota – iti sözlər. 
Hazırcavablığı nəyə, hansı anlayışa daxil etmək məsələsi də 
çətin və mürəkkəb məsələdir. Hazırcavablıq nədir? Komizmin 
formalarındandırmı, komizm üsuludurmu? Bəlkə komizm 
vasitəsdir? Bəlkə heç komizmə daxil deyil? Hər halda estetlər 
hazırcavablığı "yumor və komizmdən" fərqləndirməyə çalışmışlar. 
"Yumor və komizmdən fərqləndirmək" anlayışının özü qüsurludur, 
çünki yumor komizmin bir formasıdır. Komizmdən fərqlənirsə, 
deməli, yumordan və eyni  zamanda satiradan fərqlənməlidir. 
Doğrudan da, hazırcavablıq həm yumoristik, həm də satirik planda 
ola bilir. Beləliklə, onda onu komizmin satira və yumordan fərqli 
yeni – üçüncü bir forması adlandırmaq olmaz. D.Nikolayev yazır: 
"Bəzisi haqqında deyirlər ki, o, yumor hissi inkişaf  etmiş adamdır. 
Başqası haqqında deyirlər ki, o, hazırcavabdır. Üçüncüsü haqqında 
– ironiyalıdır. Artıq bu həyati qiymətləndirmənin özündə belə, bu 
və ya digər insanın komik vəziyyəti görmək istedadının 
özünəməxsusluğunun başa düşülməsi gizlənmişdir... Bununla 
əlaqədar olaraq, satirik gülüş müxtəlif formalarda mövcud ola 
bilər. Formalar bunlardır: yumor, ironiya, hazırcavablıq, 
sarkazm".1 Xalq dilində bəzilərinin yalnız hazırcavab, bəzilərinin 
yumorlu, bəzilərinin ironiyalı adlandırılması doğrudur, lakin bu hal 
müəllifin apardığı bölgüyə haq vermir. Əvvələn, qeyd olunanların 
hamısını "satirik gülüş formaları" hesab edir və hətta yumoru da 
satirik gülüşə daxil edir. Digər tərəfdən, ironiya və sarkazm ayrı-
                                                 
1  Ä. Í è ê î ë à å â. Ñìåõ — îðóæèå ñàòèðû. Ì., "Èñêóññòâî" 1962, ñ.180. 
 367
ayrı gülüş formaları deyildir, bunlar satirik gülüşün qammalarıdır. 
İroniya – istehza, kinayənin adi, daha çox müşahidə edilən, orta 
səviyyəli təzahür tərzidir. Gülüşə acılıq, zəhər, qəzəb qarışdıqda 
kinayə son həddə yüksəlir və nəticədə sarkazm yaranır. Sarkazm 
qəzəb, nifrət ifadə edir, düşməni daha güclü, daha amansız zərbə 
altına salır. Bu cəhətdən sarkazm kinayəyə daxil olan eyhamla əks 
qütbdə durur. 
A.N.Luk yumor hissi ilə hazırcavablığı fərqləndirmək lazım 
olduğunu qeyd edərək, Freydin məsələyə münasibətini belə şərh 
edir: "Freydə görə, komizm hazırcavablıqdan onunla fərqlənir ki, 
o, qeyri-ixtiyaridir. Kobud hərəkət komik ola bilər, lakin tizfəhm 
olmaz. Komizmin qavranılmasını Freyd belə bir ardıcıllığa aid 
edir: o belə hərəkət edir, mən başqa cür – o mənim uşaqlıqda 
elədiyim kimi hərəkət edir. Komizm "təfəkkürə qənaət" hesabına 
psixi enerjiyə qənaət edir".1 Müəllif onun fikirlərini belə 
ümumiləşdirir: "Beləliklə, Freyd yumor, hazırcavablıq və komizmi 
fərqləndirmişdir. Burada ümumi cəhət – gülüş və psixi enerjiyə 
qənaətdir:  hazırcavablıq ləngiməyə qənaət edir, komizm təfəkkürə 
qənaət edir, yumor hisslərə qənaət edir".2  
Burada yumorla komizmin bir cərgəyə qoyulması fikrin 
məntiqiliyi üzərinə kölgə salır. 
A.N.Luk iti söz hazırcavablığının əmələgəlmə üsullarını 
xüsusi araşdırmış və yalançı qarşılaşdırma, yalançı gücləndirmə, 
mənasızlığa aparma, boş söz hazırcavablığı, üslubların 
birləşdirilməsi – "planların qarışdırılması", eyham, iki cür yozma, 
istehza, əksinə müqayisə, təkrar, paradoks, təsadüfi və ya ikinci 
dərəcəli əlamətə görə müqayisə kimi 12 müxtəlif üsul 
müəyyənləşdirmişdir".3 Bu bölgüdə  eyham və istehza 
hazırcavablığın müstəqil əmələgəlmə üsulları kimi verilmişdir. 
                                                 
1  À. Í. Ë ó ê. Î ÷óâñòâå þìîðà è îñòðîóìèè. Ì., «Èñêóññòâî», 1968, ñ.80. 
 
2 À. Í. Ë ó ê. Î ÷óâñòâå þìîðà è îñòðîóìèè. Ì., «Èñêóññòâî», 1968, , ñ.81. 
3  É å í ÿ  î ð à ä à, ñ.82—116. 
 368
Eyham və istehza eyni zamanda komizm üsullarından əksinə 
söyləmə yazı manerasının təzahür hallarındandır. A.N.Luk onu da 
qeyd edir ki, bəzən iti söz hazırcavablığının formalaşması üçün 
eyni vaxtda bir neçə üsul iştirak edə bilər. Göründüyü kimi, burada 
komizm üsulları ilə də paralellik yaranır, eyham, istehza satiraya 
da xidmət edir, hazırcavablığa da aid edilir. Lukun təsnifində çox 
şey bir-birinə qarışdırılmışdır. Buna görə də həkim L.Lixodeev 
A.N.Lukun açdığı diskussiyaya1 və onun təsnifinə öz münasibətini 
bildirərək yazır: "...bu sxemdə, saxlama  kamerasında olduğu kimi, 
Volterin kəşfləri də, Şedrinin iztirabları da, stolarxası laqqırtılar 
da, məişət zarafatları da cəmləşdirilmişdir. Həm də bütün bunlar 
gülüş effektinin formal təsnif yolu ilə tədqiqi adlandırılır".2 
L.Lixodeev Lukun təsnifini istehza ilə tənqid edir və öz 
mülahizələrini söyləyir. M.Dmitrovski onların hər ikisinin 
fikirlərini tənqid edərək, Lukun 12 bölgüsü ilə əlaqədar yazır: 
"Bütün bu üsullar son nəticədə eyni bir şeyə – müəmmanın 
gözlənilməz partlayışla həllinə, gözlənilməz əlaqənin mənasını 
qəfil və ani mənimsəməyə, adət olunmuşun, adinin gözlənilməz 
"dönüşünə" müncər olur".3 M.Dmitrovski Lukun göstərdiyi bütün 
hazırcavablıq üsullarının gözlənilməzlik texnikası ilə bağlı 
olduğunu düzgün müəyyənləşdirmişdir. 
Hazırcavablığı satira və yumorla birləşdirən cəhət ikidir: g ü l 
ü ş  və  g ö z l ə n i l m ə z l i k. Lakin bütün iti sözlər gülüş 
doğurmur. Yığcam, monolit cümlə şəklində olub, dərin məna ifadə 
edən aforizmlər və iti sözlər bəzən qətiyyən gülüş doğurmadan 
ciddi semantik-struktur vahid kimi çıxış edir. Bir çoxları isə 
obyektə münasibətdən asılı olaraq gülüş doğurur, öz 
gözlənilməzliyi və kəskinliyi ilə komik effekti artırır. Komik iti 
sözlər sanki gözlənilməzliyin sıxılmış, kəskinləşdirilmiş 
                                                 
1 "Çíàíèå ñèëà", 1965, ¹2. 
2 "Çíàíèå ñèëà", ¹3, ñ.20—21. 
3 Ì.Äìèòðîâñêèé. "Îðóæèåì ñìåõà". Èçä. "Êàçàõñòàí", Àëìà-Àòà, 1968, 
ñ.133—134. 
 369
vasitəsidir. Bü cür vasitələr müxtəlif yollarla, müxtəlif üsullarla 
qurula bilir. Bütün bunlara əsasən də biz komik iti sözlər 
hazırcavablığını hələlik gözlənilməzlik manerasının tərkibində 
nəzərdən keçirməyi lazım bilirik. 
İti söz hazırcavablığının ən geniş yayılmış üsullarından biri 
yalançı gücləndirmədir. Hazırcavablıq elementləri  elə qurulur ki, 
son hissə əvvəlkini sanki təsdiq edir, əslində isə məzmun və 
mahiyyətcə əvvəlkinin inkarından ibarət olur. Məsələn, H.Heynə 
"Xanım N. gözəldirmi?" sualına belə cavab vermişdir: "...Miloslu 
Veneraya bənzəyir, onun kimi qoca və onun kimi dişsizdir". Bizim 
satirik ədəbiyyatımızda bu üsuldan daha çox istifadə etmişlər. 
C.Məmmədquluzadə hələ "Molla Nəsrəddin"in 1906-cı il 3-cü 
nömrəsində "Molla Nəsrəddin"in xəlvət cavabı" felyetonunu, 
demək olar ki, bü usula əsasən qurmuşdur: "Kişi, mən yaza billəm 
ki, Bakı qiraətxanalarında bayquşlar banlayır? Mən yaza billəm ki, 
Bakı cəmiyyəti-xeyriyyəsinin fikrinə düşən yox, üzvləri çox kahil 
və iş görmək istəməyən? Mən yaza billəm ki, Bakının küçələri 
dilənçilik edən müsəlman övrətləri və uşaqları ilə doludur?!" 
Yazıçı "mən yaza billəm?" deyə-deyə, yəni "yaza bilmərəm" deyə-
deyə, tədricən mühüm ictimai məsələləri ortalığa qoyur və faktik 
olaraq ifadənin birinci hissəsinə zidd çıxmaqla daha kəskin ictimai 
nöqsanları tənqid edir: "Ay Dəmdəməki, mən yaza billəm ki, 
aprelin doqquzunda iki məşhur müsəlman qlasnısı bir-birinə 
altıaçılan çəkib, olmayan sözləri bir-birinə dedilər? Və mən buna 
inana bilərəm ki, ermənilər çox xoşnud oldular?.." Müəllif 
felyetonu eyni üsulla yekunlaşdırmışdır: "Ay Dəmdəməki, bir fikir 
elə gör, mən məcmuədə bu sözlərə yer verə billəm ki, sən məndən 
xahiş edirsən? Bəlkə mən bu sözləri yazsaydım, canını hara 
qoyacaq idin?" 
    C.Məmmədquluzadə Sovet hakimiyyətinin ilk illərində – 1922-
ci ildə yazdığı "Rəndə" felyetonunda məktəb binalarının 
vəziyyətini eyni üsulla tənqid edirdi: "Bir paraları bu məsələni belə 
meydana qoyurdular ki, axır vaxt mahallarda dərs oxumaq 
 370
bilmərrə moddan düşüb: çünki məktəb otaqlarının hər bir şeyi 
sazdır, ancaq divarları yoxdur". 
S.Rəhmanın komediyalarında obrazların nitqində bu üsula 
daha çox müraciət edilmişdir. 
K ə r ə m o v. Salmanov, təkərlər barəsində rayon mərkəzinə 
yazdığınız kağız hazırdırmı? 
S a l m a n o v. Kağız hazırdır, amma sözləri yazılmayıb. 
("Toy") 
Salmanovla yanaşı, Kərəmovun öz nitqində də yalançı 
gücləndirmə yolu ilə qurulmuş belə cümlələrə  rast gəlirik: 
"Salmanov, sənin də yaxşı başın var, amma axmaq adama rast 
gəlib". 
M.İbrahimovun "Kəndçi qızı" komediyasında bəzən incə yolla 
bu cür iti sözlər işlədilmişdir: 
G ö y ə r ç i n.  Bəs o  Aristotel, Platon, Hegel, Füzuli vicdan 
barədə bir söz deməyib? 
V a h i d. Vicdan həyalı, üzüyola bir qızdır – bizim Bənövşə 
kimi, qapazı vur başına, otursun yerində. 
Hazırcavablıq üsullarından biri də yalançı qarşılaşdırmadır. 
Yalançı qarşılaşdırma əsasında  qurulan cümlələrdə son hissə 
zahirən əvvəlkinə zidd olur, amma əslində əvvəlkini gücləndirir. 
A.N.Luk hazırcavablığın bu üsuluna Ostap Benderdən və 
H.Heynedən aşağıdakı misalları vermişdir: "Heç kəs bizi sevmir, 
bizdən zəhləsi gedən cinayət axtarışı işçilərindən başqa". "Şair X-
in oxumadığım şeirləri mənə şair U-in oxumadığım şeirlərini 
xatırladır". Altay Məmmədovun "Kişilər" pyesində Göyüşün 
Hüseynağabacıya dediyi aşağıdakı sözlər də bu yolla komizm 
doğurur: "Ağlın özünə getməsin, ay Hüseyn qağa, donuz yaman 
qanmaz heyvandır". Qarşıdakına bu cür müraciət onun 
qanmazlığının, şübhəsiz, daha artıq olduğunu göstərir, heyvanla 
müqayisə obrazı məsxərə obyektinə çevirir. 
S.Rəhmanın "Xoşbəxtlər" komediyasında aşağıdakı dialoqda 
Mirzə Qərənfil ev barədə ümidsizliyini eyni üsulla ifadə etmişdir: 
 371
B ə r b ə r  z a d ə. Ərizə yazmısan? 
M i r z ə  Q ə r ə n f i l. Soruşma, Bərbərzadə, soruşma. O 
qədər ərizə yazmışam ki,  barmağım mazol olub. Ancaq nə olsun 
ki... Heç bir nəticəsi yoxdur. Ümid nə qədər istəsən verirlər, amma 
otaq yox... 
Üsullardan biri də boş söz hazırcavablığı və ya mənasızlığa 
aparmadır. Boş söz hazırcavablığı bəzən şişirtmə əsasında yarana 
bilir və gündəlik həyat hadisələrinə bir növ zidd mövqe tutur. 
Məsələn: 
G ü l ü m s ə r o v. Hanı yorğan-döşək? Hanı çarpayılar? 
M ə h ə m m ə d. Yerlərində boş dayanıblar. 
Və ya: 
G ü l ü m s ə r o v. Qədir? Adı xoşuma gəlmir. 
M ə h ə m m ə d. Tapşıraram dəyişər. (S.Rəhman. "Ulduz") 
A.N.Luk bir əsərin apofeozunun belə başlandığını göstərir: 
"Bu ola bilməz, çünki bu heç vaxt ola bilməz". 
C.Məmmədquluzadə yaradıcılığında da eyni üsulla qurulmuş 
cümlələr vardır: "...eliyə bilməzlər ki, eləməsinlər". Yaxud: 
"...yapışardım bu lənətə gəlmiş Mirzə Abbasın boğazından və o 
qədər sıxardım ki, boğulardı və boğulub öləndən sonra ağlı başına 
gələrdi". ("Yan tütəyi"). "Toy" komediyasında Kərəmovun: "Eydi 
yoxdur, mən bu gündən başlayıram sizin səhvlərinizi öz boynuma 
almağa", Salmanovun: "İnsan övladının yox, Mirzə Hüseynin 
səsini eşidirsən, Musa dayı" sözləri də bu qəbildəndir. 
Üslubların birləşdirilməsi. İti söz hazırcavablığında müxtəlif 
üslubların birləşdirilməsi, konkret nitq üslubu ilə onun 
məzmununun uyğun gəlməməsi əsas şərt sayılır. Sabit Rəhman 
müxtəlif obrazların replikalarında bu üsuldan tez-tez istifadə 
etmişdir: S a d ı q. Bərbərzadə, sizin cibinizdə yekə yeməkxana 
varmış. D a d a ş. İndiki vaxtım böyük təmirə möhtacdır. H ə l i m 
ə. Olmaya, müdiriyyətə vurulmusan? 
Metaforaların hərfiləşdirilməsi. Bu üsulla qurulan 
hazırcavablıq cümlələrində məcazi məna ilkin məna ilə əvəz edilir, 
 372
metaforik məna hərfiləşdirilir. Marks xəstə Heyneni görməyə 
gələndə qadınlar onu (Heyneni) döşək üzərində çarpayıda 
oturdurlar. Heyne zəif səslə deyir:  "Görürsünüzmü, əziz Marks, 
qadınlar hələ yenə məni əllərində saxlayırlar". 
S.Rəhmanın komediyaları bu cəhətdən zəngin material verir. 
M u s a. Düz on beş ildir ki, bir canlar alan afət mənim 
ürəyimi qıfıllayıb, açarını da özü ilə aparıb. 
S u r x a y. Təzə açar düzəlt. ("Toy") 
K ə r ə m o v. Aslanı yaralayıblar. Aslan yaralananda 
neyləyər, bilirsənmi, Mirzə Hüseyn? 
M i r z ə  H ü s e y n. Bilmirəm, yoldaş Kərəmov.  Mən 
məktəbdə oxuyanda həmişə heyvanat dərsindən zəif qiymət 
alardım. ("Toy") 
M a r a l. Demək belə? Çox gözəl! İndi o dəlləkzadədir, kimdir 
bilsin ki, analar necə marallar doğub. 
B ə r b ə r z a d ə. Bu saat məsələni həll eliyərəm. Sən onu, o 
maraldır, keçidir, nədir, onu görərsən... ("Xoşbəxtlər") 
Y u s i f. Qasımın işi bütün günü əli cibində gəzməkdir. 
M i r z ə  S a l m a n. O qədər pulu ki o alır, əlbəttə, gərək 
həmişə əli cibində olsun. ("Nişanlı qız") 
Uzaq və ya təsadüfi bir əlamətə görə müqayisə. Bu cür 
hazırcavablıq cümlələrində oxşar olmayan və hətta müqayisəyə 
gəlməyən əşyaların müqayisə və qarşılaşdırılması özünü göstərir. 
Məsələn, I Nikolayın büstünə epiqram bu cəhətdən maraqlıdır: 
 
Oriqinal poxoj na böst, 
 On takje xoloden i pust.1 
 
S.Rəhmanın komediya dili bu cür hazırcavablıq nümunələri  
ilə də zəngindir. K ə r ə m o v. Mən neyləyim ki, kolxozun on 
arabası var, hamısının təkəri dönüb bizim rayon telefon idarəsinə, 
                                                 
1  À. Í. Ë ó ê. Î ÷óâñòâå þìîðà è îñòðîóìèè. Ì., «Èñêóññòâî», 1968, ñ.108. 
 373
bir gün işləyir, on gün bellərinə təpitmə salırlar... K ə r ə m o v. 
Lap ağlımın yerini itirmişəm və s. 
Hazırcavablıq üsullarının düzgün qrpulaşdırılması və ətraflı 
tədqiqi öz həllini gözləyən mühüm məsələlərdəndir. 
 
* * * 
 
Poeziya və nəsr dilində səslərin, sözlərin, ifadələrin və bütöv 
sintaktik konstruksiyaların təkriri bədii nitqin emosional-estetik 
təsirini artırır, üslubi fiqurlardan biri  kimi, bədii əsərlərdə 
ifadəliliyi, təhkiyə intonasiyasını gücləndirir. 
Lakin təkrirdən bir bədiilik üsulu kimi həmişə komik effekt 
güdülmür. Ciddi dramatik əsərlərdə təkrirlər dramatizmin 
inkişafına xidmət edir. C.Cabbarlının "1905-ci ildə" pyesində 
Eyvazın "Mən düşmənəm..." sözləri  ilə başlayan son 
monoloqunda təkrirlər obrazın köhnə quruluşa nifrətini, xoşbəxt 
gələcəyə inamını ifadə edir. Oxucu və tamaşaçı bu səhnədə öz ürək 
döyüntülərini Eyvazın ürək döyüntüləri ilə həmahəng hiss edir, 
sədrin boğuq qəzəb və qadağa, hədə qışqırtılarına qarşı insan 
qəlbində nifrət, qəzəb duyulur və bu səhnədən heç bir komik effekt 
gözlənilmir. 
Təkrirlərin bu cür ciddi lirik-psixoloji məzmunu ilə yanaşı, 
komik effekt yaratma imkanları da genişdir. Komik, hətta bir çox 
hallarda dramatik və tragik əsərlərdə təkrirlər mühüm komizm 
yaratma üsullarından biri kimi çıxış edir,  bəzən çox güclü gülüş 
vasitəsinə çevrilir. Bu hal o zaman olur ki, sözün, ifadənin, 
cümlənin təkriri təəccüb doğurur, təkrirdən gözlənilməz bir şəkildə 
istifadə edilir, oxucu və ya tamaşaçı təkririn işləndiyi momentdə 
onu gözləmir. Bu və ya digər obraz bəzi sözləri, ifadə və cümlələri 
çox vaxt mexaniki şəkildə təkrar edir və belə adamların 
başqalarının əlində küt bir alət olduğu, şüursuz bir mexanizmə 
çevrildiyi aşkar olur. Ciddi dramatik əsərlərdə təkrirlər çox zaman 
tragik momentlə komik momentin növbələşməsinə xidmət edir, 
 374
gözlənilməz təkrirlər gərgin situasiyaların gülüşlə yumşalmasına 
və ya daha da gərginləşməsinə səbəb olur. S.Vurğunun "Vaqif" 
pyesində vəzirin dilindəki: 
 
  Buyruq sizinkidir, adil hökmdar, 
  Sizdə fəzilət də, ədalət də var– 
 
ibarəsinin təkriri bu xüsusiyyətlərin çoxunu özündə 
cəmləşdirmişdir. 
Beləliklə, satirik və yumoristik əsərlərdə təkrirlər ümumi 
komizm vasitə və üsulları ansamblında xüsusi yer tutur. 
Gözlənilməz komik təkrirlərə bədii əsərlərdə iki halda rast 
gəlmək olur: 
1. Ayrı-ayrı sözlərin, frazaların, atalar sözləri və məsəllərin, 
hikmətli sözlərin, ibarələrin, komik hadisə,situasiya və detalların 
müəyyən fasilələrlə gözlənilməz təkrarı; 
2. Söz, ifadə, cümlə və ya cümlə hissələrinin eyni bir mətn 
daxilində gözlənilməz təkrarı. 
Birinci halda ümumiləşmiş və əksərən asan yadda qalan, tipik 
və xarakterik frazalardan, ibarələrdən, hikmətli sözlərdən – 
müxtəlif və rəngarəng nitq elementlərindən istifadə edilir. 
C.Cabbarlının "Almaz" pyesində Mirzə Səməndərin dilində "Ax, 
qurban olum Məhəmmədin şəriətinə" ibarəsi, "Aydın" pyesində 
Səlimin "Cəhənnəmə ki..." sözləri belə təkrirlərdəndir. Bu cür 
təkrirlər obraz nitqinin komik tipikləşdirilməsinə xidmət edir. 
Bizim satirik nəsrin (20–30-cu illər) dilində qüvvətli və klassik 
nümunə ola biləcək təkrirlər yox dərəcəsindədir. Az-çox rast gəldi-
yimiz təkrir nümunələri də üslubi-komik keyfiyyətinə görə xeyli 
zəifdir. 
B.Talıblı "Qırx zopa" hekayəsində Süleyman Kəlb Ağanın 
nitqini səciyyələndirmək üçün müxtəlif təkrirlərin komizm 
imkanlarından istifadəyə çalışmışdır. Süleyman Kəlb Ağa öz 
türkpərəstliyi ilə  fəxr edir, Namiq Kamaldan əzbərlədiyi: 
 375
 
       Biz ol türki-himəm ərbabi-cəddi-ictihadız kim, 
       Cahangiranə bir dövlət çıxardıq bir əşirətdən– 
 
misralarını yeri gəldi-gəlmədi əzbər söyləməklə qürrələnir. 
Əvvəllər o,  bu sözləri avam məhəllə adamlarının qulağına 
yamayardı. İndi türklər gələndən sonra harda bir türk əsgəri görsə, 
boğazını uzadıb, ağacını fırlada-fırlada kəskin səsi ilə bu sözləri 
təkrar edir. Lakin onun bu təkrarları güclü komik təsirə malik 
olmayıb, tədricən istehza  doğurur. Elə komik təkrarların əsas 
xüsusiyyətlərindən biri də budur ki, o, bütün hallarda deyil, 
müəyyən bir nöqtədə daha güclü təsir qüvvəsinə malik olur. 
Süleyman Kəlb Ağanın dilindəki bu təkrir də müəyyən situasiyada 
– tiryək çəkdiyi üçün onun tutulub türk komandanlığına gətirildiyi 
zaman öz komik təsirini göstərir: komandanlığa çataraq, hörmət 
qazanmaq üçün irəli yeriyib "Biz ol türki-himəm"i başlayan kimi, 
komandan ona sözünü bitirməyə aman vermədən qırx zopa 
vurulmasını əmr edir. Bu nöqtə həm Süleyman Kəlb Ağanın "Biz 
ol türki-himəm"inə son qoyur, həm də belə bir situasiyada güclü 
komik təsir bağışlayır. 
Qantəmirin "Zeynəb Tükəzbanova" əsərində Məşədi Nəcəfin 
müəyyən gözlənilməz hadisələrlə əlaqədar söylədiyi "etiraz 
etmirəm", "narazı deyiləm" sözlərinin təkrarı da bu cür komik 
effektə malikdir. S.Rəhmanın "Dizi yamaqlı" hekayəsində 
qolçomaq Əbdülbaqinin özək katibi Fərəci görməyə gözü yoxdur. 
Fürsət düşən kimi, onu "böyüklər" yanında gözdən salmağa, onun 
"ipini kəsməyə" çalışır. Məsələn, onun Xasay müəllimlə 
söhbətinin məğzini bu sözlər təşkil edir: "Bizim kənddə Fərəc adlı 
bir adam var. Allah heç kəsi onun dilinə salmasın". O özünün 
ictimai mövqeyinin sarsıdılmasını bir fitnəkarın hərəkəti ilə 
bağlayır, həmin fitnəni salana münasibətini belə bildirir: "Fitnəni 
salan da o Fərəcdir. Özü heç partiyaya, kolxoza layiq adam 
deyil..." Xasay müəllim onun evində istirahət edib yuxudan duran 
 376
kimi: "Kolxoz olandan sonra daha heç böyük-kiçik tanımırlar. 
Hamısını öyrədən o zındıq oğlu Fərəcdir". Bir qədər söhbətdən 
sonra: "Dünən dükançı Məşədi Mehdi ilə bu barədə danışırdıq. O 
yazıq da cana gəlib. Bu Fərəc kimi adamlar..." Qonaqlar gəlir, 
Əbdülbaqinin evində əksinqilabın bu kənddəki nümayəndələrinin 
söhbəti qızışır, müəllimin danışığından, vədlərindən riqqətə 
gəlirlər. Əbdülbaqi sevincdən və xoş ümidlər verən bu sözlərdən 
daha çox həyəcanlanır: "–Belə ha, əcəb danışırsan, dilinə qurban! 
Biz soyulduq, biz dağıldıq, qabağını al, ağrın alım, qabağını al! 
Yaz hamısını, qələminə qurban olum, yaz!.. Ancaq sənin kimi 
qanacaqlı cavanlar bizi qurtara bilər. Fərəc kimi anlamayan, 
axmaq..." Əbdülbaqi necə olur-olsun, əlaqəsi oldu-olmadı, söhbəti 
Fərəcin üstünə gətirib çıxarır. Bu hal onun düşmən mövqeyini, 
eyni zamanda acizliyini, özək  katibinin əlindən nələr çəkdiyini 
təsəvvür etmək üçün geniş imkan verməklə yanaşı, hekayənin 
ümumi satirik ahənginin güclənməsində mühüm rol oynayır. 
Əbdülbaqinin son replikasında biz, yaz, qabağını al kimi söz və 
ifadələr də təkrar edilmişdir. Bu, iki təkrar növünün müəyyən 
məqamda birləşməsi, calaqlanmasıdır. Bu xüsusiyyətə S.Rəhmanın 
"Şirin bülbül" hekayəsində də rast gəlirik. Müsavat nümayəndəsi 
kimi kəndə gəlmiş Cəlil Naim əfəndinin nitqində üç müxtəlif 
məqamda "malades, səd malades" sözləri komik təkrir kimi 
işlənmişdir. O, stansiya rəisinin evində möhkəm yeyib-içdikdən 
sonra həyətə çıxır və aclıqdan yerə sərilmiş kəndliləri kefli hesab 
edir: "–Buna bax, buna!.. Yəqin üç adamın arağını təkbaşına 
ötürüb içəri... malades! Səd malades!" Getdiyi kənddə rast gəldiyi 
ilk adam çörək tapılmadığı üçün armud yeyib ölmüş erməni olur. 
Cəlil Naim onu əvvəlcə yatmış güman edir, ölmüş olduğunu 
bildikdə "nədənsə" yenə eyni ahənglə təhsinləyir: "–Malades... Səd 
malades!.." Və nəhayət, məruzə edərkən meydanda qalmış yeganə 
kəndlini "alqışlayır":  "–Afərin sənə! Afərin sənə, ey gənc 
vətənimizin qəhrəman övladı! Afərin sənə, malades, səd malades!" 
 377
Cəlil Naim əfəndinin nitqində "malades, səd malades" sözləri 
ona görə gülüş doğurur ki, bu sözlərin işlədilməsində həqiqətən 
gözlənilməzlik vardır. Bu sözlər işləndiyi məqamlarda təəcüb 
doğurur. Oxucu bu sözləri ilk dəfə eşidərkən onları Cəlil Naim 
əfəndinin araq dostu olması, sərxoşluğu ilə əlaqələndirir: özü 
sərxoş olduğu üçün ac kəndliləri  də sərxoş hesab edir. İkinci halda 
bu sözlər onun sərxoşluğu ilə yanaşı, ermənilərə münasibəti ilə də 
bağlıdır. Axırıncı dəfə bu sözlər onun aşkar yanılması, baş vermiş 
hadisəni – kütlənin bir anda yox olmasını düzgün qiymətləndirə 
bilməməsi ilə izah oluna bilər. Son replikada müxtəlif mənşədən 
olan "afərin" və "malades" sözlərinin birlikdə təkrarı da  komizm 
doğurur. Hər üç halda təhsin, təqdir, alqış bildirən sözlərin təkriri 
ona görə komik keyfiyyətdədir ki, bu sözlər əsla aidiyyəti olmayan 
obyektlərə aid edilmişdir. 
Beləliklə, təkririn komik keyfiyyəti situasiyadan, şəraitdən 
asılı olmaqla yanaşı, kimin dilindən, kimə və ya nəyə aid 
söylənməsindən də çox asılıdır. 
S.Rəhman mükalimədə olan bəzi obrazların nitqində təkrirləri  
növbələşdirməklə dialoq komizminin maraqlı  nümunələrini 
yaratmışdır. "Qudurğan" hekayəsində Qaçay dayı ilə İman kişi 
arasındakı dialoqa diqqət yetirək: 
"–İman dayı! Səninlə... bir mühüm iş haqqında danışacağam. 
– Atan cənnətlik... 
– Sən əvvəllərdjə muzdur saxlamısan, indi isə saxlamırsan, 
eləmi? 
– Atan rəhmətlik. 
– Bu Umud isə sənin muzdurun deyil, oğulluğundur. 
– Atan cənnətlik. 
– Sən... heç bir yerdə heç bir şey gizlətməmisən? 
– Atan rəhmətlik. 
– Hə, İman dayı, biz bu vaxta qədər məsələni belə başa 
düşürdük. Ancaq indi görürük ki, yanılmışıq. Sən kolxoz 
quruluşunun... qatı düşməniymişsən. 
 378
İman kişinin rəngi ağardı. Burada da bir "atan cənnətlik" 
deməyə hazırlaşmışdı, ancaq bu kəlmələr düyünlənib boğazında 
qaldı..." 
İman kişt kimilərə maskalanmaq lazımdır. Qaçay dayı onun 
psixologiyasının bu cəhətinə yaxşı bələd olduğu üçün kənd 
şurasında sualları elə qoyur ki, İman kişi "atan rəhmətlik", "atan 
cənnətlik" ifadələrindən başqa, heç nəyə ehtiyac hiss eləmir. 
Əslində, Qaçay dayı onun verəcəyi cavabları məsxərə ilə özü sual 
şəklinə salır. İman kişini arxayın salır və qəfil zərbə ilə çaşdırır. 
Təkrirdə eyni ifadələrin növbələşməsi İman kişinin leksikon 
zəifliyi baxımından da komik effekt yaradır. Bəlkə də İman kişi 
fakt verməmək üçün kənd şurasında bu cür eyni ifadələri təkrar 
edib durur. 
Nəsr dilində komik təkririn bu növündən təhkiyə prosesində – 
müəllif nitqində də istifadə edilmişdir. B.Talıblı "Erkək Tükəzban" 
hekayəsində "Kimdir keçən anasından-bacısından?", "...kim 
keçəcək anasından, bacısından?" sözlərini komik planda müəllif 
təhkiyəsində təkrar etmişdir. Lakin bu sözlər müəllifin təhkiyə 
dilində olsa da, burada kütlənin, kənd camaatının düşüncə və 
təfəkkür məhsulu ifadə olunmuşdur: qadınlar qurultayına 
nümayəndə göndərməyi, kooperativ heyətinə qadınlardan 
nümayəndə seçməyi avam camaat "anasından, bacısından keçmək" 
kimi qiymətləndirir. 
Bəzən əsərin ümumi kompozisiya xüsusiyyətlərindən doğan 
bir hal kimi, müəllif təhkiyəsinin komik təkrarı əsərdə yumoru 
xeyli gücləndirir. B.Talıblı "Erkək Tükəzban"ı: "Xristofor Kolumb 
Amerikanı açdı. Nyuton cazibə qüvvəsinin qanununu tapdı. İvan 
Turgenev rus mujikini kəşf etdi" – sözləri ilə başlayır və hekayəni 
yekunlaşdırarkən həmin sözləri bir daha təkrar etməklə bir növ 
Tükəzbanın xarakterini tamamlamış olur. Müəllif bu obrazlı 
müqayisələrlə mətləbi o yerə gətirir ki, əgər "bu növ 
kəşfiyyatlardan biri" Azərbaycan qadınlarına tərəf yönəlmiş olsa 
idi, o bu aləmin "qaranlıq bir guşəsində Erkək Tükəzban adlı bir 
 379
qadına rast gələrdi". Bu cür yumoristik müqəddimə ilə hekayəyə 
başlayan ədib Tükəzbanın Sovet hakimiyyətinin ilk illərindəki 
həyat yolunu, inkişaf və mübarizəsini şirin bir yumorla davam 
etdirib yekunlaşdırmaq üçün yaxşı bir üsul tapmışdır. 
Komik təkrirlərdən danışarkən S.Rəhmanın satirik anaforaları 
diqqəti daha çox cəlb edir.  "Dizi yamaqlı" hekayəsində kəndin 
işlərinə ziyan vurmaq, kolxoz təsərrüfatı ilə bağlı işləri ləngitmək 
istəyən düşmən qüvvələr, xüsusən qolçomaq Əbdülbaqi təxribata 
çalışır, yeni göndərilmiş müəllimi təhrik edir ki, məktəbi 
yandırsın: "–Yandır. Yandırmasan, təzəsini tikməyəcəklər. 
Yandırmasan, orada xəstələnib tələf olacaqsan. Yandır ki, təzəsini 
tikməyə məcbur olsunlar". Əbdülbaqinin məqsədi təzə məktəb 
tikdirmək deyil, o, kolxozun çox zəif olduğu, həm də min əndişəsi 
olduğu günlərdə olan-qalan məktəb binasını da yandırıb, onun 
başını qatmaq istəyir. Buradakı komik təkrirlər onun düşmənçilik 
ehtirasını güclü ifadə edir. 
S.Rəhman həmin hekayədə qolçomaqlara meyli olan Salman 
kişinin nitqində anafora və epiforalardan birlikdə istifadə etməklə 
obrazın daxili dünyasında kök salmış narazılıq və tərəddüdləri 
qabarıq əks etdirə bilmişdir: "–Bu kəndə kim gəlsə, dəli olub 
qayıdar. Nizam yox, intizam yox, hörmət yox. Filankəslə danışma, 
qolçomaqdır, filankəslə danışma, alverçidir. Qabağa gedirsən 
deyirlər bicdir, dalda qalırsan deyirlər gicdir. Zülmdür, canım, 
zülm". Salman  kişi özü də gizli alverlə məşğuldur, ona görə də 
danışığı ikibaşlıdır, qolçomaqlara, alverçilərə mövcud 
münasibətdən narazıdır. 
S.Rəhmanın "Şlyapa" hekayəsi zad, şey kimi tüfeyli sözlərin 
komik effekt yaratması əsasında qurulmuşdur. Bu sözlər kolxoz 
sədri Kərimovun nitqinə ölçüsüz miqdarda daxil  edilmişdir. 
Həqiqətən elə adamlar var ki, beləliklə, deməli, görürsən ki, 
əsasən, bilirik ki, məsələn sözlərini yersiz işlədir, sinif və 
auditoriyalarda bu cür nitq öz eybəcərliyi ilə komik effekt yaradır. 
 380
Lakin Kərimovun nitqi zad, şey sözlərinin hüdudsuz işlənməsi ilə 
bir qədər süni təsir bağışlayır. 
Mürəkkəb cümlələrin tərkib hissələri də komik effekt 
yaratmaqla təkrar oluna bilər. B.Talıblı "Erkək Tükəzban"da "Kim 
bilirdi" baş cümləsini bu cür təkrar etməklə, yoxsul bir kənd 
qadınının az vaxt ərzindəki inkişaf yolunu və bu inkişafın kənd 
əhalisinə təsirini yumorla ümumiləşdirə bilmişdir. Məxsus olduğu 
kəndin əhalisi Tükəzbanı utanmaq, qızarmaq, namus, qeyrət nə 
olduğunu bilməyən, yaşadığı kəndə ləkə sayılan bir qadın kimi 
tanıyır və heç bir namuslu qadını layiq bilmədikləri üçün məhz 
onu şuralar qurultayına nümayəndə göndərirlər. Gözlənilmədən 
vəziyyət dəyişir: qurultay nümayəndəsi olmaq onun böyüməsinə, 
kəndin ixtiyarını öz əlinə almasına səbəb olur. Gözüaçıq və 
mübariz bir qadın kimi, kənd şura sədri seçilir, həmin gündən 
kənddəki varlı və ruhani təbəqə nümayəndələrinə qan uddurmağa 
başlayır. Yazıçı öz qadın qəhrəmanına mənfi  münasibətin 
gözlənilməz dəyişməsini təkrirlərin komik gücü ilə belə 
ümumiləşdirir: "Kim bilirdi ki, bu qədəm birinci pillədə durmayıb, 
yüksəkliyə hücum edəcək? Kim bilirdi ki, Tükəzban bununla iktifa 
eləməyib, nərdivanın yuxarı pillələrinə dırmanmaq niyyətinə 
düşəcək? Kim bilirdi ki, sonralıqca Tükəzban xala bu kəndin 
başına bir bəla olacaq? Kim bilirdi ki, Tükəzban xala zalımları 
məzlum və məzlumları... zalım edəcək? Kim bilirdi ki, Tükəzban 
"erkək" olacaq?" 
İncəsənətdə və o cümlədən bədii ədəbiyyatda gözlənilməzlik 
texnikasının fəaliyyət dairəsi çox genişdir. İfadələr, atalar sözləri 
və məsəllər, aforizmlər, hikmətli sözlər, epiqraflar, lətifələr, 
miniatürlər, novellalar və iri həcmli əsərlərin bir çox epizodları 
gözlənilməzlik əsasında qurulmaqla bir sıra komizm vasitələrini 
özündə birləşdirir və gülüş emosiyaları doğurur. 
 
 
KOMİK UYĞUNSUZLUQLAR 
 381
 
Komizm üsullarından biri də bir-birindən fərqli, müxtəlif cinsli 
hadisələrin əlaqələndirilməsidir. Bu cür əlaqələndirmə hadisələr 
arasında ziddiyyətləri, onların uyğunsuzluğunu üzə çıxarır. 
Uyğunsuzluq bədii dildə özünü müxtəlif şəkildə göstərir. Forma ilə 
məzmun, hadisənin mahiyyəti ilə müəllifin yüksək təntənəli dili 
arasında uyğunsuzluq hallarına bədii əsərdə komizm doğuran bir 
üsul kimi çox təsadüf edilir. Həqiqi satira nümunələrində müəllif 
tamamilə fərqli, bəzən zidd yaradıcılıq metodlarını birləşdirməklə 
qroteskdən istifadə edə bilir.1 Hadisələrin tez-tez dəyişməsi, bir 
hadisədən başqasına keçilməsi oxucu və tamaşaçı üçün maraqlı 
olur. Bəzən müəyyən bir işi icra edən şəxsin xarakteri ilə zahiri 
keyfiyyətləri, əhvali-ruhiyyəsi arasında  uyğunsuzluq  olur, tipin 
əxlaqi, ictimai söhbətləri, özü haqqında yüksək fikrii ilə özünün 
real qiyməti, mahiyyəti, mövqeyi uyğun gəlmir. Nəzəriyyə ilə 
praktika, elan olunanla icra edilən, sözlə iş, arzu ilə real həqiqət 
arasında da bu cür uyğunsuzluğa rast gəlmək mümkündür. 
Qəhrəmanın əhvali-ruhiyyəsinə uyğun gəlməyən şərait, situasiya 
yaratmaq, əşyanın adi təyini ilə gözlənilməz tətbiqi təəccüb 
doğurur, komizmə səbəb olur. Beləliklə, müxtəlif, fərqli, hətta 
bəzən zidd hadisələrin bədii əsərdə ustalıqla əlaqələndirilməsi, 
onların  arasındakı uyğunsuzluğun bədii şəkildə nəzərə çarp-
dırılması xüsusi komik effekt yaradır və bu üsuldan komik mətndə 
– satirik və yumoristik əsərlərdə geniş istifadə olunur. Buna görə 
də komik  u y ğ u n s u z l u q  incəsənətdə müstəqil bir komizm 
üsulu kimi fəaliyyət göstərir. 
Komik uyğunsuzluqların satira dilində rolu böyükdür. Bu 
üsuldan dilçiliyimizdə "uyğunsuz uyğunluqlar" adı altında ezop 
təhkiyə üsulu kimi də bəhs edilmişdir: "İnqilabçı-satiriklərin, 
xüsusən də Mirzə Cəlilin əsərlərində müşahidə olunan ezop 
fəndlərindən biri də  ə l a q ə s i z   ə l a q ə l ə r və ya  u y ğ u n s u 
                                                 
1 ßòðàôëû ìÿëóìàò ö÷öí Á.Äçåìèäîêóí "Î êîìè÷åñêîì" (Ì., 1974) êèòàáûíà 
áàõìàëû (ñ.78—83). 
 382
z l u q l a r d ı r. Müəyyən bir hadisə haqqında söhbət getdiyi 
halda, birdən gözlənilməyən bir mətləb başlanır. Zahirən əvvəlki 
və ya sonrakı fikirlərlə əlaqəsiz görünən bu hissədə müəllif ciddi 
bir söz deyir. Lakin abzaslar və cümlələr arasındakı rabitənin 
"qırılması" senzora sistemi bərpa etmək imkanı vermir. 
Mollanəsrəddinçilər özləri bu fəndi "hədərən-pədərən" üsulu 
adlandırmışlar".1 
20–30-cu illərin satira ustaları bu üsulu, şübhəsiz, 
M.F.Axundov və mollanəsrəddinçilərdən mənimsəmişlər. 
M.F.Axundov ilk komediyası "Hekayəti-Molla İbrahimxəlil 
kimyagər"də şair Hacı Nurunun dili ilə Zərgər Hacı Kərimi, həkim 
Ağa Zamanı, Molla Salmanı işi, əməli, həqiqi sənəti ilə sonrakı 
yalançı peşəsi arasındakı ziddiyyətlərə görə ifşa edir: Ağa Zaman 
dəllək olduğu halda, həkimliklə məşğul olur və "bir qəbiristanlıq 
adam qırır"; Molla Salmanın əsl sənəti qatırçılıqdır, lakin o, 
mollalıq edir və ona görə də "xalq arasında miqdarı" yoxdur və s. 
Bu cür nümunələr ədibin digər pyeslərində də çoxdur. 
C.Məmmədquluzadə nəsrində də komizmin əsas mənbələrindən 
biri uyğunsuzluqdur. Usta Zeynalın evin səqfini mütləq vaxtında 
təmir edib qurtaracağı barədə söz verməsi, lakin işin öhdəsindən 
gələ bilməməsi ("Usta Zeynal"), hər dəfə pul söhbətini eşidəndə 
bəyin hirslənməsi, çığır-bağır salması, özündən çıxması, eyni 
zamanda, Kəblə Məmmədhüseynin üç dəfə quzunun pulunu alması 
("Quzu"), hökumət məmurlarının kənddə məktəb açmaq cəhdi və 
uşaqların gərmə qalağında gizlədilməsi ("Danabaş kəndinin 
məktəbi") və s. saysız misallar da bunu təsdiq edir. 
20–30-cu illərin satirik nəsrində Qantəmir bu üsula daha çox 
müraciət etmişdir. Onun "Ağıl dəryası" hekayəsində qəhrəmanın 
xarakteri, başlıca olaraq, arzuları, xəyalları ilə real qabiliyyəti 
arasında uyğunsuzluğun təsviri yolu ilə açılır. Ağıl dəryası 
"böyük" olmaq istəyir, lakin onun qabiliyyəti ilə bu arzusu 
                                                 
1  Ò.Ù à ú û é å â. "Ìîëëà Íÿñðÿääèí"èí äèëè âÿ öñëóáó, Áàêû, "Éàçû÷û" íÿøðèééàòû, 
1983, ñ.242. 
 383
arasındakı kəskin ziddiyyət buna imkan vermir. Bu ziddiyyət və 
uyğunsuzluq "böyüklük" anlayışı ilə onun – qəhrəmanın şəxsi 
şöhrət hissi arasında daha güclüdür. Məsələn, o, "Azərbaycanın 
məşhur taciri" olmaq eşqinə düşərkən vətənə aşağıdakı qayda ilə 
"xidmət etməyi" xəyalından keçirir: 
"Beş yüz kravatlı bir xəstəxana tikdirərdi... öz adına. Min 
evdən ibarət bir əmələ kəndi yapdırardı... arvadının adına. 
Avropaya iki yüz tələbə göndərərdi... atasının adına. Bayıl 
burnundan Nargin cəzirəsinə bir körpü qurdurardı... qardaşının 
adına". Arzu ilə imkan arasında, müqəddəs  istəklərlə çirkin 
şöhrətpərəstlik hissi arasında, real iş ilə xəyalpərvərlik, imkansızlıq 
və qabiliyyətsizlik arasında uyğunsuzluq Ağıl dəryasını gülüş 
hədəfinə çevirir, gülünc vəziyyətə salır. Onun şair olmaq fikrinə 
düşməsi də bu cür şöhrətpərəstlik hissi ilə bağlıdır. Hələ bir misra  
şeri olmayan, şerin mahiyyətini qiymətləndirməyi bacarmayan bu 
adamı müəllif onun öz düşüncə və xəyallarına uyğun olaraq 
"Azərbaycanın bu sevimli şairi" deyə lağa qoyur, hələ bir 
cızmaqarası olmadığı halda, ədib tutarlı komik kontrast yaradır: 
lağ və dolamaq üçün "özündən əvvəlki şairlərin şeirlərini oxudu" 
kimi cümlələr işlədir. Bu cümlələr ona görə gülüş doğurur, komik 
effekt yaradır ki, Ağıl dəryası işə başlamamış, xəyalən özünü 
böyük şair hesab edir, Sabirlə yanaşı qoyur, əslində isə cüzi 
imkanlara belə malik deyil. Bu cür cümlələr yazıçının təhkiyə 
dilində ciddi başa düşülsəydi, əsərin məzmunu tamamilə dəyişərdi. 
Bunlar Ağıl dəryasının düşüncələrinin müəllif dilində dırnaqsız 
ifadəsidir – obraz düşüncəsi ilə müəllif nitqinin qovuşuğudur. O, 
bir tərəfdən, yeni şeir yaratmaq, digər tərəfdən, köhnəlmiş lazımsız 
sözləri toplayıb şerə gətirmək istəyir. Ona görə də lap ilk 
mühakimələrindən oxucu onun "sevimli şair" olmaq arzusunu 
rişxəndlə qarşılayır. 
Göründüyu kimi, Ağıl dəryasının xarakterinin açılmasında 
təbii imkan ilə arzu, istək; qabiliyyət ilə iş arasında uyğunsuzluq 
mühüm rol oynamışdır. "Buğda quyusu" hekayəsində də obrazın 
 384
xarakteri eyni əsasda komik yolla təsvir edilmişdir. Təbrizli 
uzunboğaz Fərəc Arazın bu tayına keçib tərəkəmə kəndlərində 
mərsiyəxanlıqla məşğul olur. Hekayədə komik effektə səbəb olan 
ilk məsələ Fərəcin real qabiliyyəti ilə özünü yüksək 
qiymətləndirməsindən doğan uyğunsuzluqdur. Savadı olmadığı 
halda, Fərəc özündən çox razıdır. Adi dini hədis və əhvalatları belə 
yaxşı bilməyən bu adam bir mərsiyəxan kimi heç bir  çətinliyə rast 
gəlməyəcəyinə tam arxayındır: "Səsim var, saqqalım var, farsca 
qəzəl bilirəm; pulum da var ki, əba, çarıq və qurşaq alım..." 
Beləliklə, onun bir mərsiyəxan kimi güvəndiyi əsas amillər zahiri 
əlamətlərdir: saqqal, əba, qurşaq, çarıq, səs və s. Əslində, "farsca 
qəzəl bilmək" də bunlar kimi bir şeydir, çünki uzunboğaz Fərəcin 
bildiyi qəzəllərin mətləbə dəxli yoxdur, elə onlar da "uzun saqqal" 
kimi avamı aldatma vasitəsidir. "Axund" Fərəc savad məsələsini 
də nəzərə alır, lakin savadsızlığı özünə aydın olsa da, bu yoldan 
qayıtmır, qırx gün mərsiyə oxuyacağı camaatın onun özündən də 
savadsız olacağı barədə qənaəti onu cürətləndirir: "Heç imam 
Həsənin adını da çəkmərəm və qırx gün onlara söz danışaram". 
Axund Fərəc tərəkəmə kəndlərindən birində fəaliyyətə başlayır. 
Yazıçı onun kənd camaatı ilə ilk görüşünü də komik planda – 
uyğunsuzluq əsasında qurmuşdur. Elə ilk görüşdən axundun 
vəzifəsi ilə şəxsi qabiliyyəti, daha doğrusu, qabiliyyətsizliyi 
arasındakı uyğunsuzluq aşkara çıxır: axund bu kəndin ağsaqqalının 
adına məktub gətirmişdir, lakin məlum olur ki, kəndlilərin savadı 
yoxdur və məktubu axund özü oxumalıdır. Bu hal axundu daxilən 
az qala sarsıdacaq vəziyyətə gətirir, fikirləşir ki, o özü də yaxşı 
oxuya bilməyəcək, əgər höccələməli olsa, camaatı özünə 
güldürəcək və elə bu başdan hörmətdən düşəcək. Burada axundun 
"axund imanı" ilə hiyləgər təbiəti arasında yeni uyğunsuzluq baş 
verir, axund cəld özünü ələ alır, mərsiyəxanlıq etmək üçün kənd 
ağsaqqalının adına gətirdiyi məktubu üzünə tutub özündən 
cümlələr uydurur. Uzunboğaz Fərəcin adi bir məktubu oxuya 
 385
bilmədiyi halda, böyük bir kəndin camaatını aldatmaq və ağlatmaq 
istəməsi güclü komik effektə səbəb olur. 
Bəzən komizm arzu, istək ilə real vəziyyət, şərait arasındakı 
uyğunsuzluqdan doğur. Simürğün "Ağanın kənizi" hekayəsində 
Kərbəlayı Xəlil ziyarətdən qayıdan yeznəsi Məşədi Mürsəli böyük 
təntənə ilə qarşılamaq istəyir, lakin yeni quruluşun 
nümayəndələrinin bu cür işlərə pis baxdığını bildiyi üçün qorxur, 
ehtiyat edir və təntənədən vaz keçir. B.Talıblının "Qayınananın 
kələyi" hekayəsində Əhməd güman edir ki, "qayınanası"nın 
köməyi ilə əldə etdiyi "qaçaq mal"ı aradan çıxarmaqla az vaxtda 
böyük tacirlərdən birinə çevriləcək, lakin apardığı parçaların qaçaq 
malı olmadığını bildikdə komik vəziyyətə düşür. "Xortdan" 
hekayəsində Molla Kərim fürsətdən istifadə edərək komsomol 
təbliğatına güclü zərbə vurmaq istəyir, real vəziyyətin əksinə 
olaraq, çuvaldakını xortdan hesab edir, lakin çuvaldan kəndin 
doktoru çıxır və gümanla real şərait arasındakı ziddiyyət mollaya 
öz ümidlərini həyata keçirməyə imkan vermir. 
Mir Cəlalın komizmi də bir çox hallarda bu üsula əsaslanır. 
"Dirilən adam"da Bəbir bəy istəyir ki, qulluğa göndərməklə Qədiri 
Qumrudan uzaqlaşdırsın. Qədir isə Qumrunu da özü ilə aparmaq 
istədikdə bəyin əhvalı pozulur, "gözü kəlləsinə çıxır". Bəbir bəy 
Sarıqlı mollanın  Qumrunu dilə tutacağına, başa salacağına ümid 
bəsləyir, lakin Qumru Sarıqlı mollanı, danışmağa imkan 
vermədən, xəkəndazla döyüb qapıdan qovur. Ədib "Bostan 
oğrusu" hekayəsində bu üsula daha tez-tez müraciət etmişdir. 
Durmuş kişi qardaşı Kərbəlayı Tapdığın qoruduğu yaylıq üzümü 
gecə ikən yoluşdurub gizləyir və yatır. Kərbəlayı Tapdıq isə, bu 
işdən xəbərsiz, qardaşının bəslədiyi cərco yemişlərini "çırpışdırır". 
Səhərin çoxdan açılmasına baxmayaraq, heç biri yerindən durmaq 
istəmir. Guya yatmışlar və heç bir şeydən xəbərləri yoxdur. 
Əslində, heç biri yata bilmir, lakin yalandan yatmaq istəyirlər. 
Durmuş düşünür ki, Tapdıq "Üzümlərim vay!" deyəndə "...gəlsin 
məni yatağımda görsün. Mən də yuxudan indicə oyanmış kimi, 
 386
gözümü ovuşdura-ovuşdura qalxım, "heyrətdə qalım". Durmuş 
daha tez xəbər tutur, hay-harayla qardaşını səsləyir, lakin Tapdıq 
eşitsə də, eşitməzliyə vurur: "Qoy lap özü gəlsin çağırsın". Tapdıq 
Durmuşu sayıq yatmamaqda təqsirləndirib danladıqda və üzüm-
lərini güc-bəla ilə qoruyub saxladığını bildirdikdə Durmuş öz 
dərdinə, kədərinə baxmayaraq, istehza ilə "ay saxladın ha" deyə 
düşünür. Nəhayət, Tapdıq öz bağına keçərkən ayağının altında bir  
salxım üzüm görüb tənəklərə baxdıqda dəhşətə gəlir və s. Görün-
düyü kimi, bütün bu detallarda obrazın işi, əməli ilə hərəkətləri, 
davranışı, özünü aparma tərzi arasında kəskin uyğunsuzluq vardır. 
Bütün bunlar həm də arzu, istək ilə vəziyyət, şərait arasındakı 
ziddiyyətlərlə bağlıdır. Durmuş öz yemişlərini, Tapdıq isə yaylıq 
üzümünü qorumağa və onun hesabına müəyyən qazanc əldə 
etməyə çalışır. Lakin pis niyyət bu qardaşların bir-birinin 
məhsuluna tamah salmasına, oğurluğa səbəb olur. Nəticədə, 
başqalarına şər atan bu adamların özlərinin oğru olduqları aşkar 
edilir və onların hərəkətləri, davranışları ilə əməlləri arasındakı 
uyğunsuzluq arzuları ilə real vəziyyət arasında uyğunsuzluğa 
səbəb olur. 
Bu cür uyğunsuzluq komizmi Mir Cəlalın «Kəmtərovlar 
ailəsi» hekayəsinə də aiddir. Qulam Kəmtərov çox pul qazanmaq 
üçün gecə-gündüz bilmir – işləyir, hətta təsadüfən küçədə bir 
tanışa rast gələrkən vaxt almamaq üçün görməzliyə vurur. Arvadı 
Leyla da, onun kimi, bir neçə növbə işləyir. Məqsədləri çoxlu pul 
əldə etmək və bəzi başqaları kimi, qiymətli şeylərə sahib olmaqdır. 
Lakin Sarıköynək qadın bu fürsətdən istifadə edərək onların yararlı 
şeylərini oğurlayıb satır və beləliklə, Kəmtərovların acı taleyi arzu 
ilə ona zidd olan vəziyyətə əsaslanan komizmlə nəticələnir. 
S.Rəhmanın «Dizi yamaqlı» hekayəsində yeni quruluşun düş-
mənləri məktəbi yandırmaq və kolxozun təsərrüfat planlarına zərbə 
vurmaq istəyirlər, lakin bu prosesdə özləri ifşa olunurlar. Kərimov 
(«Şlyapa») köhnə firqəçi Surxayı kolxozdan uzaqlaşdırmaq istəyir, 
lakin üzündəki köhnə çapıqdan maskalanmış düşmən olduğunu 
 387
müəyyənləşdirib onun özünü ifşa edirlər. S.Rəhmanın «Gizli 
seçki» və başqa hekayələrində də bu cür uyğunsuzluq komizmi 
mühüm yer tutur. 
Forma ilə məzmun arasındakı ziddiyyət komik uyğunsuzluğun 
əsas təzahür hallarındandır. Qantəmirin «İntelligent» hekayəsində 
tın-tın Musanın nəvəsi Azərbaycan Sovet hakimiyyəti qurulan 
kimi dərhal «işini uyurub firqəyə daxil olur» və o saat cildini 
dəyişir, özünü zahiri əlamətlərinə görə bolşeviklərə – firqəçilərə 
uyğunlaşdırmağa başlayır: «Brilyant üzüyünü çıxartdı. Uzunboğaz 
çəkmə ilə meşin pencək geydi. Döşünə qırmızı bir lenta taxdı. Sarı 
portfelini gizlədi, əlinə böyük və qara bir portfel aldı. Bunun 
açarını da qırmızı lentlə portfelin bir tərəfindən asdı. Ombasının 
üstündə bağladığı revolverin lüləsi meşin pencəkdən iki barmaq 
bayıra çıxmışdı. Şalvarının qalifesində ikiyaşar dovşan balası 
asudəcə gizlənə bilərdi». Bu tip öz zahirini nə qədər ustalıqla 
dəyişir! Meşin pencək və uzunboğaz  çəkmə, revolver və qalife 
şalvar – bunlar özünü əsl firqəçilərə oxşatma maskasıdır. Yazıçının 
qeyd etdiyi bu tip çox təhlükəli tipdir. Belələrinin meşin 
pencəkdən iki barmaq bayıra çıxan revolveri nə qədər namuslu 
adamların qanını töküb!.. Bilirik ki, o bunları bolşeviklər firqəsinə 
qəlbən bağlı olduğu üçün etmir. O neçə-neçə partiyaya üzvlük 
haqqı vermişdir! Onun bu cür geyimi, zahiri əlamətləri ilə daxili-
mənəvi aləmi arasında böyük ziddiyyət var. Hekayədəki komizm 
də «intelligent»in simasızlığından, onun zahiri əlamətləri ilə 
daxili-mənəvi aləmi – forma və məzmunu arasındakı ziddiyyətdən 
doğur. Komik situasiyanın bədii-estetik imkanları inqilabın ilk 
illərində rəhbər vəzifələrə soxulmuş düşmən ünsürlər haqqında 
ustalıqla məlumat verir. 
Mir Cəlalın «Dirilən adam»  romanında Bəbir bəyin Qədirin 
ölüm xəbərini eşidərək daxilən sevinməsi, lakin Qumrunun 
yanında özünü kədərli göstərməyə, hətta imkan olsa, gözündən bir-
iki damcı yaş axıtmağa çalışması; «Göz» hekayəsində Yəhya 
Kamalın qəlbən sovet qanunlarına düşmən mövqeyi və «ürəkdən 
 388
çisti kommunist olması barədə vəsiqə» göstərməyə hazır olması; 
S.Rəhmanın «Böyük millət məhkəməsi» hekayəsində məhkəmənin 
adı ilə işi arasındakı ziddiyyət də komik uyğunsuzluqlar 
silsiləsindəndir. 
Forma ilə məzmun arasında uyğunsuzluq bəzən mötərizələrin 
köməyi ilə təsvir edilir. S.Rəhmanın «Kölgələr» hekayəsində 
oxuyuruq: «Mirqasım başında fəs, gözündə çeşmək oturaraq nə isə 
yazırdı (Mirqasım çox yaxşı görürdü, ancaq çeşməksiz alim olmaz 
qənaətinə gəldiyi üçün camaat arasında gözünə mütləq çeşmək 
taxırdı)». Ədib mötərizədən istifadə edərək forma və məzmun 
uyğunsuzluğu əsasında Mirqasımın alimlik, mollalıq «sir»lərini 
ifşa edir. 
Nəsr dilində sözlə işin ziddiyyətlərindən doğan komik 
uyğunsuzluqlar da diqqəti cəlb edir. Mirqasım təhsilli molla  
olmadığı üçün mollalardan eşitdiyi və ümumən təcrübədən bildiyi 
sözlərlə təbliğat aparır, dini kitabları, risalələri diqqətlə oxumağı 
məsləhət görür: «Baxın kitablara, vərəqləyin risalələri… görün 
orada nələr yazılıb!» Biz hekayənin əvvəlki hissələrindən 
Mirqasımın keçmişinə yaxşı bələd olduğumuz üçün, şübhəsiz, 
onun bu təbliğatı gizli istehzaya səbəb olur. Həmin sözlərin 
ardınca mötərizədə oxuduğumuz: «O, kitab və risalələrdə nələr 
yazıldığını özü də yaxşı bilmədiyindən bu mətləbin üstündən tez 
keçdi» – cümləsi bu istehzanı lağ və dolama istiqamətində 
gücləndirir. Mollanın öz nitqində onun sözü ilə işi arasındakı 
uyğunsuzluğu hiss etdirməyə başlayan üç nöqtənin mənası 
mötərizə vasitəsilə həqiqi inama, mötərizədəki fikir isə güclü ifşa 
aktına çevrilir. S.Rəhman belə hallarda sözlə işin ziddiyyətini öz 
sözləri ilə deyil, obrazların dili ilə də ifadə etmişdir. Qar altından 
tapılıb güclə özünə gətirilmiş yetim Umudu («Qudurğan») belə 
tufanlı bir gecədə buyurduğu üçün İman kişini kənd şurasına 
çağırırlar. O, uşağı görən kimi, hiyləgərliklə deyir: «Axşam, 
oğlum, kefsiz idim. Səni həkim dalınca göndərdim». İman kişi bu 
sözlərlə öz cinayətini gizləməyə, pərdələməyə çalışır, lakin elə 
 389
bunun ardınca mötərizədə oxuyuruq: «Həkim dalınca ha… Umud 
bu yalana mat qalmışdı». Umud, göründüyü kimi, axşam gözləri 
qızarmış halda onu hədələyib Anasoğlu Heydərgilə göndərən İman 
kişinin söylədiyi yalanlara mat qalır. Uşaq təfəkkürünə uyğun 
yaradılmış bu qarşılaşdırma istehza doğurur. 
S.Rəhmanın «Dizi yamaqlı» hekayəsində Əbdülbaqinin 
simasızlığı daha çox bu üsulla açılır. Əbdülbaqi kəndə təzəcə 
gəlmiş müəllimi aldadıb öz tərəfinə çəkmək üçün «Kolxoz 
düzəltməyi hamıdan əvvəl biz özümüz təklif eləyirdik» deyir, 
həqiqətdə isə kolxozun düşmənidir; özək katibi Fərəci hər dəqiqə 
söyür, pisləyir, lakin rast gələn kimi «yerə qədər əyilib» onun 
əhvalını soruşur; müəllim Mirzəkələntər məktəblilərə «tərbiyəli 
olun» deyə nəsihət edir və elə bu sözlərin ardınca onlardan birinə 
«qoduq» deyə müraciət edir. Mir Cəlalın «Sara» hekayəsində 
Məmmədhüseyn öz arvadı Saranı döymək istəyir, lakin hüququnu 
başa düşən Sara xirtdəyindən yapışaraq onu arxası üstə yerə vurur; 
Məmmədhüseyn öz acizliyini başa düşsə də, camaat onları 
araladıqda: «–Qoyaydılar, görəydin səni parça-parça eləyirəm, ya 
yox» – deyə özünü sındırmaq istəmir. «Göz» hekayəsində Yəhya 
Kamal əslini  gizləyərək, fəhlə ailəsində doğulduğunu yazır. 
«Anket Anketov» hekayəsində canlı insan əvəzinə, sənəd-
dəftərxana materiallarına əsaslanan bir tipin ifşası verilmişdir. 
Hamamlar trestinin rəisi olan bu adam öz işçilərinə belə deyir:          
«– Yoldaşlar, mən sizinlə tanış olmaq istəyirəm. Ona görə xahiş 
edirəm kabinetdən çölə çıxasınız». Yaxud Nisə Qənbər qızının 
təyin olunduğu hesabdarlıq vəzifəsinə getmədiyini bildikdə cəld 
papkasını açıb qarşısına qoyur və anketini danlamağa başlayır. 
İşçiləri çölə  çıxarmaqda da məqsədi onların işə yararlılıq 
dərəcəsini anketlər vasitəsilə müəyyənləşdirməkdir. Nisə Qənbər 
qızının etirazını eşidən kimi, «dayan bir mən özü ilə danışım» deyə 
telefon dəstəyini asıb cəld anketi açıb baxmağa başlayır və s. 
Satirik əsərlərdə sözlə onun ifadə etdiyi varlığın real vəziyyəti 
arasındakı uyğunsuzluq halları da komik imkanlara malik olur. 
 390
S.Rəhman Mirqasımın bir axund kimi bütün qaydalara nəzarət və 
əməl etməyə çalışdığını təsvir edir. Yaşından asılı olmayaraq, 
ətrafdakı bütün adamlar bu «ruhani ata»nın övladı sayılır və bunu 
Mirqasım da bilir. Ədib bu incəliyi onun Məhəmmədə müraciəti 
prosesində çox gözəl ifadə etmişdir: «–Məhəmməd, oğlum! 
(Əslində Məhəmməd Mirqasımdan bir-iki yaş böyük idi) Bu pul 
ilə aclığını dəf elə…» Mirqasım öz işini inamla görmək üçün 
özündən yaşlı adama «oğlum» deyə müraciət edir və həmin 
momentdə bu söz nəinki təəccüb doğurur, əksinə, son dərəcə təbii 
səslənir. «Dizi yamaqlı» hekayəsində Əbdülbaqi var-dövlətini 
gözdən salmaq və qolçomaq simasını gizlətmək üçün evindəki 
şeyləri müəllimə göstərərək deyir: «Bu gördüklərin hamısı onun-
bunun malıdır. Mən düz adam olduğum üçün gətirib amanat 
tapşırıblar». Burada obrazın dedikləri ilə nəzərdə tutulan əşyaların 
real vəziyyəti – mənsubiyyəti arasında aşkar şəkildə uyğunsuzluq 
vardır. Məşədi Haşım («Gizli seçkİ») ərəb, İran ədəbiyyatından 
misallar gətirib özünün Şura sədrliyinə layiq olduğunu sübuta 
çalışır, əslində isə onun bu işə ləyaqəti olmadığı kimi, bu cür 
«dəlillər»in də həmin vəzifə ilə əlaqəsi yoxdur. 
İş, sənət, peşə ilə həmin işə, sənətə, peşəyə sahib olma dərəcəsi 
arasındakı uyğunsuzluq da xarakterin komik yolla açılmasına 
imkan verir. Tək bircə kəlmə ilə S.Rəhman axund Mirqasımın 
savadsızlığını, adi duaları belə bilmədiyini üzə çıxara bilmişdir: 
«Axund, İsmayılın boğazına baxan kimi, dodaqlarını tərpədib tez-
tez (ürəyində) dua oxumağa başladı». Ədib «ürəyində» sözünü 
axundun duanı yavaş oxuması mənasında deyil, lazımi duanı 
bilməmək üzündən bu kələyə əl atdığını göstərmək üçün 
işlətmişdir. Qantəmirin «Mənim tələbəm» hekayəsində ali məktəbə 
hazırlaşan «tələbə» «Hacı Qara»nı Seyidin və ya Vaqifin əsəri 
sayır. Ədibin «Hacı lələ» hekayəsinin qəhrəmanı Hacı Əliqulu öz 
ümumi mövqeyinə görə həddən artıq bacarıqlıdır: qanunsuz ev 
tikmək istəyən var, icazə verilmir, Hacı əmi düzəldir; az yaşlı qıza 
kəbin düşmür, Hacı  əmi düzəldir; intelligentlərə çətin ayaqda araq 
 391
lazım olur, bu işə heç kəs cürət edə bilmir, amma Hacı əmi 
düzəldir… «Adam lap ürəkdən kommunist olsun, millətbaz olsun, 
idealist, sofiməzhəb olsun, şeyx olsun, peyğəmbər olsun, nə olur-
olsun, yenə Əliqulu ona lazım olur» və hamısının da işini düzəldir. 
Elə buna görə də Hacı: «Mənim beləliyimə baxma, bacıoğlu. 
Mənim hər yerə xodum var» – deyə öz qabiliyyətindən özünün də 
razı qaldığını bildirir. 
S.Rəhman obrazların arzusu, istəyi, meyli ilə ictimai mövqeyi, 
vəziyyəti arasındakı uyğunsuzluğa əsaslanan yığcam yumorlu 
cümlələrlə kiçik bir mətndə bir neçə obrazı ustalıqla 
səciyyələndirmək və bu yolla komik effekt yaratmaq imkanına 
malik olmuşdur. «Mirqasımın macəraları» silsiləsindən «Gizli 
seçki» hekayəsinin qəhrəmanları oxucuya bu cür təqdim olunur: 
«Birisi Vəlidir ki, kənd arasında adına Bacıoğlu deyirlər. Hal-
hazırda vəzifəsi kənd sovetində kuryerlikdir. Keçmişdə kənd 
içində əttar dükanı olub, baməzə kişidir. 
O birisi Çapıq Abbasdır, hal-hazırda heç bir vəzifəsi yoxdur. 
Keçmişdə yenə heç bir sənət sahibi olmayıb. Nə cür dolanır və ha-
radan dolanır, heç kəsə məlum deyil. 
Digəri Əlidir ki, bu saat kolxoz üzvüdür. Eyni zamanda şirin 
alış-veriş edir. Keçmişdə də alverçi olub, elə nəsilliklə bunlar 
Məhəmməd peyğəmbərin sənətini özlərinə peşə ediblər. 
Dördüncüsü Məmmədəlidir. Molla Məmmədəli deyirlər. İndi 
molla deyəndə elə bil atasına söyürlər. 
Axırıncı molla Məmmədvəlidir. Molla  Məmmədəlinin qar-
daşıdır. Molla deməyəndə elə bil atasına söyürlər». 
Ədib bu bir neçə sətir ilə obrazların peşəsini, meylini, demək 
olar ki, kifayət qədər rəsm edə bilmişdir. Bu adamlar kimlərdən 
ibarətdir? Heç vaxt öz zəhməti ilə dolanmayan Çapıq Abbasdan, 
şirin alış-verişlə məşğul olan «kolxoz üzvü» Əlidən, Molla 
Məmmədəlidən, zorla molla olmaq istəyən Məmmədvəlidən, 
keçmişdə əttar dükanı hesabına camaatı soyan Bacıoğludan və min 
sənətin sahibi olan, min  peşəyə qulluq edən, «hələ vaxtilə adı da 
 392
bir cür olan» dəllək Məşədi Haşımdan ibarətdir. Müəllif bir neçə 
cümlə ilə onların keçmişini və hazırkı ictimai vəziyyətini elə 
səciyyələndirir ki, istər-istəməz Mirzə Cəlilin «Bəlkə də qaytardı-
lar» hekayəsinin qəhrəmanları yada düşür. Lakin bunlar Mirzə 
Cəlilin qəhrəmanlarının eyni deyillər və ola da bilməzlər, çünki 
Sovet hökumətinin yıxılacağı və köhnə quruluşun bərpa olunacağı 
barədə ümidlər çoxdan puç olmuşdur. İndi bu adamlar min cildə 
girərək «kolxoz üzvü», «kəndin dəlləyi», «sovetdə kuryer» ol-
maqla gizli yolla özlərini lazımi postlara soxmaq istəyirlər. 
Beləliklə, obrazların ictimai vəziyyətləri ilə gizli niyyətləri 
əlaqələndirilməklə, «Bəlkə də qaytardılar»ın cildini dəyişmiş 
tipləri yeni şəraitə uyğun mübarizə üsulları ilə təsvir edilmişdir. 
Əsərin mövzusu 30-cu illərin ictimai həyatı ilə möhkəm bağlı 
olduğundan hiss olunur ki, müəllif öz obrazlarının prototiplərini 
yaxşı tanıyır, buna görə də onların sosial meyillərini son dərəcə 
təbii təsvir edir: elə detallar, elə cizgilər tapıb qeyd edir ki, təbii 
olaraq, uzun təfərrüata ehtiyac qalmır və bunlar obrazları 
səciyyələndirmək üçün bir açar rolunu oynayır. 
Onu da qeyd etməliyik ki, obrazları komik yolla bu cür yığcam 
səciyyələndirmək üçün S.Rəhman bəzən onların öz nitqini 
hərəkətə gətirir. Obrazın nitqi onun ictimai münasibətlərini 
müəyyənləşdirməyə daha geniş imkan verir. 
«–Kəblə Səməd dayı, keç başa. Sən olmasan, kooperativ bizi 
qırar. Yenə azdan-çoxdan camaatın dadına sən çatırsan. 
– Molla Qasım! Rahat otur, qorxma, müəllim çox vicdanlı, ha-
lal süd əmmiş adamdır. Dövlətli ilə fağıra fərq qoyan deyil, nacins 
adam deyil. 
– Ay uşaq, qapı döyülür. 
– Kərim bəyin döyüşünə oxşayır. Baho, buyur. Kərim bəy,  
buyur keç müəllimin yanına. Ondan qorxma, cavandır, amma 
dərya qədər biliyi var. Qabiliyyətli adamları gözündən tanıyır. Hər 
gədə-güdənin ağzına söz verən deyil». 
 393
Otağa daxil olanlar kimlərdir? Kəblə Səməd, Molla Qasım, 
Kərim bəy. Bu adamlara kimi təqdim edirlər? Kəndə yenicə gəlmiş 
müəllimi. Təqdim edənin qonaqlara münasibəti necədir? Hiss  ol-
unur ki, o, bir ev sahibi, bir «böyük» kimi sevinir. 
Təqdim olunan müəllim inqilabdan əvvəl evlərində «qoşun-
qoşun» muzdur olan böyük mülkədarlardan birinin oğlu Xasaydır. 
Qonaqları gülər üzlə qəbul edən qolçomaq Əbdülbaqidir. Bunlar 
«Dizi yamaqlı» hekayəsinin qəhrəmanlarıdır. 
Bu adamlar, əslində, «Gizli seçki» hekayəsində təqdim olunan 
adamlardır. Lakin buradakı hadisələr «Gizli seçki»dəki 
hadisələrdən əvvələ aiddir. Ona görə də bunlar «Bəlkə də qaytardı-
lar» əsərinin qəhrəmanlarına daha yaxındırlar, aralarında təkamül 
fərqi azdır. Mirzə Cəlilin qəhrəmanları bilavasitə hökumət 
əleyhinə bir iş görmədən xarici xəbərlərə və daxildə baş verən 
hadisələrə arxalanaraq keçmişin, keçmiş mülklərinin geri qayı-
dacağına inanır və hələlik nə eləmək lazım gəldiyini bilmirlər. 
«Dizi yamaqlı»nın qəhrəmanları da keçmişin geri qayıdacağına 
inanırlar. Xasaya «müəllimliyin» yolunu öyrədən və onu kəndə 
əksinqilabi qüvvəyə kömək üçün göndərən Abbas deyir: «Günün 
birində o kəndlər, o yerlər yenə bizim olacaq. Yenə köhnə 
dəbdəbələr bizə qayıdacaq… Ancaq səbr lazımdır…» Lakin bunlar 
sadəcə ümidlə yaşayan adamlar deyillər. Bunlar Sovet 
hökumətinin möhkəm duruş gətirdiyini görüb təxribata, ziyankar-
lıq yoluna keçmişlər. 
Yazıçının mənfi tiplərə məsxərəsi Əbdülbaqinin sözlərindən 
başlayır. Kəblə Səməd  dayını niyə başa keçirir? «Sən olmasan, 
kooperativ bizi qırar». Deməli, Kəblə Səməd yenə xüsusi ticarətini 
davam etdirməkdədir, kooperativi sıxışdırır və Əbdülbaqinin 
«camaat» dediyi adamların əlindən tutur. Molla Qasım və Kərim 
bəy isə hərəsi mühüm bir təbəqəni təmsil edir. Bu onların titul-
larından da aydındır. Deməli, tacir, bəy, molla və maskalanmış 
əksinqilabçı «müəllim» – qolçomaq Əbdülbaqinin arxalandığı, 
 394
qulluq göstərdiyi, məşvərətə çağırdığı, təxribata hazırladığı adam-
lar bunlardır. 
Sovet hakimiyyətinin ilk illərini – kolxoz quruculuğunun 
çətinliklərini göstərən bu əsərin mənfi qəhrəmanlarının ictimai 
vəziyyəti belədir. Onların arzu və meyilləri də məlumdur. Burada 
ilk baxışda «müəllim» anlayışı gizli qalır. Lakin müəllif 
təqdimetmə prosesində Əbdülbaqinin dili ilə onu daha çox 
səciyyələndirmişdir: müəllim vicdanlı adamdır; halal süd əmmiş 
adamdır; dövlətli ilə fağıra fərq qoyan deyil; nacins adam deyil; 
dərya qədər biliyi var; hər gədə-güdənin ağzına söz verən deyil… 
«Vicdanlı» sözü Əbdülbaqi və onun həmfikirlərinin acizliyini 
göstərir, artıq onların əlində elə bir imkan qalmamışdır, ona görə 
də iş yalnız adamların «vicdanından», qolçomağı da adam say-
masından asılıdır. «Halal süd əmmiş» – kinayəli ifadədir. Adətən, 
bu cür ifadə tərzi qadına aid edilir. Əbdülbaqinin sözlərində də bu 
cəhətə gizli bir işarə vardır, demək istəyir ki, müəllimdən 
çəkinməyin, öz adamımızdır. «Dövlətli ilə fağıra fərq qoyan deyil» 
sözlərini necə anlamalı? Keçmişdə belə olmayıb, dövlətli ilə fağır 
dövlətlinin xeyrinə həmişə fərqləndirilib: sovet dövründə isə 
əksinədir. Bəs Xasay müəllim üçün niyə fərqi yoxdur? Xasay 
müəllim yoxsula, fağıra bir söz deyə bilməz, çünki quruluş 
başqadır, zəmanə ayrı zəmanədir; amma o, yeni hökumətin 
nümayəndələrindən fərqli olaraq, varlılara da dinmir, hörmət 
qoyur, onlara hüsn-rəğbət bəsləyir, gizli şəkildə, yeri gəldikdə 
onların da sözünü deyir ki, bütün bunlar onun öz bəylik əsli-kökü 
ilə bağlıdır. «Nacins adam deyil» – dedikdə də bu cəhət nəzərdə 
tutulur və bu sözlə hər yerdə əbdülbaqiləri sıxışdıranlara istehza 
edilir. Biz Xasay müəllimin öz dilindən onun kəmsavad olduğunu 
eşitdiyimiz halda, Əbdülbaqi onun haqqında «dərya qədər biliyi 
var» deməklə öz işini dostlarının gözünə soxmaq, qonağını moda 
mindirmək və eyni zamanda tərif və yaltaqlıqla onu əldə saxlamaq, 
ondan bir kömək görmək istəyir. Əbdülbaqi ilk andan qonaqlarını 
başa salır ki, müəllim özümüzünküdür. «Hər gədə-güdənin ağzına 
 395
söz verən deyil» dedikdə də eyni məqsədi güdür, yoxsul kəndliləri 
qolçomaq, bəy, molla əleyhinə qaldıran, hər dəqiqə onları 
camaatın gözündən salan, fırıldaqlarının üstünü açan ayıq yoxsul-
lara, gözüaçıq kəndlilərə, diziyamaqlı muzdurlara işarə edir, 
Xasayın tamamilə əks qütbdə durduğunu başa salır. İctimai mövqe, 
vəziyyət ilə gizli niyyət, meyil, istək arasındakı uyğunsuzluq 
üzərində qurulmuş bu hadisələr müəllifin komik ümumiləşdirmə 
qabiliyyətini əks etdirən saysız-hesabsız epizodlardandır. 
Satira ustalarımız obrazların şəxsi-fərdi dünyagörüşü, təbiəti 
ilə konkret şərait arasında uyğunsuzluq əsasında komizm yaratma 
üsulundan da istifadə etmişlər. Qantəmirin «Qisas alındı» 
hekayəsində avam və savadsız kəndli Cəfərqulu şəhərə –
«gömürnata» şikayətə gəlir. Eşidib ki, şəhərdə cibkəsənlər, juliklər 
var. Ona kömək etmək istəyən bolşevik nümayəndəsini də 
belələrindən sayır və onunla ehtiyatla davranır: «…sol əli qoltuq 
cibindəki pulun üstündə, gözləri də həmin şəxsin əlində idi». Onun 
bolşevik olduğunu eşitdikdə də bir şey hasil edə bilmir: «O mənə 
neyləyəcək ki? Varım yox alsın, mülküm yox zay eləsin. Təki julik 
olmasın…» Şübhəsiz, bu cür fikirlər onun avamlığı ilə bağlıdır və 
bu cəhət düşdüyü yeni ictimai mühitdə daha qabarıq nəzərə çarpır. 
Mir Cəlal da «Dirilən adam»da Qədirin avamlığını bir çox hal-
larda bu üsulla təsvir etmişdir. Bəbir bəy büruzə verməsə də, ilk 
gəlişdən Qədirin evinə, məlumdur ki, pis niyyətlə gəlir. Lakin 
Qədir avamlıq və sadəlövhlükdən bəyin onlara gəlişi ilə fəxr edir, 
yerli-yersiz bir imkan tapıb bəyin onlara gəlib-getdiyini tanış-bilişə 
bildirmək və bununla qürrələnmək istəyir: «–Hə… Dava məsələsi. 
Bəbir bəy  dünən bizdə danışırdı ki…» Ədib qəsdən Qədirin 
nitqini  burada kəsir. Onun avamlığını göstərmək üçün bura qədər 
dedikləri bəsdir. Məqsəd Bəbir bəyin dava haqqında nə demiş 
olduğunu söyləmək deyil, məhz Qədirgildə söyləmiş olduğunu 
dinləyənlərə çatdırmaqdır. Yazıçı burada kiçik bir ştrixdə Qədirin 
sadəlövhlüyünə ustalıqla gülə bilmişdir. 
 396
Ətraf mühitdən narazılıq, mühafizəkarlıq, inkişafla məcburi, 
tədrici razılaşma satirik əsərdə komizm yaradır. Bəzən əsərdə 
obrazın əhvali-ruhiyyəsi ilə şərait uyğun gəlmir. Məşədi Nəcəf 
(Qantəmir, «Zeynəb Tükəzbanova») köhnəfikirli bir kəndlidir. 
Yeni qaydalara, hər gün özünü göstərən yeniliklərə birdən-birə 
alışa bilmir. Qızı Zeynəb isə, demək olar ki, hər gün dəyişir, 
yeniləşir, həm zahiri, həm də mənəvi cəhətdən hər gün inkişaf edir. 
Kişi öz qızındakı bu yenilikləri çətinliklə, məcburi və könülsüz 
qəbul etməli olur. Qızının hərəkət və geyiminidəki hər bir yenilik 
onu tədricən təslim edir. Məsələn, bir neçə detal. Zeynəb qadınlar 
klubuna üzv yazıldıqda: «Klub olmağına bir söz demirəm, ancaq 
gedib-gələndə adam balası kimi get-gəl». Don geyməyə ba-
şladıqda: «Don geyməyindən narazı deyiləm. Ancaq çox qısa ol-
masın». Çəkməsinin dabanını uzatdıqda: «…dikdaban çəkmənin 
eybi yoxdur. Ancaq… üzüaçıq gəzməsin». Moskvaya oxumağa 
gedəndə: «Heç bir işinə etiraz eləmirəm. Ancaq bircə onu deyirəm 
ki, sən allah, Zeynəb, saçlarını kəsdirmə». Ətraf mühit və 
yeniliklərlə tədricən, məcburi razılaşma ilə yanaşı, obrazın bütün 
hallarda əsasən eyni konstruksiyalardan istifadə etməsi və qadağan 
olunmalı məsələ artıq öz əhəmiyyətini itirmiş olduğu üçün zəif 
qadağalara əl atmaqla öz zəifliyini gizləməsi komik effekt yaradır. 
Obrazın özü haqqında yüksək rəyi ilə praktik real qiyməti, 
cəmiyyətdə mövqeyi arasında uyğunsuzluq da göstərilən yazı 
manerasının mühüm təzahür hallarındandır. Tın-tın Musanın 
nəvəsini («İntelligent») Qantəmir lovğa və təkəbbürlü bir obraz 
kimi təsvir edir; o, özündən çox razıdır. Məsələn, təkcə bir fakt: 
«Şəhərə çıxmamağının da səbəbi vardı: ziyalıların yaxşı və mədəni 
paltarı yox idi. Mədəni paltar geyənlərin də elmi yox idi. Bu 
şəhərdə həm elmli, həm paltarlı bircə özü idi». Bu cümlələri, 
şübhəsiz, həqiqi mənada anlamaq olmaz. Müəllif təhkiyəsində 
obraz təfəkkürünə uyğun qurulmuş bu cümlələri istehzasız 
təsəvvür etmək mümkün deyil. Çünki yazıçının bu özündən çox 
 397
razı qəhrəmanı bir ziyalı kimi son dərəcə məsləksiz və cəmiyyət 
üçün faydasız bir adamdır. 
Mir Cəlalın «Mərkəz adamı» hekayəsində Əntərzadə kənd 
camaatını avam sayır, onları asanlıqla və hər şeylə aldada 
biləcəyini güman edir, lakin onu lağa qoyur və biabırçı şəkildə 
kənddən qovurlar. Qantəmirin qəhrəmanlarından Ağıl dəryası 
Azərbaycan mühitini özü üçün məhdud hesab edir, əlverişli 
saymır, lakin faktik olaraq, heç bir böyüklük nümunəsi və buna 
qabiliyyəti olduğunu göstərə bilmir. 
Qantəmirin «Vəsiyyət» hekayəsində işlə həmin işin məqsədi, 
obrazın işi ilə niyyəti arasındakı əlaqənin zidd xarakterinə 
əsaslanan komizm vardır. Nikolay dövründə «döşütəpərli bir tacir» 
olmuş Hacı kişi ölüm ayağındadır, vəsiyyətnamə yazdırır. 
Özlüyündə vəsiyyətləri mədəni və xalq üçün faydalı görünür: hər 
kooperativdə bir dost tapın; az danışın, sükutla qazanılan hörmət 
qiymətlidir, amma arabir danışın; nə qədər təmsil və zərb-məsəl 
eşitsəniz, yazdırın; qəbir daşı, baş ağacı üzərindəki yazıları 
köçürüb saxlayın; məni muzıka ilə dəfn edin… 
Hacı kişinin bu fikirləri zahirən qiymətlidir. Lakin o bunları  
nə məqsədlə yazdırır? Bəlkə millətin mədəni inkişafı düşündürür 
onu? Xeyr, aydın olur ki, bunların hamısında məqsəd şəxsi 
ticarətdir: kooperativ dostlarının sayəsində quru balığın  birini bir 
manata alıb, iki manata satarsınız; iclaslarda arabir danışın ki, sizə 
aktiv desinlər; vaxt gələr, təmsil və zərb-məsəlləri baha qiymətə 
satarsınız; muzıka ilə götürün, amma namazımı xəlvəti qıldırın (bu 
sonuncusu yeni hökuməti aldatma üsuludur). Bütün bunlar işlə 
məqsəd arasındakı uyğunsuzluq yolu ilə Hacı kişinin xüsusi 
mülkiyyətçilik hisslərini, yeni quruluşa münasibətini bildirir; o, 
köhnə ticarətini ləğv etmək yox, formasını azacıq dəyişməklə, incə 
yollarla davam etdirməyi vəsiyyət edir. Bu cür vəsiyyət onun arzu-
ları ilə real vəziyyət arasındakı uyğunsuzluqdan irəli gəlmişdir. 
Real vəziyyəti ədib onun öz dili ilə oğlanlarına belə çatdırır: 
"Tinlərdə danışılan sözlərə qulaq verməyin. Bu aprel də gəlsə, düz 
 398
on il olur ki,  Azərbaycan şuralaşıbdır. Əgər dağılsa idi, indiyə 
qədər dağılardı". 
Əşya, obyekt ilə həmin əşya, obyekt haqqında verilən qərarın 
uyğunsuzluğu satirik və yumoristik əsərlərdə komik effekt yaradır. 
Hamamlar trestinin müdiri Anket Anketov (Mir Cəlal, "Anket An-
ketov") öz işçilərindən Hadıyevin atasının vaxtilə nalbənd 
olduğunu nəzərə alaraq, bu barədə ətraflı arayış istəyir; onun 
fikrincə, nalbəndlər inqilabdan əvvəl  hampalara daha çox xidmət 
edib. Yaxud Anketova iki nəfərin sənədlərini təqdim edirlər. 
Bunlardan biri hesabdarlıq işindən az-çox başı çıxan və hamamda  
hesabdarlıq üçün nəzərdə tutulan Nuru Nuruzadə, digəri isə qadın 
hamamına kisəçi nəzərdə tutulan savadsız Nisa arvaddır. Nisa 
Qənbər qızının anketi çox xoşuna gəldiyindən Anketov onu hesab-
dar, Nurunu isə qadın hamamına kisəçi təyin edir. 
Əşyanın adi təyini ilə ondan istifadə arasındakı uyğunsuzlu-
qdan Qantəmir də istifadə etmişdir. Məhəmməd Cəfər ("Dəfatirati-
üzviyyə") partbiletini, ittifaq üzvlüyü,  Baksoyuz, çörək 
dəftərlərini, şəxsi vəkalətini, əsgərlik dəftərçəsini, tramvay 
biletlərini, qardaşından ayrılıq kağızını, ev komitəsindən aldığı 
kağızı, atasının əkinçi olması barədə kağızı, naloq kağızlarını bir 
portfelə doldurub həmişə özü ilə gəzdirir. Şübhəsiz, bu 
"sənədlərin" hamısı birlikdə bir şey üçün lazım deyil. Bəs 
Məhəmməd Cəfər bu qədər sənədi nə üçün özünə yük eləyib, 
əlindən yerə qoymur? Məlum olur ki, bu cür sənədlər toplusundan 
istifadə edərək o özünü təmizə çıxarmaq, özünün dediyi kimi, 
"təmiz qurtarmaq" istəyirmiş ki, son nəticədə buna nail olur. 
Əşyanın adi təyini ilə ondan bu cür gözlənilməz istifadə hallarına 
ümumən incəsənətdə və xüsusilə kinokomediyalarda tez-tez 
təsaduf edilir. Məsələn, Çarlinin çəkmə dabanlarını qızdırıb iştahla 
yeməsi və mıxçaları toyuq sümüyü kimi gəmirməsi buna misal ola 
bilər. 
Ümumi qayda ilə xüsusi halların, nəzəriyyə ilə praktikanın uy-
ğunsuzluğu, onların arasındakı ziddiyyət ictimai eybəcərliklərin 
 399
komik təsvirində istifadə edilən mühüm üsullardandır. "Dirilən 
adam"da Qumrunun kəbinini Bəbir bəyə kəsirlər. Bir tərəfdən də 
Qədir gəlib çıxır və məsələ mürəkkəbləşir. İş aydınlaşdırılana 
qədər Qumrunu saxlamaq üçün ən etibarlı yer qayda üzrə axundun 
evi sayılır. Lakin bu tərəfdən də axund Qumrunu ələ gətirmək, 
"özününkü" etmək üçün dəridən-qabıqdan çıxır. 
Nökər bəyin Qumruya göndərdiyi sovqatları öz evinə gətirir, 
arvad-uşağı ilə aşırır, bəyi isə aldadır ki, nə aparırsa, Qumru 
"gözünə təpir". "Təzə toyun nəzakət qaydaları"nda bibi gənc 
tələbəyə toyun "nəzakət qaydaları"nı sadalayır və bu qaydalara 
əməl etməsini tapşırır, lakin toyun gedişində həmin qaydalara heç 
kim əməl etmir. "Bostan oğrusu"nda qardaşlar bir-birinin bağını, 
bostanını yoluşdurur, lakin kimdən şübhələndiklərini soruşduqla, 
oğru kimi, birisi Danqır Abbası, o birisi isə Ağcanın oğlunu yaz-
dırır. Babaxan ("Kərpic məsələsi") alıb-boşadığı arvadları 
"nəzakətlə" yola salır, lakin məlum olur ki, onları yola salarkən 
çamadanlarındakı şeyəri xəlvət boşaldıb, yerinə kərpic yığırmış. 
S.Rəhmanın hekayələrində də komik effektin bu üsulla 
yaradıldığı hallar çoxdur. "Böyük millət məhkəməsi"ndə məhkəmə 
heyəti ədalətdən dəm vurur, ədalətsiz hökm verir. Molla Şirəli 
("Cənnət xuliqanı") sərxoşluq əleyhinə təbliğat aparır, özü 
sərxoşluqla məşğul olur və s. 
Ümumən bu üsul cəmiyyətdə sözü ilə işi düz gəlməyən, bir cür 
işləyən, sosializm və kommunizm quruculuğu qanunlarını, kom-
munist əxlaq tərbiyəsinin prinsiplərini gözəl bilib, öz  məruzə və 
çıxışlarında "rəhbər tutan", "gözəl" danışan, lakin öz əməli işi ilə 
əsl düşmənçilik mövqeyi tutan, namuslu adamları ləkələməyə çalı-
şan, yalnız özünü, öz şöhrətini, öz cibini düşünən riyakar vəzifə 
sahiblərini ifşa etmək üçün ən əlverişli üsuldur. 
Qantəmirin "Mənim tələbəm" hekayəsində komizm arzu, istək, 
plan ilə real iş, xarakter, obrazın həyat tərzi arasındakı uyğun-
suzluq üzərində qurulmuşdur. Darülfünuna daxil olmaq istəyən, 
buna görə də müəllim tutub xüsusi hazırlaşmaq qərarına gələn 
 400
"tələbənin" praktik meyli, işi, davranış və hərəkətləri onun gələcək 
planlarına qətiyyən uyğun gəlmir. 
Bəzən komizm qəhrəmanın əhvali-ruhiyyəsi ilə mövcud şərait 
arasındakı uyğunsuzluqdan doğur, elə situasiyalar yaradılır ki, 
obrazın ruhi vəziyyəti ilə şərait arasında ziddiyyət olur. Bu üsuldan 
Çarlz Çaplin daha çox istifadə etmişdir. Ən təhlükəli, təhdidedici 
anlarda belə, Çaplin ilk növbədə öz tualetini qaydaya salmaqla 
məşğul olur. Ən qorxulu düşmənlə qarşılaşdıqda belə, əvvəlcə 
şlyapasını çıxararaq təzim edib, sonra qaçmağa başlayır və s. Bu 
üsuldan bizim ədəbiyyatımızda M.F.Axundov "Sərgüzəşti-vəziri-
xani-Lənkəran" pyesində istifadə etmişdir. Vəzir Mirzə Həbib Şölə 
xanımın otağına gəlmişdir ki, "Nisə xanımın köçmək" məsələsini 
tez həll eləsin, Nisə xanımın sevgilisi Teymur ağa vəzirin gəldiyini 
görüb pərdənin arxasına girmişdir. Məsləhət üçün Şölə xanımın 
anası Pəri xanım lazımdır. Gərgin vəziyyət yaranmışdır: Şölə 
xanım Teymur ağanı aradan çıxarmaq üçün vəziri anasının otağına 
göndərmək istəyir, vəzir isə Pəri xanımı bu otağa çağırmağı təklif 
edir. Pəri xanımın gəlişi ilə bu gərginlik başqa istiqamətə yönəlir: 
vəzir tez məsələni açıb işi həll eləmək istəyir. Teymur ağanın bu-
rada olduğundan xəbər tutan Pəri xanım isə bir "namünasib 
təklif"lə – vəzirin başına badya keçirməklə məşğul olur, Teymurun 
otaqdan çıxmasına imkan yaradır. C.Məmmədquluzadənin "Poçt 
qutusu" hekayəsində xanın, gecikməsin deyə, məktubu tez 
göndərmək istəməsi və Novruzəlinin tələsmədən katdadan 
şikayəti, xandan ikiəlli aldığı kağızı hələ divarın dibinə qoymaq, 
ulağın başına torba keçirmək, ayağını bağlamaq, xoruzların aya-
ğını açmaq istəməsi və s. xanın əhvali-ruhiyyəsinə uyğun gəlmir. 
Bu cür ziddiyyət Usta Zeynalın son dərəcə ağır tərpənişi və 
mənasız söhbətlərindən dilxor olan Muğdusi Akopun gərgin 
əhvali-ruhiyyəsi ilə tanış olduğumuz "Usta Zeynal"a da aiddir. 
"Dəllək" hekayəsində Məmmədvəlinin burnunun qanı kəsilmək 
bilmir, Sadıq kişi həyəcan içərisində Usta Hüseyni uşağın 
müalicəsi üçün aparmaq istəyir, bir də ayılıb görür ki, usta onun 
 401
başını sabunlayıb qırxmağa başlayıb. Mir Cəlalın "Mərkəz adamı" 
hekayəsində Əntərzadə kənddə onu böyük izdihamla, orkestrlə 
qarşılayacaqlarını güman edir, çamadanı sol əlinə alıb, sağ əlini 
görüşmək üçün saxlayır, lakin qatardan düşərkən heç kəs onu qar-
şılamır. "Xoşbəxtlər" pyesində tikinti rəisi Nəsirovun əsəbi 
vəziyyəti və Usta Segahın ona muğam oxuya-oxuya cavab verməsi 
və s. də bu cür situasiyalardandır. 
Nəzərdən keçirdiyimiz əsərlərin verdiyi faktlar göstərir ki, 
Azərbaycan sovet satirik nəsrinin ilk nümayəndələri öz əsərlərində 
deformasiya və gözlənilməzlik üsulları ilə yanaşı, komik uyğun-
suzluq texnikasına da geniş yer vermiş, komik effektin yaradıl-
masında onun imkanlarından uğurla faydalanmışlar. 
 
 
ANAXRONİZMLƏRLƏ  İFŞA  ÜSULU 
 
Bədii ədəbiyyatda komizm a n a x r o n i z m l ə r d ə n1 
istifadə ilə – zamanın tələblərinə uyğun gəlməyən, köhnəlmiş və 
vaxtını keçirmiş qaydaların, adətlərin, qeyri-normal dünyagörüş və 
təfəkkür tərzinin ölçüsüzlüyü, əndazəsizliyi yolu ilə də yaradılır. 
Bu üsul dünyagörüşü, adət və vərdişləri, hadisə və xarakterləri 
əhatə etdiyi kimi, obraz nitqinin tipikləşdirilməsinə də aid olur. 
Anaxronizmlərlə ifşa, bir bədiilik üsulu kimi, həm ciddi, qeyri-
satirik, həm də satirik və yumoristik əsərlər üçün xarakterikdir. 
Satirik yazıçılar elə adətlər, vərdişlər, hadisələr seçir, obraz nitqinə 
elə anaxronik xüsusiyyətlər daxil edirlər ki, bunlar onun daxili 
dünyasını üzə çıxarmaqda, obraz nitqinin  komik 
tipikləşdirilməsində mühüm rol oynayır. Anaxronizmlər satirik 
əsərlərdə bəzən öz hüdudunu genişləndirir və ümumi normadan 
kənar halların, dünyabaxış və  nitq vərdişlərinin üzə çıxarılmasına 
xidmət edir. Beləliklə, obrazların təfəkkür və danışıq tərzində, adət 
                                                 
1 Àíàõðîíèçì — éóíàíúà àíà — ýåðè, ÿââÿë, ãàáàã, chronos — âàõò, çàìàí; êå÷ìè-
øèí ãàëûãëàðû, ìöàñèð ùÿéàòëà óéóøìàéàí êþùíÿ áàõûø âÿ éà àäÿò. 
 402
və vərdişlərində, dünyagörüş və düşüncəsində zaman sərhədlərinin 
gözlənilməməsi satirik-yumoristik əsərlərdə anaxronizmlərlə 
təsviri bir komizm üsulu kimi şərtləndirir. 
Anaxronizmlər obrazların xarakter və xasiyyətində müşahidə 
edilən mühitlə uyuşmayan, köhnəlmiş qaydalar və vərdişlərlə bağlı 
olur. Anaxronizmlərin komik tənqidi sosial ziddiyyətlərin 
tənqidinə imkan verir. Məsələn, yazıçılarımız keçmiş ictimai quru-
luşun insanları kölə vəziyyətinə necə saldığını çox zaman 
anaxronizmlərin ifşası fonunda əks etdirmişlər. Mir Cəlal qorodo-
voyların miskin vəziyyətini "Dirilən adam"da belə təsvir edir: 
"Qubernatorun dodaqları qaçdı, o, qorodovoylara baxdı. Onun 
təbəssümünü görüb qorodovoylar əl-ayağa düşdülər, gülmək üçün 
gücəndilər". İctimai quruluşun tərbiyə sisteminin özü onları "əl-
ayağa düşməyə", "gülmək üçün gücənməyə" alışdırmışdır. Bir 
halda ki, qubernatorun dodaqları qaçır, mütilik, tabelik və yaltaqlıq 
nəticəsində qorodovoylar bu təbəssümü zorla, gücənməklə gülüşə 
çevirməlidirlər. Komik effektin yaranmasında gücənmək sözünün 
rolu böyükdür. Bu sözü müəllif yaxşı tapıb işlətmişdir; bu söz 
qorodovoyların hər sahədə itaətkarlığını və saxta nəzakətini çox 
gözəl ifadə edir. Ədib başqa bir hekayəsində Anketovun işçilərlə 
davranışındakı süniliyi, onun saxta təbiətini, əsl insan üçün 
yaramayan vərdişlərini də bu sözün köməyi ilə ifşa etmişdir: "An-
ketov, sifətində istehzalı bir təbəssüm doğurmağa gücəndi". Bir 
var ki, istehzalı təbəssüm insan sifətində qeyri-iradi təzahür tapsın; 
bir də var ki, onu zorla doğurmağa çalışasan, bunun üçün şüurlu 
olaraq, müəllifin dediyi kimi, gücənəsən. Adi bir söz kontrast 
vəziyyəti kəskin ayırır və müəllif bu sözün köməyi ilə insan 
təbiətindəki anaxronik cəhətlərdən birini tutarlı şəkildə məsxərəyə 
qoyur. "Anket Anketov" hekayəsi ilə ilk tanışlıqdan alınan əsas 
təəssürat budur ki, əsərin qəhrəmanı ifrat və iyrənc bir 
sənədbazdır; o, canlı insanın özü ilə qətiyyən maraqlanmır, yalnız 
sənədlərə, anketlərə əsaslanır. Onun xasiyyətindəki bu yaramaz 
cəhəti ədib incə detallarla, komik şişirtmə yolu ilə inkişaf etdir-
 403
mişdir. "Başını qaldırıb Hadıyevin əlinə baxdı. Əlində kağız 
görməyib soruşdu..." Hadıyev nə üçün ondan arayış istədiklərini 
aydınlaşdırmaq üçün otağa girəndə Anketov əvvəlcə onun əlinə 
baxır, əlində sənəd-kağız görmədikdə təəccüblənir. Mir Cəlalın bu 
tipi Hadıyevlə necə tanış olmaq istədiyini belə bildirir: "Mən sənin 
işini başdan-ayağa oxudum, diqqətlə oxudum, genə səni yaxşı 
tanıya bilmədim". 
Mir Cəlal 30-cu illərdə qələmə aldığı Anketov surətinin 
xarakterinə məxsus anaxronizmləri 50-ci illərin ortalarında yarat-
dığı İclas qurusu obrazı ilə daha da genişləndirmişdir. İclas qurusu 
sənəd-protokol ölüsü olmaqla yanaşı, yeni "keyfiyyətlərə" də 
malikdir: "O, bir dəfə qət etmişdir ki, iclas üçün yaranmışıq, 
başımız qərar hazırlamaq, barmaqlarımız protokol yazmaq, 
əllərimiz çəpik çalmaq, səsimiz çıxış etmək üçün bizə verilmişdir". 
Onun fikrincə, bütün kainat da "mühüm bir iclasdan sonra yaran-
mış"dır. O, ictimai yerlərdə iclas qaydalarına əməl etməklə 
kifayətlənmir, ailədə də özünü iclasda olan kimi  aparır: "Yoldaş 
Meyransa, təklif var ki, mənim corablarımı yuyub qurudasınız". 
Yeganə qızının adını "Məruzə" qoyur. Qız böyüyür və elçilər gəlir, 
İclas qurusu anket tələb edir: 
"–Kişi, Məruzəni istəyirlər axı! 
– Konkret danış, kim istəyir və hansı şərtlərlə? 
– Şofer Əsgər. 
– Ərizəsi hanı? 
– Ərizəsi yoxdur.  
– Bəs niyə havayı danışırsan? Meydanda nə ərizə var, nə an-
ket, nə zəmanət. Niyə bəs gəlib başımı ağrıdırsan?" 
Bütün bunlar oxucuya xoş təsir bağışlayır, insan ləzzətlə gü-
lümsəyir. Lakin, əslində, həm "Anket Anketov", həm də "İclas qu-
rusu" hekayələrində təbii və real insan xarakteri müşahidə olun-
mur. Bu əsərin hər ikisi şişirtmə - karikaturlaşdırmanın ən gözəl 
nümunələridir. Şişirtmə prosesində obraz üçün müsbət keyfiyyətlər 
deyil, sənədbazlıq, iclasbazlıq kimi anaxronizimlər seçilmişdir. 
 404
İclas qurusu özü-özünü ifşa etməklə yanaşı, arvadı, qızı və yeznəsi 
də onu məsxərəyə qoyur. Əsgər: "Anketimi getsin idarədən 
öyrənsin, ancaq mən bu işin asan yol ilə həllini bilirəm" – deyə 
kəbin kəsdirib toya başlayır. Arvadı geyinib-keçinib toya gedərkən 
istehza ilə: "Bir balaca iclasımız var" deyir və qızının məktubunu 
ərinə verir: "Deyəsən, uşaqların qərarı var, oxu gör necədir?" və s. 
Mir Cəlal "Təzə toyun nəzakət qaydaları" hekayəsində toyu 
gəlir mənbəyinə çevirənləri ifşa edir. Təzə bəy – Bəhlul ona görə 
axırda qəzəblənir və söyür ki, hədiyyələr onu təmin etmir. 
Həyatda elə qaydalar, adətlər var ki, onlar heç yerə yazılmasa 
da, gündəlik  məişətdə hamı az-çox onlara əməl edir. Bibinin dili 
ilə təzə toyun bu cür məlum "nəzakət qaydaları"nın bir yerə 
toplanması anaxronizmlərə münasibət baxımından maraq doğurur: 
"...birinci əsnəmək, hıçqırmaq, öskürmək, gərnəşmək qadağandır; 
ikinci – ədəbli otur, çay içəndə marçıldatma, xörəyin yağı 
dodağında işıldamasın, gül, amma qaqqıldama, yumşaqca irişdin 
bəsdir; danış, ancaq qışqırma, dodaqaltı mızıldandın, kifayətdir, 
elə danış ki, hamıya, hər şeyə, hər vaxta aid olsun; üçüncü – hamı 
ilə görüş, tanış ol, öpüşmək də olar, o da üzdən yox, dodaqdan; 
dördüncü – stəkanı nəlbəkiyə yavaş qoy, rumkanı iki barmağınla 
tut, qaşığı ehmallı tərpət; beşinci – qabını siyirmə, süfrəni batırma, 
stulu cırıldatma, burnuna əl vurma, qaşınma, qurcuxma; altıncı – 
yaxanı bağla, başını aç!.." Gənc tələbəyə tövsiyə edilən bu 
"qaydalar"ın bir çoxu zəruri davranış normalarına daxildir. Lakin 
bunların içərisində bibinin subyektiv münasibətlərini əks etdirən 
anaxronizmlər daha güclü təsir bağışlayır: gülmək əvəzinə irişmək, 
danışmaq əvəzinə mızıldanmaq, hamıya, hər şeyə, hər vaxta aid 
danışmaq; öpüşmək, özü də dodaqdan öpüşmək və s. Bibinin 
sadaladığı şeylərin bir çoxu ona görə anaxronik təsir bağışlayır ki, 
onları heç demək lazım deyil; hıçqırmaq, gərnəşmək, 
marçıldatmaq, qaqqıldamaq, qışqırmaq, qaşınmaq, qurcuxmaq və 
s. Az-çox normal adam bunları bilir və əməl etməlidir. Bibinin 
tələblərinin bir qismi insanın iradəsindən asılı olmayan 
 405
hərəkətlərin qadağan edilməsidir; öskürmək olmaz, əsnəmək olmaz, 
xörəyin yağı dodağında işıldamasın... Komizmin bir səbəbi də 
budur ki, heç kəs bu qaydalara əməl etmir, xüsusən bəy özü tez-tez 
ağzını marçıldadır. Şübhəsiz, bibinin "nəzakət qaydaları"nı bu 
qədər ardıcıl sadalaması yenə komik şişirtməyə əsaslanır. 
Bəbir bəy Qədirgildə müsavat hökumətinin başçısı Nəsib 
bəyin adını çəkərkən ayağa durur və ev sahiblərinin də ayağa 
qalxmalarını xahiş edir. Ədib yazır: "Bu, Qədirə də, Qumruya da 
təzə məsələ idi. Onlar elə bilirdilər ki, yalnız... Sahibəzzəmanın adı 
çəkiləndə ayağa qalxarlar". Sahibəzzəmana bu cür itaət min illər 
davam etmişdir. Qədir də bunu əvvəlki nəsillərdən öyrənmişdir. 
Birdən-birə Nəsib bəyə də bu cür ehtiram ortaya çıxır və bu, 
Qədiri də, Qumrunu da təəccübləndirir. Qədirin ev şəraitinin, 
yaşayış vasitələrinin təsviri ilə bir vaxtda Bəbir bəyin bu tələbi 
güclü bir təzad yaradır. Burada müsavatın yaratdığı imkanlar 
hesabına hakimi-mütləq olan bəyin öz ağasına ehtiramı ilə yanaşı, 
öz "savadı", "biliyi" ilə ev yiyələrini xamlaması da istehza 
obyektidir. Bəy əlinə keçən fürsətdən istifadə edərək kasıb 
kəndlinin arvadını da əlindən almaq istəyir. 
Komik anaxronizmlər daha çox dini ayinlərin, adət və 
qaydaların ifşası ilə bağlıdır. Satirik nəsrin dilində 
anaxronizmlərin bu növü üstünlük təşkil edir. 
Anaxronizmlər yalnız ayinlərin, adətlərin köhnəliyi ilə deyil,  
həm də bunların icra olunduğu şəraitlə, adamların xarakteri ilə  
bağlıdır. Adətən, adam uzaq yola çıxarkən uğurlu yol arzusu ilə 
ardınca su atarlar. Cəlil Naim əfəndi kəndlərə təbliğat üçün yola 
düşəndə ailəsi də belə edir. Cəlil Naim əfəndinin simasızlığını 
nəzərə aldıqda bu qədim adətin icrası gülüş doğurur. Gah 
ingilislərə xidmət edib general Tomsonun yaşadığı binanın 
qarovulçusu ilə öpüşən, gah osmanlı dili danışan, osmanlı "qaşığı 
işlədən" bu adam indi də müsavata xidmət edir və belə bir şəxsin 
ardınca su atırlar. Hətta yaşmaqlı bir qadın göz dəyməsin deyə, 
onun faytonuna göy muncuq da bağlayır. Cəlil Naim əfəndinin 
 406
çirkin mənəvi aləminə yaraşmayan bu cür adətlər istehza doğurur, 
avam ev adamlarının səmimi hərəkətləri, əslində, Cəlil Naim 
əfəndini məsxərəyə qoymaq vasitəsinə çevrilir. 
Mir Cəlal öz əsərlərində aydın, hamıya məlum, geniş yayılmış 
dini anaxronizmlərin tənqidi ilə yanaşı, incə, yalnız son dərəcə 
həssas olmaqla duyula bilən detallara da nəzər yetirmiş, keçmişin 
qalığı olan bir çox incə anaxronik detalları da nəzərdən 
qaçırmamışdır. Bəbir bəy Sarıqlı mollanın evində danışmaq üçün 
ilk anlar söz tapmadıqda, molla özündən, arvadından şübhələnir: 
bəlkə elə bir nalayiq hərəkət var ki, bəyi əsəbiləşdirir? O, ani 
olaraq arvadını nəzərdən keçirir və onun yalnız ayaq barmaqlarının 
göründüyünü müşahidə edir. "Axund öskürən kimi, Şirin gen və 
uzun tumanı ilə ayaqlarını örtdü". İşin icrası da incədir: axund 
öskürən kimi, arvadı onu başa düşür. İndiki qadın geyimləri və 
molla arvadının, nalayiq bir hal kimi, örtüsüz xınalı ayaq 
barmaqları analoji müqayisəyə səbəb olur və istər-istəməz komik 
təsirini hiss etdirir. Sarıqlı molla gecə Qumru zənn edərək öz 
arvadının yatağına girərkən allahın əmri, peyğəmbərin şəriəti ilə 
halal olsun deyə, qan-tər içində, kəhildəyə-kəhildiyə siğə duası 
oxuyur. Çəpəl Sayalı bir iş görə bilmədikdə, günahı bəyin üstünə 
atır, "Bəyin inamı düz deyil! Etiqadı kamil deyil!" – deyə özünə 
haqq qazandırmağa çalışır, buna görə də bəy oruc tutur, namaz 
qılır, beş manat nəzir deyir və s. 
Satirik nəsrin dilində fanatizmlə bağlı ayinlərin təsviri də dini 
anaxronizmlərin ifşası ilə bağlıdır. B.Talıblı "Xortdan" 
hekayəsində xortdan xəbərini eşidən kənd əhalisinin qəbiristanlığa 
hərəkətini belə təsvir edir: "Qabaqda Molla Kərimlə Mahmud əmi 
olmaq üzrə iki yüzəcən kəndli... sinc-təbil vura-vura irəli 
yüyürürdülər. "Hüseyn", "Hüseyn" sədası yeri-göyü bürümüşdü". 
Mir Cəlal "Dirilən adam"da Çəpəl Sayalı obrazı ilə dini 
anaxronizmlərin böyük bir kolleksiyasını ifşa edir. Çəpəl, 
Qumrunu ələ gətirmək və Bəbir bəyə "məhrəm etmək" üçün bütün 
bildiklərini işlədir, min cür hiylə və caduya əl atır: "Kənd 
 407
yatışdıqdan sonra Sayalının dizinə kaftar qüvvəti gəlirdi. O, vəhşi 
kimi səssiz, ayıq-sayıq gəzirdi. Bu gecəni Bəbir bəyin evi ilə 
Qumrunun evi arasında dolaşan hava qurdu evdən evə qaçdı, 
durdu, oturdu. Salavat çəkdi, surə oxudu, sağa üfürdü, sola üfürdü. 
On üç yaşar pişik tükünü yandırıb, külünü göyə sovurdu. Köhnə 
süpürgə çöpünü qırx parça doğrayıb Qumrunun evinə yeritdi". 
Çəpəl böyük inamla işə girişsə də, daş qayaya rast gəlir, onun 
bu cür əməllərinin heç bir faydası olmur. Məsələ bundadır ki, 
insanlar əsrlərlə cadu-piti deyilənə inanmış və ondan fayda 
gözləmişlər. Yalnız təsadüflər bu inamı yaşatmış və 
sabitləşdirmişdir. İndiki oxucu artıq bu cür "əməlləri" yumorla 
qarşılayır, ona görə də bu cür təsvirlər bədii əsərin komik 
potensialını artırır. 
Mir Cəlal "Peşmançılıq" hekayəsində dini anaxronizmlərin 
tənqidi ilə komik effekt yaradılmasına daha geniş yer vermişdir. 
Əsər Bitdilidə imamın zühurundan və bu məsələyə avam camaatın 
münasibətindən bəhs edir. Cəhalətin qaranlıq və ağır pəncəsində 
olan, gözü mövhumatla örtülmüş insanların yalan və uydurmalara 
inamının tənqidi ön plandadır. Uydurmalar, əfsanələr, dini təbliğat 
avamı tez yoldan çıxarır: imama gülənlərin ağzı oraq kimi əyilir, 
dili ağzında daş kimi bərkiyir; əksinə, inamı olan korlar, şillər, 
karlar, uşağa qalmayanlar, ərindən boşananlar, arvadından 
küsənlər... dərhal çarə və şəfa tapır, işini yoluna qoya bilir. Belə 
inamla imama pənah gətirənlərdən biri də əmoğlu Əkbərdir. O bu 
kələklərin mənasını yalnız soyulduqdan, olan-qalan pulu əlindən 
çıxdıqdan, gözlərinin ağrısı və qarnının sancısı daha da artdıqdan 
sonra başa düşür. Adi bir qoçu pirin üstünə mindirib, guya onun 
özünün "qaça-qaça ağanın ziyarətinə gəldiyini" söylədikdə, 
avamlıq və fanatizm tüğyan edir. "Xudavənda, şəkkakə lənət! Ağa, 
atam-anam sənə qurban!" deyə camaat onun tükünü didməyə 
başlayır: "Kimi tükü çaş gözünə, kimi pəltək dilinə, kar qulağına 
sürtür, kimi də cibinə qoyub, iflic anasına aparırdı. Maya kimiləri 
də tükü göbəyinə sürtüb, ağadan uşaq istəyirdi". Əkbərin cibini də 
 408
bu basabasda kəsirlər, sancıları da bu fanatik kütlənin arasında 
özünü zorla qəbirə sürtməyə çalışarkən artır. 
B.Talıblının "Xortdan" hekayəsində xortdan, xortdamaq 
anlayışları, Simürğün "Ağanın kənizi" hekayəsində ziyarətin vacib 
bir əməl kimi icrası məsələsi, S.Rəhmanın "Mirqasımın 
macəraları" əsərində axundun moizələri dini anaxronizmlərin 
təsviri və tənqidi yolu ilə bədii əsərdə komizm yaratma imkanlarını 
zənginləşdirmişdir. 
Obrazların dünyagörüşü, düşüncə və təfəkkür tərzi, hadisələrə 
münasibəti ilə bağlı anaxronizmlər nəsr dilində mühüm yer tutur. 
Adət və vərdişlərlə bağlı anaxronik hadisə və anlayışlar da bura 
daxildir. 
Obrazın ümumi ictimai dəyərini aydınlaşdırmaqda təfəkkür 
anaxronizmləri daha əsas sayılır. Çünki insanın mənəvi 
keyfiyyətləri, hər şeydən əvvəl, düşüncə tərzi, dünyagörüşünün 
ümumi potensialı ilə ölçülür. Bu cəhət komik əsərlərə də eyni 
dərəcədə aiddir. Obrazın satirik tipikləşdirilməsində dünyagörüş, 
düşüncə, təfəkkür anaxronizmləri həlledici əhəmiyyət kəsb edir. 
Qədir («Dirilən adam») kənddən qovulduqdan sonra şikayətə 
gedir. Bunun özü onun təfəkkür anaxronizmi ilə bağlıdır. O, hələ 
də Şeyxülislama, pristava və hökumət nümayəndələrinə inanır; 
fikrindən keçirir ki, Şeyxülislam onun başına gələnləri biləndə 
dəhşətə gələcək, aləmi bir-birinə qatacaq: «…Məni öz evimə 
qoymurlar. Bu hansı şəriətdə var? Qanun beləmi deyir? Ədalət bəs 
hanı? Pulum ola, mümkünüm ola, Bakıya gedərəm. Yerinə 
yetişərəm. Bunları Nəsib bəyə söyləyərəm. Onda sizin üçün eyb 
olmazmı? Belə də zülm olarmı? Bu harda görülüb, hansı ölkədə 
görülüb?» Qədir suallarla dolu bu cür daxili nitq ilə Şeyxülislamı 
görməyə gedir. Bu suallar onun dünya işlərindən xəbərsizliyini, 
avamlığını aydın göstərir. Şikayətləri eşitdikdə Şeyxülislamın 
görəcəyi tədbirlər, keçirəcəyi hiss-hal haqqında Qədirin 
düşüncələri daha komik xarakterdədir: «Şeyxülislam heyrət 
edəcək, bunlara inanmayacaq. Onda ver deyərəm, adam ver, 
 409
qəmisiyə ver, bizimlə getsin, görsün ki, mən yalan demirəm». 
Nəticə də bu olur ki, Qədir heç Şeyxülislamı tapa bilmir, məlum 
olur ki, o, Bəbir bəy kimi bir bəyin – Mamırlı bəyin toyuna gedib 
və gec gələcək. 
Qədirin düşüncələri niyə gülüş doğurur? Oxucu öz yüksək 
səviyyəsi ilə Qədirin səviyyəsi arasında bir təzad görür, obrazın 
avamlığı və daxili mühakimələrinin sadəlövhlüyü hadisələrin 
yumorla izlənməsinə səbəb olur. 
Hətta bəzən geniş kütlənin avamlığından doğan mübahisələr 
gülüş yaradır. Bəbir bəy Qumrunun kəbinini zorla özünə kəsdirir 
və bu zaman Qədir də gəlib çıxır. Belə bir vaxt «bir ağırlıq olub 
ürəklərə çökən» bir sual ortalığa çıxır və bu sual hamını 
düşündürür, hamını narahat edir: «Qumru kimin olmalıdır?» İndiki 
qaydalara və düşüncəyə əsasən bu cür məsələlərin o vaxtkı 
çətinliyi təəccüb doğurur. Dinin və fanatizmin qatı qaranlığı 
şəraitində çoxları bu cür məsələlərin qarşısında aciz qalardı. Lakin 
bu da var ki, Qədirin və Qumrunun başına gələnlər müsavat 
dövrünün özü üçün də normal hal deyildir, həmin dövrün ayıq 
adamları üçün də bu hal gülməli olardı. 
Real həyat hadisələrinə münasibətdə anaxronik düşüncə tərzi 
komizm yaratmaq üçün geniş imkan verir. Elm və texnikanın 
sürətlə inkişaf etdiyi inqilablar əsrində həqiqi həkimlərə deyil, 
əfsanəvi loğmanlara inananlar, tibb elminin qüdrətini görmək 
istəməyib, saçmaları daha mötəbər sayanlar düşüncəsinin geriliyi, 
ətaləti ilə komik effektə səbəb olur: «Ola idi həzrəti-Loğman, iki 
günəcən Hacını dikəldib ayaq üstə qoyardı…» (Qantəmir, 
«Vəsiyyət») – Nəcəfül-Əşrəfdə təhsil almış Şeyx Mir Hadinin 
inamı, etiqadı belədir. Qabaqcıl Avropa həkimlərinə inanmayan bu 
adamın fikrincə, barmağı nəbzə basmaqla insanın dərdini 
müəyyənləşdirmək olarmış və bunu Şiraz ara həkimləri bilirmiş. 
Onun fikrincə, «Avropa həkimləri ələfiyyatdan bixəbərdirlər» və s. 
Təfəkkür, dünyagörüş, düşüncə anaxronizminin gözəl 
nümunələrinə Qantəmirin «Sara bibi» hekayəsində rast gəlirik. 
 410
Sara bibi «padşah cəlallı» Murad bəyin arvadı olmuşdur. İndi 
Murad bəy, onun dostları və havadarı olan köhnə quruluş yoxdur, 
sovet dövrüdür. Lakin Sara bibinin nəzərində elə bir dəyişiklik 
yoxdur. O, yeni idarə və təşkilatlara, yeni rəhbər işçilərə də köhnə 
baxışla baxır, onların keçmiş idarələrdən, ağalardan və rəislərdən 
fərqini görmür. Ağamalıoğluna şikayət ərizəsini belə başlamağı 
məsləhət bilir: «Ali cənab, fəzayülməab Ağamalı oğlu 
həzrətlərinə!» O belə yazmağı ona görə məsləhət bilir ki, hər 
xırman vaxtı axund Mirzə Əbutalıb ağa onun əri Murad bəyə 
məktubu belə başlayırmış. Keçmiş qayda ilə məktubun sonunda öz 
imzasını da «Sara xanım Muradbəyova Xudayarxan qızı» şəklində 
qoymaq istəyir. İndiki dövrdə belə yazmağın ona xeyir 
gətirməyəcəyini söylədikdə, «xan» və «bəy» sözlərindən əl çəksə 
də, «xanım» sözündən əl çəkməyəcəyini bildirir. Sara bibi Şura 
sədri vəzifəsini yüzbaşılıq hesab edir, «Yumurta Heydərin qızı 
Çopur Zeynəbin» «yüzbaşı» olmasından hiddətlənir, bunu ar və 
namusdan kənar iş sayır. Çadranın atılması məsələsi onu daha bərk 
hiddətləndirir: «…mənim gəlinim yəhudidən, ermənidən, urusdan 
yaşınmır, dəlləkdən, qalayçıdan, qırbasandan çəkinmir. Amma öz 
qohum-qardaşlarımızdan, abırlı-həyalı müsəlmanlarımızdan həya-
abır eləyir». Burada anaxronizm təfəkkür məhdudluğunun qatılığı, 
islam zehniyyətinin beyinlərə kök salmış qanunları ilə əlaqədardır. 
O öz gəlininin ermənidən, urusdan, yəhudidən, qalayçıdan, 
qırbasandan, dəlləkdən yaşınmasa da, «abırlı müsəlmanlardan» 
yaşındığını və buna görə də çadraya ehtiyacı olduğunu bildirir. Bu 
hal dini görüş və sinfi münasibətlə bağlıdır. «Pak olan» müsəlman 
dini başqa dindən olanları adam saymadığı kimi, köhnə quruluş da 
qırbasanları, qalayçıları, dəlləkləri – əsl zəhmət adamlarını adam 
saymamışdır. O, yoxsul balalarının oxuması üçün köhnə tövlələrini 
məktəbə çevirməyi məsləhət görür, Murad bəyin ağ otaqlarını 
layiq bilmir. Şura sədri Zeynəbin nəinki «yüzbaşı»lıqdan 
çıxarılmasını, hətta tutulub qazamata salınmasını «tələb» edir. Elə 
bu «tələb»in özündə də anaxronik düşüncə aydındır – o özünü 
 411
unudur və keçmişdəki kimi külli-ixtiyar olduğunu güman edir. 
Adama elə gəlir ki, bütün bunlar zahiri effekt üçün, gülmək üçün-
dür. Lakin elə yazıçının ustalığı da buradadır; ustalıq ondadır ki, o 
bu cür əyləndirici bir üsulla, anaxronik hadisələri təbii şəkildə Sara 
bibinin təfəkkür və nitqində bir yerə toplamaqla hələ nəfəsi tam 
kəsilməmiş sinfi düşmənin çarpışmaqda olan son ideoloji 
döyüşlərini sadə bir yolla əks etdirə bilmişdir. 
Təfəkkür anaxronizmləri bəzən müəllifin yaratdığı tipin 
ümumi mühafizəkarlığı, ictimai quruluşun tərbiyə sistemi ilə bağlı 
olur. Bakını gəzməyə gəlmiş İran jurnalisti (Qantəmir. «Mirzə 
Aves») gördüklərindən dəhşətə gəlir. İngilis təbəəsi Müsyö Qamel 
onu Bakıya göndərmişdir ki, yeni hökumətin nöqsanlarını İran 
qəzetlərində dərc etsin və Qamel də birinin üstünə beşini qoyub 
bunları Avropada yaysın. Ona görə də Kəşani ilk məqaləsindən 
başlayaraq, bu cür «nöqsanlar» qeyd etməyə çalışmışdır: «Nə 
məktəblərdə şəriət dərsi var, nə məhərrəmlikdə təziyədarlıq. Əgər 
bir şəxs şəhər bağlarından birinə və ya bulvar deyilən dəniz 
qırağına çıxa, heç də başa düşə bilməz və ayırd elə bilməz ki, kim 
islamdır, kim yəhudidir, kim xristian. Guya ki, əhli-quran 
tamamilə aradan götürülübdür». Kəşani bunları yeni hökumətin 
gətirdiyi fəlakətlər kimi qeyd edir və  «Qamusüləxbar»da bu 
məzmunda geniş bir məqalə dərc etdirir. Lakin Qamel bunların 
mahiyyətini yaxşı başa düşür, bilir ki, mütərəqqi bəşəriyyət bunları 
yenilik, müsbət hal kimi qiymətləndirir. O bilir ki, şəriət avamı 
kölə halında saxlamaq üçündür və az-çox ağlı olan adam Sovet 
hökumətinin bu sahədə gördüyü işlərin mahiyyətini yaxşı başa 
düşür. Burada komizm doğuran iki cəhət vardır. Birincisi və ən 
ümdəsi budur ki, jurnalist də olsa, Kəşani bu yeniliklərin 
mahiyyətini başa düşə bilmir, ictimai mühit – İranın inkişaf 
səviyyəsi onu bu cür tərbiyə etmişdir. İkinci cəhət budur ki, 
Kəşaninin qeydləri Qameli qətiyyən təmin etmir və onun arzusuna 
uyğun deyildir, sərf etdiyi pullara dəymir. Ona görə də Müsyö 
Qamel çox acıqlanır və məqalənin ardını dərc etməyi qadağan edir. 
 412
Yaranmış vəziyyət komik situasiyanı gücləndirir, fırıldağın baş 
tutmaması komizmlə nəticələnir. Kəşaninin dünyagörüşündəki 
mühafizəkarlıq onun yeni əlifbanı, qadınların üzüaçıq gəzməsini 
və tramvayda konduktorluq etməsini, qadınlardan nazir müavini 
seçilməsini böyük «biabırçılıq» kimi qiymətləndirməsi ilə də 
əlaqədardır. Elə Qamel də Kəşanini ona görə eşşək, xam, qanmaz 
hesab edir ki, Qamel kimi düşünə bilmir, lazımi şeylərdən yazmır, 
bolşevik hökumətini «ifşa» etmək üçün material vermir. 
Köhnəliyə bağlanıb qalmaq, yeniliyi görməmək və qəbul edə 
bilməmək komizm doğurduğu kimi, ifrat yenilik, solluq da satirik 
əsərdə komizmə səbəb olur. Yoxsul kəndli qızı Zeynəb («Zeynəb 
Tükəzbanova») öz düşüncə tərzinə görə bu cəhətdən çox səciyyəvi 
obrazdır. Qantəmirin bu qadın qəhrəmanı Sovet hakimiyyətinin ilk 
illərində xeyli  inkişaf yolu keçir, əməlli-başlı ayılır, keçmişin bir 
sıra qaranlıq məsələlərini başa düşür, namaz qılmaqdan əl çəkir, 
geyim formasını dəyişir – donunu qısaldır və s. Bu işdə qadınlar 
klubunun rolu çox olur. Ədib bu inkişafı yumorla təsvir etmişdir. 
Onun kişilərə münasibəti daha çox komik effekt yaradır, çünki 
anaxronizmlər burada daha güclüdür. Zeynəb indiyə qədər 
qadınların kişilərdən asılı olduğunu nəzərə alaraq, belə bir nəticəyə 
gəlir ki, indi də əksinə olmalı, kişilər qadınların tabeliyində 
yaşamalıdır. "Onun nəzərində sinfi düşmən burjuaziya təbəqəsi və 
bütün kişilər idi. Bütün qadınlar bütün kişilərə qarşı üsyan 
etməlidir – deyirdi… Erkək və qadın bərabərliyinə razı deyildi. 
Qadın hakimliyi istəyirdi». Gülüş doğuran cəhət Zeynəbin komik 
şişirtmə yolu ilə yaradılmış ifrat mövqeyidir. Keçmişdə heç bir 
hüququ olmayan qadın indi bir növ həmin hüquqsuzluğunun 
intiqamını almaq istəyir. Kişilərin burjuaziya sinfi ilə yanaşı 
qoyulması gözlənilməz əlaqələndirmə kimi daha çox gülüş 
doğurur. Elə bu cür anaxronik düşüncələrin nəticəsidir ki, özünə 
familiyanı da (Zeynəb Tükəzbanova) qadın adından götürmüşdür: 
«İmzalar kişi adı ilə tamam olması haqqında göydən ayə nazil 
olmayıb ki?» 
 413
Yuxarıdakı epizodda Zeynəb kişilərə «müharibə elan etməyi» 
lazım bilirsə, Qantəmirin başqa bir qəhrəmanı – Hacı Qanbay 
köhnə kişilərin tipik nümayəndəsi kimi, qadının ictimai inkişafda 
rolunu inkar edir, onu insan saymır, onun hüquqlarını, bir insan 
kimi mövqeyini, demək olar ki, heçə endirir, əsas vəzifəsini 
doğmaqda, ev işlərini yerinə yetirməkdə, ərinə qulluq etməkdə 
görür. Sovet dövründə köhnəfikirli adamların qadına bu cür 
münasibəti və ümumiyyətlə, feodal Şərqində qadına, qız uşaqlarına 
münasibət tarixən faciəvi olduğu qədər də, indi «gülməli» görünür. 
Budur, Bağban Haşım hələ on iki yaşı tamam olmamış qızın artıq 
«gecikmiş» olduğunu, belələrini hələ bir neçə il əvvəl ərə vermək 
lazım  gəldiyini bu cür «əsaslandırır». «Dəymiş  qarpızı tağda çox 
saxlayanda içi boş qalar, xarab olar… Armud yetişəndə saplağında 
dayanmaz. Tut dəyəndə, yaxından zəif bir yel ötdümü, tappıltı ilə 
yerə tökülər… Nə üçün saxlayırsan? Versənə getsin… Qızdan 
ataya oğul olmaz ki…» («Sürəyyanın qayınanası») Düşüncələr 
arasında ziddiyyət, obrazların əks mühakiməsi bu cür anlarda 
komik vəziyyət yaradır. 12 yaşı tamam olmamış Sürəyya hələ ərə 
getməyin mənasını anlamadığı halda, Ağa Rəhim onu - öz 
«sevgilisi»ni "kök, baldırı ətli, topuqları yoğun, sağrısı geniş…» 
təsəvvür edir. 
Təfəkkür anaxronizmləri, əksərən, obrazın sinfi təbiətindən 
irəli gəlir. B.Talıblının «Dirək» povestində bəy qızı Zeynəb bir 
vaxt bəyənmədikləri, lağa qoyduqları kasıb Nadiri indi vəzifəsinə 
görə qonaq aparmaq, münasibətləri yaxşılaşdırmaq istəyir. Az qala 
Nadirin yumşalıb qonaq getmək istədiyi vaxt qəflətən Zeynəbin 
dilindən çıxan: «Nə görmüsən bu çolaq Məcidin evində, acın-lütün 
yanında?» – sözləri Nadiri ayıldır, öz səhvini başa çalır. Zeynəbin 
sinfi təbiətini üzə çıxaran bu sözlərdən Nadir başa düşür ki, onların 
ulduzu barışa bilməz. 
Bədii əsərlərdə adət və vərdişlərə, təfəkkür və dünyagörüşə aid 
anaxronizmlərlə yanaşı, nitq anaxronizmləri də mühüm komik 
keyfiyyətə malik olur. Komik anaxronizmlərin bu növü daha çox 
 414
əcnəbilik elementlərinin, arxaik və köhnəlmiş dil vahidlərinin nitq 
prosesinə daxil edilməsi yolu ilə yaranır. Xüsusən obraz nitqinin 
satirik tipikləşdirilməsi prosesində nitq anaxronizmlərindən geniş 
istifadə edilir. Məmməd Cəfər Cəfərov 1952-ci ildə dilçilik 
problemlərinə dair müşavirədə söylədiyi məruzəsində 
fəpdiləşdirmə məsələsinə də toxunmuş, M.S.Ordubadinin bədii 
dilindən danışaraq göstərmişdir: «Məmməd Səid Ordubadi çox 
təsirli, şairanə bir roman  dili yaratmışdır. Bununla belə, Ordubadi, 
demək olar ki, öz tiplərinin əksəriyyətini öz dilində danışdırmışdır. 
Bununla da, şübhəsiz ki, özünün, ümumiyyətlə, çox təsirli və 
cazibəli, bir qədər də şairanə olan nəsr dilinə az da olsa xələl 
gətirmişdir».1 Bizim satirik nasirlərin, xüsusən Qantəmir, Mir 
Cəlal və S.Rəhmanın bədii dili bu ölçü ilə yanaşdıqda müsbət 
qiymətləndirilməlidir. Onlar obraz nitqinin satirik 
tipikləşdirilməsinə xüsusi diqqət yetirmişlər. Satirik nəsrin dilində 
nitq anaxronizmləri də, başlıca olaraq, bu cəhətə xidmət edir. 
Nitqin satirik tipikləşdirilməsi obrazları səciyyələndirən 
mühüm əlamətlərdəndir. Lakin komik əsərlərdə fərdiləşdirmə və 
tipikləşdirmə həm də mühüm komizm vasitəsi kimi çıxış edir. 
Obrazların nitqinin yumor və satira vasitələri ilə rənglənməsi 
əsərin ümumi ahənginin dəyişməsinə və satirik keyfiyyət 
qazanmasına səbəb olur. Ona görə də bu cəhətə az və ya çox 
dərəcədə, zəif və ya qüvvətli şəkildə bütün satirik yazıçılarımızın 
nəsrində rast gəlirik. Nasirlərimiz bu sahədə keçmiş ənənədən 
faydalanmaqla, orijinal yaradıcılıq nümunələri ilə bu üsulu 
təkmilləşdirməyə, ümumən satirik tipikləşdirmə yollarını 
zənginləşdirməyə çalışmış və bu prosesdə öz fərdi üslublarını da 
yaratmışlar. Beləliklə, komik əsərlərdə obraz nitqinin tipik-
ləşdirilməsi komizm vasitə və üsullarını genişləndirməklə yanaşı, 
                                                 
        1 Ì ÿ ì ì ÿ ä  Ú ÿ ô ÿ ð  Ú ÿ ô ÿ ð î â. Ñÿíÿò éîëëàðûíäà. Áàêû, 1975. ñ.170. Áó ãöñó-
ðó Ì.À.Äàäàøçàäÿ äÿ ýþñòÿðìèøäèð. Áàõ: Ì. À. Ä à ä à ø ç à ä ÿ. ßäÿáè-òÿíãèäè ìÿãàëÿ-
ëÿð, Áàêû, Àçÿðíÿøð, 1958, ñ.213. 
 415
yazıçı üslubunu tanıdan keyfiyyətlərdən biri kimi də diqqəti cəlb 
edir. 
B.Talıblı və Simürğ ilə yanaşı, Qantəmir, Mir Cəlal və S.Rəh-
man da bu sahədə klassik ənənəyə – M.F.Axundovla başlanan, 
mollanəsrəddinçilər tərəfindən inkişaf etdirilən zəngin ənənəyə 
əsaslanmışlar. S.Rəhmanın təbii yumoru nitq anaxronizmlərindən 
istifadə yolu ilə fərdiləşdirmə prosesində daha çox üzə çıxır. Ədib 
klassik ənənədən istifadə ilə kifayətlənməmiş, komik sənəti yeni 
və orijinal vasitə və üsullarla zənginləşdirmişdir. 
Klassik realist nəsrimizdə bir ənənə şəklində rast gəldiyimiz 
bir üsula – mühafizəkar və xalqdan uzaq ziyalıların qəliz ərəb, fars, 
türk və rus sözləri, ifadələri, tərkibləri ilə danışdırılması – 
tipikləşdirilməsi hallarına S.Rəhman da öz hekayələrində tez-tez 
müraciət etmişdir. «Şirin bülbül» hekayəsinin qəhrəmanı, müsavat 
dövründə «Azərbaycanın şirin bülbülü» hesab olunan yekəburun 
Cəlil Naim əfəndinin nitqini ədib bu cür anaxronizmlərlə 
səciyyələndirmişdir. O, ac və xəstə kəndlilər qarşısında çıxışa belə 
başlayır: «Ey samein kəndlilər! Əgər miyanınızda düşmən, ərbabi-
kafiri var isə, onunla söhbəti-sazidən etina və ictinab edərək 
mübarizeyi-əşəddi ondan əsirgəməyin. Firqeyi-müsavat firqeyi-
müsəlman, firqeyi-ədalət məqamındadır. Firqeyi-müsavat cümlə 
əvamünnasın dəfatiri-əkabrində məsturdurlar ki, bu firqeyi-
həşəmətpənah onları kafiran  hücumundan və bəlayi-erməniyyədən 
dəf etməyə müvəffəq olmuş və həzrəti-allahın mübarək kölgəsinin 
onların üzərinə düşməsinə xeyli yardımda bulunmuşlardır». 
Şübhəsiz, kəndlilər bu sözlərdən heç nə başa düşmürlər. Mirzə 
Cəlilin «Danabaş kəndinin məktəbi» pyesində də kəndlilər 
hökumət məmurlarının, müəllim və qazının sözlərindən heç bir şey 
anlaya bilmirlər. Orada kəndlilər «saldat» sözündən qorxuya 
düşərək uşaqların əsgər aparılacağından ehtiyat edir və onları 
gərmə qalağında gizlədirlər. Müsavat dövrünün kəndliləri isə artıq 
o qədər də avam deyil. Cəlil Naim əfəndinin sözlərindən bir şey 
anlamasalar da, bir qorxu da hiss etmir və bu boş danışığa qulaq 
 416
asmadan dağılışıb gedirlər. Mirzə Cəlildə kəndlilər bir-bir, gizli və 
ehtiyatla əkilirlər; burada isə arağın təsirindən ağzı köpüklənən 
Cəlil Naim əfəndi camaatın birdən-birə necə yox olduğundan 
xəbər tutmur. Mirzə Cəlilin də hekayəsində qadınlar ağlaşır, 
burada da. Orada qadınlar kişilərdən eşitdikləri «saldat» sözünə 
görə ağlayırlarsa, burada müəllifin kinayəsi başqa istiqamətə 
yönəlmişdir: onlar məruzəçinin qəliz nitqindən məhərrəmliyi 
xatırlayaraq, «Can, axund əmi! İmama allah rəhmət eləsin! Yezidə 
lənət!» deyə ağlaşırlar. Cəlil Naim çox qəliz danışır, mənasız və 
mənasını özü də bilmədiyi şeylər deyir, mollaxanada oxuduğu 
ərəb-fars dərslərini yadına salaraq, əzbərlədiyi bir çox kəlmələri, 
ifadələri, cümlələri söhbətin arasına qataraq «avam kəndlilərin 
qulağına yamayır». Belə söz, ifadə, cümlə və beytlərdən istifadə 
müəllifin kəşfi deyil, həyati müşahidələrinin nəticəsidir. Bu cür 
nitq anaxronizmlərinə indi də rast gəlmək mümkündür. 
Əgər S.Rəhman Cəlil Naim əfəndinin nitqini qəliz ərəb, fars 
söz və tərkibləri ilə bəzəmişsə, Mir Cəlalın «Dirilən adam» 
romanında qubernatorun nitqi sintaktik anaxronizmlərlə – rus dili 
sintaktik quruluşuna əsaslanan cümlə formaları ilə xarakterizə 
olunur. Qubernator camaat qarşısında belə danışır: «–Həzarat, 
müsəlmanlar! Necə ki, predpalaqat olurdu, millət üçün belə bir 
cəşn – mərasim günü! Burada tüfəngin olsun, patronun olsun, 
tapılacaq hər vidi! İslam hökumətimiz, hansı ki, əmr eləyir, ala 
bilər hər vətəndaş. O yaraqlar, hansı ki, əldə olunub şalonlardan, 
izvesnidir... De, mən necə ki, siz rəiyyətin qubernatorunuz, çox şad 
oluram, ol barədən ötrü ki, hansı ki, bu gün olubdur, rəsmi-güşadi 
silah bazarının». Qubernator Azərbaycan dilini çox pis bilən naşı 
bir tərcüməçi kimi çıxış edir. Bu xüsusiyyət ədibin «Təzə toyun 
nəzakət qaydaları» hekayəsində kassirşanın savadsız, məntiqsiz, 
rabitəsiz nitqində də özünü göstərir: «–Yoldaşlar, – dedi, xahiş 
eləyirəm ki, biz xoşbət olmuşuq. Bəy yoldaş, yəni Bəhlul, bizim 
21 nömrənin işçilərindən olmağına görə bu bakalı içək, yoldaş, 
necə ki, mən xahiş eləyirdim, içilsin». 
 417
«İntelligent» hekayəsində Qantəmir də tın-tın Musanın 
nəvəsinin nitqini, camaat qarşısında çıxışını bu cür qurmuşdur: 
«Bizim zalım Nikolayın, hansı ki, onu taxtdan salmışıq və 
olmuşdur o çox zalım…» 
«Göz» hekayəsində Yəhya Kamalın tərcümeyi-hal yazısı türk 
dili leksik və qrammatik elementləri ilə şərtlənir: «Ta cocuqkən 
anamı qeyb etdiyimdən dolayı yetimliklə olmaması qeyri-
qabildir… İştə, bu həqirin pərəstarı olmadığından, ona görə də 
şəbablığın qiyudat təhtində qərq olmaqda hənuz baqidir». Yəhya 
Kamal bu sözləri yazıb evdən çıxır və bir xeyli getdikdən sonra 
qəflətən dayanır, son kəlmələrdə mühüm bir siyasi səhv etdiyini 
düşünüb evə qayıdır, lakin həmin vərəqi tapa bilmir, onun 
komsomolçuların əlinə keçdiyini güman edib, uzaq kəndlərdən 
birinə qaçır. Bu hal göstərir ki, o, əvvəlcə türk dilində işlənən 
şablon cümlələrdən fərqinə varmadan öz tərcümeyi-halında 
istifadə etmiş, yazdıqlarının mənasını yalnız xeyli sonra anlaya 
bilmiş, indiki quruluşa yaraşmayan cümlə işlətdiyini başa düşərək 
qorxmağa başlamışdır. Öz burnunun kölgəsindən qorxan bu adam 
tərcümeyi-halında qeyd etdiyi anaxronik fikirdən – «…qiyudət 
təhtində qərq olmaqda hənuz baqidir» (hələ də əsarət altında 
qalmaqdadır) – qorxmaya bilməzdi. 
Qantəmirdə «Zeynəb klub olubdur», «arvadlardan böyük 
tikəcəklər», «allah hökumətin balalarını saxlasın», «zirəkdir, 
qələtimi çıxardır» kimi cümlələr anaxronik xüsusiyyətləri – 
danışanların (qadınların) avamlıq və savadsızlığını əks etdirmə 
gücü ilə komik təsir bağışlayır. 
S.Rəhmanın hekayələrində anaxronizmlərlə fərdiləşdirmə, 
başlıca olaraq, əsas surətlərin, hekayələrin əsas qəhrəmanlarının 
nitqi ilə bağlıdır. Ədibin 30-cu illərdə yazdığı hekayələrdə Cəlil 
Naim əfəndi («Şirin bülbül»), Tapdıq Veysəl oğlu («Böyük millət 
məhkəməsi»), Əbdülbaqi («Dizi yamaqlı»), Kərimov («Şlyapa»), 
Mirzə Kələntər, Cuhud Əli («Mirqasımın macəraları») və başqa 
obrazların dili daha çox yadda qalır, spesifik incəlikləri ilə seçilir. 
 418
«Vəfasız» povestinin əsas obrazlarından biri olan Soltanın nitqi də 
fərdi xüsusiyyətlərə malikdir. 
Qeyd etdiyimiz obrazlardan Cuhud Əlinin nitqinin əsas 
xüsusiyyəti qafiyəli olmasıdır. Qafiyəli nitq ilə danışmaq qapı-qapı 
gəzən dərvişlərə məxsus bir əlamət olmuşdur. Cuhud Əli də 
əslində dərvişanə bir həyat sürür. O, əvvəllər tacir olmuş, 
məsciddə gizlədiyi var-dövləti oğurlandıqdan sonra dilənçi 
vəziyyətinə düşmüşdür. İndi sərsəri bir həyat keçirir,qapı-qapı 
gəzir, bazar və dükanları dolaşaraq qafiyəli bir dil ilə danışır, 
camaatı əyləndirir və bir qarın çörək əldə edir. Məsələn, Kəblə 
Səmədin dükanı önündə belə danışır: «–Deyəsən, yenə gəlhagəl 
düşdü, camaat yığışdı. Ay Səməd dayı, sən bu tutduğumuz 
ramazan ayı, dağıt bunları başından, şeytan tökülmür ki, 
gözümdən, qaşımdan? Mən ölüm, nə üçün bunları yığdın bura, əl 
atsam qobura, yüzünü birdən-birə göndərrəm qəbirə. Di, haydı, 
haydı, mən ölüm, kəbləyi, bir stəkan çay de!.." Cuhud Əli axıra 
qədər bu cür danışır. Ümumi nitq normalarından bu cür ölçüsüz 
uzaqlaşma komik effekt yaratmaqla nitq anaxronizmi kimi 
səciyyələnir. Cuhud Əlinin nitqi klassik ədəbiyyatımızdakı səcili 
nəsr dilini, bəhri-təvilləri xatırladır. Ədib bu üsuldan 
«Xoşbəxtlər»də Usta Segağın nitqində də istifadə etmişdir. 
Komik nitq anaxronizmi bəzən başqa dildə danışanların milli 
aksentini saxlamaqla da təzahür tapa bilir. Mir Cəlal «Dirilən 
aldam»ın kiçik bir epizodunda quldur ermənilərin nitqini ustalıqla 
fərdiləşdirmişdir: «–Ki Gəncəli olmayıbsan, sağa dəymədim. 
Onların başını kəsəcağam. Ki pirsət düşsə!» Göründüyü kimi, 
burada nitq anaxronizmləri sözlərin fonetik cəhətində və 
cümlələrin sintaktik quruluşunda özünü göstərir. 
Obrazın zövqü, davranışı, düşüncə tərzi, adətləri, nitqi 
anaxronik cizgilərlə səciyyələndirildikdə komik effekt güclü, belə 
obrazlar dolğun olur və daha çox yadda qalır. Mir Cəlal Bəbir 
bəyin xarakterini hərtərəfli işləmişdir. Bəyin zövqü də, vərdişləri 
də, məntiqi nəticə və düşüncələri də, özü haqqında yüksək rəyi də, 
 419
nitqi də anaxronik səciyyəsi ilə ümumilikdə obrazı satirik ifşa 
hədəfinə çevirir. Budur, bəyin zövqü belədir: «Baldır, deyirmiş, nə 
çox yoğun, nə də nazik ola, ayaqları elə tən gərək ki, sağ ilə sol 
seçilməsin…» Vərdişi: «O, bığının tüklərini çevirib ağzına 
doldurdu. İynə batırılmış kimi, qaş-qabağını salladı, gözünü 
yüksək bir nöqtəyə dikdi, əlini sinəsinə qoydu (o həmişə 
fikirləşəndə belə edərdi)». Qumrunun verdiyi əzablar barədə 
düşüncə və mühakiməsi: «Zillət çəkməsən, sabah qucağına alıb 
öpəndə heç ləzzət də verməz. Töycü deyil ki, yükləyəsən kəndlinin 
belinə hazır qapına gətirə!» İstəyi, arzusu: «Çəpəl elə etməli idi ki, 
Qumru «Can», «Sənə qurban» – deyib, Bəbir bəyi bağrına bassın». 
Müsavatın yaratdığı «hürriyyətliy»ə  münasibəti: «Hürriyyətlik 
dediyin nədi? Özümüzük, lap loru deyək, özümüzük dana!» 
«Məntiqi» mühakiməsi: «Ancaq bir iş var. Qədir ölübdür… Mən 
onu tutub dama salsam, sabah məni öz sözüm ilə tutar, deyər 
ölmüşdümsə, niyə qalaya basdırırdın?» Məntiqsiz məntiqi: «Bir 
yana baxanda Qədirin diriliyinə barmaq boyda sübut, şahid 
yoxdur… Dirilmisən, dirilmisən, a donuz oğlu, hanı kağızın, hanı 
sübutun?.. Yüz gün ləlisin ki, «Qədirəm!» Kim inanar?» Guya 
həmişə düşündüyü məsələlər: «Dünyanın işi…» «Müsəlmanların 
işi…» Nitqindən bir element: «Burada, zad demişkən, qamas-
qamas». Dünya haqqında qənaəti: «Dünya dediyin çörəkxanadır. 
Bu vurhavurda kimi bişirir, kimi aşırır. Hamı istəyir təndir başında 
olsun». Başqaları böyük sayıb onun yanına şikayətə gələndə: 
«Özünü bərk çəkdi. Qaşlarını çatdı. Bir «millət xadimi» kimi 
səbirlə… dinləməyə başladı». Özündən razılığı və böyük ixtiyar 
sahibi olması barədə: «Orada (hakimiyyətdə – Q.K.) oturan biz 
deyilikmi?» «…mən ki qabaqdayam, hökumət öz əlimizdədir». 
«Kimi deyirsən yıxım, kimi deyirsən tikim. O bizim əlimizdədir». 
«İxtiyarat özümüzdədir». Böyüklər yanında hörməti: «Şəhərdə elə 
hörmətim var, bütün kəndi selə verəm, bir deyən olmaz, a bəy, 
gözün üstə qaşın var». Danlaq tərzi: «Mən ki qabaqda varam, sən 
qulluq eləməyib bəs kim eləyəcək?» 
 420
Bəbir bəyin hərəkət, davranış, təfəkkür, danışıq və vərdişləri 
ilə bağlı başqa anaxronizmləri da göstərmək olardı. Lakin bəyin 
bir satirik obraz kimi necə işlənmiş olduğunu görmək üçün bunlar 
da kifayətdir. Verdiyimiz misalların əksəriyyəti bəyin öz 
dilindəndir və ya onun öz mühakimə tərzinə uyğun qurulmuşdur. 
Bunların hər biri öz komik effekti ilə əsərin ümumi satirik 
ahənginin formalaşmasına təsir edir. 
Nəzərdən keçirdiyimiz faktlar göstərir ki, satirik əsərlərdə 
anaxronizmlərlə ifşa üsulu komizm yaratmaq baxımından xüsusi 
rola malikdir və yazıçının sənətkarlıq qüdrəti ictimai həyatda, 
məişətdə və insan təfəkküründə müşahidə olunan anaxronik 
halların satirik təsvir və tipikləşdirmə prosesində ustalıqla seçilib 
bədii əsərə daxil edilməsi və obrazın xarakterinə uyğunlaşdırılması 
ilə möhkəm bağlıdır. 
 
 
KOMİK ANLAŞILMAZLIQ ÜSULU 
 
Satirik-yumoristik əsərlərdə gülüş emosiyaları yaradan 
üsullardan biri də  a n l a ş ı l m a z l ı q d ı r.  Gözlənilməzlik 
kimi, komik anlaşılmazlıq da geniş fəaliyyət dairəsinə malikdir. 
Bəzən bədii əsərin süjeti bütövlükdə anlaşılmazlıq üsuluna 
əsaslanır və hadisələrin qeyri-məntiqi gedişi, obyektiv əsas 
olmadan yaranan narazılıq, münaqişə, yanılmalar, süjetin 
təsadüflər üzərində qurulması bədii əsərin komik təsirlilik 
imkanlarını gücləndirir. Anlaşılmazlıq o zaman əmələ gəlir ki, 
obraz eşitdiyi, gördüyü hadisənin mahiyyətini, həqiqi gedişini dərk 
etmir, onu özü başa düşdüyü şəkildə yozur və ya tamamilə başqa 
cür mənalandırır. 
Komik effekt yaratmağın bu üsulundan hələ vaxtilə 
M.F.Axundov istifadə etmişdir. «Hekayəti-xırsi-quldurbasan»da 
Fok ilə Tarverdinin bir-birini quldur sayıb qorxmaları, 
«Sərgüzəşti-mərdi-xəsis»də Hacı Qara ilə bəylərin ilk görüşü 
 421
anlaşılmazlıqdan doğan komik effektə malikdir. Sonralar 
N.Vəzirov, Ə.Haqverdiyev, S.S.Axundov da dram və nəsr 
yaradıcılığında anlaşılmazlıq texnikasına geniş yer vermişlər. 
C.Məmmədquluzadə isə anlaşılmazlıq komizminə kəskin satirik 
məna yükü əlavə etmişdir. «Danabaş kəndinin məktəbi» pyesində 
çar məmurlarının məktəb açmağa çalışmaları, fikrin qəliz 
ifadəsindən, avamlıq və gerilikdən kəndlilərin bu cür təşəbbüsü 
dəhşətli bir şey kimi qarşılamaları, uşaqları gərmə  qalaqlarında 
gizlətmələri anlaşılmazlıqla bağlıdır. 
Ü.Hacıbəyov musiqili komediyalarında bu üsulun 
imkanlarından daha çox istifadə etmiş, «O olmasın, bu olsun», 
«Arşın mal alan» əsərlərində bir çox epizodları bu üsulla 
qurmuşdur. 
Anlaşılmazlıq obrazla tamaşaçı, oxucu arasında deyil, başlıca 
olaraq, obrazlar arasında olur. Oxucu, tamaşaçı əsəri ardıcıl 
izlədiyi üçün, adətən, hadisələrin mahiyyətini, obrazların niyyətini 
düzgün anlayır. Doğrudur, elə situasiyalar, epizod və detallar olur 
ki, hadisə oxucu, dinləyici, tamaşaçı üçün də anlaşılmazlıq törədir. 
Lakin bu hal ani və keçici xarakter daşıyır. Anarın «Zəncir» 
əsərində Əvəz Əvəzovu müdirin yanına buraxmayan katibə onun 
getmək istədiyini görüb «mojet bıt» deyə üstünə atılarkən oxucu 
güman edir ki, o, peşman olub, Əvəzə kömək etmək, yol 
göstərmək istəyir, lakin dərhal məlum olur ki, katibə ətirdən 
danışırmış, Əvəz Əvəzovdan «mojet bıt» ətrinin iyini alıbmış. 
Burada oxucunu ani olaraq çaşdıran, anlaşılmazlıq yaradan cəhət 
omonim ifadənin mənasından gözlənilməz istifadədir. 
Komizm obrazlar arasındakı anlaşılmazlıqdan doğur, onların 
düşdüyü vəziyyətdən, şəraitdən asılı olur. Anlaşılmazlıq 
situasiyalarında obrazların mənəvi, psixoloji, cismani  
keyfiyyətləri mühüm rol oynayır. Anlaşılmazlıq nəticəsində obraz 
lazımsız çətinliklərlə üzləşməli olur, məntiqi normalara uyğun 
olmadan yaranan vəziyyət – asan işin süni surətdə çətinləşdirilməsi 
gülüş emosiyaları yaradır; obrazlar süni surətdə çətin və üzüntülü 
 422
vəziyyətlərə düşürlər, bəzən də yanlışlıq, aldanış üzündən özlərini 
rahat, xoşbəxt hiss edə bilirlər və bütün bu cür əks vəziyyətlər 
komik effekt yaradır. «O olmasın, bu olsun» musiqili 
komediyasında Məşədi İbadla Sərvərin münasibətləri, Məşədinin 
keçirdiyi iztirablar, «öz dayısıdır» deyə Rüstəm bəyin onu 
aldatması, Məşədinin toyu tez eləməyə çalışması; «Arşın mal 
alan»da Soltan bəyin Əsgəri arşınmalçı kimi tanıması, Gülçöhrə 
əvəzinə Asyanın qaçırılması, xalanın bəzən «kişi» çıxması, 
Gülçöhrənin saqqallı kişiyə – Əsgərin atasına qaçırıldığını güman 
edib özünü Öldürmək istəməsi və bir çox başqa epizodlar 
Ü.Hacıbəyov tərəfindən eyni üsulla yaradılmışdır. Ü.Hacıbəyov 
komediyalarındakı bu ənənəni S.Rəhman daha çox inkişaf 
etdirmişdir. «Ulduz» musiqili komediyasında sədr Qədirlə 
Ulduzun, «Hicran»da Mitoşla həkimlərin münasibətində 
anlaşılmazlıqdan doğan komizm vardır. «Əliqulu evlənir» 
komediyasında Nazlı ilə Əliqulunun, Əliqulu ilə Gövhərin, Kamal 
ilə Əliqulunun münasibətlərində də dramaturq eyni üsula 
əsaslanmışdır. 
Anlaşılmazlıq hadisələrin qeyri-məntiqi gedişi və ya qarşılıqlı 
münasibətləri qeyri-məntiqi anlama ilə bağlı olduğundan bəzən 
onu məntiqi normaların pozulması üsuluna daxil edirlər.1 
Əslində isə o, incəsənətdə gözlənilməzlik texnikasına bərabər 
müstəqil bir komizm üsulu kimi fəaliyyət göstərir. 
20–30-cu illərin nəsr ustaları digər yazı maneraları ilə yanaşı, 
komik anlaşılmazlıq üsuluna da müraciət etmişlər. B.Talıblının 
«Dirək», Qantəmirin «Kolxozstan» povestlərində, Mir Cəlalın 
«Dirilən adam» romanında və həmin yazıçıların bir sıra 
hekayələrində ümumi komik fonun təşkili bir sıra hallarda 
anlaşılmazlıq texnikası ilə bağlıdır. 
Hər cür anlaşılmazlıq komizm yaratmır. Gülüş emosiyaları 
doğuran anlaşılmazlıqlar komik xarakterdə olur. 
                                                 
        1 Áàõ. Á. Ä ç å ì è ä î ê. Î êîìè÷åñêîì. Ïåðåâîä ñ ïîëüñêîãî. Ì., «Ïðî-
ãðåññ», 1974, ñ.65. 
 423
Komik anlaşılmazlığın əmələ gəlmə səbəbləri müxtəlifdir. 
Burada həm dil vasitələrinin, həm də bir sıra başqa əlamətlərin 
rolu vardır. 
Anlaşılmazlıq ən çox sözün, ifadənin çoxmənalılığından, bədii 
mətnin ikiplanlılığından irəli gəlir. Sözün nəzərdə tutulan mənası 
deyil, müəyyən situasiyada başqa mənası başa düşülür və nəticədə 
obrazlar arasında anlaşılmazlıq yaranır. Bu cəhət süjetlə bağlı 
münaqişənin süni surətdə gücləndirilməsinə, hadisələrin 
gözlənilməz istiqamətdə inkişafına, xarakterin daha sürətlə 
açılmasına səbəb olur. Qantəmirin «Buğda quyusu» hekayəsində 
yalançı axund uzunboğaz Fərəc məhərrəmlik günlərində mal-pul 
toplamaq üçün camaatı müxtəlif hadisələrlə aldatmaq, ağlatmaq 
istəyir: «–Ərz olsun… Bu məhərrəm ayı matəm və təziyə ayıdır. 
Evladi-peyğəmbəri bu ayda öldürüblər». Tərəkəmə camaatının 
replikalarından aydın olur ki, min illərlə söylənilən bu cür 
hadisələrə yaxşı bələd olanlar da var, bixəbərlər də çoxdur. Müəllif 
bunu iki replika ilə əsaslandırır. Xəbərsizlərin bu cür hadisələrə 
münasibəti anlaşılmazlıqdan doğan komizm yaradır: «Ay 
bədsüdlər! Bir sakit olun görək, adam öldürüblər deyirlər, qoyun 
eşidək. Görək ölən kimdir, dayna!» Hadisələrə daha çox bələd 
olanlar isə axundu ifşa edirlər, onun qələtini çıxarırlar. Lakin 
uzunboğaz Fərəc də özünü o yerə qoymur, ayıq kəndlilərdən biri: 
«Axund, burasını doğru demədin, imam Həsəni qıyma-qıyma 
doğramayıblar, ona zəhər verib öldürüblər» dedikdə özünü itirmir, 
yenə sözün çoxmənalılığı ilə canını qurtarır: «Bəli… həzarat… 
imam Həsənə zəhər verdilər. O elə bir zəhər idi ki, onun 
bağırsaqlarını qıyma-qıyma doğradı». Bu replika baş verən ani 
anlaşılmazlığın (əslində, axundun din tarixi ilə bağlı 
savadsızlığının) çoxmənalılıqla dəfidir. 
Sözlərin müxtəlif mənalarda başa düşülməsi isə rəngarəng 
səbəblərlə – obrazın yaşı, xarakteri, savad dərəcəsi, düşdüyü 
vəziyyət və s. ilə əlaqədardır. S.Dağlının «Adam yalan danışmaz» 
 424
hekayəsində bəzi replikaların komizmi uşaq təfəkkürü ilə bağlı 
anlaşılmazlıqdan irəli gəlir: 
«–Balkonunuz haraya baxır? 
– Balkonumuz mamama baxıl, olda tək özü paltal səlil». 
Bəzən obraz sözün situasiyaya uyğun mənasını deyil, qəsdən 
başqa mənasını dialoqa cəlb etməklə komik effekt yaradır: 
G ü l ü m s ə r o v: Yox, yazma, dayan! Yaxşısı budur, cır! 
M ö h s ü n. «Cır»ı elmi mənada başa düşüm? (S.Rəhman. 
«Ulduz») 
Gülümsərov aşkar şəkildə kağızı cırmağı əmr etdiyi halda, 
Möhsün kinayə ilə sözü başqa mənaya istiqamətləndirir. Bunun 
əksinə olaraq, komik effekt obrazın ümumi hazırlığı, xarici aləmi 
qavrama imkanları ilə də bağlı olur. Artıq söz işlətməyi daim 
qadağan edən tikinti rəisi Nəsirovla işçilərin dialoqu: 
B i r i n c i  i ş ç i: Bu cür böyük tikintini başa çatdırırıq, heç 
gəlməmək olar, Nəsirov yoldaş? 
N ə s i r o v. Yoldaşsız! 
İ k i n c i  i ş ç i. Əlbəttə, yoldaşsız. Arvad-uşağı gətirsək, əl-
ayağımıza dolaşarlar. (S.Rəhman. «Xoşbəxtlər») 
Nəsirovun artıq söz kimi qadağan etdiyi «yoldaş» sözünü 
ikinci işçi «arvad-uşaq» mənasında başa düşür. 
Bədii əsərdə anlaşılmazlıq bəzən obrazın xarakteri, davranışı 
ilə bağlı olur. Ailədə də özünü «müdir» kimi aparan Əliqulu 
səmimi ailə söhbətlərini süni surətdə ictimai işlə, idarəçiliklə 
bağlayır, müsahiblərini başa düşmək istəmir: 
G ö v h ə r. Bir oğlan var, səni onunla tanış eləmək istəyirik. 
X ə l i l. Aqronomdur. 
Ə l i q u l u. Bizdə aqronom yeri yoxdur. 
X ə l i l. Qulluğa girmək istəmir, ey… 
G ö v h ə r. Səninlə tanış olmaq istəyir. 
Ə l i q u l u. Qız deyiləm ki, mənimlə tanış olur. («Əliqulu 
evlənir») 
 425
Komik anlaşılmazlıq sözlərin omonim mənaları, yaxın 
səslənən müxtəlif mənalı sözlərin – omoformların, paronimlərin 
müəyyən situasiya və şəraitdə doğurduğu gözlənilməz mənalarla 
bağlı olur. B.Talıblının «Dirək» povestində «material» sözü ilə 
bağlı belə bir detal vardır: öz əməllərinin nəticəsindən ehtiyat edən 
Səməd «məsul yoldaş»ın dediyi «material» sözünü şikayət 
məktubları mənasında anlayaraq təşvişə düşür, hücuma hazırlaşır, 
lakin həmin dəqiqə sözün «taxta-şalban» mənasında işlədildiyini 
başa düşüb sakitləşir. 
Komik anlaşılmazlıq yaxın səslənən sözlərin qarışdırılması ilə 
daha çox yaranır. Bu üsulun ən tipik nümunəsinə Ə.Haqverdiyevin 
«Qiraət» hekayəsində rast gəlirik: 
«– Məşədi, məşədi. 
– Hımm! 
– Günortaya nə bişirim? 
– Loblu… loblu… 
– Nə deyirsən? 
– Loblu… loblu… 
Günorta zamanı məşədi yuxudan ayıldı. Soruşdu: 
– Arvad, nə bişirmisən? 
– Lobyalı qovurma. Özündən soruşdum, dedin lobyalı 
qovurma!..» 
Nataşadan «löblö» sözünü öyrənmək istəyən məşədi yuxuda 
da bu sözü  təhrif edilmiş şəkildə tələffüz edir, arvadı isə bunu 
«lobyalı qovurma» kimi başa düşür. 
Qantəmirin «Düzəlmədi» hekayəsində bütün əhvalat 
«Məhəmmədəli» sözündə «Əli»nin düşməsi, «Məhəmədəli 
Əliqulu oğlu» əvəzinə, bu adın sənədlərdə «Məhəmməd Əliqulu 
oğlu» şəklində yazılması üzərində qurulmuşdur. «Əli» sözü 
obrazın adının sonunda, atasının adının əvvəlində olduğu üçün 
sürətli nitq prosesi bu iki sözü yaxınlaşdırır və diqqətsizlik 
nəticəsində yazıda biri unudulur. Məhəmmədəli idarə müdirini 
«başa salmağa» çalışır: «Qoy mən səni başa salım: orada iki Əli 
 426
olasıdır. Biri mənim ayağımda, o biri də atamın başında. Mənim 
ayağımdakı Əli qələmdən düşüb, yazılmayıb, götür ayağımın 
Əlisini köçürt bir kağıza, ver əlimə». Anlaşılmazlığın bir səbəbi də 
idarə müdirinin müsəlman adlarına, müsəlman yazısına bələd 
olmamasıdır. Məhəmmədəlinin bu cəhətə gizli istehza ilə 
qurulmuş nitqi müdiri daha da əsəbiləşdirir: «– Çto takoe bir əl, 
iki… əl? Priçem zdes tvoy ruk ili noq? Ə ne ponimaö!..» 
Yaxın səslənən müxtəlif sözlərin – paronimlərin vasitəsilə 
anlaşılmazlıq komizminin yaxşı nümunələrinə Anarın nəsrində rast 
gəlirik. Dostlarını qonaq çağıran müəllim Əhməd Nəzər 
«qonaqlıq» üçün  heç bir əməli hazırlıq görmür, dostlarını sözlə 
doyurmağa çalışır: 
«– Otağın nə dardı, ay Nəzər? 
– Otağın darlığına nə baxırsan, adamın gərək qəlbi gen 
olsun… 
– Ay Nəzər, nərdin var? 
– Nərdim yoxdur, dərdim var. 
– Ha tərəfə gedim, ay Nəzər? 
– Ha tərəfə gedirsən get, təki məqsədin aydın olsun… 
– Qaranlıqdır, ay Nəzər, işığı yandırsana? 
– İnsanın zəkası işıq saçmalıdır…» 
Qonaqlıq əlaməti görməyən qonaqlar, nəhayət, bu cür 
anlaşılmazlıq içərisində anlamağa başlayırlar ki, Nəzər müəllim 
onları kələm qonaqlığına yox, kəlam qonaqlığına dəvət edib. 
Ümumən, Anar paronimlər komizmindən istifadəyə hərdən 
meyil edir: 
«Korrektorun xətası üzündən bir neçə səhv getmişdir: «Hər 
şey zəhləmgetmişlərindir» əvəzinə «hər şey zəhmətkeşlərindir» 
oxunmalıdır. 
«Tartan Partanov ən səfeh alimlərdəndir» əvəzinə «Tartan 
Partanov ən fəsih alimlərdəndir» oxunmalıdır. 
«Cavanlarımız gözəl kifirlərlə yaşayır» əvəzinə, 
«Cavanlarımız gözəl fikirlərlə yaşayır» oxunmalıdır». 
 427
Anlaşılmazlıq tamamilə əlaqəsiz sözlərin əlaqələndirilməsi 
yolu ilə də yaradılır. Belə hallarda vərdişolunmuş söz əvəzinə, 
eyni cür və ya yaxın səslənən tamamilə fərqli söz işlədilir. 
M.F.Axundov «Hacı Qara»da bu üsuldan istifadə etmişdir: 
X u d a v e r d i.  Salaməleyk! Hacı, atanızın ismi-şərifi nədir? 
H a c ı  Q a r a. Əleykəssalam! Naşurun topu neçiyədir? 
Anlaşılmazlığın bu üsulu obrazın sənət, peşə aləmi ilə bağlı 
olduğu kimi, sualın gözlənilməzliyindən də irəli gələ bilir: 
«–Bağışlayın ha, maraqlanıram. Siz qaşınızı qırxdırmırsınız 
ki? 
– Mən başımı hər ildə bir dəfə qırxdırıram». (S.Rəhman. 
«Vəfasız») 
Anlaşılmazlığın bu cür ifadə tərzi dildə komik kalamburların 
yaranmasına səbəb olur: 
F a t ı. Qoy tək baxsın, qardaşım tündməzacdır. 
Q ı z b a c ı. İtməcazdır?  (S.Rəhman. «Hicran») 
Yaxud: 
M u s a: Əlqanisətin müstəqrizəlrəzin. 
S a l m a n o v. Nə deyir? 
M i r z ə  H ü s e y n. Deyəsən, istiqrazdan danışır. 
(S.Rəhman. «Toy») 
Bəzən anlaşılmazlıq sözün məcazi mənası ilə bağlı olur. 
Dialoqun qarşılıqlı replikaları ilə çıxış edənlərdən birinin ifadə 
etdiyi məcazi fikri digəri həqiqi mənada başa düşür və əmələ gələn 
anlaşılmazlıq obrazların komik vəziyyətə düşməsinə səbəb olur: 
K a m a l. Mən sizin evinizdə ən bahalı, ən qiymətli cəvahirat 
üçün gəlmişəm. 
Ə l i q u l u. Obe-xe-esdən? 
«Cəvahirat» dedikdə Kamal Əliqulunun qızını nəzərdə tutur, 
Əliqulu isə bu sözü həqiqətən qiymətli əşyalar mənasında başa 
düşür. 
Anlaşılmazlıq fikrin şivə leksikası, alınma və terminoloji 
sözlərlə ifadəsi nəticəsində də yaranır. Anlaşılmazlığın bu cür 
 428
təzahür halları obrazların dünyagörüşü və savad dərəcəsindən asılı 
ola bilir. Vaxtilə «Danabaş kəndinin əhvalatları»nda 
C.Məmmədquluzadə Xudayar bəyin savadsızlığını bu yolla ifşa 
etmişdir. Böyük bir kəndin katdası axundun dilindəki «məxfi» 
sözünün mənasını anlamaqda çətinlik çəkir: 
«–Qulaq as, sözümü qurtarım. Bəli, bu iş gərək məxfi qala. 
– Necə gərək qala?» 
Bu üsuldan S.Rəhman da istifadə etmişdir. 
Terminoloji ədəbi dil sözü ilə Mitoş Dadaşbalanı «çətin» 
vəziyyətdə qoyur: 
D a d a ş b a l a. Əlqərəz, bir azdan gördüm, hər tərəfə ətir 
qoxusu yayıldı, Hicran xanım budur gəldi. 
M i t o ş. Təsvir elə. 
D a d a ş b a l a. Neyləyim? 
Belə bir situasiyada Mitoşun guya başı çıxan adamlar kimi 
dediyi «Bu, ədəbi sözdür, sən başa düşməzsən» cümləsi də komik 
effekt yaradır. 
Komik əsərlərdə sözün, ifadənin xalq etimologiyasına uyğun 
dərk olunması da anlaşılmazlığa səbəb olur. S.Rəhmanın «Yalan» 
pyesində Tərlan xanımın dediyi «bonjur» sözünü Aslan «borjom» 
kimi başa düşür. Ə.Haqverdiyevin «Sağsağan» pyesində mollanın 
öz-özünə dediyi «cibillən-kəsira, əfəlləm-təkunu təqulun» sözlərini 
Fatmansa zərbəçi dəstə ilə kolxoza köməyə getmiş əri Tarıqulu 
haqqında bəd xəbər kimi yozur: «Deyir, Tarıqulunun cibini 
kəsiblər, özünü də iflim-iflim eləyiblər». 
Anlaşılmazlıq nitq vasitələrinin ixtisarı ilə də yaranır. S.Rəh-
manın «Xoşbəxtlər» pyesində katibə Sənubər ixtisarla danışır. 
Lakin bu yalnız ilk anlarda anlaşılmazlıq törədir. Anarın 
«Marallarım» hekayəsində lap böyük redaktor «dahi» ola-ola nə 
üçün yazmadığının səbəbini tək bir «iynə» sözü ilə izah edir, hamı 
heyrətdə qalır və yalnız sonra başa düşürlər ki, lap böyük redaktor 
məsəl deyirmiş: «İynə hamını bəzər, özü lüt gəzər». Anar 
«Zəncir»də də bu üsuldan istifadə etmişdir: «İki əkiz qardaşım: 
 429
Valid və Xalid. Validi gərək dama federasiyasına prezident 
düzəltsin. Xalidi də dəlixanaya… 
– Dəlixanaya prezident?» 
Anlaşılmazlıq obrazın xarakterindən, fiziki keyfiyyətlərindən 
(karlıq, korluq və s.), hərəkət və davranış tərzindən, vərdiş və 
adətlərindən doğur. Obrazın düşdüyü şərait, daxili-ruhi vəziyyəti, 
xarici aləmə münasibəti bədii əsərdə komik anlaşılmazlıq 
situasiyaları yaradır. Bəbir bəyin («Dirilən adam») öz aləminə 
qapılması nəticəsidir ki, o, Qədirin ölümü barədə Məşədi 
Cahangirin gətirdiyi şad xəbəri almır, eşitmir, elə «Həə… Belədir. 
Dünyanın işi» deyib durur. Halbuki bu xəbəri eşitsə, çox sevinərdi. 
Əvəz Əvəzovla taksimotor parkının direktoru Sadıq Sadıqovun 
aşağıdakı dialoqu tərəflərdən hər birinin başqa bir «aləmdə» 
olduğunu göstərir: 
«–Salam,  – dedi. 
Sadıqov dönüb ona baxdı və dedi: 
– Dağlara getdi. 
Əvəzov: 
– Aa, – deyə razılaşdı, sonra xəbər aldı: 
– Kim? 
Sadıqov: 
– Dambadaram, – dedi, – zəhrimar gəlmir. 
–Bəs niyə gəlmir? 
– Mən nə bilim, zibil gəlmir ki, gəlmir. Bambaradam, tfu. 
Əvəz Əvəzov: 
– Çoxdan gedib? 
Sadıq Sadıqov tərs-tərs ona baxdı: 
– Kim? – dedi. 
– O da… 
– Kim, o? 
– Dağlara gedən? 
– Hansı dağlara?..» (Anar. «Zəncir») 
 430
Məlum olur ki, qırx günə də qəbuluna düşülməsi mümkün 
olmayan, «mojet bıt»ın köməyilə üzünü gördüyü direktor Sadıq 
Sadıqov şeir yazırmış və üzünə baxsa da, əslində, Əvəz Əvəzovun 
– tanımadığı bu adamın gəlişindən xəbərsiz imiş. «Dağlara gedən» 
də onun qəlbi imiş, «gəlməyən» də qafiyə. 
Anlaşılmazlığın bu növü bəzən huşsuzluqla bağlı olur. S.Rəh-
manın «Əliqulu evlənir» komediyasında Xəlilin xarakteri daha çox 
bu üsulla açılır. 
S.Rəhman ayrı-ayrı epizod və detallarla yanaşı, bəzən süjetin 
əsas dönüşlərini də anlaşılmazlıq üzərində qurmuşdur. 
«Xoşbəxtlər» və «Əliqulu evlənir» pyeslərində hadisələr bu yolla 
inkişaf etdirilir. Bu hal təkcə S.Rəhman yaradıcılığına deyil, son 
dövrlərdə meydana çıxan bəzi musiqili komediyalara da aiddir. 
Həm də hiss olunur ki, bəzən anlaşılmazlıq  üsulunun 
imkanlarından gülüş doğurmaq üçün süni şəkildə istifadə olunur, 
hadisələrin ümumi gedişi əsaslandırılmadan təsadüflər və 
anlaşılmazlıqlar üzərində qurulmaqla süjetin ümumi inkişafı qeyri-
təbii yolla aparılır. Nəticədə, ictimai gülüş əvəzinə, mənasız boş 
hırıltılar yaranır. 
Anlaşılmazlıq bir çox hallarda gözlənilməzliklə birgə təzahür 
edir. B.Talıblının «Xortdan» hekayəsində hadisələr gözlənilməzlik 
və anlaşılmazlıqdan doğur. Bəbir bəyin («Dirilən adam») 
nişanbazlığa getdiyi gecənin təsviri – bəyin Qumrunun yanında 
«yad adam» görməsi, Qədirin xortdamaq xəbəri, camaatla 
görüşmək istəməsi və camaatın ondan qaçması və s. anlaşılmazlıq 
və gözlənilməzlik üsullarına əsaslanır. Anarın qurduğu aşağıdakı 
dialoqda da bu cəhət aydın müşahidə edilir: 
«–Əziz müəllif, tutalım ki, biz sənin bu hekayəni olduğu kimi 
çap elədik. Bəs Yeni Zelandiya? 
– Kim? – mənə elə gəldi ki, səhv eşitmişəm. 
– Yeni Zelandiya, deyirəm. 
– …?» 
 431
Lap böyük redaktor anlaşılmazlığa səbəb olan bu gözlənilməz 
sualı ilə demək istəyir ki, küçədəki telefon aparatlarının yaxşı 
işləmədiyini bildikdə Yeni Zelandiya oxucuları bizim haqqımızda 
nə düşünərlər… 
Bütün başqa komizm üsulları kimi, komik anlaşılmazlığın da 
təzahür imkanları geniş və zəngindir. 
Bədii ədəbiyyatla yanaşı, incəsənətin başqa növlərini də 
nəzərdən keçirməklə, komizmin təzahür vasitələri və komizm 
üsulları barədə daha kamil və daha ətraflı ümumiləşdirmələr 
aparmaq mümkündür. 
 
 
 432
 
NƏTİCƏ 
   
1. K o m i z m – bir  termin kimi, geniş mənaya malik olub, 
satira və yumoru əhatə edir; başqa sözlə, satira və yumor 
komizmin bərabərhüquqlu formalarıdır. 
Filoloji və estetik ədəbiyyatda k o m i z m  ü s u l l a r ı  ilə  k 
o m i z m  v a s i t ə l ə r i qarışdırılmış və eyniləşdirilmişdir.  
Komizm vasitələri – komizmin dil vasitələri ilə yanaşı, gülüş 
yaradan başqa vasitələri də (əşya detalları, geyim, hərəkət, mimika 
və s.) əhatə edir. Komizmin dil vasitələrinə fonetik, leksik, 
frazeoloji və qrammatik vasitələr daxildir. 
Komizm üsulları – ümumi və geniş anlayışdır. Üsullar 
vasitələrdən doğur, dil vasitələrinin (eləcə də digər vasitələrin) 
yazıçının ümumiləşmiş yazı maneraları dairəsində işlədilməsi ilə 
formalaşır. Başlıca komizm üsulları: kölə dili, əksinə söyləmə 
(kinayə), deformasiya, gözlənilməzlik, uyğunsuzluq, 
anlaşılmazlıq və anaxronizmlərlə ifşa üsullarından ibarətdir. 
Komizm vasitələri kimi, komizm üsulları da həm dil materialı 
əsasında, həm də başqa vasitələrlə reallaşır və buna görə də 
estetikanın, ədəbiyyatşünaslıq və dilçiliyin tədqiq obyektinə  daxil 
olur. 
İncəsənətdə və o cümlədən bədii ədəbiyyatda komizmin 
yaranma yolunu bu cür ümumiləşdirmək olar: obyektiv gülüş 
(gülünc, komik) – komizm vasitələri (dil vasitələri – fonetik, leksik, 
frazeoloji, qrammatik vasitələr və qeyri vasitələr) – komizm 
üsulları (kölə dili, kinayə – əksinə söyləmə, deformasiya, 
gözlənilməzlik, uyğunsuzluq, anlaşılmazlıq, anaxronizmlərlə ifşa 
üsulları…) – komizm formaları (yumor, satira) – nəticə-gülüş 
(komizm): təbəssüm, gülüş, şən gülüş, qəhqəhələr, homer 
qəhqəhələri, acı gülüş, qəhərli gülüş, göz yaşları içərisində 
gülüş… Burada komizm vasitələri, komizm üsulları və komizmin 
formaları üst-üstə düşür, bunların arasında zaman hüdudu yoxdur. 
 433
Müəyyən zaman hüdudu obyektiv gülüşlə (gülünclə) onun təsviri, 
gülüş obyekti ilə onun dərk olunması, qələmə alınması arasında və 
nəticə-gülüşlə oxucunun onu dərk etməsi arasında mövcuddur. 
Bir çox əsərlərdə komizm formaları gülüş qammasının 
çalarları ilə eyniləşdirilmişdir. 
Komizmin mənbəyi həyatdakı eybəcərliklər, yaramazlıqlar, 
mənfiliklərdir. Lakin hər cür eybəcərlik deyil, ifadəsi oxucuda 
gülüş emosiyaları yaradan eybəcərliklər komizm doğurur. Komizm 
z i d -       d i y y ə t l ə r d ə n doğur. 
Satira nədir, hansı bölgüyə daxil edilməlidir? – suallarına 
müxtəlif şəkildə cavab verilir. Bəziləri satiranı ədəbi növ, bəziləri 
janr, bəziləri isə bədiilik prinsipi adlandırmışlar. Satiranı ədəbi növ 
hesab etmək doğru deyildir və bu sahədə Aristotelin lirik, epik və 
dramatik növlərdən ibarət bölgüsü öz hökmünü saxlayır. Satira 
bütün janrlara aid olduğundan onu janrlar üzrə də qruplaşdırmaq 
faydasızdır. Satira və yumoru obyektiv aləmi, insan düşüncəsini 
əks etdirməyin b ə d i i l i k  p r i n s i p i kimi izah etmək daha 
düzgündür. 
2. Komik sənət adi ümumişlək-emosional sözləri  deyil, 
ekspressiv çalardan məhrum olan terminləri, terminoloji söz və 
birləşmələri də satira və yumor vasitəsinə çevirmək, əlavə 
mənalarla yükləmək, sözlərin komik potensialını üzə çıxarmaq 
qüdrətinə malikdir. Bu cəhət Qantəmir, Mir Cəlal, S.Rəhman 
yaradıcılığına da aiddir. Sənətkarın ədəbiyyatdakı ümumi 
mövqeyi, sevimli fiqurları, fərdi üslubu, vərdiş etdiyi üsullar onun 
bədii dilinə – praktik işinə də ciddi təsir edir, onun üslubunu 
şərtləndirir. Məsələn, Qantəmir əksərən hekayəni aryı-ayrı sözlərin 
komik təfsiri üzərində qurmuşdur (bu üsul C.Məmmədquluzadənin 
felyeton yaradıcılığında daha fəaldır). S.Rəhmanda sözlərin 
komizmi daha çox komik kalamburlara əsaslanır; Mir Cəlal 
nəsrində sözlərin məcazilik, çoxmənalılıq, metaforlaşdırma yolu 
ilə komizmi üstünlük təşkil edir. 
 434
Bunlar sözdən istifadənin nəzərə çarpan bir cəhətidir və bu cür 
cəhətlər çoxdur. Komik mühit, sözlərin mətn daxilində başqa söz 
və ifadələrlə gözlənilməz əlaqələndirilməsi leksik vahidlərin 
komik rəng almasında mühüm şərtdir. 
20–30-cu illərin nəsrində sözlərin komik effekt yaratma 
imkanları, kinayə intonasiyası istisna edilməklə, üç cəhətlə 
bağlıdır: 1) leksik vahidlərin bir qismində mənanın tarixən komik 
keyfiyyətdə formalaşması; 2) leksik vahidlərin gözlənilməz 
polisemantizmi, omonimlik, antonimlik və sinonimliyi; 3) müxtəlif 
sahələrə məxsus sözlərin üslubi mövqeyinin dəyişdirilməsi. 
 Nəsr dilində – ümumi mətn mühitində ayrı-ayrı sözlərin 
xüsusi komik yükü daha aydın nəzərə çarpır. Bu hal sözlərin 
məcaziliyi, çoxmənalılığı, antonimliyi ilə yanaşı, üslubi 
mövqeyinin dəyişdirilməsi, tək-tək sözlərin "yad" mühitə düşməsi, 
cümlədə sözlər arasında vərdiş olunmuş təbii semantik əlaqənin 
qırılması, gözlənilməz semantik əlaqələr yaradılması yolu ilə baş 
verir. 
Leksik vahidlərin komik effekt yaratma imkanları çox 
genişdir. Dildə olan bütün söz və ifadələr kinayə intonasiyası ilə 
komik məna qazana bilir və bu hal sözlərin, ifadələrin komik 
potensialını iki qat artırır. Digər tərəfdən, dildə olan leksik (və 
frazeoloji) vahidlərin böyük bir qismi tarixən komik keyfiyyətdə 
formalaşmış olur. Zahirən komik çalardan məhrum kimi görünən 
söz və ifadələr isə mətn daxilində başqa söz və ifadələrlə 
əlaqələndirilmək yolu ilə komik keyfiyyət qazanır. Bu 
xüsusiyyətlər adi leksik vahidlərlə, ümumişlək sözlərlə yanaşı, 
alqışlara, qarğışlara, vulqar söz və ifadələrə də eyni dərəcədə 
aiddir. Dilin lüğət tərkibində xüsusi bir lay, bir təbəqə kimi yer 
tutan alqışlar, qarğışlar, söyüş sözləri möhkəm milli xüsusiyyətlərə 
malik olub, dilin ən qədim ifadəlilik vasitələrindəndir. Alqışlar, 
qarğış və söyüşlər, tədqiqatçıların fikrincə, qədim və müstəqil 
satirik "əsər"lərdən olub, atalar sözlərindən, məsəllərdən həcmcə 
daha kiçikdır. 
 435
Nəsr dilində  l e k s i k   a l l e q o r i z m l ə r i n  komik effekt 
yaratmaqda xüsusi rolu vardır. Leksik alleqorizmlər də alqış və 
qarğışlar kimi qədim olub, mənşə etibarilə müqayisələrlə bağlanır: 
tülkü kimi hiyləgər adamdır – tülkü kimi hiyləgərdir – tülkü 
kimidir – tülküdür. Metafora, metonimiya, epitet, oksimoron və 
müqayisələrin komik təbiəti, asanlıqla komizm vasitələrinə çevrilə 
bilmələri satira ustalarımıza geniş yaradıcılıq imkanları vermişdir. 
Trop növlərinə münasibət, onlardan istifadə intensivliyi yazıçının 
fərdi meyli, üslubu ilə bağlıdır. Məsələn, Qantəmir və Mir Cəlal 
yaradıcılığında  komik müqayisələrə meyil çox güclü olduğu 
halda, digər yazıçılarda bu coşqunluq hiss olunmur. Trop 
növlərinin komik keyfiyyətdə işlədilməsi Q.Zakir, M.F.Axundov 
sənəti ilə bağlıdır. "Molla Nəsrəddin" mərhələsi məcaz növlərini 
yüksək satira vasitələrinə çevirə bilmiş, Qantəmir, Mir Cəlal, 
S.Rəhman bu meyli yaradıcılıqla davam və inkişaf etdirmişdir. 
Bədii əsərlərdə, doğrudur, "danışmayan ad" olmur, lakin 
satirik-yumoristik əsərlərdə adların, rütbə, titul bildirən sözlərin 
"danışması", "obrazın səciyyəsi barədə hələ onun adından məlumat 
almaq məsələsi satira ustasını düşünməyə, axtarmağa vadar edir. 
Bu cəhətdən də bizim satira ustalarımızın yaradıcılığı uğurludur. 
Onlar adların komizm yaratma imkanlarından bol-bol istifadə 
etmişlər. Obyektiv reallıqda şəxsin adı onun xarakteri ilə 
şərtlənmədiyi halda, bədii əsərdə, xüsusən satirik-yumoristik 
əsərlərin dilində – obraza advermə prosesində onun xarakteri 
mütləq nəzərə alınır. 
Mirzə Cəlil və Ə.Haqverdiyev yaradıcılığından gələn ləqəbli 
adlar 20–30-cu illərin satirik nəsrində də əsas komizm 
vasitələrindəndir. Etimoloji adların dram və romanlara 
komediyalardan yayıldığı göstərilir. Lakin bizim ədəbiyyatda bu 
cür dil faktlarının yaranış etibarı ilə realist-satirik nəsrlə daha çox 
bağlı olduğu müşahidə edilir. 
3. F r a z e o l o j i   v a h i d l ə r   üç halda komizmə xidmət 
edir: a) kinayə intonasiyası ilə müşayiət edildikdə; b) dildə təbiətin 
 436
komik keyfiyyətdə formalaşmış olduqda; v) komik fonda başqa söz 
və ifadələrlə ustalıqla əlaqələndirildikdə. Bunlardan əlavə, fərdi-
üslubi frazeoloji vahidlərin də komik emosiyalar yaratmaqda rolu 
böyükdür. Satirik yazıçı qeyri-satirik yazıçılar üçün nə lazımsa 
hamısından istifadə etməklə yanaşı, frazaların mənasına komik 
çalar verə bilmə qabiliyyətinə də malik olur. Satirik və yumoristik 
ifadələr qədim tarixə malik olduğu üçün hətta bəzən satirik janr 
kimi qiymətləndirilmişdir. 20–30-cu illər ədəbiyyatında komik 
frazeoloji vahidlər həm müəllif təhkiyəsində, həm də obraz 
nitqində işlədilmişdir. Müəllif  təhkiyəsində təsadüf edilən bir çox 
frazeoloji vahidlər əslində obraz düşüncəsinin məhsulu kimi  
seçilmişdir. Satirik-yumoristik ifadələr obraz nitqinin ən mühüm 
tipikləşdirmə vasitələrindəndir. Frazeoloji vahidlərin 
çoxmənalılığı, omonimlik, antonimlik, sinonimlik xüsusiyyətləri 
komik vəziyyət və situasiyalar yaratmaq üçün əlverişli dil 
vasitələridir. Bu sahədə loru, vulqar, şivə çalarlı və arqotik 
ifadələrin də müəyən rolu vardır. Frazeoloji kontaminasiyalar da 
komik fonda gülüş emosiyalarını gücləndirir. Kəmiyyət 
məsələlərinə gəldikdə, satirik və yumoristik əsərlərdə də feli 
frazeoloji vahidlər üstünlük təşkil edir. Nidayi frazeoloji vahidlər, 
alqış, qarğış, söyüş bildirən ifadələr də nəsr dilində komik effekt 
yaratmağa xidmət edir. 
Atalar sözləri, məsəllər, ibarələr, hikmətli sözlər, aforizmlər, 
ştamplar məhsuldar və intensiv işlənmə imkanlarına görə digər 
komizm vasitələri ilə müqayisədə məhdud olsa da, mənalılıq və 
komik situasiyanı gücləndirmə baxımından daha təsirlidir. 
Ümumxalq dilinin hazır ifadəlilik vasitələrindən olan atalar 
sözlərinə, məsəllərə komik don geydirmək sahəsində heç kəsi 
Mirzə Cəlil ilə yanaşı qoymaq, onun satirasındakı tünd boyanı heç 
bir milli sənətkarımızda axtarmaq olmaz. 20–30-cu illərin nəsr 
ustaları bu sahədə onun səviyyəsinə yüksələ bilməsələr də, 
məsəllərin, aforizmlərin, hikmətli sözlərin komik potensialından az 
faydalanmamışlar. 
 437
Atalar sözləri və məsəllərin hamısı komik yükə malik deyildir. 
Onların bir qismində komik çalar mətndən, intonasiyadan asılı 
olduğu halda (kinayə intonasiyası da bura daxildir), bir qismi 
komik keyfiyyətdə formalaşmışdır. Məsəllərin tərkib 
elementlərindən birinin ixtisarı, evfemistik və ya  vulqar sözlə 
əvəz edilməsi onların komik ahəng almasına ciddi təsir edir. 
Komik hazırcavablıq aforizmləri kəskin mənası və gülüş 
emosiyaları doğurması ilə diqqəti cəlb edir. 
4. XX əsrin əvvəllərində – "Molla Nəsrəddin"in inqilabdan 
əvvəlki fəaliyyəti dövründə  yüngül  gülüşlə ictimai ədalətsizlik və 
nöqsanlara, islam fanatizminə zərbə endirmək olmazdı. Bunun 
üçün güclü zərbə, ağır başlı gürz endirən bir qüvvə lazım idi. Bu 
qüvvə qəzəbli və dəhşətli satira – öldürücü, neştərləyici, 
zəhərləyici kinayə ola bilərdi. C.Məmmədquluzadə bu cəhəti 
duymuş və dövrün, ictimai şəraitin tələbi ilə "Molla Nəsrəddin" 
üslubunu yaratmışdır. Bu üslub həm son  dərəcə sadə idi, həm də 
kəskin idi, dahilik və sadəliklə hər kəsə öz həddini başa salırdı. 
C.Məmmədquluzadə kinayə intonasiyası ilə dilin hər cür ifadəlilik 
vasitələrini əks mənada işlətməyin kamil nümunələrini 
yaratmışdır. 
Kinayəli, eyhamlı dil mənşə etibarilə ezop üsulu ilə bağlı 
olduğu üçün C.Məmmədquluzadə inqilabdan əvvəlki nəsr və 
publisistikasında bu üsula geniş yer vermişdir. Ezop üsulundan  – 
kölə dilindən istifadə etmək sahəsində Mirzə Cəlilin sələfi 
M.F.Axundovdur. Mirzə Cəlil inqilabdan əvvəlki yazılarında ezop 
üsulundan ictimai-siyasi fikirlərini ört-basdır etmək, senzuradan 
gizləmək vasitəsi kimi istifadə etmişdir. Bununla yanaşı, ezop 
üsulu bir bədiilik üsulu kimi də yazıçıya və onun oxucularına zövq 
verir. İnqilabdan sonrakı illərdə isə ezopçuluq öz əhəmiyyətini 
itirmiş, "Molla Nəsrəddin" ictimai-siyasi bəlalar və islam fanatizmi 
ilə eyhamlı, kinayəli, məzhəkəli bir dil ilə mübarizə aparmışdır. 
"Molla Nəsrəddin" məktəbinə məxsus birinci dərəcəli komizm 
üsulu fikirdə tutulanın neqativ ifadəsi – əksinə söyləmə üsuludur. 
 438
Sovet dövründə yetişən satira ustalarımızın yaradıcılığı ilə 
müqayisədə "Molla Nəsrəddin" komizmi yüksək kinayəsi ilə 
fərqlənir. C.Məmmədquluzadə inqilabdan əvvəl bu sahədə 
qazanmış olduğu vərdişləri daha da inkişaf etdirmiş, tərifləmə, 
tənqid, boynuna qoyma, qorxutma, özünü mənfinin tərəfdarı kimi 
göstərmə, təəssüf və töhmətləndirmə, aşkar yalan söyləmə... yolu 
ilə kinayə yaratma üsullarından istifadə etmiş, bəzən əksinə 
söyləmə üsulunu birbaşa, müstəqim fikir söyləmə üsulu ilə 
birləşdirmişdir. Ədibin publisistikasında sözlərin məzəli-kinayəli 
izahı mühüm bir üslub keyfiyyəti kimi nəzəri cəlb edir.  İfadələr, 
məsəllər, mötərizə daxilində verilən müxtəlif sintaktik 
konstruksiyalar, başlıqlar, başlanğıc və sonluqlar, təkrirlər, 
"dəlillər" və "sübutlar", müqayisələr kəskin kinayə çaları ilə 
ümumi satirik münasibətin formalaşmasında həlledici rol oynayır. 
Bütövlükdə ədibin yaradıcılığında komizm sözlərin, ifadələrin, 
məsəl və aforizmlərin komik potensialından yüksək dərəcədə 
istifadəyə əsaslanır. 
C.Məmmədquluzadə nəsrində də fakt və hadisələrin, 
xarakterlərin deformasiyasından, gözlənilməzlik, uyğunsuzluq, 
anlaşılmazlıq, anaxronizmlərlə ifşa üsullarından istifadə 
edilmişdir. Lakin C.Məmmədquluzadə yaradıcılığında bütün bu 
üsulların özləri də kinayə ilə rənglənmiş, sanki bu satirada nə 
varsa, hamısına kinayə hopdurulmuşdur. 
Qantəmir, Mir Cəlal, S.Rəhman nəsrində də kinayə vardır, 
lakin əsasən epizodik halda, həm də C.Məmmədquluzadə kinayəsi 
ilə müqayisədə bir qədər solğun şəkildədir. Ardıcıl tünd kinayə 
boyası çəkilmiş əsərlər sonrakı  dövr üçün xarakterik deyildir. 
Əksinə, bu            dövrdə  d e f o r m a s i y a  formaları – şişirtmə, 
karikaturlaşdırma, parodiyalarla ifşa daha çox nəzəri cəlb edir, 
komizm daha çox gözlənilməzlik, uyğunsuzluq, anlaşılmazlıq və 
anaxronizmlərlə ifşa üsullarına əsaslanır. Qantəmirin nəsri Mirzə 
Cəlil nəsrinə, Mir Cəlal və S.Rəhman nəsri ənənə etibarilə 
 439
Ə.Haqverdiyev nəsrinə daha çox yaxın olsa da, bu sonrakı nəsr öz 
realizminin nikbinliyi ilə fərqlənir. 
Ayrı-ayrı yazıçılarımızın komik duyum və əksetdirmə 
qabiliyyəti, komizm vasitə və üsullarından istifadə ustalığı onların 
fərdi üslubunu şərtləndirməklə yanaşı, bütövlükdə 20–30-cu illər 
nəsrinin ümumi istiqamətini, keyfiyyətini də səciyyələndirməyə 
imkan verir. 
Komik gözlənilməzlik nəsr dilində xarakter, xasiyyət, vərdiş, 
bacarıq, təfəkkür və s.-də olan ziddiyyətlərlə, həmin ziddiyyətlərin 
gözlənilməz qarşılaşdırılması ilə, gözlənilməz situasiya və 
detallarla, hadisə ilə onun müşahidəçisinin anlama tərzi arasındakı 
uyğunsuzluqla, bir-birinə zidd olan hadisə, hərəkət və əşyaların 
gözlənilməz əlaqələndirilməsi ilə, fərqli insan tiplərinin 
qarşılaşdırılması ilə, yanılmalarla... meydana çıxır. Satirik və 
yumoristik gülüşün əsas tənqid hədəfi eybəcərlik və axmaqlıqdır. 
"Molla Nəsrəddin" nəsrindəki kinayəli başlıqlar, başlanğıc və 
sonluqlar bu nəsrdə daha çox gözlənilməz başlıqlar, başlanğıc və 
sonluqlarla əvəz olunur.  Gözlənilməzlik texnikası miniatürlərin, 
lətifələrin, novellaların əsas qurulma üsuludur. 
Gündəlik həyatda rast gəldiyimiz (və satirik nəsrdə mühüm yer 
tutan) atmacalar, replikalar, eyham və işarələr, qısa, sərrast, tutarlı 
cümlələr komik hazırcavablıq (tizfəhmlik) nümunələri olub, 
gözlənilməzlik texnikası prinsiplərinə uyğun yaradılır. İti söz 
hazırcavablığı gözlənilməzlik və gülüş yaratma xüsusiyyətləri ilə 
satira və yumorla bağlanır. Gözlənilməz təkrirlər komik fonun 
rənglənməsində xüsusi təsir qüvvəsinə malikdir. 
Gözlənilməzlik texnikası komizm üsulları sırasında mühüm 
yer tutur. Hətta bəzən estetikada gözlənilməz effektlər ümumən 
komizmin yeganə səbəbi hesab edilir. Şübhəsiz, bu cür düşüncə 
doğru deyildir. Lakin bir cəhət həqiqətdir ki, incəsənətdə 
gözlənilməz effektlərin fəaliyyət dairəsi çox genişdir (bu hal bizim 
tədqiqat obyektinə də aiddir). Hadisələrin, epizodların, detalların 
bir-birini gözlənilməz şəkildə əvəz etməsi ilə yanaşı, ümumişlək 
 440
sözlərin, terminlərin, terminoloji söz və birləşmələrin, ifadələrin, 
aforizmlərin, atalar sözləri və məsəllərin, başlıqlar, başlanğıc və 
sonluqların, xüsusi adlar və ləqəblərin, ara sözlər və xitabların, söz 
sırası və təhkiyə intonasiyasının qeyri-adi tərtibi bu üsulun son 
dərəcə zəngin imkanlara malik olduğunu, bədii ədəbiyyatda və 
ümumən incəsənətdə mühüm yer tutduğunu təsdiq edir. Komik 
gözlənilməzlik bir çox hallarda digər komizm üsulları, xüsusən 
deformasiya və əksinə söyləmə maneraları ilə birgə fəaliyyət 
göstərir. 
Təbii imkan ilə arzu, sözlə, qabiliyyət ilə iş, forma ilə 
məzmun, arzu, istək ilə real vəziyyət, peşə ilə həmin peşəyə sahib 
olma dərəcəsi, arzu ilə ictimai mövqe, mövcud vəziyyət ilə gizli 
niyyət, fərdi  dünyagörüş ilə konkret şərait, obrazın özü haqqında 
yüksək rəyi ilə real, praktik qiyməti, işlə həmin işin məqsədi, 
obyekt ilə həmin obyekt haqqında verilən qərar, əhvali-ruhiyyə ilə 
mövcud şərait arasında uyğunsuzluqdan doğan komizm nəsr 
dilində ictimai  və fərdi ziddiyyətlərin ən mühüm təsvir 
üsullarındandır. Fərqli və zidd hadisələrin bu cür əlaqələndirilməsi 
uyğunsuzluq texnikasının satirik nəsrdə rolunu əks edirir. 
Satira və yumor ustası, şübhəsiz, əməli iş prosesində bu 
üsullardan yalnız birinə əsaslanmır, satirik-yumoristik əsər 
üsulların müxtəlif şəkildə sintezi ilə təşəkkül tapır, fikrin, ideyanın 
uğurlu ifadəsi üçün münasib forma, üsul və vasitələr seçilir. 
Vasitələr və üsullar isə tükənməz və sonsuzur... 
 441
 
ƏDƏBİYYAT 
 
M a r k s  K., E n g e l s  F. Din haqqında, Bakı, 1958. 
M a r k s K.,  G n q e l ğ s  F. Soçineniə. 1. M., 1955. 
L e n i n  V.İ. Ədəbiyyat haqqında, Azərnəşr, Bakı, 1979. 
Azərbaycan bədii dilinin üslubiyyatı (oçerklər), Bakı, EA 
Nəşriyyatı, 1970. 
Azərbaycan dilinin dialektoloji lüğəti. Bakı, Azərb. SSR EA 
Nəşriyyatı, 1964. 
A r i s t o t e l. Poeziya sənəti haqqında. Bakı, Azərnəşr, 1974. 
A x u n d o v A. Dilin estetikası. Bakı, "Yazıçı", 1985. 
A x u n d o v N. "Molla Nəsrəddin" jurnalının nəşri tarixi. 
Bakı, 1959. 
B a ğ ı r o v Q. Ədəbiyyat dərsliklərində təsadüf olunan çətin 
sözlərin izahlı lüğəti. Bakı, "Maarif", 1983. 
B e l i n s k i V.Q. Rus ədəbiyyatı klassikləri haqqında. Bakı, 
1954. 
V ə l i y e v K. Dastan poetikası, Bakı, "Yazıçı", 1984. 
D a d a ş z a d ə M.A. Ədəbi-tənqidi  məqalələr. Bakı, 
Azərnəşr, 1958. 
D ə m i r ç i z a d ə Ə. Gülmək və şarlatanlar. "Ədəbiyyat 
qəzeti", 1 mart 1935-ci il. 
D ə m i r ç i z a d ə Ə. Sabirin satira texnikası. 
"Azərb.müəllimi", 18 iyun 1946-cı il. 
Ə b d ü r r ə h i m o v a C.Ə. Satirik janrlarda ədəbi dilin lüğət 
tərkibinin üslubi imkanları. Azərb. SSR Ali və Orta İxtisas Təhsili 
Nazirliyinin "Elmi əsərləri". Jurnalistika seriyası, 1977, №1. 
Ə l i b ə y z a d ə E. Ədəbi şəxsiyyət və dil. Bakı, "Yazıçı", 
1982. 
İ b r a h i m o v  M. Böyük demokrat. Bakı, 1957. 
İ b r a h i m o v M. Xəlqilik və realizm cəbhəsindən. Bakı, 
Azərnəşr, 1961. 
 442
İ s m a y ı l o v Y. Mir Cəlalın yaradıcılığı. Bakı, "Elm", 1975. 
K a z ı m o v Q. Dildən xüsusi seminar. Yazıçı və dil. Bakı, 
APİ nəşri. 1975. 
K a z ı m o v Q. Komik-bədii vasitələr. Bakı, "Yazıçı", 1983. 
M ə m m ə d o v K. XIX əsr Azərbaycan şeirində satira. Bakı, 
1975. 
M ə m m ə d o v M.Ə. Sabit Rəhman, Bakı, 1960. 
M ə m m ə d o v M.Ə. Azəri dramaturgiyasının estetik 
problemləri. Bakı, 1968. 
M ə m m ə d o v M. Cəlil Məmmədquluzadənin bədii  nəsri. 
Azərb. SSR EA nəşri, Bakı, 1963. 
M ə h ə r r ə m o v a R. Sabirin dili. Bakı, "Maarif", 1976. 
M i r  C ə l a l. Klassiklər və müasirlər. Bakı, Azərnəşr, 1973. 
N a z i m  Ə l i. Seçilmiş əsərləri. Bakı, "Yazıçı", 1979. 
R ə f i l i  M. Ədəbiyyat nəzəriyyəsinə giriş. Bakı, 1958. 
S e y i d o v Y. Yazıçı və dil. Bakı, "Yazıçı", 1979. 
S ə f i y e v A. Komediya və həyat. Bakı, "Yazıçı", 1983. 
H a c ı y e v T. Ezopun dili ilə danışarkən. "Ulduz", 1967, №5. 
H a c ı y e v  T. "Molla Nəsrəddin"in dili və üslubu. Bakı, 
"Yazıçı", 1983. 
H a c ı y e v C.X. Sabir yaradıcılığının sənətkarlıq 
xüsusiyyətləri. Bakı, Azərnəşr, 1952. 
H ü s e y n o v Ə. Sənət yanğısı. Bakı, "Yazıçı", 1979. 
C ə l i l  M ə m m ə d q u l u z a d ə (həyat və yaradıcılığı). 
Bakı, "Elm", 1974. 
C ə f ə r o v M.C. Sənət yollarında, Bakı, 1975. 
Ş i r ə l i y e v M.Ş. Sabirin dili haqqında bəzi qeydlər, 
"Azərbaycan" jurnalı, 1963, №3. 
B e l i n s k i y V.Q. Pol. sobr. soç. t. V. İzd-vo AN SSSR, M., 
1954. 
B e r k o v D. O satire narodov SSSR. Sb. "Satira i ömor v 
pogzii narodov SSSR", L., "Sovetskiy pisatelğ", 1951. 
B o r e v Ö. O komiçeskom. M., "İskusstvo", 1957. 
 443
B o r e v Ö. Komiçeskoe. M., "İskusstvo", 1970. 
V i n o q r a d o v V.V. O teorii xudojestvennoy reçi. "Vısşaə 
şkola", M., 1971. 
V o l ğ t e r. Gstetika. M., "İskusstvo", 1974. 
Q u r a l ğ n i k  U. Smex - orujie silğnıx. M., 1961. 
D z e m i d o k B. O komiçeskom. (Perevod s polğskoqo). M., 
"Proqress", 1974. 
D m i t r o v s k i y M. Orujiem smexa. Alma-Ata, 1968. 
E r ş o v L. F. Satiriçeskie janrı russkoy sovetskoy literaturı. 
L., "Nauka", 1977. 
E f i m o v A.İ. Əzık satirı Saltıkova-Hedrina. M., 1953. 
Z e m s k a ə E.A. Reçevıe priemı komiçeskoqo v sovetskoy 
literature. Sb. "İssledovanie po əzıku sovetskix pisateley". M., 
1959. 
Z u n d e l o v i ç  Ə. Pogziə qroteska. Sb. "Problemı pogtiki", 
M.–L., "Zif", 1925. 
L u k  A. N.  O çuvstve ömora i ostroumii. M., "İskusstvo". 
1968. 
L u n a ç a r s k i y A.V. Sbor. soç. v vosğmi tomax. T. 8, izd-
vo AN SSSR, M., 1964. 
M a k a r ə n A. O satire. Perevod s armənskoqo. "Sovetskiy 
pisatelğ", M., 1967. 
M a n n Ö. O qroteske v literature. M., 1966. 
M a ş t a k o v a E.İ. İz istorii satirı i ömora v tureükoy 
literature. "Nauka", M., 1972. 
M o s k o v s k i y A.D. O prirode komiçeskoqo. Vostoçno-
sibirskoe izd., 1968. 
N i k o l a e v D. Smex – orujie satirı. M., "İskusstvo", 1962. 
O z m i t e l ğ E.K. O satire i ömora, L., 1973. 
O masterstve satirı. Sb. statey. Red. K.İmanaliev, vıp.1. 
Frunze, 1960. 
P a k l i n a L.Ə. İskusstvo inoskazatelğnoy reçi. İzd. 
Saratovskoqo universiteta, 1971. 
 444
P a v l o v s k i y A. O satire. "Zvezda", 1955, №6. 
S a l t ı k o v - H e d r i n. 1826-1976 (statğə, materialı, 
biblioqrafiə). İzd-vo "Nauka", L., 1976. 
S l o n i m s k i y  A. Texnika komiçeskoqo u Qoqolə. Pq. 
1923. 
S p i r i d o n o v a (Evsteqneeva) L.A. Russkaə satiriçeskaə 
literatura naçala XX veka. İzd. "Nauka", M., 1977. 
F r o l o v V. O sovetskoy komedii. QİXL, 1954. 
Ç a p l i n  Ç a r l ğ z. Moə bioqrafiə. İzd. "İskusstvo", M., 
1960. 
Ç a p l ı q i n Ör. Smex v nastuplenii. M, 1960. 
Ç e r n ı ş e v s k i y N.Q. Pol. sobr. soç. v 15 tomax. T. 2, 
Qoslitizdat, M., 1949. 
H e q l o v  M a r k . Osobennosti satirı Lğva Tolstoqo. "Novıy 
mir", 1953, №9. 
G v e n t o v İ. Sila sarkazma. L., 1973. 
G l ğ s b e r q Ə.  Voprosı teorii satirı. M., 1957. 
Ə n o v s k a ə L.M. Poçemu vı pişete smeşno? M., "Nauka", 
1969. 
 
BƏDİİ ƏDƏBİYYAT 
 
Azərbaycan folkloru antalogiyası. II kitab, Azərb. SSR EA 
Nəşriyyatı, Bakı, 1968. 
A n a r. Adamın adamı. Bakı, Azərnəşr, 1977. 
A n a r. Molla Nəsrəddin 66, Bakı, "Gənclik", 1970. 
Atalar sözü. Toplayanı Ə. H ü s e y n z a d ə. Bakı, "Yazıçı", 
1981. 
A x u n d o v M.F. Əsərləri I–III cildlər, Bakı, Azərb. SSR EA 
Nəşriyyatı, 1958–1962. 
Q a n t ə m i r. Seçilmiş əsərləri. Bakı, Azərnəşr, 1972. 
D a ğ l ı  S. Şakərlilər. Bakı, "Gənclik", 1976. 
D a ğ l ı S. Aldada bilməzsən, Bakı, Azərnəşr, 1977. 
 445
M ə m m ə d q u l u z a d ə  C. Əsərləri, I– III cildləri, Azərb. 
SSR EA Nəşriyyatı, 1966–1967. 
M i r  C ə l a l. Seçilmiş əsərləri, I–IV cildlər, Azərnəşr, 1967–
1968. 
Molla Nəsrəddin lətifələri, Azərb. SSR EA nəşriyyatı, 1966. 
R ə h i m o v S. Seçilmiş əsərləri. X cild, Bakı, "Yazıçı", 1980. 
R ə h m a n  S. Əliqulu evlənir, Bakı, 1962. 
R ə h m a n  S. Seçilmiş əsərləri,  I – VI cildləri, Bakı, 
"Yazıçı", 1975–1979. 
T a l ı b l ı  B. Seçilmiş əsərləri, Bakı, Azərnəşr, 1960. 
H a q v e r d i y e v Ə. Seçilmiş əsərləri. I–II cildləri, Bakı, 
Azərnəşr, 1971. 
Ş a h b a z i  T. Seçilmiş əsərləri. Bakı, 1960. 
 
 
 
 
 
III HİSSƏ 
 
 
 
 
 
 
 
SƏNƏT VƏ SƏNƏT ADAMLARI  
HAQQINDA 
 
 
 
M Ə Q A L Ə L Ə R 
 
 446
 
 
 447
 448
 
 
YUSİFİN ALIN YAZISININ AÇILAN 
İŞIQLI QAPILARI 
 
Yusif özünə düzgün təxəllüs seçib: Nəğməkar. Bu söz 
onun şəxsi və estetik qabiliyyətinə tam uyğundur. Təkcə ona görə 
yox ki, Yusif gözəl şeirlər, mahnılar, nəğmələr müəllifidir. Həm də 
ona görə ki, gözəl ifaçıdır, öz səsi və sazının  min bir ahəngi  ilə 
gözümüz önündə mahnı və musiqi birliyinin gözəl nümunələrini 
yaradır. 
Lakin Yusif hər şeydən əvvəl şairdir. İki hissəlik, nəfis 
şəkildə, gözəl tərtibatla çap olunmuş «Alın yazım» kitabını 
oxuduqca hiss edirsən ki, onun poetik yaradıcılığı iki mənbədən 
qanad alır: sazdan və Rəsul Rza poeziyasından və daha çox Rəsul 
Rza şəxsiyyətindəki ciddilikdən, tələbkarlıqdan, novator dü-
şüncələrdən və novator forma axtarışlarından, yeni söz demə 
meyillərindən. Bunların ikisi də poeziya aləmində yüksəkliyə 
aparan, yüksəklik doğuran amillərdir. Şeirlərində və R.Rzaya həsr 
etdiyi poemasında ustadının Rəsul Rza olduğunu dəfələrlə 
xatırlatmışdır 
Ustadı kimi, Yusif Nəğməkar da söz yaradıcılığına 
meyillidir, yeni sözlər düzəldib işlətməkdən  xoşlanır. Hələlik bu, 
onun poeziyasında sistem təşkil etməsə də, kitabın əvvəlində 
oxucu¬ya ilkin mənzum və mənsur müraciətində və bir neçə 
şeirində görünməkdədir. Müraciətini «Ön ün», kitaba daxil etdiyi 
ilk şeirini «Ən ön ün» adlandırmışdır: «Məni bağışlayın ki, uzun 
vaxtdan bəri gözlərimiz, qulaqlarımız öyrəşdiyi «ÖN SÖZ» 
ifadəsinə bu yeni kitabımda hamınızı tamarzı qoydum. Yəni mən 
ilk dəfə olaraq «ÖN SÖZ» yerinə  «ÖN ÜN» yazdım. Bu mənim 
elə-belə ağlıma gələn yox,  ağlım kəsəndir». Nə olar, bu da bir 
orijinallıqdır. Həm də bunu o mənada başa düşmək olar ki, 
«Oxucu, mən səsimi Sizə çatdırmaq istəyirəm!» Əks təqdirdə, «Ön 
söz» bu qüvvəyə malik deyil, O, rezonans vermir, şairin özünün 
dediyi kimi, bağırmır, daxili istəkləri ucadan çatdıra, oxucunu, 
 449
yuxulu başları oyada bilmir, ayağa qaldırmır, silkələmir. «Ən ön 
ün»də də: 
 
 
Ən – deyə 
Allahımı çağıraram, 
Ön – deyə önə çıxaram, 
Ün – deyə  
İçimdən bağıraram.  
 
Şair «Ən – deyə Allahımı çağıraram» dedikdə, ən ucalarda 
olan  allahı təsəvvür edir, yoxsa  Ən-in/An-ın qədim şumer-türk 
allahı olduğunu bilir? Fərqi yoxdur, fikir səlis söylənmişdir. Eləcə 
də səhər əvəzinə «günönü», günün səsi əvəzinə «gününü» işlətmək  
mümkündür. Lakin bu prinsipi bir xəstəliyə çevirməyin də mənası 
yoxdur. Bir halda ki, məfhumun bir leksik vahiddən ibarət ifadə 
vasitəsi var və müvafiqdir, onu yeni sözlə əvəz edib, dolanışıq 
çətinlikləri içərisində çırpınan insanlara  yeni iş açmağa da elə bir 
lüzum yoxdur. Yaxşı ki, bunlar Yusifin şeirlərində qənaətlə 
görünür, baş alıb getmir. 
Yusif sözün ictimai mənasına, şeirin ictimai məzmununa  
xüsusi diqqət yetirir. Öz sözü, öz düşüncəsi olmayan insanların 
mənliyinə şübhə ilə baxır: 
 
Sözlüyü olmayanın, 
Özlüyü olmayanın, 
BİZLİYİ, SİZLİYİ, 
SƏNLİYİ olmayanın 
MƏNLİYİNDƏN danışma. 
 
 «Zərif, incə gül yanında Daşdan keçən sözüm ola», «Söz 
qəlbimin Kəbəsidir» deyən şair sözün qədrini bilir, sözün təsir gü-
cünü yüksək qiymətləndirir. Şairin fikrincə, söz üzərində qayğı ilə 
işləmək, onu bala kimi qorumaq, böyütmək gərəkdir: Söz məni 
anamtək doğduğu kimi, Mən də söz balamı böyütməliyəm. 
 450
Həmişə işlətdiyimiz «ana dili» ifadəsinə zərif etirazını 
bildirən müəllif babaların, ataların da ulu xidmətini unutmur: 
«Təkcə Ana dilimiz yox, Ata-ana dilimiz» var» – deyə Vətəni və 
onun dilini qorumaq sahəsində canlarından keçənləri  yaddaşlarda 
qorumağa çalışır.. 
Şairlər özləri də bilirlər ki, insan çox şeydən yıxıla bilər, 
lakin şairin qorxulu yeri birdir – sözdür, şair sözündən yıxılır, söz 
üzərində işləmədikdə əsərlərini toz basır, yazıları unudulur. Bu 
qayğı Yusifi də düşündürmüşdür: 
 
Bir dağ zirvəsidir sözüm, bilirəm, 
Yıxılsam, sözümdən yıxılacağam. 
 
Bir prinsip də aydınlıq, asanlıq, səlislikdir. Sözü elə demək 
lazımdır ki, aydın olsun, R.Rza demiş, «nadan yüz yol oxusa, yenə 
başa düşməsin». Yusif də elə bu cür düşünür: «Sübhədək söz 
gəzmişəm Cahili anlatmağa». 
Bütün şairlər öz zamanında şeirin ucuzlaşmasından 
danışmışlar. Ya cəmiyyət şeirə qiymət verməmiş, şeir bazarı kasad 
olmuş, yaxud da sənətin sirlərinə bələd olmayanlar  şeir adına 
ortaya çıxardıqları ilə şeiri gözdən salmışlar. Yusifin nəzərində 
hazırkı dövrün bəlası ikincilərdir:  
        
         Dərziylə pinəçi, dəlləklə hakim, 
         Güdükçü, düdükçü, zurnaçı, kim, kim… 
         Sən şeir yazmağı tərgit, Füzuli. 
  
«Hər beytin önündə qaş əyirik biz»  – yəni şeir adına 
verilənə təəccüb edirik. Buna baxmayaraq, «bir ucdan elə hey 
döşəyirik biz», çünki: 
 
Təhlilçi kəlamı əsərdən düşüb, 
Tənqidçi tənəsi kəsərdən düşüb, 
Müdriklər, elə bil, nəzərdən düşüb. 
 
 451
«Elə bil» yox. elə həqiqətən düşüb. Daha H.Mehdi, M.İbra-
himov dövrü deyil ki, hər yazılana qiymət verilə, sənət və 
sənətkarlıq tələb oluna. Elə buna görə də Yusif düz deyir: Qoruya 
bilmirik şair adını! Və yenə doğru deyir: 
 
Yalançı doğruluq unamır daha, 
İt də yiyəsini tanımır daha… 
 
İtin öz yiyəsini tanımadığı bir dövrdən nə desən, gözləmək 
olar. İstedadsız adamların  daha çox irəli çıxdığının (çünki girib-
çıxmaqda daha böyük istedad sahibləridir) «vəsfini» lap R.Rza 
sayağı vermişdir:  
 
İstedadsız adam – içilməsi müşkül mey, 
Çalınmaz ney… 
İstedadsız adam – Adamdan başqa hər şey… 
 
Yusifin poeziyasında sözün sosial tutumu güclüdür.  Şair 
bu cəhətə daim üstünlük vermişdir. Poeziyanın ictimai mahiyyəti 
də hazırkı dövrdə daha çox bu cəhətlə bağlıdır. Şair xalqın səsində 
böyük qüvvə görür,  «Xalqın səsi – Fələyin qatlanmış qolu, 
Ağgünlü üsyanların kəsə yoludur». Bu səs o zaman daha güclü və 
qüdrətli olar ki,  xalq  öz tarixi yaddaşını bərpa edə, insanı 
kütləşdirən, alətə çevirən,  yaltaqlığı cilalayan  zalımların əlindən 
özünü xilas etməyə çalışa. İnsanın bir vicdan yaddaşı da var, o 
daim oyaq olmalıdır: 
 
Bir kəlmə vicdanlı sözdən keçmək 
Haqqı atıb ayaqlara DÜZDƏN keçməkdi. 
 
Burada «düzdən» sözü həqiqətdən, doğrudan mənasındadır 
və şeirin  ahəngi ilə öz omonimindən ustalıqla fərqləndirilə 
bilmişdir.  
Yusif «Mənim millətimi hifz elə, allah», «Ulu tanrım, eşit 
mənim səsimi», «Allah bizi özümüzdən saxlasın»,  «Babəkə 
 452
çatanadək» kimi dərin ictimai məzmunlu şeirlərində xalqın qüd-
rətli və zəif cəhətlərini ustalıqla aşkara çıxarmışdır. «Bu millət 
qonşuya inanan olub, Zülmlə, zalımla sınanan olub». «Buynuzu 
marala qatil olan tək Qılıncı özünü kəsəmi gərək?» misraları daxili 
ixtilafları, nankor qonşu münasibətlərinin doğurduğu nifrəti əks 
etdirən yanıqlı misralardır.  
«Üzdü bəla, üzdü məni, üzdə kim? Nə iqtidar, nə hökmdar, 
nə hökm? Gözlərimdən haçanacan yaş töküm?»  – misraları iqtidar 
– müxalifət deyə 8 milyonluq bir xalqı parçalayanlara nifrətdən 
doğan göz yaşlarını ifadə edir. Mənim də şəxsi nifrətim xalqın bu 
cür parçalanmasına və qeyd edilən yaramaz terminoloji leksikanın 
müəlliflərinədir. «Meyillidir didişməyə dirimiz», «Öz əlimiz 
başımızda od qalar», «Yalağımız, yaltağımız az deyil», «Özümüzə 
qənimik,– nə gizləyək»  kimi misraları düşündükcə var-dövlət, 
sərvət və şöhrət hərislərinin xalqın başına gətirdiyi fəlakətlər göz 
önünə gəlir. Elə buna görə də şair düzgün nəticə çıxarır: «Allah 
bizi özümüzdən saxlasın!» Bir tərəfdən, Qarabağ dərdi, Vətən 
dərdi, o biri tərəfdən, şit və bir-birini təkrar edən bayağı  
mahnılardan «ləzzət almaq» məcburiyyəti.  Şair bu məqamda 
Babəki, dörd şaqqa edilən, öz əzmini, iradəsini itirməyən Babəki 
yada salır: 
 
Babəkə çatanadək, 
Dağdan dağ olan deyil, 
Düzdən düz olan deyil. 
Biz Babəkə yetməsək,  
Biz Babəkə çatmasaq,  
Bizdən biz olan deyil!. 
 
Bu cəhətdən şairin «Rol» şeiri daha maraqlıdır: 
 
İndi aktyordu çini uca da, 
Söhbəti şirin də, sözü acı da. 
İndi aktyordu tamaşaçı da, 
Haqqı sevməyən də, dərdi duyan da. 
 453
Əsl aktyorlar qalıb o yanda… 
 
Düşünülsə, bu sözlərdə böyük ictimai  bəlaların 
törədicilərinə nifrət var.  Aktyorluq edərək dondan-dona girənlər, 
min cildə girib xalqı  aldadanlar şöhrət sahibləridir, riyakarlıq 
pərdəsinə bürünmüş «şirin sözlü»lərdir. Bunlar təkcə özləri riyakar 
olmaqla iş qurtarmır, bədbəxtlik oradadır ki, belələri xalqın 
əxlaqını pozur, insanları riyakarlığa alışdırır. Adam inanmır ki, bir 
alman, bir ingilis öz şəxsi mənafeyi naminə bu cür riyakarlıq 
pillələri ilə qalxaraq yüksək  kürsülərdə oturur. Belələrinə boyun 
əymək haqqa yaxın olanlara yaraşmaz. Odur ki «Boyunduruq», 
«Yüyən», «Ətək» şeirlərində insan acizliyinin, köləliyin tipik 
nümunələrini yaratmış, insanı qaldırmağa, oyatmağa çalışmışdır:  
 
Buyurana öz buyruğu bayraq olub, 
Buyrulana öz həyatı buyruq olub. 
 
Şair «Əliniz qurusun, yüyən tutanlar!» misrası ilə başlayan 
«Yüyən» şeirində fikrini daha açıq söyləmişdir: 
 
Qırın, qırın gön yüyənləri, 
Doğram-doğram eləyin 
Əsarətə yön yüyənləri. 
 
Müəllif «cilovu boş buraxılanları»n da taleyində «vaxtsız 
soyuqlar düşəcəyinə» əmin olduğunu bildirmişdir 
«Başını itirən ətəkdən tutar», «Əzəldən ətəyə bürünənlərin 
Ətəkdən yuxarı başı görünmür» kimi misralarda ətəkdən yapışan, 
yedəkdə gedən insanlara yenə babaları misal gətirir: 
 
Ya düzdə yurd salıb, ya dağ başında, 
Düşməyib ətəyə babalarımız. 
 
«Papaqçıya» şeirini də bu qəbildən, bu silsilədən saymaq 
olar. «Xankəndi, Şuşası əldən gedənin Bağlansa yaxşıdır papaq 
 454
bazarı» deyə ağır kədər və təəssüf hissləri keçirən şair  fikrini çox 
obrazlı nümunələrlə ifadə etmişdir: «Bu yurdun uluca qeyrət 
papağı Dəlidağ başından dərəyə düşüb». Xalqı yuxuya, torpağı 
düşmənə  verən, səfərbərlik əvəzinə xalqı arxayın salan  xainlərin 
riyasını üzlərinə sərt söyləmişdir: 
 
Güclər zorumuza tay olmaz – dedik, 
Müqəddəs torpaqdan pay olmaz – dedik. 
Olmaz, olmaz, olmaz, hey olmaz – dedik. 
Oldu, 
Olacağa səfərbər olaq, 
Sönməmiş ocağa səfərbər olaq. 
 
Şairin poeziyasında ətalətə, riyakarlığa, vətənsizliyə, 
nankorluğa qarşı üsyankar çağırış vardır. Bunları oxuduqca şairin 
ün ünləməsinə, haray qoparmasına  təbii baxırıq: 
 
 
Zamanı ötüb keçməyə, 
            Dostu düşməndən seçməyə, 
           Yadı, yağını biçməyə 
           Atlar yəhərlənsin gərək!    
 
Böyük Qarabağ dərdi…  Hər şeydən keçmək olar, amma 
bu dərdə dözmək çox müşkül və təhərsizdir. Yusif Dədə Qorqudu 
yada salaraq tutarlı obrazlı müqayisələr yaratmışdır: Ayım, günüm 
ağlar keçir. Duman alıb dağımızı, Qoltuqlanıb gədiyimiz. 
Namərd çıxıb bizim qonşu dediyimiz.  
Yusif daxili xəyanəti də nəzərə alır, «arxalı köpəklər»in  
söykəndiyi tələ sahiblərini də: 
 
Bu arxalı cinayətə, 
Xəyanətə necə dözüm?! 
Evsiz qalıb Salur Qazan, 
Yağmalanıb çölüm, düzüm. 
 455
 
Şairin təbii düşüncəsinə görə, vəzifə və mənsəb 
düşgünlərinin, vicdansız və yaramaz vəzifə və sərvət hərislərinin, 
badəni qoşa qaldırıb xalqı aldadanların xəyanəti də az iş görməyib: 
 
Yoxu yoxuşa qaldırdıq, 
Badəni qoşa qaldırdıq, 
Ayağı başa qaldırdıq, 
Özü yıxılan ağlamaz. 
 
«Dünyam əsarətdədir» deyən şairin poeziyasında azadlığa 
çağırış motivləri çox güclüdür. Zorla, müxtəlif üsullarla «xalqın 
elçisi»  olub yaltaqlıqla, böyüklərə quyruq bulamaqla öz 
mənafeyini güdənlərdən xilas olmaq, xalqa «xalqın dili ola bilən» 
bir cəmiyyət yaratmaq və bunun üçün mübarizəyə qoşulmaq, sakit 
durmamaq, daim xalq naminə vuruşmaq şairin lirik qəhrəmanının 
əsas çağırışlarındandır: 
Min-min dillim – yalançı, 
Min-min ellim – yabançı… 
Min soydaş quyruq, yançı… 
 
Mühakimə  təcrübədən gəlir: Asılı olanlar ömründə bir yol 
Qulaq asa bilməz ürəklərinə. 
Şairin mühüm istəklərindən biri insanların söz demək, 
xalqın dərdini ortaya qoya bilmək  qabiliyyəti ilə bağlıdır.  Bu 
məqamda «ziyalı» sözü yada düşür. Ziyalı vaxtında öz sözünü de-
məyi bacarmalıdır, ləngiməməlidir. Şair özünü danlayır ki, 
gecikdiyi hallar olub: «Kiminsə sözü üzünə deməyə, Düzə möhtac 
dünyada Düzü düzünə deməyə gecikdim». Lakin müşahidələr 
əsasında bu qənaətə gəlir ki, elə yaltaqlar və yatanlar, elə 
ləngiyənlər var ki, bu cür gecikmələri onların yanında gecikmə 
saymamaq da olar.  
Şair milli iftixar hissi doğuran min illərin yadigarı şəhər və 
kənd adlarının dəyişdirilməsini tarixi cinayət hesab edir. 1989-cu 
 456
ildə yazdığı bir şeirində Beyləqan adının şəhərə qaytarılmasından 
sevinc duyaraq başqa şəhərlərimizə də bu xoşbəxtliyi arzulamışdır: 
 
Niyə dilim yaşına? 
Sağ əlin Kirovabadın, 
Puşkinin, Qutqaşenin, 
Vartaşenin… başına. 
 
Bunlar həqiqətdə ciddi məsələlər olub, xalqımızın mənəvi 
keçmişini yaşadan amillərdir. Şair bundan artıq nə deyə bilər? 
Budur, bərpaçı rəssamları, inşaat işçilərini misal gətirərək, analoji 
olaraq,  mənəvi aləmimizdə aşınmaların bərpaya böyük ehtiyac 
olduğunu söyləyir:  İndi qeylü-qallı dünyamızın da Özünün 
bərpaya ehtiyacı var. Dünya gözümüzdən düşür, deyəsən, 
Qeyrətin bərpaya ehtiyacı var. 
Vəfa da, həya da, ismət də indi Bərpaçı gözləyir, bərpa 
gözləyir. 
Bu fikirlər hamımızı düşündürən fikirlərdir. Hamımız düşü-
nürük ki, bu cür getməz, kim isə gələcək,  ədəb, qayda-qanun, 
mərifət, insana hörmət, namus, qeyrət və alnıaçıqlığın bərpasına 
çalışacaq, riya və əxlaqsızlığın kökünü kəsəcək. Biz düşünürük, 
amma şair bizdən irəli gedir, arzu və istək dolu emosional bir dillə 
duyğularını qələmə alır. 
Ağır dərdi olan belə bir xalqın açdığı televizor daim çal-
çağır içərisindədir. Çılpaq mahnılar, gözəllik yarışları… Qarabağ 
hardan yada düşər? Şairin etirazları da bu cür «gözəllik 
yarışları»nadır. «Ya gözlərim görmür, ya ağlım kəsmir, Mən 
Baxa bilmirəm bu gözəlliyə». Milyon illik əxlaq və bu gözəllik 
yarışları. Gözəllik yarışı eybəcərlikdir – deyən şair bilmirmi ki, biz 
feodalizmdən xilas olmağa, kapitalizmə doğru irəliləməyə 
çalışırıq? Qarabağ, Şuşa, Cıdır düzü kimi dərdi olan da 
oynayarmı?  Şairin «Yanıq Kərəmi»yə oynama» şeiri həqiqi vətən 
təəssübkeşi olan bir insanın duyğularını ifadə edir. Yanıq Kərəmi 
həqiqi sənət nümunəsidir, anlamazın onu oynaması dəhşətdir: 
 
 457
Bu qədər əttökən, qalib oynama, 
Əlacın Allaha qalıb, oynama. 
Dünyanı gözümdən salıb oynama, 
Götür başındakı papaqla oyna, 
Oyunda satılan torpaqla oyna. 
 
Afərin! – deyirəm. Təkcə hissə qapılıb,  dərdin 
böyüklüyünü yada salıb, bu şəbədələrdən əl çəkməyi təbliğ etmir, 
sərrast güllə ilə həqiqəti anlamaz oxucunun alnından vurur: 
papaqla oyna və oyuna qoyulan torpaqla oyna.  Şair bundan ağır 
söz deyə bilməzdi ki, deyib. Bu, söz demək naminə deyilmiş söz 
olmayıb, qəlbin dərinliklərindən tüğyan edib gələn  kədərin həqiqi 
ifadəsidir. 
«Sinoptiklər xəbər verir» şeiri sinoptiklərin verdiyi 
məlumatı və bu məlumatın əhatə etdiyi əraziləri – rayonları nəzərə 
alaraq mənalandırma baxımından öz fikrini, qəlbindən keçənləri 
ifadə etmək üçün şairə daha geniş imkanlar vermişdir. Adətən, 
sinoptiklərin məlumatında işğal altında olan rayonların hava 
durumu haqqında da məlumat verilir. Bu məqamı nəzərə alan şair, 
«Cəm olur torpağım birdən, Fələk baş açmaz bu sirdən» – deyə 
fələyin oyunlarına təəccüb etməyə bilmir.  Fələyin baş açmadığı 
isə odur ki, «Mənim olub mənsiz qalan» bu torpaqlar nə vaxt 
erməni tapdağından xilas ediləcək, nə vaxt oranın yerli əhalisi – 
didərginlər sinoptikləri öz yerlərində dinləyəcəklər? Hələ onu 
demirik ki, bu sinoptiklər ölkənin yalnız şimal yarısı haqqında 
məlumat verir, daim ölkəni yarı bölməkdədir: Yarı xəbər bölür 
məni, Təkcə bu tay bilir məni. 
Şair «İkiyə bölünüb ana vətənim» desə də, Azərbaycanın 8 
yerə bölündüyünü, Gürcüstan, Ermənistan, Rusiya, İraq və Türkiyə 
ərazilərindəki Azərbaycan torpaqlarını unutmur. Bir sıra 
şeirlərində bunlar da var, Akademik Əhliman Əmiraslanova həsr 
etdiyi maraqlı bir şeirində bunları, xüsusən Göyçə gözəlliyini 
misra-misra xatırlayır: 
 
Qarabağsız, həm Göyçəsiz vətənim 
 458
Bir cərrahın bıçağına tamarzı! 
Dərbənd yolu Təbrizəcən doğmadı, 
Zəngəzurum qaysağıdı yaramın. 
 
Bu torpaqların qiymətli qaşı kimi Şuşa yanğısı şairi daha 
çox dilləndirir: 
 
 
Sən mənim ola-ola, 
Öz qəmim ola-ola, 
Vətənim ola-ola 
Qürbətdə qalan Şuşam! 
 
Amma ümidlə yaşayır: «Misri çalacağam Cıdır düzündə, – 
«Misri» deyə inamını itirmir.   
Dal qapıdan girənlər,  dal qapıdan düşənlər, mərtəbəsi də 
bilinməyənlər, millətdən yaşınıb-gizlənənlər, qapısı sadə insanların 
üzünə bağlı olub cangüdənlərlə qorunanlar! Sizin təsvirinizi Yusif 
çox gözəl verib: 
 
Bütün gerçəklərin yolu öndədir, 
Bütün yalanların dal qapısı var. 
Arxayın-arxayın bir bax bu çarxa, 
Gör necə dolanır, nə qeylü qaldır. 
Sənə arxalanan arxasız arxa… 
Sənin bir arxan var, o da ki daldır. 
 
İnsanları get-gələ salanlar, süründürməçilər, qəbula gələn, 
bir imza üçün saatlarla qapıda gözləyən adamların qarşısında öz 
vəzifə üstünlüyü ilə şişib-böyüyən naqis adamlar Yusifin 
nəzərindən qaçmamışdır: Həzz aldı get-gəlimdən, Həzz aldı 
imkanından. Şair yenə yaxşı düşünür: Bu zəmanə gədəsindən bizi 
kim və haçan qurtaracaq?  
 459
Kim nə deyir-desin, şair zəmanənin səciyyəsinə yaxşı 
bələddir. O da görür ki, yaxşı adamlar, altruistlər bu dünyada həm 
azdır, həm də  «artıq» adamlardır: 
 
Kitabını plandan sil, 
Adını cərgəmizdən poz. 
Hər sözünü min yerə yoz. 
Budağından yapışıb  
Meyvəsini silkələ, 
Kölgəsini qılıncla,  
Şöhrətini kölgələ… 
 
Şair qəlbi yalnız yanlış siyasətin qurbanı deyil. Onu 
iztirablara düçar edən təsəlli-ağrılar da çoxdur. Ana mövzusu və bu 
mövzu ilə bağlı şairin  «Anasız ağılarım» silsilə şeirləri çox 
təsirlidir. Yaxşı detallar tapmışdır Yusif: Mənə yüz qurban dedin, 
Sənə mən qurban, ana. Anasız evimizə qonaq kimi gələrəm. Qoy 
səni mən ağlayım, Özgə ağlaya bilməz. Həkim dərmansız gəldi, 
Bildim axır günündü. Sən yoxsan, boylanan yox Gəldiyim yola, 
Ana.  Sən köçəli dünyadan, Dünyanın dadı getdi. – Bu hisslərin 
hamısı mənə də aiddir,  çoxumuz keçiririk bu hissləri. Əlbəttə, 
həyat təzadlarla doludur. İnsan ömrü bir oxlov ömrü qədər deyil: 
Bağrıma basdığım anam qalmadı, Bucağa söykənmiş oxlov 
yaşayır. Yenə çox gözəl tapıntıdır: Yüz qadın yüz oxlov götürüb 
gələ, Bir ana dərdini yaya bilməzlər. Şairin onlarca şeiri bu ruhda 
köklənmiş, itirilmiş ananın həsrətinə həsr edilmişdir. 
Bu dünyanın amansızlığı, bir yandan dolan, bir yandan 
boşalan bu dünya Nizamidən belə, bütün şairləri dilləndirmişdir. 
İnsana yazılmış ömrün azlığı, başına gələnlərdən çıxılmazlıqlarla 
üzləşən insan daim dünyanı, yaradılışı günahlandırıb. Vay onda ki 
şair bir qədər də bədbinləşmiş ola: 
 
O, gedişdi, gəlişdən çox, 
Yoxuşdu, yüksəlişdən çox, 
Dodaqlarda gülüşdən çox 
 460
Yanaqlarda yaş dünyadı. 
 
Baş qarından yuxarıda deyilsə, 
Vay halına bu zavallı dünyanın!  
Mərdi hələ namərdindən azdısa, 
Vay halına bu zavallı dünyanın!  
 
Yaş deyil, bəbəkdən qanımdı axan, 
Yaş deyil, gözümdən canımdı çıxan… 
 
Müğənni Səxavətin, qarmonçalan Zahidin vaxtsız vəfatına 
həsr etdiyi elegiyalar yanıqlı dost sözlərilə doludur: Bu dünyada 
qaldı, getdi, Tapmaq çətin Səxavəti. Xatirən gözümü elə 
bağlayıb, Baxan gözlərinə Baxa bilmirəm. İnsan xarakterini iki 
kəlmə ilə açmaq olurmuş: Ömründə bir dəfə zalımlıq etdin, O da 
bizi qoyub getməyin oldu.  
Yusif Nəğməkar  sazlı-sözlü dünyasının qaynar və müdrik 
çağındadır. Zəhmət və istedadı sayəsində alın yazısı ona hələ daha 
böyük uğurlar gətirəcək. 
Bu arzu ilə… 
26.05.05 
 461
 
XEYRULLA ƏLİYEV: «İNCƏSƏNƏT TARİXİ –  
XARAKTERLƏR TARİXİDİR»  
 
Bir təşkilatçı, bir partiya işçisi, görkəmli dövlət xadimi kimi 
tanıdığımız Xeyrulla Salman oğlu Əliyev respublikamızda həm də 
müqtədir bir tənqidçi, ədəbiyyatşünas alim, yazıçı, tərcüməçi və 
Jurnalist kimi məşhurdur. Keçən 50 il ərzində bizim ədəbiyyatın  
təzadlarla dolu inkişaf yoluna, bu ədəbiyyatın görkəmli 
yaradıcılarının enişli, yoxuşlu həyatına onun daha çox  bələd 
olduğunu, bütün keçmiş Azərbaycan Sovet ədəbiyyatı barədə 
onun daha geniş danışmaq imkanı olduğunu bildiyim üçün bu 
yaxınlarda çap olunmuş «İncəsənət tarixi – xarakterlər tarixidir» 
kitabını (birinci kitab) diqqətlə oxudum və ədəbiyyatımızın 
keçmişi barədə müəllifin fikir və mülahizələri, xatirə və qeydləri 
ilə ətraflı tanış oldum.   
Qoy oxucu kitabdan əvvəl onun keçdiyi həyat yolu ilə bir 
qədər tanış olsun. Görsün ki, həyatı ədəbiyyatla bağlı olan, onu 
daxildə dövlət nəzarətindən, xaricdə milli şovinizmdən qoruyan 
və onun obyektiv xarakteristikasını verən necə oğullar var… 
1932-ci ilin 2 aprelində indiki Cəlilabad rayonunun Göytəpə 
şəhərində doğulmuşdur. Orta məktəbi əla qiymətlərlə, Azərbaycan 
Dövlət Universitetinin filologiya fakültəsini (fakültənin jurnalist 
şöbəsini) fərqlənmə diplomu ilə bitirib. 1957-1964-cü illərdə 
Gəncədə  «Kirovabad kommunisti», Azərbaycan KP MK və NS-
nin rayonlararası «Mübariz» qəzetlərində  şöbə müdiri, məsul 
katib, redaktor müavini işləyib. 1964-cü ildə  şəhər partiya 
komitəsində məsul vəzifəyə irəli çəkilib. 
1967-1970-ci illərdə  Moskvada Sov.İKP MK yanında  
İctimai Elmlər Akademiyasının aspiranturasında  təhsil alıb və 
burada «Müasir Azərbaycan romanında ənənə və novatorluq 
problemi» mövzusunda namizədlik dissertasiyası müdafiə edib. 
Lakin Moskvada aspiranturaya girmək, milli ədəbiyyatla bağlı 
mövzu seçib götürmək, müdafiə işləri elə də asan olmayıb.   
 462
Aspiranturaya daxil olmaq üçün Cəlil 
Məmmədquluzadənin publisistikasına dair yazıb göndərdiyi 50 
səhifəlik referata cavab almasa da, xeyli intizardan sonra imtahana 
çağrılıb, milli ədəbiyyatla yanaşı, SSRİ xalqları ədəbiyyatından 
imtahan verib. Professor Vladimir Borşukovun X1X əsr rus ədəbi 
tənqidi ilə daha çox maraqlandığını nəzərə alaraq,  yalnız ədəbi 
tənqidlə bağlı ədəbiyyatı öyrənməklə kifayətlənməyib, az vaxt 
ərzində onların həsr olunduğu bədii ədəbiyyatı da oxumalı olub.  
Tərcümeyi-hal qeydlərində göstərir ki, V.Q.Belinski, N.A.-
Dobrolyubov kimi tənqidçilərin klassik məqalələrinin nə üçün 
belə böyük şöhrət qazandığını öyrənməkdən ötrü  onların 
məqalələri ilə yanaşı, məqalələrin həsr olunduğu bədii ədəbiyyatı 
da oxumaq lazım idi.  Məsələn, N.Dobrolyubovun «Əsl gün nə 
vaxt gələcək?» məqaləsinin mahiyyətini dərk etmək və suallara 
cavab vermək üçün mütləq A.Ostrovskinin «Tufan»  pyesi də 
oxunmalı idi. Təbii ki, yalnız bundan sonra  cavab vermək  olardı 
ki, N.Dobrolyubov öz məqaləsini nə üçün məhz belə adlandırıb.  
Gərgin zəhməti hesabına imtahanlardan əla alaraq 
aspiranturaya daxil olur. Lakin dissertasiya mövzusu ilə bağlı 
münaqişə-mübahisə yaranır, milli ədəbiyyata bir qədər yuxarıdan 
baxanlar tapılır. Professor Mixail Parxomenko: 
– Axı  sizin «kumiriniz» (büt, pərəstişgah, qibləgah – 
Q.K.) Cəlil Məmmədquluzadə  Azərbaycan ədəbiyyatı üçün nə 
edib ki, siz ondan belə bərk-bərk yapışmısınız? – deyə sual ver-
dikdə, gənc və ötkəm  aspirant sualdakı kinayəni anlayaraq, bir 
qədər kəskin cavab verməli olur və düz cavab verir: 
-Bütün universitetlərdə SSRİ xalqları ədəbiyyatı kursu 
keçilir.  Niyə mən bilməliyəm ki,  Taras Şevçenko kimdir, Yanka 
Kupala, Yakub Kolas, Abay Kunanbayev… kimdir, amma Siz 
bilməyəsiniz ki, Cəlil Məmmədquluzadə kimdir?  Bu, Cəlil 
Məmmədquluzadənin günahı deyil ki! O, Azərbaycan ədəbiyyatı 
üçün  N.Nekrasovun, A.Çexovun, M.Qorkinin  rus ədəbiyyatı 
üçün bütövlükdə gördükləri iş qədər iş görüb. 
Cavab bir qədər mübaliğəli olur və Parxomenko 
təbəssümlə: 
 463
– O-o!  Vidimo, Vı bolğşoy patriot svoey literaturı, – 
deməyə məcbur olur. 
Mübahisə uzanır, gənc aspirantı istədiyi mövzu üzərində 
işləməyə qoymasalar da, o, mövzunu Azərbaycan ədəbiyyatı ilə 
bağlamağa nail olur. Bu zaman zaldakı rus yoldaşlardan belə bir 
kiçik namə də alır: 
«X.Alievu. Zaşitivşemu dissertaüiö na pervom kurse: 
 
Xoroşuö izbral tı temu, 
İ za vse stoəl qoroy. 
Qotov pisatğ ə 
                     dlinnuö pogmu, 
V kotoroy tı – 
                     qeroy. 
Tı zahişalsə tak, 
                          kak nado, 
Priznanğe mass – 
                     tebe naqrada. 
20.03.1968». 
 
Xeyrulla müəllim bu kağızı o günlərin əziz bir xatirəsi 
kimi qoruyub saxlamışdır. 
1970-1989-cu illərdə Azərbaycan KP MK-da bölmə 
müdiri vəzifəsində işləmiş, klassik və müasir  şair və yazıçılara, 
xalqlar arasında ədəbi-mədəni əlaqələrə  həsr olunmuş respublika 
tədbirlərinin  yüksək səviyyədə keçirilməsinə, hər bir ədəbi fakt 
və hadisəyə  milli maraqlar baxımından  diqqət yetirilməsinə 
xüsusi fikir verməklə yanaşı, dövri mətbuatda, ictimai-siyasi, 
ədəbi-bədii orqanlarda  ən müxtəlif janrlarda (və müxtəlif 
təxəllüslərlə) yazılar dərc etdirmişdir. 
1989-cu ildə Cəlilabad Rayon  Partiya Komitəsinin birinci 
katibi olmuş, az vaxt ərzində yadda qalan xeyli iş görmüşdür. 
1990-cı ildə Respublika Ali Sovetinin deputatı seçilmişdir. 1991-
ci ilin mayında öz ərizəsi ilə rayon partiya komitəsi katibliyindən 
azad edilmiş,  Respublika Ali Soveti Mədəniyyət və Dini əqidə  
 464
məsələləri daimi komissiyası sədrinin müavini seçilmiş, dövlət 
müstəqilliyi haqqında  Konstitusiya aktının,  Dövlət atributları 
(gerb, bayraq və s.)  layihələrinin hazırlanmasında  və qəbulunda 
fəal iştirak etmişdir. Kütləvi informasiya vasitələri,  dini etiqad 
azadlığı haqqında  qanun layihələrini hazırlamış, müzakirələrinə 
və Milli Məclisdə qəbuluna nail olmuşdur. Parlament kitabxanası 
haqqında qanun layihəsi hazırlayıb Milli Məclisə təqdim etmişdir. 
Hazırladığı layihələr barədə mətbuatda açıqlamalar vermiş, 
«Dövlət himnimiz: həqiqətlər, ehtimallar», «Qarabağ haqqında 
həqiqət, yaxud Azərbaycanın eşidilməyən harayı»  adlı məqalələr 
çap etdirmişdir. 
 «Şərəf nişanı» ordeni, Respublika Ali Soveti Rəyasət 
Heyətinin fəxri fərmanı ilə mükafatlandırılmış, prezident Heydər 
Əliyevin qeyd etdiyinə əsasən, MK tarixində ilk dəfə olaraq,  MK 
bürosunun qərarı ilə  əmək kitabçasına yazılmaqla  (1972) 
təşəkkür almışdır. 
Tələbəlik illərindən çap olunmağa başlayan Xeyrulla 
Əliyev  oxucular tərəfindən maraqla qarşılanmış «Aldanmış 
ümidlər»,  «Bağışla məni, ana», «Yadıma sən düşəndə», «Kiçik 
bacı», «Cəlil kişinin qızı», «Çıraq dərəsi», «Könüllər açılanda», 
«Dəmirçi oğlu», «404 gün düşmən arxasında»  və s. kimi müxtəlif 
hekayə və oçerklərin, «Müasir Azərbaycan romanı» (rus dilində) 
adlı monoqrafiyanın, ADR (1918-1920) tarixinə dair layihələr 
albomunun, dünya ədəbiyyatından (Ç.Aytmatovun «Dəniz 
kənarıyla çapan Alabaş», N.Dumbadzenin «Mən günəşi 
görürəm», «Ağ bayraqlar», V.Oseyevanın «Dinka», D.Çakın 
«Qlemba» və s.)  10-a qədər tərcümə kitabının, habelə 20-dən 
artıq bədii film tərcüməsinin, M.Füzuli, M.F.Axundov, 
C.Cabbarlı, N.Dobrolyubov, N.Çernışevski, A.Çexov  və  başqa 
görkəmli sənət adamları  haqqında 100-dən artıq ədəbi-tənqidi 
məqalənin müəllifidir. Kərbəla və Məşhəd ziyarətlərində 
olmuşdur.   
Bəli, bir insan ömrü üçün bunlar kifayət qədərdir. Xeyrulla 
müəllim şərəflə, zəhmətlə yaşamış, ömrünü böyük və xeyirxah 
işlərə sərf etmişdir. Budur, indi biz onun tədqiqat işlərindən, 
 465
məqalə-portret toplusundan ibarət «İncəsənət tarixi – xarakterlər 
tarixidir»  adlı yeni kitabı ilə tanış oluruq.   
Bu kitab, dediyimiz kimi, «Birinci kitab» hesab olunur və 
deməli, ardı vardır. Lakin mən məqalələrlə tanış olduqda bu 
qənaətə gəldim ki, Xeyrulla müəllim ikinci kitabla da kifayətlənə 
bilməz, bizim XX əsr nəhəngləri barədə bildiklərini kağız üzərinə 
töküb xalqa çatdırmaq üçün daha çox işləməlidir. 
Altı bölmədən ibarət olan bu kitabda həqiqi tədqiqat 
əsərləri də var, xatirə-yazılar, publisist məqalələr də. Tədqiqat  
məqalələrində müəllifi iri nəsr əsərləri – povest və roman janrının  
ədəbiyyatımızda inkişaf yolu maraqlandırmışdır.  Məsələ düz 
qoyulur: Azərbaycan romanı tarix etibarilə öz məzmununu xalqın 
həyatından, zamanın gerçəkliklərindən almışdır. Baş qəhrəman bir 
xarakter kimi xalqın içərisində yetişmiş, dövrün, zamanın 
səciyyəsinə müvafiq  formalaşmışdır: «…ədəbiyyat və incəsənət 
tarixi – xarakterlər tarixidir. İnsan müəyyən sosial şəraitdə 
formalaşır və fəaliyyət göstərir». Odur ki müəllif roman janrını  
hər bir əsərdəki xarakterin təhlili, onun ədəbiyyata gətirdiyi 
yeniliklərin, səciyyəsindəki yeniliyin təhlili  əsasında izləmiş,  
Xaqaninin nəsrindən başlayaraq,  XX əsrin görkəmli nümayəndə-
lərinin yaradıcılığına qədərki böyük bir yolu nəzərdən keçirmişdir. 
XIX əsrin ilk onilliklərində meydana çıxan A.Bakıxanov, 
İ.Qutqaşınlı nəsrinin xarakter əlamətlərinə yığcam şəkildə diqqət 
yetirərək, daha çox X1X əsrin sonlarında yaranmış nəsr 
nümunələrinin – Mirzə Əbdürrəhim bəy Talıbovun  «Kitab yüklü 
eşşək», «Talibinin gəmisi, yaxud Əhmədin kitabı», Zeynalabdin  
Marağayinin «İbrahim bəyin səyahətnaməsi», S.M.Qənizadənin 
«Şeyda bəy Şirvaninin məktubları», M.Ə.Talıbovun 
«Xeyirxahların yolu»,  Abdulla Şaiqin  «Əsrimizin qəhrəmanları»,  
Ağa Mirzə İsmayılın «Yetimlərin sərgüzəşti», Rza Zakinin 
«Nakam qız», «Zavallı Cavad»,  «Fədai-eşq»,  Ağababa 
Yusifzadənin,  «Həyatın qəhri altında, yaxud xainin sonu»,  Əli 
Səbri Qasımovun  «Solğun çiçək», A.Divanbəyoğlunun «Can 
yanğısı», Əlabbas Müznibin «Yusif və Züleyxa», 
M.S.Ordubadinin «Bədbəxt milyonçu, yaxud Rzaquluxan Firəng 
 466
məab», Nemət Bəşirin «İki nakam», İbrahim  bəy Musabəyovun 
«Gözəllərin vəfası», «Neft və milyonlar səltənətində» əsərlərinin 
təhlili ilə məşğul olmuş, xarakterlərdəki yeniliklər, realist nəsrin 
inkişafı baxımından M.F.Axundovun «Aldanmış kəvakib», 
Z.Marağayinin «İbrahim bəyin səyahətnaməsi», C.Məmmədqulu-
zadənin «Danabaş kəndinin əhvalatları», N.Nərimanovun «Ba-
hadır və Sona» əsərlərini daha yüksək qiymətləndirmişdir. 
«Romanlarımızda xarakterin təkamülü probleminə dair» 
məqaləsində fikrini yekunlaşdıraraq yazmışdır: «Məlum nöqsan 
və kəsirlərinə baxmayaraq, sovet dövrünə qədərki romanlar  
Azərbaycan  romanının sosial-fəlsəfi  əsaslarının nizama salınması 
üçün  müəyyən əhəmiyyət kəsb etmiş, iyirminci əsrin iyirmi-
otuzuncu illər mərhələsində yaranan  yeni tipli Azərbaycan 
romanının  proloqu olmuşdur». 
Müəllif Azərbaycan romanının inkişaf yolunu XX əsrin 
80-ci illərinə qədər izləmiş, Azərbaycan romanında əmək və əmək 
adamları, yeniliklə köhnəliyin mübarizəsi,  inqilab və xalq, 
müharibə və vətənpərvərlik kimi mövzuları M.S.Ordubadi, 
M.İbrahimov, S.Rəhimov, M.Hüseyn, B.Bayramov, İ.Əfəndiyev, 
Ə.Əbülhəsən, Ə.Yusifoğlu, Ə.Hacızadə və başqalarının 
yaratdıqları xarakterlərin təhlili fonunda izah etmişdir.  Bu 
ədəbiyyatın 60-cılar hərəkatına təsiri və 60-cılar nəsrinin 
ədəbiyyatın inkişafında, yeni xarakterlər yaradılmasında rolu 
aydınlaşdırılmışdır. 
X.Əliyev  müharibə dövrünün təsvirini verən  romanlarda  
xarakterin təkamülü, inkişafı məsələsinə xüsusi məqalə həsr 
etmişdir – «Döyüşlər odunda bərkimiş xarakterlər».  Bu əsərdə 
müəllif daha çox H.Abbaszadənin «General», Y.Əzimzadənin «O, 
qərib deyildi», H.Mehdiyevin «Əlvida demədik» romanları 
üzərində dayanmış, akademik M.Cəfərin fikirləri ilə razılaşaraq, 
bu romanların bir sıra qüsurlarını qeyd etməklə yanaşı, 
xarakterlərin inkişafında rolunu da diqqət mərkəzinə çəkmiş və 
yazmışdır: «Bu romanlar oxucuya belə bir həqiqəti aşılayır ki,  
həyatın yaradıcısı və dəyişdiricisi olan  sovet adamının  xarakteri 
müharibənin ağır sınaqlarında, döyüşlər odunda daha da 
 467
mətinləşib bərkimişdir». Müəllif bir sıra nəsr əsərlərindəki nihilist 
münasibəti vaxtilə «Literaturnaya qazeta»da dərc olunmuş bir 
məqalədən gətirdiyi tutarlı  bir fikirlə daha əsaslı 
cavablandırmışdır: bir sıra əsərləri oxuduqda «Moskva altında 
necə geri çəkildiyimizi təsəvvür etmək olur, amma nə üçün 
Berlinədək gedib çıxa bildiyimizi  başa düşmək mümkün olmur». 
Bu cəhətdən müəllif M.Şoloxovun «İnsanın taleyi» əsərini yüksək 
qiymətləndirmiş, onu «İnsan haqqında poema» adlandırmışdır. 
Məqalələrdə keçmişin bir sıra faciəli hadisələrinə 
toxunulmuş, bərk ayaqda insana dayaq duran cəsur adamların 
ləyaqətini üzə çıxaran epizodlar verilmişdir. Heydər Hüseynovun  
kitabının Stalin mükafatına tövsiyə edilməsi, hadisələr qarışdıqda 
bu məsələyə fəal dəstək verən bir alim kimi  Məmməd Arifin də  
yuxarılarda gözdən düşməsi, bütün iş yerlərindən azad edilməsi, 
təklənməsi, lakin belə ağır günlərdə qapısını ilk açanın və 
axıradək ayaq kəsməyənin Rəsul Rza, Abbas Zamanov kimi şair 
və alimlərimiz olması, Rəsul Rzanın yaradıcılıq cəsarəti müəllifin 
qələmi ilə ustalıqla oxucuya çatdırılır («Rəsul Rza ocağının 
istisi»). Müəllifin «Elm və mədəniyyət «səfiri» adlandırdığı 
Abbas Zamanov haqqında yazdığı xatirə-məqalə son dərəcə 
kövrək bir üslubdadır. Biz bu məqalənin vasitəsilə Abbas Zama-
novun partiya cəzası alaraq «qara günlülər» dəftərinə düşməsi, 
buna baxmayaraq, öz iradəsini toplayaraq xeyirxah əməllərlə 
məşğul olması barədə yeni detallarla tanış oluruq, tədricən öz 
müvazinətini düzəldərək elmlər doktoru, müxbir üzv seçilməsi ilə 
bağlı uğurlarını yada salırıq, kədərlə keçən son günləri barədə 
müfəssəl məlumat alırıq.  «Müşkül dərdə mübtəla olmuş oğlu Fi-
ruzun, ağırlaşmış Asya xanımın halı onu  yaman xar eləmişdi.  
Həmişə cavabında: «Şikayət etməyə əsasım yoxdur» – sözlərinə 
alışdığım üçün, «Necəsiniz?» deyə soruşmağımın yeri deyildi. Bir 
müddət bir-birimizə baxa-baxa qaldıq. Ömrün də payızı idi, ilin 
də… Həmin ilin payızı Asya ananı apardı.  Asya xanımdan sonra 
Abbas müəllim yetim qaldı. Ondan yarım il sonra isə  – 93-ün 
baharında əməl dostu, əqidə dostu Rəsul Rzanın on iki il əvvəl 
 468
dünyasını dəyişdiyi gün, aprelin 1-də, dünyanın yalan və zarafat 
günündə Abbas müəllim də dünyasını dəyişdi».  
X.Əliyevin S.Rüstəm haqqında xatirələrində Məmməd 
Rahimin Müşfiqə münasibətini aydınlaşdıran qiymətli detallar 
vardır. Bunlar həm də inandırıcıdır ona görə ki, Xeyrulla müəllim 
bir təsadüf əsasında deyil, illərlə görüşdüyü, yaradıcılığını sevdiyi, 
şəxsiyyətinə böyük hörmət bəslədiyi Süleyman Rüstəmlə, o 
Süleymanla ki daim həqiqətlə yaşayıb, həqiqətin işığında ömür 
sürüb – ondan eşitdiklərini qələmə almışdır: «Tale elə gətirmişdi 
ki, bir müddət  üzlərini görmək, sözlərini eşitmək həsrətində 
olduğum, hər birini bir nur çeşməsi sandığım adamlarla iyirmi 
ildən artıq  bir vaxtda, necə deyərlər, bir cəbhədə işləmək, tez-tez 
təmasda olmaq, əhvallaşmaq, məsləhətləşmək, fikir mübadiləsi 
aparmaq səadətinə qovuşmuşdum.  Minnətdarlıq hissi ilə 
xatırlayıram ki, ən çox  görüşdüyüm, zəngləşdiyim 
şəxsiyyətlərdən biri Süleyman Rüstəm idi». Həqiqət bu cür 
xatirələrdə açılır. S.Rüstəmin dedikləri: «Müşfiqin üstündə bizi, 
ələlxüsus Seyfulla Şamilovu və Səməd Vurğunu  (o vaxt Yazıçılar 
İttifaqının rəhbərləri idilər)  danlayırdılar ki, onun ideya tərbiyəsi 
ilə  məşğul olmuruq. Məsələ bir az ayrı cürdü… Qohumları onun 
Dilbərlə izdivacına razı deyildilər… Məsələ o yerə çatmışdı ki, 
toyuna heç biri gəlməmişdi…» Xatirələrdən aydın olur ki, Müşfiq 
haqqında «Kontrrevolyusioner, kontrabandçı, oğru» adlı hazır 
məqaləyə S.Rüstəm anasını bəhanə edib (S.Rüstəmin anası 
Müşfiqin xətrini çox istəyirmiş)  qol çəkmədikdə, məqaləni 
Məmməd Rahimin boynuna qoymuşlar.  
Səməd Vurğunun Kommunist Partiyasının X1X qurultayı 
qarşısında yazdığı «Zamanın bayraqdarı» poeması barədə 
M.C.Bağırovun yanında S.Rüstəmin müsbət fikir söyləməsi, 
Bağırovun hirslənməsi və Mirzə İbrahimovun onların canını 
qurtaran sözləri: «Yoldaş Bağırov! Görünür, biz doğrudan da, 
Sizin göstərişlərinizdən  lazımi nəticə çıxara bilməmişik. Ya, 
bilmirəm, bəlkə Səməd Vurğun  bizi ovsunlayıbdı, nədir! 
Həqiqətən də buna hələ Sizin tələblərinizə cavab verən  əsər 
demək olmaz. Burada boş, mənasız ritorikaya çox yer verilib.  
 469
Yaydır, Prezidium üzvlərinin hərəsi bir tərəfdə istirahətdədir. 
Səməd Vurğun özü də yoxdur. Bir az operativlik göstərmək 
istədik, amma tələsikliyə yol vermişik. Elə bu həftə Prezidiumun 
bütün üzvlərini yığıb, ciddi bir müzakirə keçirərik. Müəllifi bir də 
işlədərik əsər üzərində…» Bunların hamısı gələcək nəsillər üçün 
əsaslı sənəd səviyyəsində lazımi faktlardır. Həm də sitatdan aydın 
olur ki, M.C.Bağırov əsərin əleyhinə deyil, onun Kommunist 
Partiyasının şərəfinə müvafiq şəkildə – yüksək səviyyədə 
meydana çıxmasını tələb edir. 
Xeyrulla müəllimin  publisistikasında mənə xoş gələn və 
onu gələcəkdə də həqiqi bir alim, bir publisist kimi yaşada bilən 
cəhət onun keçmişin hər bir nailiyyətinə nihilist münasibət 
bəsləyən lazımsız və əslində bir çox hallarda yaramaz 
tendensiyaya uymaması, hər bir sahədə obyektivliyi gözləməsi, 
gerçəkliyi olduğu kimi qələmə almasıdır. Son zamanlar bir sıra 
alimnümalar xalq yazıçısı Mirzə İbrahimovun xidmətləri üzərinə 
kölgə salmağa, hər şeyi eyni adamın adına yazmağa çalışırlar. 
Halbuki fakt var, tarixi sənəd var və bu gün olmasa, sabah həmin 
sənədlər üzə çıxarılacaqdır. Bu baxımdan Xeyrulla müəllimin 
elmi obyektivliyi mənim ona hörmətimi daha çox artırır.  «Xalqın 
yazan əli, danışan dili» adlandırdığı Mirzə İbrahimov həqiqətən 
bu xalqın dilinin, mədəniyyətinin tərəqqisi yolunda şam kimi 
yanmış, beyninin, ürəyinin, bədəninin bütün gücünü öz canından 
çox sevdiyi xalqının yolunda sərf etmişdir.  Xeyrulla müəllim 
onun «Gələcək gün», «Böyük dayaq» romanlarını geniş təhlil 
edərək, M.İbrahimovun bir yazıçı kimi xalqın mənəvi inkişafında 
rolunu geniş izah etməklə yanaşı, böyük ədibin  bir təşkilatçı, 
vəzifə adamı kimi gördüyü işləri də xatırlatmalı olmuşdur: «…31-
35 yaşlarında xalq komissarı, Maarif Naziri,  sonra Respublika 
Yazıçıları İttifaqının  ən uzun ömürlü rəhbəri, Asiya və Afrika 
Xalqlarının  Həmrəyliyi Təşkilatı  Sovet Komitəsinin sədri… 
Və… xalqın xidmətinə verilmiş on cild əsər,  halal əməklə təsdiq 
və təsbit edilmiş fəxri adlar, titullar. Halal şöhrət!» (133) 
Mirzə İbrahimovun Azərbaycan dilinin dövlət idarələrində 
tətbiqi ilə bağlı fərmanı və onun nəticələri bir çoxları tərəfindən  
 470
qəsdən yanlış və zərərli bir şey kimi şərh olunduğu halda, 
Xeyrulla müəllim bu ilk tarixi cəhdin, özünü qurban verməklə 
başa gələn böyük cəhdin mahiyyətini son dərəcə obyektiv 
qiymətləndirmişdir.  «…1955-ci ildə  yuxarılarda o vaxt SSRİ AS 
Rəyasət Heyətinin sədri işləyən  K.Voroşilovla, aşağılarda isə MK 
rəhbərliyi ilə razılaşdırılmış» həmin qərarı baltalayanlar  və 
yazıçını böyük təhlükə qarşısında qoyanlar yenə özümüzünkülər 
olmuşdur. 1959-cu ilin iyul ayında «…Sov.İKP MK katibi,  MK 
Rəyasət Heyətinin üzvü  Nurəddin Mühiddinovun iştirakı ilə 
Azərbaycan KP MK-nın  Mirzə İbrahimovun «səhvləri» üzərində 
qurulmuş plenum-məhkəməsi keçirildi. Ancaq yel qayadan nə 
aparar ki?! O vaxtlar heç yerdə işləməyən, öz taleyi ilə yenə də 
üz-üzə tək qalmış Mirzə İbrahimovun plenumda çıxışı lap Xosrov 
Ruzbehin «müdafiə nitqi» kimi bağlı salonları yararaq, bütün öl-
kədə böyük əks-səda doğurmuşdu. O, çıxış deyildi, şəhidlik 
zirvəsinin fəthi idi. İndi o, təlatümlü dənizdə ağaran tənha yelkən 
deyil,  nəhəng mühərrikli  buzqıran gəmini xatırladırdı».(141) 
Xeyrulla müəllimin müşahidə və tapıntıları usta yazıçı 
istedadının nəticəsidir.  «…Bakı soveti»  stansiyasına çatanda, 
doxsan üçüncü ilin həmin gününə, dekabrın on yeddisinə  kimi 
görünməmiş bir çovğun  qopdu.  Gəcavəyə  bənd edilmiş 
bənövşəyi  kalağayı  qoparaq, stansiyanın  qabağındakı uca bir 
şam ağacının  başına dolanıb yelləndi. Bu, Mirzə müəllimin ruhu-
nun göylərə çəkilməsiydimi?  Uca bir kürsüyə qalxıb, candan əziz 
sevdiyi müqəddəs torpaqları üçün  haray çəkməsiydimi?..» 
İnsanın əməyini, vətən eşqini bu cür qiymətləndirmək lazımdır ki, 
sonra gələnlər tərbiyə tapsın və namusla yaşasın, riyakarlığın 
qurbanı olmasın. 
Əsərdə yazıçılarımızın həyatından çox təsirli səhnələr 
vardır. Özü dərd içində olan Süleyman Rəhimovun  əlavə bir 
Mehdi Hüseyn dərdinin  də ortaya çıxması, cəmiyyətə günahkar 
kimi təqdim edilməsi, əslində isə xəstə vücudun şkaflardan tapılan 
həkim kağızları yazıçının elə bir günah sahibi olmadığını göstərir. 
Süleyman Rəhimovun  yüksək insani keyfiyyətləri, fəxri ad 
məsələsində mövqeyi çox düşündürücüdür: «Gəlin bu məsələni 
 471
elə Səməd Vurğunda saxlayaq, yoxsa bu qazana çömçə uzadanlar 
çox olacaq. Klassiklərdən  Sabir, müasirlərdən də Səməd Vurğun. 
Vəssalam».  «Bu, necə olan işdir, kişi?! Bədii əsərin dilini onun 
surətlərindən, tiplərindən necə təcrid eləyib təhlil etmək olar?!» –
deyən ədib bir tənqidi yazıya cavabını çap etdirmək üçün nə qədər 
get-gəldə olub! İndi kim nə istəyir və kim haqqında istəyir, yazır, 
çünki ölkədə heç bir müqəddəs şey qalmayıb.  
Onsuz da böyük zəhmət adamı olduğunu bildiyimiz 
Süleyman Rəhimovun,  oğlu seysmoloq Şamonun vəfatından 
sonra ikiqat yaradıcılıq üçün əlavə «Şamo vaxtı» ayırması, nə 
qədər yorğun olsa da, Şamo vaxtı  kimi ayırdığı zaman ərzində  
«Qoşqar qızı» kimi əsərlər yazması bu insanın nə qədər böyük 
iradə sahibi olduğunu göstərir. 44 ilə tamamlanmış «Şamo» 
romanı… 
 Amma incə ruhlu bir insan, bir yazıçı kimi zəhmətinin 
qiymətləndirilməsini də sevərmiş Süleyman Rəhimov. Xeyrulla 
ilə dialoqu: 
– Üzünüzə tərif deyə bilmirəm. 
– De. Mənim tərifdən xoşum gəlir, üzümə deyəndə də 
xoşum gəlir… 
Kitabda Nazim Hikmətlə görüş, Cahanbaxş Cavadzadə 
haqqında xatirələr, yazıçı Altay Məmmədovun ilk hekayələr kitabı 
haqqında mülahizələr, mühasib işləyə-işləyə folklor toplayıcısı 
kimi böyük işlər görmüş Əbülqasım haqqında qeydlər  «vicdanı 
özündən ağır ağsaqqal» adlandırdığı Bəhriş kişi barədə 
düşüncələr,  Məmməd Cəfər Cəfərov, Yaşar Qarayev, Əkbər 
Ağayev kimi görkəmli alimlər, «Nəsrəddin şah» pyesinin ilk 
səhnə təcəssümü, «Fətəli xan» filmi  haqqında söhbətlər və başqa 
yazılar da maraqla oxunur, oxucunu yaxın keçmişimiz barədə 
unudulmaz xatirələrlə tanış edir.   
«İncəsənət tarixi – xarakterlər tarixidir» kitabı əsərin 
növbəti hissəsi üçün oxucuya maraqlı vədlər verir.  
İndii Xeyrulla müəllim 75-in on addımlığında, həyatının 
ən müdrik çağındadır. Çox şey bilir, çox şey yaza bilər və çox 
yazmalıdır.  Bu yolda ona sağlam bədən, iti qələm arzulayırıq. 
 472
28.05.06 
 473
 
İNSAN , OD  VƏ  QORXU 
HAQQINDA POEMA 
 
«Dədəm Qorqut» əsəri ilə poeziya aləminə bələd 
olduğumuz Rəşid Təhməzoğlunun çapa hazırladığı «Qorxu» 
poemasında bəşərin Oda bağlı həyatı və onun 6 milyon il ərzində 
Odla oynaya-oynaya keçdiyi inkişaf yolu barədə poetik 
düşüncələri ifadə olunmuşdur. Müəllif daş dövrü adamının, ibtidai 
insanın təsvirinə poemada geniş yer vermişdir. İlkin olaraq daş 
alətlərdən başlayan İnsan tədricən Odun kəşfinə yol açır. İldırımın 
yıxdığı nəhəng ağacları, yandırıb-külə döndərdiyi qalın meşəni, 
uca dağları titrədən, özü boyda alov saçan, ətrafı od layları altında 
örtən vulkan püskürmələrini gördükcə tir-tir əsir, onların ötürdüyü 
istilikdən nə qədər xoşhal olursa, törətdiyi dəhşətlərdən bir o qədər 
həyəcan keçirir. Qar və yağış tufanları, uçqunlar, zəlzələlər,  
püskürmələr dünyaya göz açdığı andan insanın canında qorxu 
yaradır, onu qorxu altında yaşamağa məcbur edir. Buna bax-
mayaraq, müəllifin Torpaqoğlu  adlandırdığı ilk insan oddan qaç-
mır, əksinə, təbiətdən od almağa, onu qorumağa çalışır, daşları, 
ağacları bir-birinə sürtməklə od almağın yollarını öyrənir və bu 
duyğular, bu əməllər müasir insana doğru inkişaf yolunda onu 
pillə-pillə irəli atır. Gərgin və əzablı mübarizələr şəraitində 
Torpaqoğlu Odu alır və qoruyur, öz balaca çuxur daxmasını isti 
saxlamağa çalışır. Bir gün öz oxşarlarından huşunu itirmiş bir qızı 
mağara-komasına çatdırır, qarın içərisindən çıxardığı həmcinsini 
Odun köməyi ilə özünə gətirir. İnsan ilk dəfə balasına tədricən 
genişlənməkdə olan şüur gözü ilə baxa bilir. 
Təbiətin yaratdığı Odun dəhşətləri içərisində böyüyən və 
çox uzun bir yol keçən İnsan, nəhayət, özünün yaratdığı Odun – 
şəhərləri, insanları külə döndərən nüvə silahının qorxusu ilə 
üzbəüz qalır. Bu, insanlığın taleyinə yazılmış, lakin onun öz əli ilə 
yaradılmış qorxunun dəhşətli təzahürüdür.  
Müəllif əsas qəhrəmanı Torpaqoğlunun  pillə-pillə 
inkişafını  bədii faktların köməyi ilə  izləmişdir. Onun baxışları 
 474
Yer kürəsinin həyatına, insanın təkamül yoluna realist-fəlsəfi 
baxışdır. Sovet dövlətinin süqutundan sonra insanda fanatizmə 
meyil geniş vüsət qazanmışdır. Darvinizmdən, biologiyadan, fauna 
və floradan dərs deyən, ali və orta məktəblər üçün dərslik yazan 
müəlliflərin –alimlərin bir çoxu təkamülü qəbul etmir, insanı 
Adəmlə bağlayır, yaxud başqa planetin məhsulu sayır.  Bir 
tərəfdən, arxeoloqlar insanın inkişaf yolunu əks etdirən yeni 
tapıntılar əldə edir, o biri tərəfdən, cırtdan bioloqlar  təkamülü 
fanatizmlə əvəz edir, öz məğmun beyninin  beyinsiz məhsulu ilə 
minlərlə gəncin beynini zəhərləyir. 
Rəşid Təhməzoğlu bəşərin inkişaf yolunu düzgün təsəvvür 
edir, ona görə də poeziyanın şirin dili ilə qələmə aldığı hadisələr 
oxucuya təbii təsir bağışlayır. 
Poema «Ön söz yerinə» adlanan kiçik bir mənzum girişdən,  
«Birinci işıq – Od», «İkinci işıq – Tapım» adlanan hissələrdən və  
«Son söz yerinə» kimi kiçik bir parçadan ibarətdir. Lirik-epik 
poemadır. Əsas qəhrəmanı Torpaqoğludur, Onun çalışdığı, 
vuruşduğu, bəlaları ilə üzləşdiyi, istisinə qızındığı varlıq isə 
Oddur. İnsan və Od. Bu ikisinin qarşılıqlı əlaqəsi İnsanın canında 
həm əbədi bir İşıq, həm də əbədi bir Qorxu yaradıb. Məqsəd 
İnsanın canındakı bu Qorxunun ilkin köklərini və İnsanın öz əli ilə  
bu Qorxunu necə dəhşətli bir səviyyəyə gətirib çıxardığını 
oxucuya çatdırmaqdır. İkinci hissə – «Tapım» İnsana bu Qorxudan 
xilas yolunu göstərən Avestanın kəşfi, Avesta təlimlərinin 
meydana çıxmasının təqdiri ilə bağlıdır. 
Hadisələr sadə bir dil ilə təhkiyə edilir. Ən çox işlənən söz 
«yaşam» sözüdür. Bu  söz insan ömrü, yaşamaq, ömür sürmək, 
illəri, əsrləri, minillikləri yola vermək mənasındadır. 
Birinci hissədə hadisələr çox ləng inkişaf edir. 
Torpaqoğlunun təbiət hadisələri (ildırım, vulkan və s.) fonunda 
Odla rastlaşması, onun törətdiyi qorxudan xilas olmağa çalışması 
ilə yanaşı, onu əldə etmək istəyi və od alma üsullarını öyrənənə 
qədər keçdiyi əzablı yollar, ocağa düşmüş ət parçasının dadını 
duyması, əti bişirib yemək kimi inqilabi irəliləyiş  – milyon illər 
 475
ərzində tədricən baş verən bu hadisələr  Rəşid Təhməzoğlu 
tərəfindən təmkinlə qələmə alınmışdır.  
İkinci hissədə hadisələr sürətlə inkişaf edir: Torpaqoğlunun 
bir müdrikin yanında təhsil alması, dünya sirlərinə vaqif olması  
göstərir ki, ilkin inkişaf mərhələləri geridə qalmışdır... Urmiya 
ərazilərində doğulan Torpaqoğlunun Arran müdrikindən dərs 
alması artıq bizə yaxın dövrlərin nailiyyətidir və hər iki ərazi qə-
dim Azərbaycandır: 
 
Qədim Arran diyarında bir tanınmış ulu vardı, 
Bilikləri öyrənməkdə öz yolağı, yolu vardı.  
Ağduman da eşitmişdi o ulunun sorağını… 
  
Lakin Vətənə döndükdə onu çoxlarının anlamaması,  
yapma allahlara deyil, vahid Günəş allahına, işığa  tapınmaq lazım 
gəldiyi, Ahuramazdanın təbliği barədə söhbətləri bütün peyğəmbər 
təlimlərini ilkin mərhələsində olduğu kimi, Urmiya ətrafında da 
insanların ağlına dərhal batmır. Bu şərhlər prosesində müəllif 
Avestanın da vətənini «nüfuzlu» və saxta tarixçilərimizin 
şərhindən fərqli və düzgün izah etmiş – Avesta təlimləri vətəninin  
Arran əraziləri olduğunu mübahisəsiz bilmişdir. Ağdumana 
məsləhət görürlər ki, «Urmiya bölgəsindən Doğu sarı səfər etsin!» 
Gedir və müdriklərdən dərs alaraq Zərdüşt – müəllifin sözü ilə 
desək, Saruyaştra təlimlərinin əsasını qoyur: 
 
İllər boyu aradığın  «Avaşta»da yetdi sona, 
«Saruyaştra» adını da  həmin addan qazandın sən. 
Tək tanrıya tapınmağın yolunu ilk qazandın sən!  
Yalnız ulu Ahuraydı döyüntüsü ürəyinin, 
Yalnız ulu Ahuraydı öyüntüsü ürəyinin! 
 
Aydın olur ki, Urmiyada doğulmuş bu insan – Avesta-
Avaştanın yaradıcısı Saruyaştra Arran ərazilərini gəzmək və 
burada yüksək təhsil almaqla  Avaşta kimi  müqəddəs bir kitab 
 476
yaratmışdır. Urmiya əraziləri  türklərin ən qədim və ilkin doğuş 
yeri olub, tam tarixi həqiqəti əks etdirir.  
Beləliklə, poemada xalqımızın keçdiyi mənəvi inkişaf 
yoluna  maraqlı ümumiləşdirmələrlə nəzər salınmışdır.  
Hadisələrin təsviri prosesində maraqlı obrazlı tapıntılarla      
rastlaşırıq: 
 
Bir dağ boyda alov dirək  dağ başından püskürürdü, 
Tüstü dağı boğurdumu, qorxunc-qorxunc öskürürdü. 
 
Bu sözlər ağzından od püskürən və «qorxunc-qorxunc 
öskürən» dağ vulkanını ibtidai insanın təfəkkür və psixologiyasına 
müvafiq ifadə edir.  
 
Uzaqlaşdın o dağlardan, qorxularmı qovdu səni? 
Bu qorxunun kirkirəsi  ovum-ovum ovdu səni! 
 
Yaranışdan daim qorxu içərisində yaşayan insanın düşdüyü 
təbii  fəlakətlər girdabında ovula-ovula irəlilədiyini və həmin 
dəhşətlərin səbəblərini tədricən anladığını müəllif təbii-tarixi 
proses kimi mənalandırmışdır. 
 
Ocaq yanır… Qısır qalan bir kötüyə söykənmişdin… 
 
Adətən, qısır qalmaq ifadəsi heyvanlar aləmi ilə bağlı 
işlədilir. Lakin ibtidai insanın təsəvvüründə yarpaq açmayan 
qurumuş kötük də qısırdır, doğmur, törəmir. Ocağa, istiyə tapınan, 
onu qorumaqla özünü qoruyan insanın düşüncə və duyumu 
tədricən dərinləşir, o  bu yolla daş üstünə daş qoymağa başlayır: 
 
O ocağı qorumaqla qoruyurdun özünü sən, 
Daş üstünə daş qoymaqla  dedin ilkin sözünü sən! 
 
Elə bir dövrdür ki, hələ insan pozulmayıb. Sərvət toplamaq, 
başqalarının zəhmətini mənimsəmək, müharibələr aparmaq, 
 477
qarətlərlə məşğul olmaq iddiasında deyil, təmizdir insan, bir qarın 
çörəyin istəyi ilə yaşayır və vuruşur. 
Rəşid, dediyimiz kimi, hadisələrə həqiqətin gözü ilə 
baxmağı bacaran, maddi aləmin gerçəkliklərini düzgün 
qiymətləndirən şairdir. Odur ki təbiətin gözəlliklərini daim 
əfsanəvi irreal gözəlliklərdən üstün tutur: 
 
Torpaq çiçək açan yerdə  cənnət yeri uydurmadır, 
Diri ocaq yanan yerdə huri, pəri uydurmadır. 
Yaşıl meşə olan yerdə cənnət barı uydurmadır, 
Barlı ağac olan yerdə onun narı uydurmadır. 
Torpaq adı olan yerdə  cənnət adı uydurmadır. 
 
 Artıq bir insan kimi düşünən, dünyaya gələn çağanın – 
onun odunu gələcəkdə də qoruyacaq yeni nəslin doğulması ibtidai 
insanın sevinc mənbəyinə çevrilir. Bu cəhəti müəllif cinas 
qafiyənin köməyi ilə  bacarıqla ifadə edə bilmişdir: 
 
Gözlərinə inanmadın  ot üstündə görcək çağa, 
Demək, odun yaşanması üz tuturdu yeni çağa! 
 
 «Dədəm Qorqut» poemasında olduğu kimi, bu əsərində də 
Rəşid Təhməzoğlunun tarixi toponim, etnonim və antroponimlərə 
yaradıcı münasibəti vardır. Müəllif dünya savaşları ilə yanaşı, «dil 
savaşları»nın da olduğunu, bu savaşda bizim tarixi xüsusi 
adlarımızın yadlar və yad dillər vasitəsilə təhrif edildiyini ustalıqla 
ortaya qoya bilmişdir. Zərdüşt sözünün təhrif əsasında necə 
yarandığı barədə belə mülahizə yürüdür: 
 
Diri sözü  «gedər-gəlməz»  boşluqlara göndərdilər. 
 «Saru» – öncə «başçı» demək, fars çevirib  «zərd» eylədi, 
«Yaşt» – «tapınan» demək idi,  fars döndərib «dəşt» eylədi. 
«Ra» da tanrı deməkdirsə, silib atdı hansı alçaq,  
Elə bildi, bütün Varlıq öz soyuna pay qalacaq! 
Torpağıntək «Avaşta»nı taladılar, Torpaqoğlu! 
 478
 
Buna da qane olmayan bir çoxları ulu mağların yaratdığı  
müqəddəs kitabı yadlar əlində məhv etməyə, vətəndən didərgin 
salmağa, saxta tarix yazanların əli ilə mağların əlindən alıb zülməti 
sevənlərin malı etməyə çalışmışlar: 
 
O çağdan ki muğlar dini  yad əllərlə yandı oda, 
Odsevərlər kül oldular, Odaşt söndü oda-oda.  
 
Müəllif yozumları əksərən ağlabatandır. Poemada  
«Muğodiya torpağı» ifadəsi işlənmişdir. Sözsüz, burada 
Azərbaycanın ən qədim və güclü tayfalarından mağların və onların 
bir qolu olan muğların yaşadığı ərazi nəzərdə tutulur. Və yəqin ki, 
müəllif bu sözü üç tərkib hissədən ibarət düşünmüşdür: muğ – 
muğlar, mağlardır, Od – onların kəşfidir, -iya – yer deməkdir. 
Yaxud, Odaştqa – sözünün «atəşgah» mənasında olduğunu 
düşünmək mümkündür:  «Odaştqada  buraxmadı səni  oda yavıq 
belə». 
Amma təəssüf ki, poemada bir sıra xüsusi adlara dair 
ehtiyac duyulan izah və şərhlər yoxdur.  Sarıbur (dağ adı), Daraxa 
(çay adı) nəyi nəzərdə tutur və ya «şahlar şahı soyundan olan» 
Torpaqoğlunun adı – Ağduman nə münasibətlə belə yaranmışdır, 
bilmirik. Müəllif bunları qeydlərlə izah edə bilərdi: 
 
Üç min yaşam bundan qabaq  Muğodiya torpağında, 
Sarıburun ətəyində, Daraxanın qırağında 
Bu varlığa göz açmışdın…  Ağdumanın oğlu idin…  
 
16-lıq əsasında yazılmış bu poema asanlıqla səkkizliyə bö-
lünmüşdür və maraqla oxunur.  
Günəşi, Odu, İşığı sevən İnsan  ağlını itirərsə, son kəşfi ilə 
özünü Yer üzündən silməklə bütün keçmiş əzabları ilə yanaşı, 
gözəllik naminə yaratdıqlarına da  son qoya bilər. 
 479
Güman edirik ki, Rəşid Təhməzoğlu tariximizin qaranlıq 
səhifələrinin poeziyanın dili ilə işıqlandırılmasında hələ çox iş 
görəcəkdir. 
 
16.06.06 
 480
 
 «OĞUZNAMƏ»DƏ DEYİLDİYİ KİMİ… 
YAXUD 
PROFESSOR AĞARƏHİM RƏHİMOVUN 
SON POVESTLƏRİ 
 
Ağarəhim əslən pedaqoqdur – pedaqoji elmlər doktoru, 
professordur. Ömrü boyu dilin tədrisi məsələləri ilə məşğul olmuş-
dur. Orta məktəbin IV sinfi üçün «Azərbaycan dili» dərsliyinin, bir 
sıra monoqrafiyaların, ali və orta məktəblərdə ana dilinin tədrisinə 
dair 300-dən artıq kitab və jurnal  məqaləsinin müəllifidir. Ali 
məktəblər üçün «Ana dilinin tədrisi metodikası» dərsliyi dəfələrlə 
nəşr olunmuşdur.  Etik fəlsəfə sahəsində tədqiqatlar aparmışdır. 
Bacarıqlı təşkilatçıdır. Onun yaratdığı milli ruhlu Bakı Qızlar 
Universiteti on ildən artıqdır ki, xalqa həqiqi mənada xidmət edir. 
Hazırkı dövrdə – ali məktəblərin çoxunun alver meydanına çevril-
diyi bir vaxtda Ağarəhim müəllim Universitetini həqiqi ali 
məktəbə çevirə bilmişdir. Bakı Qızlar Universiteti keçən əsrin 50-
ci illərinin sovet ali məktəbləri qədər təmiz və işgüzar bir ali mək-
təbdir. Belə bir məktəb yaratdığı üçün qəlbən daim Ağarəhim 
müəllimə təşəkkürlər etmişəm, indiki son dərəcə narahat mühitdə 
bu universitetdə çox rahat dərs demişəm. 
Ağarəhim müəllim son on il ərzində bədii yaradıcılıqla da 
məşğul olur. Bu az müddət ərzində o, «Qoşa qanad», «İkili dün-
yam», «Ovlaq keçidi», «Səfalət», «Girdab» kimi müasir 
dünyamızın aktual problemlərinə həsr olunmuş romanlar, 
«Yaddaşda yaşar xatirələr», «Gəlinqayada qoşa məzar», «Ulu 
kəndim», «Fırıldaqçı Niftulla» kimi müxtəlif səciyyəli povestlər 
yazmış, «Xəyanət», «Haray», «Əl əli yuyar», «Qatillər», «Maska», 
«Namus», «Vicdan məhkəməsi» kimi həyatın müxtəlif sahələrinə 
həsr olunmuş pyeslər qələmə almışdır. Silsilə hekayələrin 
müəllifidir. «Canavar balası», «Qırmızı qar» əsərləri əsasında film 
çəkilmiş, «Əsgər anası», «Məhəbbət və cinayət», «Pul hərisliyi» 
pyesləri tamaşaya qoyulmuşdur.  
 481
Sakit, söhbətcil və mehriban bir insan… Bəs bu qədər 
həyat materialını haradan alır?  
Məlum olur ki, hər bir tələbənin həyatı, ailə şəraiti, mühiti 
bir aləmdir. Ən müasir problemlər buradan – gəncliyin həyatından 
görünməyə başlayır. Həyat hər şeyi gözlərimiz önündə dəyirman 
kimi üyüdür. Yaxşısını da görürük, pisini də. Amma əzablı yollar 
keçə bilməlisən, ürəyin o dəhşətləri  yenidən yaşamağı  
bacarmalıdır ki, gördüklərini ustalıqla qələmə ala biləsən.  
Ağarəhim müəllim bacarır – dözür və yazır. Sənə deyim ki, 
elə bir sağlamlığı da yoxdur, amma  mümkün olduqca həyatın 
əzablarına qatlaşmağa çalışır. Və qatlaşa bilir də. Bu yaxınlarda elə 
əzablardan bəhs edən yeni kitab ortaya çıxarmışdır: «Əzabların 
sonu varmış…» Kitab «Taleyin hökmü», «Mənim qəribə taleyim» 
povestlərindən, hekayə və düşüncələr toplusundan  ibarətdir. Biz 
bir nümunə kimi, onun bu son povestlərini nəzərdən keçirəcəyik. 
Görək Ağarəhim müəllim nə demək istəyir, bir pedaqoq kimi onu 
daha çox nələr düşündürür. 
İlkin tanışlıqdan aydın olur ki, Ağarəhim müəllimi hazırkı 
əxlaqsız zəmanədə ən çox əxlaq məsələləri düşündürür. Bu cəhət 
həm povestlərdən, həm hekayələrdən, həm də düşüncələrdən 
mühüm bir xətt kimi keçir, bədii yaradıcılığın  gözə çarpan ən 
mühüm keyfiyyəti kimi nəzəri cəlb edir. İkinci bir mühüm cəhət 
bu əsərlərdəki müasirlikdir. Yəni bu əsərlər hadisələrə müasirlik 
baxımından yanaşmaqla müasir deyil,  günümüzün məsələlərini 
ortaya qoymaqla  müasirdir. Bir mühüm cəhət də obyektivlikdir. 
Ağarəhim müəllim  hadisələri şişirtmə yolu ilə deyil, nəticələri ilə 
birlikdə təbii şəkildə mənalandırır.  
Əxlaq məsələləri müəllifi ona görə çox düşündürür ki, o. 
gəncliklə işləyir, onların bütün qayğılarını görür, onları başa 
salmaq, qorumaq, gələcəyə hazırlamaq məqsədi güdür, gəncliyi 
hadisələrdən nəticə çıxarmağa, pis axından xilas olmağa çağırır, 
bədii yolla, bədii faktlarla beyinlərə yeridir ki, yaşamaq üçün min 
yol olsa da, əsas yol namusla yaşamaqdan, namusla işləməkdən, 
bir insan kimi şərəflə ömür sürməkdən ibarətdir. Artıq sovet dövrü 
deyil ki, (bunu o heç xatırlatmır da) dövlət arxanda dura, 
 482
savadından asılı olmayaraq, səni işlə, az-çox sabit maaşla təmin 
edə. Həyat səni çox asanlıqla məhv edə bilər. Özünü qorumalısan. 
İnsan kimi ömür sürməyi bacarmalısan. Özünü cilovlaya 
bilməlisən. Qarnı açıq gəzməklə, nənələrin, babaların dediklərinə 
rişxəndlə yanaşmaqla  uzaq gedə bilməzsən. Gec oyanıb, çox 
sürətlə qabağa tullanmaq olmaz. Sənin «ibrət götürdüyün» 
Avropanın özü sənin az vaxtda elədiyin eybəcərlikləri eləmir. 
Gənclik gələcəkdir – bir xalqın gələcəyi üçün vacib körpüdür. 
Xalqı belə bir varlıqdan məhrum etmək, onu pozmaq, ilk məktəb 
illərindən əyri yola salmaq o xalqın gələcəyini baltalamaq 
deməkdir.   
Gəncliklə işlədiyi, gördüyü, öyrəndiyi üçün xalqını sevən 
humanist və xeyirxah bir insan kimi o bunları düşünür, belə 
düşünür. 
Çox erkən atasını və anasını itirmiş Gülbənizi («Taleyin 
hökmü» povesti)  hər cür məşəqqətlərə sinə gərib böyüdən nənəsi 
Gülcahan  qarı ali məktəbə yola salır. Və yola salarkən özünə 
toxtaqlıq üçün onun əxlaqi keyfiyyətlərini vərəvurd edir, göz 
önünə gətirir: «İnsafən hər şeyin yerini biləndi. Böyük-kiçik 
sözünə baxandı. İş-gücünə də söz ola bilməz. Bircə çatışmazlığı 
var: «Ər» dedin, elə bil, başına qaynar su tökürsən… Ərköyündü, 
təkəbbürlüdü. İpə-sapa yatmayandı, bir az da avamdı». Buna 
baxmayaraq, o, qızı yola salarkən şəhər mühitini, insanların çiy 
süd əmdiyini, ehtiyatlı olmaq lazım gəldiyini xatırladır, ona kənd 
yerində deyildiyi kimi, «bir Quran söz deyir», öyüd-nəsihət verir. 
İlk günlər Gülbəniz də özünü yaxşı aparır. Dərsə başlayan kimi, 
qrup yoldaşı Südabə ilə dostlaşır, Südabə onun kimsəsiz olduğunu 
bilib,  özü ilə birlikdə kirayə etdiyi evdə saxlayır, kirayə haqqını da 
özü ödəyir. İlk tətil günlərində nənə yenə nəvəsinə geniş əxlaq 
dərsi verir: «Mən ömrümün sonuna çataçatdayam. Şükür olsun 
Yaradana, sənin ən yaxşı çağlarındı. Həyatın hələ qabaqdadı.  
Mənim gördüklərimi, şahidi olduqlarımı sən kitablardan 
oxuyursan. Onlara kino-filmlərdə tamaşa eləyirsən. Oxumaq, 
tamaşa eləmək hələ təcrübə deyil, qızım. Gənclikdə səhv atılan 
addımı ömür boyu düzəltmək olmur».  
 483
Nənənin hədsiz nəsihətlərinə baxmayaraq, şəhərə düşən qız 
çox sürətlə  dəyişir. Hiss olunur ki, deyilənlərin heç biri onun 
qulağına batmayıb, qəlbində iz buraxmayıb, onda ətraf mühitlə 
bağlı heç bir qorxu yaratmayıb. Az sonra nənə onu dəhşətli 
geyimdə gördükdə özü də dəhşətə gəlir: «Gödək, dar paltarları 
geymisən əyninə. Bütün əzaların, əndamın da qalıb çöldə».  
Aydın olur ki, bu az müddət ərzində Gülbənizin yalnız 
paltarı yox, mənəvi aləmi də tamamilə dəyişib, az vaxtda ən pis 
nümunələri mənimsəyib, onu böyüdən nənəyə hörmətini tamamilə 
itirib, nənənin düşüncələrinin tamamilə əksinə olan bir 
reallıqdadır. Odur ki yuxarıdakı sözlərə cavabı dünyagörmüş 
qarını ildırım kimi vurur:  «Qız, qadın baxılmaq üçündür… Əcəb 
eləyirəm. Camaatın arvadı, qızı min oyundan çıxır, onlara gözün 
üstə qaşın var deyən yoxdu. Mənsə bezmişəm sənin sözlərindən. 
Gözümü həyata açandan günümü qara eləmisən. Yekə arvadsan, 
qaxıl otur yerində. Məni cana doydurma…» «Kənddə qalıb 
gözüqıpıq olmuşduq. Qadın, kişi, nə fərqi var? Hüquqları da eyni. 
Qadınlar burdan batıb okeanın o tayından çıxırlar. Sən deyənlər 
sizin əsrdə qaldı». 
Hiss olunur ki, bu qız az vaxtdə hər şeyi, hətta qadın 
alverini də öyrənib və lazım gələrsə, bu yoldan da çəkinməz.  
Deməli, pozulmalı mühit var  ki, əxlaq pozulur. Dünya gör-
götür dünyasıdır. Ata yox, ana yox, zabitəli qardaş yox. Qoca bir 
arvad var. Ətraf mühit isə dəhşətdir. Yalnız ayıq adamlar və ailələr 
bu mühitdən baş çıxara bilər.  
Gözəl, boylu-buxunlu, qəşəng bir qadın və ya qız. 
Keçmişdə ha çalışsan, onun topuğunu görə bilməzdin. XX əsrin 
əvvəllərinə aid hadisələri təsvir edərkən Mir Cəlal yazırdı: «Uzun 
büzməli tuman yerlə süründüyündən Bəbir bəy ha çalışdısa, 
Qumrunun topuqlarını görə bilmədi». Amma əsrin sonuna bax! Bir 
əsrdə nə qədər inkişaf olar! Bəs axırı nə olacaq?  
Fikirləşirsən ki, ailə, kəbin məsələləri var, bunu hansı kişi 
alacaq? Bunu alanın özü də elə bunun kimi olmayacaqmı? 
 484
Axırını Engels deyib: «Mədəniyyətin son pilləsi vəhşilik-
dir». Görünür, çox sürətlə ora doğru gedirik. Sadə geyinmək olar, 
amma bu qədər qarnıaçıqlıq nəyə lazımdır, bilinmir. 
Gələk qəhrəmanımıza. Deyir: «Arvad, mən ürəyim istəyən 
kimi keyinəcəm. İstəyir xoşun gəlsin, istəyir gəlməsin».  
Qızın ailə haqqında fəlsəfəsi də dözülməzdir. Bayaqdan 
belələrinin kimə ərə gedəcəyini fikirləşirdik. Sən demə, onlar 
özləri bu sualın cavabına hazır imişlər: «Aç qulağını eşit. Ər 
mənim nəyimə lazımdır? Onun-bunun zir-zibilini təmizləyə-
cəyəm?! Şalvarınımı, köynəyinimi yuyacağam? Həyata on dəfə 
gəlmirlər… Gəldin, səni qəbul elədik. Başlamısan – it burdan 
gəldi, qurd ordan getdi…»  
Bu ideya artıq cəmiyyətin faciəsidir. Ailə yoxdursa, 
cəmiyyət dağılmalı, məhv olmalıdır. Bu cür ideya ilə məhvə layiq 
olan əxlaqsız cəmiyyət müvəqqəti yaşaya bilər. Deməli, müəllif 
əslində çox mühüm problem qaldırır: Dövlət insanların əxlaqı ilə 
məşğul olmalı, onu qorumalıdır, onun radiosu, televiziyası, 
mətbuatı xalqın əxlaqını pozmağa yox, onu saflaşdırmağa 
yönəlməlidir. 
Gülcahan arvadı  yazıçı  təbliğat, öyüd-nəsihət yolunda 
bütün mərhələlərdən keçirir. Qarı bilir ki, qızını döyməyən dizini 
döyər. Nə lazımdır, eləyir. Amma xeyr,  Gülbəniz onun göz 
yaşlarını da nəzərə almır. Elə buna görə də «saxtakarlığın bütün 
sirlərinə mükəmməl yiyələnən» Azad adlı avara bir gəncə rast 
gələn kimi tora düşür, bir an içərisində qızlıq ismətindən məhrum 
olur. İlk görüş gecəsində bakirəliyinə son qoyur.  
«Oğuznamə»də deyilir: «Övrətlə qızın fərqi bir gecədən 
ibarətdir». Gülbəniz həmin bu gecəni ehtirasla başa vurur və bir 
gecənin, bir saatın, bir anın içərisində ailəsiz, kəbinsiz qadına 
çevrilir. Bir qədər sonra özü də bunu dərk və etiraf edir:  
«Barəsində «qadın» sözünü ilk dəfə eşidən  Gülbənizin bədəni 
cimildəşdi. Dərhal da fikirləşdi ki, burada nə pis iş var ki,  
boynuma almaq istəsəm də, istəməsəm də  mən qadınam, bundan 
sonra nə qədər çalışıb-vuruşsam da, «qızlıq» əlamətimi özümə 
qaytara bilməyəcəyəm. İşdi-şayət tanımayanlar  mənə «qız»  deyə 
 485
müraciət etsələr də, xeyri yoxdu, ömrümün axırınadək qadın 
olaraq qalacam və belə də dünyamı dəyişəcəm». 
«Oğuznamə»də belə də deyilir: «Evlənən bir dəfə «ox!» 
deyir, amma ömrü boyu «Ah!» deyir». Doğrudur, bu məsəl kişilər 
haqqında, həm də bir qədər yumorla deyilmişdir, amma Azad yox, 
Gülbəniz özü bu vəziyyətə düşür, ömrü-günü ahlarla keçir. 
Südabəni də itirir, nənəsini də itirir, ali məktəbi də itirir, yoxa 
çıxan Azadı da itirir.  
Qazancı atasız uşaq olur. «Nə yaman şeymiş atılmaq, 
nənə!» desə də, peşmançılıq əzabları içərisində qovrulsa da, 
gərəksiz və saxta qürurundan dönmür: «Bədbəxt olduğum üçün də 
səni axtarmayacağam». Axtarmağın da faydası yox idi. Nənə o 
təhqirlərə dözməmiş, dərddən ürəyi partlamışdı. 
Saxlaya bilməyəcəyini görüb uşaqdan imtina eləməli olur. 
Təsadüfən qarşısına yaxşı adamlar çıxır. İlhamə adlı uşaq üzünə 
həsrət qadın özü doğuzdurduğu bu uşağı məmnuniyyətlə götürüb 
saxlayır. Haqq-taala onun bu yaxşılığının əvəzini verir: onun 
özünün də övladı olur.  
Lakin faciə həmişə belə yaxşılıqla sona yetmir və çox 
zaman insan həyatını cəhənnəmə döndərir. Bu cür sonluq 
Ağarəhim müəllimin humanist təbiətindən irəli gəlir, hazırkı 
quruluşun – əslində heç bir formatsiyaya uymayan, bir qədər ilkin 
feodalizmi andıran bu quruluşun insanlarından bir-birinə 
mərhəmət gözü ilə baxmağı təbliğ edir.   
İkinci povest – «Mənim qəribə taleyim» qadın 
tamahkarlığına, qadın azğınlığına, yaramaz qadının ailəni necə 
dağıtdığına, bir yurdu necə kor qoyduğuna həsr olunmuşdur. 
«Oğuznamə»də deyilir: «Övrət yapdığı ev yıxılmaz, övrət yıxdığı 
ev yapılmaz». 
Hər halda, ilk nəzərdə oxucuya çatan bu cəhətlərdir, ictimai 
tənqid ikinci plandadır. 
Hadisələr üç uşaq anası, ali məktəblərin birində dosent 
vəzifəsində çalışan Azərin Fərəh qızı İsabəyli adlı obrazın dilindən 
danışılır. Kiçik bir ailədir: geriyə daranmış zil qara saçları  ağ, 
yumru sifətinə yaraşan, gözlərində daim qayğıkeşlik duyulan, 
 486
qədd-qamətli, enlikürək, nazik qəlbli, həssas ürəkli, az danışan, 
övladlarını hədsiz sevən  ata – 40-45 yaşlarında Fərəh; ondan 
doqquz yaş kiçik arvadı Zərrin – al yanaqlı, yenə yumru sifətli, 
qaynar qara gözləri cazibədar qadın;  qızları – orta məktəbi yenicə 
bitirmiş, təhkiyəçi obrazı Azərin, ondan on dörd yaş kiçik qardaşı 
Elşən və ata nənələri – 74 yaşlı qadın. Nənələrinin öz evi var, 
ailəyə mane olmur.  
Ailənin bir parça çörəyi var və kişi evi halal zəhmətlə 
dolandırır. Elə də varlı deyillər, amma pis də yaşamırlar. Böyük 
Şor ərazisində gecəqondular məhləsində evləri var.  
Yenə əsərdə çox mühüm məsələ tərbiyə, əxlaq məsələsidir. 
Həm də  daha gənc nəslin tərbiyəsi.  
Zahirən sakit və təmkinli görünən bu ailədə qadının ərinə, 
uşaqlarına münasibəti, «tərbiyə» sistemi sualtı axınla ailəni 
partlayışa aparır.  
Budur, orta məktəbi yenicə bitirmiş qız (bizim təhkiyəçi 
müəllif) anasının tapşırıqlarını belə xatırlayır: «Mən hər gün tək-
rarladıqlarımı birnəfəsə tutuquşu kimi bircə-bircə deyərdim: «Ev-
eşiyi təmizləyəcəm. Paltarları, qabları yuyacam. Elşənə yaxşı ba-
xacam. Yemək-içməyini vaxtı-vaxtında verəcəm. Ağlamağa 
qoymayacam.  Yıxılıb əzilsə, burnu-başı qanasa, başımla cavab 
verəcəm. Atam səni soruşsa, deyəcəyəm: özünü pis hiss edirdi, 
həkimə getdi. Vaxt itirmədən o biri otağa keçib, sənin əl 
telefonuna zəng çalacam… Atamın gəlişini sənə xəbər verəcəm». 
Davranışı, xəyanəti və verdiyi «tərbiyə» bu cür görünməyə 
başlayır. Heç yerdə işləməyən bu qadın evdə də tapılmır. Bütün işi 
uşağa gördürür. Bunlar hələ bir yana. Bəs hara gedir bu qadın? Nə 
üçün ərinin vaxtsız gəlişindən tez xəbər tutmaq istəyir? Nə üçün 
yeniyetmə qızı riyakar və ikiüzlü böyüdür, nəticədə də qız hər dəfə 
atasını aldadır və özünün fəlakətinə, ailənin dağılmasına səbəb 
olur? 
Qonşu qızı, Azərindən iki yaş böyük olan Gülnarın bu evə 
gəlişi, Azərinlə   tələbəlikdən, universitet həyatından söhbəti 
barədə xəbər tutduqda  haldan olur, hədsiz əsəbiləşir: «Dərhal 
məni yanına çağırıb, saçlarımdan tutub qəflətən özünə tərəf çəkdi. 
 487
Sonra üzümə, başımın arxasına bir neçə dəfə vurdu. Mən yıxıldım. 
Qarnıma bir neçə təpik çaldı. – «Tula, sən qudurmusan? Bir də 
mənim xəbərim olmadan bura adam gəlsə, səni doğrayacağam» – 
dedi və stolun üstündəki uzun tiyəli çörək bıcağını göstərdi». 
Təbii olaraq,  Azərin tədricən suallar qarşısında qalır: «Nə 
üçün anam qardaşımı məndən çox istəyir? Anam işləmir, hər gün 
bəzənib-düzənib gəzməyə gedir. Özü evdə oturub qardaşımı 
saxlaya bilməzdimi? Hər gün evdən getməsini anam atamdan niyə 
gizlədir?  Anam mənə niyə tapşırır ki, evdən getməsini atamdan 
sirr saxlayım?..»  
Zərrin qızın ali məktəbə getməsinin əleyhinədir: «Qızın 
başını xarab eləmə. Sabah o da iş-gücünü atıb düşəcək  kitabların 
üstünə…» Hələ bu onun yumşaq, güzəştli danışığıdır. Kişi qızının 
ali məktəbə getməsini arvadı ilə ağır mübahisə hesabına 
qərarlaşdıra bilir. 
Bu cür arvadı olan kişinin müsibəti onda olur  ki, bir gün 
işsiz qalır və evə qazanc gətirə bilmir.  Belə hallarda yaxşı arvad 
ərinə toxdaqlıq verər, onu qorumağa çalışar. Zərrin kimilər isə 
kişini diri-diri qəbrə qoymağa hazırdır, fürsət gözləyən canavar 
kimi kişinin üstünə atılır: «Bağırma! Yaman gün üçün geriyə beş 
manat pul atmışdıq, o da xərclənib qurtarır. Neçə vaxtdı özümə bir 
dəst paltar, bir cüt ayaqqabı ala bilmirəm. Arvad saxlaya bilməyən 
kişinin dili gərək olmasın».  
Qız yavaş-yavaş anasını başa düşməyə, onun əxlaqsız, 
mənəviyyatız bir qadın olduğunu görməyə başlayır. Başa düşür ki,  
onun davranış və hərəkətləri atasına xəyanətdən doğur, pis yolda 
olduğundan irəli gəlir: «Anamın hərəkətlərində əxlaqsızlıq, 
mənəviyyatsızlıq  elementləri açıq-aydın özünü büruzə verirdi». 
Yumşaq tonda atasını müdafiə etdiyi üçün bu dəfə anasından daha 
ləyaqətsiz sözlər eşidir: «-Nə dedin, cüllüt?.. Yoxsa ona arvadlıq 
eləmək fikrindəsən? Üzərəm boğazını, itdən olma! Belə getsə, 
özümüzü hərraca qoymalı olacağıq… Sən də hazırlaş…»  
Bu sözlər sadəcə əxlaqsızlıqdan, mənəvi səviyyəsizlikdən 
irəli gələn sözlər deyil. Bu sözlərin altında ictimai əxlaqsızlıq 
durur. Özünü və qızını hərraca qoymaq, qızı atasına, yumşaq 
 488
desək, qısqanmaq – mənhus kapitalizmin insanlara bəxş etdiyi 
yoldur.  
Kişi haqq naminə insafla, vicdanla danışır, başa salmağa 
çalışır: «Mənim işdən çıxarılmağımda nə günahım var? Başqa bir 
bədbəxt hadisə də baş verə bilərdi. Xəstələnə də bilərdim.  Gedib 
oğurluq eləyim, türməyəmi düşüm?  Bu gün sən mənə arxa 
olmalısan. Mənə təskinlik vermək əvəzinə, məni hər gün pis 
vəziyyətdə qoyursan…»  
«Oğuznamə»də deyilir: «Övrətə bir ətək aqçadan bir tatlu 
dil yegdir». Daxilən nə düşündüyünü bilməsək də, kişi arvadına dil 
tökür, insafla dolanmağa, göydə allahı görməyə çağırır. Amma 
xeyr, belələrinə min şirin dil də töksən, bir misqal dəyəri  yoxdur:  
«Mənə hədə gəlmə. İşin var, yox, onun mənə nə dəxli? Şalvarını 
sat, evə pul gətir. Gətirmirsənsə, deməli, bu ailəyə başçılıq da 
eləyə bilməyəcəksən. Fərsiz oğulun vayına oturum…» Kişini 
alverçilərə, oğrular dəstəsinə qoşmaq, benzin oğurluğuna 
yönəltmək istəyir. Lakin Fərəh bu yoldan uzaq olduğunu, namusla 
yaşamaq istədiyini bildirir, Bütün bunların nəticəsidir ki,  Azərin 
atasının gözlərinin dərinliklərində tədricən yaranan  ağır kədəri, 
nəhayətsiz  dərdi görməyə başlayır. Az vaxtda kişinin qara 
saçlarına dən düşür.   
İş o dərəcəyə çatır ki, əri işdə olanda uşaqların gözü qaba-
ğında evə yad kişi gətirir. Müəllif bu vəziyyəti bir pedaqoq kimi,  
psixoloji cəhətdən düzgün şərh edir:  «Xəyanəti duyan kişinin də, 
xəyanət eləyən qadının da sözlərində yalan, riyakarlıq, eyham və 
işarələr olur; dillərində saxta sözlər,  ifadələr səslənir; tez-tez 
narazılıqlar ortaya çıxır...»  
Uşaqlıqdan riyakarlığa məcbur edilmiş ali məktəb tələbəsi 
anasının hərəkətlərini atasından gizləyir. Adama elə gəlir ki, Fərəh 
arvadının xəyanətindən xəbərsizdir. Lakin getdikcə məlum olur ki, 
o, dəhşətli bir bandanın əhatəsindədir və səsini çıxara bilmir.   
Qadının həyasızlığı insanda nifrət doğurur, özünə aid olan 
sözləri ərinə deyir, onu əyyaşlıqda, dəyyusluqda, oğraşlıqda 
günahlandırır. 
 489
Lakin situasiyanın belə bir vaxtında birdən-birə Zərrin 
yumşalmağa başlayır, bir növ mehribanlaşır. Qız da, atası da  
təəccüb edir, nə isə daha qorxulu bir hadisə baş verə biləcəyini 
güman edirlər. Fərəh qızına deyir:  
– Onu mən yaxşı tanıyıram. Gedib-gələn nəfəsinə bələdəm. 
Bu gedişin bir sonu var. Yəqin ki, uzaqda deyil.  Nə hiyləsi varsa, 
bu günlərdə çıxacaq üzə.(173) 
Doğrudan da, çox keçmədən Zərrinin yaramaz niyyəti üzə 
çıxır. Qızını tovlaşdırıb atasından xəlvət xaricilərə satmaq 
istəyirmiş: 
– Məni neçəyə satırsan, ana? 
– Başa düşmürəm. 
– Başa düşülməyəcək burada nə var ki, məni heyvan kimi 
satırsan, sonra da atamın başına torba tikirsən. Mən bunların 
hamısını atama deyəcəm. 
– Getmirsən, getmə, daha özünü niyə cırırsan, lotu? 
Yediyin haram olsun. Damarlarında it qanı axır. 
– Bu nə deməkdir? Məgər mənim damarlarımda sənin 
qanın axmır? Lotu nə deməkdir? 
– Aç qulağını eşit. Səni körpə vaxtı uşaq evindən götür-
müşük. Neçə vaxtdır, səndən yığıram. Fahişə! Oğraş Fərəh 
götürdü övladlığa, mən yox. Zibillərini götür, rədd ol buradan.  
Uşaq evindən götürüldüyünü bildikdə Azərin «ana» dediyi 
bu qadını qismən anlamağa başlayır.  Amma bu cür davranış 
ögeylikdən deyil,  naturadan irəli gəlir, Zərrinin yaramaz 
əxlaqından.  
Gördük ki, o biri povestdə də başqasının övladını götürüb 
saxlayan qadın var. Amma nə qədər məhəbbətlə saxlayır! Haqq-
taala da onun əvəzini verir. Amma Zərrin bu cürdür. Saxlayıb 
böyütdüyü uşağı  satıb pul qazanmaq, hərraca qoymaq istəyir, 
mümkün olmadıqda evdən qovur. 
Şübhəsiz, Zərrin bu qədər yaramazlığa bu qədər 
həyasızlıqla qədəm qoya bilməzdi. Onun bu hərəkəti nə qədər sakit 
və mülayim, əfəl olsa belə, evin kişisini qəzəbləndirə bilərdi. Odur 
 490
ki Zərrinin başqa planı da olmalı idi. Və var imiş də. Həmin gecə 
Fərəh də yoxa çıxır! 
Azərin gərgin psixoloji sarsıntılar keçirir. Hadisələr, «ana» 
dediyi qadının davranışı onu gərgin düşüncələrə məcbur edir. 
Allaha üz tutur: «Məni bu çirkaba sürükləyənlər məgər sənin 
xofundan          qorxmurlarmı?  Tanrı və şeytan!  Həqiqət və yalan! 
Xeyirxahlıq və bədxahlıq!  Mərhəmət və qəddarlıq! Sevgi və 
nifrət! Nələr, nələr! Çox qəribədi. Dolanırıq bu əks qütblərin 
orbitində! Əgər birincilər insanlar üçünsə, ikincilər kimlər 
üçündü?» 12 min ildir, İnsan bu cür ziddiyyətlər aləmini dərk 
etməyə çalışaraq yaşayır və  öz fikirlərini hələ 12 min il əvvəl 
«Avesta» Qatlarında əbədiləşdirmişdir. Azərin bu ziddiyyətlər 
içərisində çabalaya-çabalaya qalır.  Nənəsinin yanına köçməli olur. 
Amma yenə sarsıntılar keçirir: «Elə bilirdim, böyük qüdrətinə 
inanıb ziyası altında çimdiyim günəş də çox çəkməyəcək saralıb 
sönəcək, həyatım qaralacaq». «Allahın mənim kimi  qara talelilərə 
kəsrlə verdiyi bir qırıq ömür  bəndələri tərəfindən cəhənnəm od-
alovuna sürüklənir!»  
Tədricən nənə də, Azərin də başa düşürlər ki, Fərəhin 
başına gələnlərdən Zərrinin xəbəri var: «Oğlumun qatili ocağımın 
qırağında oturan kafirdi. Çörəyini yeyib ona xəyanət eləyən 
qadındır». Nənə ağır infarkt keçirir. Qonşu Günel xala və qızı 
qulluq və kömək edirlər. Lakin  oğlu ilə bağlı vahiməli yuxu görüb 
dünyasını dəyişir. Dəfn xərclərini də  Günel xalanın əri Mayıl kişi 
öz üzərinə götürür. Azərin yavaş-yavaş başa düşür ki, onun 
əsəbiləşdirilib evdən çıxarılması bir qurğu imiş, mühüm bir planın 
tərkib hissəsi imiş. 
Nəhayət, məlum olur ki, Zərrin Daxili İşlər və Milli 
Təhlükəsizlik Nazirliklərinin, Respublika Prokurorluğunun 
yaxaladığı cinayətkar dəstənin üzvlərindən imiş. Bu dəstə adam 
öldürməkdə,  oğurluqda, qaçaqmalçılıqda, silah və narkotik 
maddələr alış-verişində  təqsirli bilinirdi. Televiziyanın verdiyi 
məlumatdan aydın olur ki, Zərrinin iştirakı ilə Fərəhi də onlar 
öldürüb, öz qapısındakı quyuda basdırıb üstünü betonlamışlar. 
Zərrin dərhal həbs olunmuşdu.  
 491
Qeyd etməliyik ki, indiki halda Zərrinin fəaliyyəti 
cinayətkar dəstə ilə əlaqələndirilir. Lakin deməliyik ki, belə bir 
dəstə olmasaydı belə, Zərrin kimilərinin varlığına şübhə etməmək 
mümkün idi. 
Əsərin bir yerində deyildiyi kimi, «ölkələri idarə etmək 
səlahiyyətində olan» həmin cinayətkar dəstə istisna olmaqla, sanki 
əsər məişət məsələlərinin təsvirinə həsr olunmuşdur. Əslində isə 
belə deyil. Əvvələn, ən mühüm məsələ cəmiyyətin tərbiyəsi, 
cəmiyyətlə bağlı əxlaq məsələsidir  ki, bu ümumdövlət işidir. 
Digər tərəfdən, yeri gəldikcə obrazlar sosial-ictimai hadisələrə real 
münasibət bildirməli olmuşlar ki, bunlar indiki cəmiyyətin daxili 
aləmini açıb-göstərən  amillərdəndir. Məsələn, Zərrin Fərəhi 
məcbur edir ki, başqaları kimi, o da benzin trubasını deşib oğurluq 
benzin əldə edib satsın, qazanc əldə etsinlər.  Bu hadisə 
günümüzün hadisələrindəndir və televiziya kanalları ilə bu cür 
halların elan edildiyi vaxtdan o qədər də keçməyib. Müəllif 
operativ şəkildə hadisəni əsərə daxil edib və onun səbəbini də 
obrazların dili ilə real işıqlandırıb: 
– Odu ha, evin beş addımlığından benzin trubası keçir.  
Sən də camaat kimi, trubalardan bir balaca deşik aç, benzin 
alveri ilə dolanaq. 
– Zərrin, onu da polis işçiləri özləri eləyir. Bağışla, ondan 
rəisin də xəbəri var, hələ yuxarıların da. Haqq-hesab alırlar. Kim 
ilişdi, o getdi. Oğurlayan da onlardı, tutan da. Bu söhbətlə 
qurtardıq. 
Yaxud Azərin evdən qovulduqda hara gedəcəyini bilmir, 
uşaq evi, məscid və s. kimi sığınacaqlar düşünür və bu düşüncələr 
içərisində həmin yerlərin qiymətini də verir: «Məscidəmi? Nə 
olsun ki, məscid Allahın evidi?! Orda alınlarını möhürlərə 
döyənlərin, minbərlərdən moizə eləyənlərin  çoxu dələduzlardı, 
riyakarlardı, şarlatanlardı!  «Xüms», «zəkat»  adıyla xalqın cibinə 
girənlərdi!  «Allah», «Allah» deyə  allahsız əməllərə imza atan 
kafirlərdi». 
 492
Fərəhin yoxa çıxması ilə əlaqədar polis istintaqı uzanır və 
heç bir nəticə vermir. Bunları müşahidə edən Azərin nənəsinə 
deyir: 
– Nənə, əbəs yerə cinayət işinin açılmasını gözləyirik. 
Müstəntiqlər pulsuz bu işin açılmasına girişməyəcəklər. Biz 
qəribə cəmiyyətdə yaşayırıq. Hər şey rüşvətlə həll olunur. Adamı 
pulla öldürürlər, pulla da dirildirlər. Rüşvətsiz bizim sözümüzü 
eşidən kimdi? 
Həkimlərə münasibəti: «Həkimlər məsləhətlərini verdilər. 
Onu da başa düşdülər ki, bizdən pul-para qopara bilməyəcəklər.  
Nənəmə vaxt itirməyi artıq bilib getdilər. Həkimlərin bu hərəkəti 
məni dəhşətə gətirdi. Düşündüm,  həkim olasan, özü də insan 
taleyinə  bu qədər etinasız, biganə. Əlbəttə, burada insaniyyətdən 
söhbət gedə bilməzdi. Bunların, məncə, öz adları vardı: Qəssablar! 
İnsan taleyi ilə oynayan qumarbazlar!»  
İstintaq orqanları: «Aləm yamanca qarışıb. Öləndən də 
alırlar, öldürəndən də. Hələ üstəlik bir neçəsinin yaxasından 
yapışıb şərləyirlər. Qəti şəkildə üstünə düşürlər ki, boynuna al ki, 
filankəsi ya sən öldürmüsən, ya da onun ölümündə sənin əlin 
var… Təzə mod düşüb, adamlar ağır cinayət eləyirlər. Sonra da 
müstəntiqə, prokurora, məhkəməyə pul hazırlayır, işi 
yüngülləşdirirlər». 
Yenicə ali məktəbi bitirmiş Azərin iş barədə düşünür: «Ali 
təhsil alsam da, şəhərdə iş tapmaq müşkül məsələydi. …yüksək 
vəzifə tutan adamın telefon açıb tapşırmalıydı, böyük miqdarda 
rüşvət verməliydin; işə düzələcəyin idarədə  səlahiyyətli şəxsin 
əlaltısı olmalıydın…»  
Bunlar günümüzün reallıqlarıdır və Azərin bir gənc kimi 
obyektiv olaraq aşağıdakı sualların qarşısında qalır: «Belə də 
dövlət, hökumət olarmı, belə vəziyyətdə hara gedirik? Vətəndaş 
olduğun ölkəndə  azadlıqda ola-ola özünün hüquqsuzluğunu 
qanasan, özünü barmaqcıqlar arasında sanasan?» «Haqq, ədalət 
pozulanda nə humanizm? Bizim yaşadığımız cəmiyyətdə ədalət 
də, qanun da, elə humanizm də puldu, pul!» 
 493
Bu cür şikayətlərinə baxmayaraq, Azərin mübarizəsini 
davam etdirir. Bu, əsərin ən mühüm keyfiyyətlərindəndir. Tək və 
kimsəsiz qalsa da, qardaşını yanına alıb, yaxşı adamların köməyi 
ilə iş də tapır, ailə də qurur.  İkrahedici sifəti, yekə burnu, qalın 
səsi olan müstəntiq qadınla üzləşməli, onu divara qısnamalı olur, 
atasının pulları hesabına «ana» dediyi qadının aldığı qiymətli 
üzüyü və sırğaları onun barmağından çıxartdıra, qulaqlarından 
açdıra bilir – özü də idarənin içərisində. Məlum olur ki, Zərrin bu 
qiymətli şeyləri Azərinə himayədarlıq edən qonşu Mayıl kişinin 
oğlunu həbs etdirmək, Azərinin son ümidlərini də puça çıxarmaq 
üçün müstəntiqə vermiş imiş.  
            Beləliklə, bu aləmdə namusla yaşamaq çox çətindir. Çətin-
likləri törədən insanlar özləridir: həsəd, paxıllıq, lovğalıq, 
həyasızlıq, vəzifəsindən sui-istifadə, köləliyə çalışmaq və 
başqasının köləsi olmaq, rüşvətxorluq, yaramaz əməllərə ehtiras və 
s. Oxumaq, təhsil almaq, namusla yaşamaq, namusla işləmək, 
qurmaq, tikmək, gəncliyi öyrətmək, başı uca yaşamaq çox çətindir.  
Povestlərdən aydın olur ki, Ağarəhim müəllimi cəmiyyətin 
bu günü və gələcəyi düşündürür. Cəmiyyətin xoşbəxt gələcəyi 
onun bugünkü gəncliyindən asılıdır. Odur ki dövləti səviyyədə 
tərbiyə problemləri ilə məşğul olmaq lazımdır, gəncliyin  inam və 
etiqadını hər cəhətdən pozmaqla cəmiyyətin gələcəyini məhv et-
mək, onu  uçuruma aparmaq olmaz. 
Müəllifin üslubu səlisdir, təhkiyə və dialoqları təbii və 
təsirlidir. Lakin səlisləşdirilə bilən cəhətlər də vardır. Durğu 
işarələrindən bir sıra hallarda düzgün istifadə edilməmişdir. Bəzi 
ifadələr yerinə düşmür. Hekayə və povestlərdə təkrar-təkrar 
işlədilən «telefon açdı» ifadəsi canlı dil üçün təbii səslənmir. Nənə 
də «telefon açdı» deyir, nəvə də. Bəzi obrazlar öz səviyyəsinə 
uyğun danışmır. Məsələn, ikinci povestdə nənənin dili çox elmi, 
ali məktəb tələbəsi olan nəvənin nitqi çox sadəlövhdür. Bizə elə 
gəlir ki, bu povestdə proloqla epiloqun yeri dəyişik düşüb: proloq 
kimi verilməli olan epiloqda, epiloq kimi verilməli olan proloqda 
verilib. Müəllif əsərin sonrakı nəşrlərində bu cür hallara diqqət 
yetirə bilər. 
 494
Günümüzün hadisələrini əhatə edən bu əsərlər bədii-estetik 
dəyəri ilə diqqəti cəlb edir. Müəllifin təmkinli təhkiyəsi, real və 
təbii təsvirləri oxucunu çəkib öz ardınca aparır. Xüsusən gənclik 
üçün çox faydalı olan bu əsərlər insana namusla yaşamağın 
yollarını öyrədir. 
 
20.08.06 
 
 
 
 495
 
GÖZLƏNİLMƏZ GÖRÜŞ 
 
Biz onunla on il bir sinifdə oxumuşuq. Düzünü deyim ki, 
xarakteri o qədər aydın idi ki, təsvir eləməyə söz tapmıram. Həm 
zahirən, həm də daxilən işıqlı idi.  Uşaq hiyləgərlikləri olur – 
hamımızda var idi, bir onda yox. Yalan və hiylə nə olduğunu 
bilməzdi, çox vaxt bizim etdiklərimizə təəccüb edərdi. Amma 
dərsdə… Dərsdə həmişə sağ əli göydə olardı. Nə qədər intizamlı, 
nə qədər təmiz və səliqəli idi! 
Atasını yaxşı tanıyırdıq: Lətif kişi – Lətif Orucov kənddə 
sayılan, seçilən adamlardan idi. Anası Suduş arvad da mənim 
anam kimi  zəhmət adamı idi – bu  nəsil ömrünün çoxunu pambıq 
tarlalarında keçirib. Nə Lətif kişi bəy idi, nə Suduş – xanım. 
Amma Valeh bəy oğlu bəyə oxşayırdı. Tər, gözəl, zərif. Bizdəki 
uşaq kobudluğu da onda yox idi, son dərəcə mədəni və mehriban 
idi. Hətta o da yadımdadır ki, biz turnikdə çox asan fırlandığımız 
halda, o, çətinlik çəkərdi. Biz  «lestnitsa» deyilən əl pilləkanları ilə 
axıra qədər dırmaşdığımız halda, o , bir neçə pilə qalxıb, asıla 
qalardı. Ailənin yeganəsi olmasa da, tər böyümüşdü, əziz böyü-
müşdü.  
Valeh gözəl oxuyurdu. Xüsusilə tarix dərslərində 
hamımızdan fərqlənirdi. Amma bütün dərslərdən əlaçı idi. 
1955-ci ildə orta məktəbi bitirdik, hərəmiz bir ali məktəbə 
daxil olduq.  Mən Azərbaycan Dövlət Pedaqoji İnstitutuna, o, Neft 
və Kimya Sənayesi İnstitutuna. Çox qəribədir ki, biz tələbə vaxtı 
da, hətta yay aylarında da çox az görüşmüşük. «Çox az görüşmü-
şük» deyəndə, əslində, heç  o dövrlərdə görüşdüyümüz yadıma 
gəlmir. Amma görüşməmiş olmazdıq. 
Mən onun institutu bitirən kimi, təyinatla Özbəkistana 
getdiyini (atası demişdi), Əndican vilayətində işə düzəldiyini 
eşidib təəccüblənmişdim. Belə bir zərif oğlanın vətəndən, ata-
anasından uzaqda necə dolanacağını təsəvvür etmirdim. Bir onu 
bilirdim ki, Valeh işgüzardır, nə tapşırılsa, çox səliqə ilə yerinə 
yetirməyi bacaracaqdır. Heç bir qeyri-qanuni yola əl atmadan, heç 
 496
nəyə, heç kimə  güzəşt etmədən. Bizi oxuduğumuz əsərlər  və 
sosializm ideyaları bu cür tərbiyə etmişdi. Amma onu da deyim ki, 
bu tərbiyədə Valeh hamıdan üstün idi, həqiqi kommunizm adamı 
idi. 
Mənə elə gəlir ki, onu 1955-ci ilin yayından görmürəm. O 
qədər yadıma düşüb ki… Halını soruşam, nə iş gördüyü ilə 
maraqlanam, ailə vəziyyəti ilə tanış olam, xüsusilə  hazırkı 
cəmiyyətə münasibətini, cəmiyyətlə necə davrana bildiyini 
öyrənəm. Amma bilirəm ki, hansı kollektivə düşsə, onu 
sevəcəklər, çünki təmənnasız,  insansevər və son dərəcə zəhmətkeş 
bir gənc kimi böyümüşdür. 
Görünür, bizdən asılı olmadan bizi nizamlayan qüvvələr 
fəaliyyət göstərir… 
Bir dostum var – Həbib Əli oğlu Əliyev. Ukraynada, 
Krımda yaşayır, təmənnasız olaraq və heç kəsdən kömək 
görmədən orada Azərbaycanı təbliğ edir, Azərbaycan elmi, 
Azərbaycan incəsənəti, ziyalıları, Azərbaycan tarixi barədə yazılar 
çap etdirir, radio verilişləri təşkil edir. Azərbaycanda nəşr olunan 
kitabları daşıyıb orada yayır, tanıdır. Arabir – ildə bir-iki dəfə 
vətənə gəlir, yeni materiallar yüklənib Ukraynaya aparır. 
Bu günlərdə Dilçilik İnstitutunda – şöbədə oturmuşdum, 
yenə ağır kitab dolu çanta ilə otağa daxil oldu. Sevindim. Amma 
demə, sevinməli iş hələ qabaqda imiş. Vəziyyətini soruşdum, 
gördüyü işlərdən, öz yaşayış tərzindən danışdı, sonra birdən 
söylədi ki, bəs orda sənin bir yaxın adamınla tanış olmuşam. Çox 
təəccüb etdim: Krımda, Simferopolda mənim tanışım kim olar? Bu 
sualı ona da verdim. 
– Valeh Orucov!-dedi. 
Yenə yuxu kimi kimdənsə eşitmişdim ki, Valeh 
Özbəkistandan Ukrayna tərəfə gəlib, amma əməlli heç nə 
bilmirdim və bu əhvalat da yadımdan çıxmışdı. 
Yerimdən dik qalxdım… 
Elə bildim, təsadüfi bir görüşləri olub və bununla da iş 
qurtarıb. Amma, xeyr, dostum içi sənədlə dolu bir qovluq çıxardı: 
içərisində Valehin öz əli ilə yazdığı tərcümeyi-halı,  gördüyü işlər 
 497
barədə mərkəzi qəzetlərdə çap olunmuş rəylər, xəbərlər. Bir də 
qərib yerlərdə vətən və yurd duyğuları ilə yazdığı şeirlər… 
Elə bil, möcüzə görürdüm və elə bil, bunları əvvəlcədən 
mənim üçün hazırlayıbmış. Mən bunları nəzərdən keçirdikcə 
ürəyimdə deyirdim: «Görüşdük! 50 ildən sonra, axır ki,  gö-
rüşdük!» 
Gəlin öz əli ilə yazdığı tərcümeyi-hal ilə  siz də tanış olun: 
 
 «Valeh Lətif oğlu Orucov (Soltanlı) 
1937-ci ildə  Cəbrayıl bölgəsinin Soltanlı kəndində 
anadan olmuşam. Ana tərəfdən keçmiş Qıraxdın (Cəbrayıl) 
mahalının  çoxlu kəndlərinin  (Araz boyundan başlamış Ziyarat 
dağına kimi) sahibi olan  Alı bəyin kötücəsiyəm.  (Bunu mən 
bilmirdim – Q.K.) 
1955-1960-cı illəri Azərbaycan Neft-Kimya İnstitutunda 
oxuyub, «neft mühəndisi» ixtisası almışam. Təhkim arayışı ilə 
(təyinatla) Özbəkistana işə yollanmışam. 
1960-1990-cı illəri Özbəkistanda neft mədənlərində  
mühəndis, neftçıxarma idarəsinin baş mühəndisi, layihə-
konstruktor bürosunun direktoru, Elektrik mühərrikləri zavodu-
nun direktoru işləmişəm. 1990-cı ilin avqust ayından  indiyə kimi  
Krıma – Simferopola köçmüşəm. Krımda öz sənətimlə –  neft-qaz 
çıxarma işi ilə  məşğul olmuşam. 
15 aprel 2003-cü ildən  təqaüddəyəm. 
1972-ci ildə  texnika elmləri namizədi adı almışam. 
Hazırladığım doktorluq işi SSRİ dağıldıqdan sonra  başıma 
gələn fəlakət ucundan  müdafiə olunmadı. Baxmayaraq ki bütöv-
lükdə müdafiəyə təsdiqlənmişdi. 
18 ixtira müəllifiyəm, 75 elmi-texniki əsər çap etdirmişəm, 
SSRİ-nin  dörd medalını almışam. 
Dəfələrlə sovet orqanlarına  seçilmişəm,  bir sıra dövlət 
yarlıqlarım var. 
Evliyəm. Üç uşağım olub – bir oğlum  (həkimdir), iki 
qızım. Kiçik qızım Fərqanə hadisələri ilə əlaqədar  17 yaşında 
 498
həlak olub. Bu fəlakət məni tamam sındırdı, Krıma köçməli 
oldum, hazır müdafiəmdən  vaz keçdim (doktorluq işi). 
46 ildir ki, Azərbaycanda yaşamıram. Öz dilimi 
unutmamışam. Vətənimi sevmişəm, azəri olduğumla fəxr 
etmişəm. 
Axırıncı dəfə Bakıda 1998-ci ildə olmuşam. Orada 
gördüklərim, Qarabağ faciəsi məni sarsıtdı. Şəxsi faciəm, 
Vətənimin faciəsi məni  yazmağa vadar etdi. Mən özüm özüm 
üçün yazıram. Yazılarımın yeganə oxucusu da özüməm. 
1941-ci ildən başlayaraq,  bütün gördüklərimi – 
müharibəni, onun bizim kəndlərdə törətdiyi dəhşətləri, əzabları, 
qarabağlıların köç həyat tərzini, adət və ənənələrini qələmə 
almağa çalışmışam və  xalq folkloru, atalar sözləri və məsəllər, 
nəsihətlər, təmsillər mənim yazılarımın  onurğa sütununu təşkil 
edir. 
Təəssüf ki, bu yazıları çap etdirməyə imkan və qüdrətim 
çatmır…»  
 Valeh Soltanlı 
Simferopol 
May 2006 
 
Yığcam tərcümeyi-hal burada bitir. Lakin onun şəxsi 
faciəsinin səbəblərini, 17 yaşlı qızın necə və hansı şəraitdə həlak 
olduğunu bilə bilmirəm. Həbib məlumat verir: 
– Evdə yox imiş. Evə gəlib çıxanda görür ki, «millətçi» 
adlanan dəstələr başqaları ilə birlikdə onun da evini dağıdıb, 
günahsız qızı amansızlıqla öldürüblər. Valeh ağır sarsıntılar 
keçirib, dəhşətə gəlib, yaşaya bilməyib və o yerləri tərk etməli 
olub. Azərbaycana gəlib, ata yurdu Cəbrayılın da dağıdıldığını, 
düşmən əlində olduğunu görüb, bu dəhşətlərə dözmədiyi üçün 
streslər içərisində baş götürüb gedib… 
Qəzetlərə baxıram. Təsəvvür etdiyim kimi, onun son dərəcə 
böyük təşkilatçı və qayğıkeş rəhbər olduğunu görürəm.. 
A.Şaixullin, Y.Alekseev və A.Dolquşinin imzası ilə 
«Andijanskaə pravda» qəzetində (1985) dərc olunmuş «Neftçilərə 
 499
kömək»  məqaləsində  texnoloji proseslərin  idarə olunmasında 
avtomatlaşdırılmış sistemlərdən  geniş istifadə olunduğu və bu 
sahədə SSRİ «İttifaqneftavtomatika»  birliyinin  Əndican filialının  
xüsusi konstruktor bürosunun  rəhbəri, texnika elmləri namizədi 
Valeh Orucovun xidmətləri xüsusi qeyd olunmuşdur.  
Aydın olur ki, hansı işdə olur-olsun, daim yeniliyə can 
atmışdır. Əndican «Elektrik mühərrikləri» zavodunun direktoru 
seçilməsinin bir ilinin tamamında  onunla aparılan müsahibədən: 
«İndi biz yeni şəraitdə işləyirik. Planın yerinə yetirilməsi üçün  
zavodu müasir texnika ilə təmin etmək lazımdır, material-texniki 
təchizatdan yaxşı istifadə etməliyik. Artıq 30 min manatlıq  
köhnəlmiş texniki avadanlıq silinmişdir. Əsas sexlər üçnövbəli iş 
rejiminə keçmişdir. Bütün bunlar  dördüncü kvartalın da planını 
ödəməyə imkan vermişdir.   Əgər keçən ilin 9 ayı ərzində zavodun 
1 milyon 700 min manat borcu olubsa,  təkcə bu ilin oktyabr-no-
yabr aylarında  500 min manat gəlirimiz olub. İllik planı 75 faiz 
artıqlaması ilə yerinə yetirmişik». («Yolun başlanğıcında», 
«Andijanskaə pravda», 5 fevral 1988). 
Valeh çox ağır sınaqlarla üzləşməli olub, lakin hamısından 
şərəflə çıxıb, üzüağ çıxıb.   
1987-ci il oktyabrın ortalarında «Elektrik mühərrikləri» 
zavodunda direktor dəyişikliyi olur. Əndican Vilayət və Şəhər 
Partiya Komitələrinin zəmanəti ilə kommunist V.L.Orucovu di-
rektor təyin edirlər. Mərkəzi mətbuat  Valehin yığcam tərcümeyi-
halı ilə yanaşı, işin ağırlığını da qeyd edir: 
«Orucov Valeh Lətif oğlu  1937-ci ildə  Azərbaycan SSR-
də doğulmuşdur. 1963-cü ildən Sov.İKP-nin üzvüdür. 
M.Əzizbəyov adına Azərbaycan Neft və Kimya İnstitutunu bitir-
mişdir, texnika elmləri namizədidir. 50-dək ixtiranın və təklifin 
müəllifidir.70-ə qədər elmi kitab və məqalə çap etdirmişdir. 
«SSRİ ixtiraçısı» nişanına, Özbəkistan SSR Ali Soveti  Rəyasət 
Heyətinin  fəxri fərmanlarına  layiq görülmüşdür. Çilingərlikdən 
direktor vəzifəsinə qədər yüksəlmişdir. 
 500
Ağır təsərrüfat qalmışdı Valeh Lətif oğluna. Ağır maliyyə 
vəziyyəti, aşağı intizam, çoxdan qalma təchizat. Bütün bunlar 
qeyri-normal əxlaqi-psixoloji mühiti getdikcə dərinləşdirirdi...» 
«Andijanskaə pravda» qəzetinin 10 mart 1990-cı il 58 
(22224)–ci nömrəsində Əndican Vilayət Partiya Komitəsinin 
birinci katibi  M.M.Arindjanovanın nitqindən: «Uzun illər ərzində  
«Elektrik mühərrikləri» zavodu adamların etinasızlığı və  ruh 
düşgünlüyü bataqlığında boğulub qalmışdı. Planlar yerinə 
yetirilmirdi, borclar zavodu müflis olmağa doğru aparırdı. Partiya 
Vilayət Komitəsi və  Əndican Şəhər Komitəsi  orada vəziyyəti 
öyrənib,  zavoda  kommunist Valeh Lətif oğlu Orucovu rəhbər 
məsləhət gördülər. Cəmi bir ildə kollektiv simasını dəyişdi. Son 
beş ildə ilk dəfə  zavod  istehsal və müqavilə planlarını  ödədi, 1 
milyon manat gəlir əldə edildi,  işçilərin işləməsi üçün normal 
şərait yaradıldı... 
Sağlamlığın qorunmasına ən yaxşı nümunə  «Elektrik 
mühərrikləri» zavodunda zavod rəhbərliyi ilə həmkarlar 
komitəsinin  birgə işidir (direktor V.L.Orucov, həmkarların sədri 
D.Zaidov). Uzun illər zavod şaltay-baltay vurmuş, rəhbər kadrlar 
tez-tez dəyişmiş, planlar ödənməmiş,  istehsal-məişət şəraiti  
normal tələblərə cavab verməmiş, iş vaxtı itkisi çox olmuşdur. 
Son il yarım ərzində  zavodda vəziyyət kəskin şəkildə də-
yişmişdir. İstehsalat binası, yeməkxana təmir edilmişdir, diet zalı 
fəaliyyət göstərir, zavodun ətraf əraziləri göz oxşayır… 
Ştamplama  sexi  kapital təmir olunmuşdur. Bütün bunlar  
adamların  sağlamlığına və əhval-ruhiyyəsinə müsbət təsir göstə-
rir… Fəhlələrin orta əmək haqqı  29,3 faiz artmışdır. Birinci 
kvartalın nəticələrinə görə   müəssisə  Vilayət Partiya Komitəsinin,  
Vilayət İcraiyyə Komitəsinin,   Vilayət Həmkarlar və Komsomol 
təşkilatlarının Keçici Qırmızı Bayrağını almışdır». 
1988-ci ildə SSRİ xalq deputatları namizədləri sırasında  
Əndican vilayətindən 13 nəfərin namizədliyi irəli sürülmüşdür. 
Özbəkistan KP MK-nın Birinci katibi  R.N.Nişanov bu vilayətdən 
namizədlərin xeyrinə öz namizədliyini geri götürmüşdür. 
 501
Namizədlərin adları arasında birinci yerdə Əndican «Elektrik 
mühərrikləri zavodu»nun direktoru Valeh Orucovun adı idi. 
Bilavasitə zavodda çıxışlar və namizədlərin 
müəyyənləşdirilməsi barədə qəzet yazısında deyilir: «Çıxış edənlər 
qeyd etdilər ki,  İ.Musayeva da, X.Muxammedov da, şübhəsiz,  
yüksək rütbəyə namizəd olmaq üçün layiqdirlər: ictimai işdə onlar  
irəlidədirlər və  kollektivin hörmətini qazanmışlar. Lakin baş 
texnoloq  L.İ.Umerovanın və iqtisadi məsələlər üzrə direktor 
müavini L.V.Jukovanın dediyi kimi,  xalq deputatı seçilmək üçün  
V.L.Orucov daha yüksək keyfiyyətlərə malikdir. Bu adam öz 
təbiətinə görə qeyri-adi adamdır, böyük işlər üçün, mürəkkəb və 
məsul məsələlərin həlli üçün  yaranmışdır. Bir ildə zavodu dağıl-
maqdan xilas etməyə,  fəhlələrin əmək şəraitini yaxşılaşdırmağa 
nail oldu...»  
Buna görə 97-ci Əndican milli-inzibati  seçki dairəsindən 
SSRİ xalq deputatlığına böyük səs çoxluğu ilə Valeh Lətif oğlu 
Orucovun namizədliyini irəli sürdülər».  («Andijanskaə pravda», 
28 aprel 1988)  
Lakin əvvəli müharibəyə düşən biz nəslin haqq yolu axıra 
da varmır. Qeyd etdiyi faciə onun bu şansının da qarşısına hasar 
çəkmişdir. 
Nə qədər xeyir verə bilərdi. Əndicana gedib, təyinatın 
üstünə «iş yoxdur» yazdırıb, Azərbaycana gəlib. Lakin iş tapa 
bilmədiyi üçün yenidən Özbəkistana qayıtmalı olub…  
Dünya elə həmişə belə gəlib, belə də gedib. Deyir: 
 
Dünya üçün özün oda atanın 
Su yerinə qanın içib ruzigar. 
 
*** 
Məktubdan bir neçə ay keçmiş, Valeh yazılarını göndərdi 
mənə. Onları bir neçə dəfə diqqətlə oxudum. Aydın oldu ki, Valeh 
hədsiz dərəcədə müdrikləşib, gənclik illərindəki sevgi, məhəbbət, 
vətənpərvərlik, insana qayğı, el dərdi, vətən dərdi kimi hissləri son 
dərəcə kamilləşib.  Valeh uzaqda olsa da, Vətənin hər bir 
 502
dərdindən xəbərdardır, onun kədəri ilə kədərlənib, sevinci ilə 
sevinib. Valehin «yazılarım» dediyi, şeir adlandırmağa ehtiyat 
etdiyi, 62 yaşdan sonra qələmə aldığı bu əsərlər, hər şeydən əvvəl,  
zəngin fikir aləmi ilə diqqəti cəlb edir.  Bu şeirlərdə  hər dəqiqə 
kamil qafiya axtarmaq, vəzn, heca tənasübü görmək mümkün 
olmasa da, bunlar dərin məzmunu, insana, vətənə məhəbbət 
duyğularının zənginliyi ilə seçilir. Valehdə el sevgisi çox güclüdür, 
yazıları başdan-başa fikir poeziyasıdır.  Hikmətlər, nəsihətdər, 
təmsillər, xalq məsəlləri əsasında yazılan şeirlər,  elin köç adətləri, 
tərəkəmə həyatının poeziyası, 2-ci dünya müharibəsinin törətdiyi 
fəlakətlər və onların ürək yanğısı ilə təsviri onun yazılarının 
məğzini təşkil edir. Onun poeziyası sənətkarlıq baxımından 
qüsurlu görünsə də, fikir poeziyası kimi maraqlıdır. Onun 
yazdıqlarının hamısı bizim başımıza gələnlərdir. Valeh bizim 
nəslin faciələrini  qələmə alarkən onları bir daha yaşamalı 
olmuşdur.  Hadisələrin real və təbii təsviri  o dövrün şahidi olmuş 
insanları bir daha o dövrə qaytarır, o dövrün havasına daxil edir.  
«Atamın nağılı», «Mənim faciəm» kimi əsərləri nə qədər təbii, 
axarlı və səmimidir! Səmimiyyət bütün şeirlərində əsas keyfiyyət-
lərdəndir. 
Bir də bu şeirlərdə Sevil dərdi… Kitabın ikinci hissəsində 
bu gənc, lakin yüksək  istedad sahibi olan, insana, cəmiyyətə, 
yaradılışa aid orijinal düşüncələri ilə tanış olduğumuz  Sevilin 
gündəliyindən parçalar, məhəbbət dolu şeirlərindən əldə edilənlər 
verilmişdir. Sevil  öz taleyinin milyon illər əvvəldən ruh aləmində 
müəyyən edildiyi qənaətində olmuşdur. Bu cür düşüncə tam 
Füzuliyanə düşüncədir:  
 
Ey çərx, bu əqd olanda möhkəm, 
Bəlkə yox idin arada həm sən – 
 
deyən Füzuli cəmiyyətin ölçüsüz maneələrinə baxmayaraq, Leyli 
ilə Məcnun kəbininin bu fırlanan çərxdən çox-çox əvvəl ruh 
aləmində kəsilmiş olduğunu bildirir. Məhəbbət və ruh dünyası ilə 
bağlı belə əfsanəvi görüşə malik 17 yaşlı bir mələk kimi gözəl qız 
 503
oxucunu dərin düşüncələrə qərq edir. Doğru deyirlər ki, yüksək 
istedadla doğulanlar əksərən fiziki cəhətdən çox yaşamırlar. 
Valeh icazə verirdi ki, mən bu şeirlərdə istədiyim 
dəyişiklikləri edim. Amma mən heç bir ciddi dəyişiklik etmədim, 
yalnız cüzi üslub səhvlərini aradan qaldırmağa çalışdım. Bunlar elə 
belə də gözəldir. Valeh şair olub şairlər cərgəsinə adını yazdırmaq 
fikrində deyildir, sadəcə olaraq, öz dərdlərini, vətənin dərdlərini və 
bir də unudulması mümkün olmayan Sevil dərdlərini ürək yanğısı 
ilə qələmə almalı olmuşdur, Daha dəqiq desək, ömrünün ahıl 
vaxtlarında bu dərdlər onu kövrəltmiş, qəhərləndirmiş, 
dilləndirmişdir. Bunlar elə dərdlərdir ki, bunları bizim nəslin 
hamısı yaşamışdır. Birimiz publisistika, birimiz poeziya, birimiz 
başqa bir yolla öz ürək dərdlərimizi izah etməli, bununla, az da 
olsa, təsəlli tapmalı olmuşuq. 
Bütün bunlarla yanaşı, deyə bilərəm ki, əgər Valeh gənclik 
illərindən poeziya aləminə düşsə idi, böyük şair ola bilərdi. Buna 
onun istedadı, zəngin müqayisələri, təbii poetik təhkiyəsi, bilik və 
tədqiqatçılaq qabiliyyəti   inam yaradır. Ömrünün böyük hissəsini 
yadlar arasında yaşamasına, çoxlu dil bilməsinə,  texnika 
sahəsində elmi işlə məşğul olmasına, daim elmi-texniki tərəqqiyə 
xidmət və rəhbərlik etməsinə baxmayaraq, ana dilini, onun 
duzunu, şəhdini-şəkərini, elimizin adətlərini əsla unutmayıb. 
Görüşə bilmədiyimiz bu uzun müddət ərzində Valeh yüksələn 
xətlə irəliləyib, daim öz bilik və istedadını artırıb. Valeh bir insan  
kimi, bir ailə sahibi, bir vətəndaş kimi yaxşı yaşayıb, yaxşı işləyib, 
şərəfli ömür yolu keçib, lakin tarixin burulğanında qəflətən sevimli 
övladını faciəli şəkildə itirməsi onun belini əyib. Qeyri-kamil 
insanlar  daha çox lənətə layiqdir.   
Şeirləri geniş təhlil etmədən oxucuların ixtiyarına 
buraxırıq. Oxucu çox böyük həyat təcrübəsi olan bir insanın 
dilindən Azərbaycanın XX ərdə keçdiyi yol barədə həqiqi və 
səmimi söhbətlərlə tanış ola bilər. Bu söhbətlər bir çox hallarda 
mənim kimi, onları da kövrəldəcəkdir. Amma həyatdır, keçmişi 
unutmaq olmaz.  
 
 504
İndi  o da, mən də 70-i keçmişik. Yəqin ki, ya orda, ya 
burda bir gün  qucaqlaşıb görüşərik1. Dünyanın dərdləri isə elə 
dünyanın özündə qalacaq. 
06.11.06 
                                                 
       1 Ýþðöøÿ áèëìÿäèê. Ìÿíùóø õÿð÷ÿíý õÿñòÿëèéè îíó þç êèòàáû èëÿ ñåâèíìÿéÿ 
ãîéìàäû. 2007-úè èë äåêàáðûí 24-äÿ ÷àï åòäèðäèéèì êèòàáûíû ýþíäÿðäèì, ëàêèí 
Âàëåù áó êèòàáû àëàíäàí ñîíðà úÿìè áåø ýöí éàøàéà áèëäè. Éåíè èë éàíâàðûí èëê 
ýöíëÿðèíäÿ âÿôàò åòäèéèíè åøèäèá ÷îõ êÿäÿðëÿíäèì. Ã.Ê.  
 505
 
OPPONENTLƏRİ  DƏ TƏYİN OLUNMUŞDU… 
 
Anlaşılmazlıqlarımız olub. Birinci kursda idik, Azər müəl-
lim «Dilçiliyə giriş» keçirdi. Gəncliyi və təmiz geyimi ilə 
diqqətimizi cəlb edirdi. Əllərinin,  biləyinin üstündə sıx qəhvəyi 
tüklər də bizə qəribə görünürdü.  İkinci cərgədə oturmuş qızlardan 
birini qaldırdı. Mühazirəni qarşıdakı qızın kürəyinə söykəyib 
ildırım kimi oxudu, oturdu. Hiss olundu ki, müəllim razı qaldı. 
Ardınca məni çağırdı. Kənddən gəlmiş zəif və cılız uşaq. Dəftəri 
də götürmədim, çıxdım qabağa.  Bir qədər əzə-əzə, bir qədər 
sıxıla-sıxıla ilk seminarda dərsi danışdım. Azər müəllim razı 
qalmadı: 
– O qız kimi danışmaq lazımdır, – dedi.  
Arada dialektologiya fənnini də keçmişdik. 
Dialektologiyadan kurs işi də yazmışdıq. Mövzum «Uşaq 
oyunları» idi. Səliqə ilə hər bir oyunun sxemini çəkmişdim, 
məzmununu və şeir parçalarını yazmışdım.   
Tələbə yoldaşım Arif xahiş etdi ki, onun da kurs işini 
yazım: 
– Yaza bilmirəm. Xəttim çox pisdir, kəsilib-qovulacağam,– 
dedi – mənə kömək elə.  
Kömək elədim, onun da kurs işini yazdım. Azər müəllim 
Arifə «əla», mənə «yaxşı» yazmışdı (Onu da deyim ki, oxuduğum 
dövrdə iki dəfə kurs işi yazmışam – ikincisi ədəbiyyatdan idi, 
rəhbərim Şıxəli Qurbanov idi, ondan «əla» almışam və hər iki kurs 
işini saxlayıram – aspirant olanda laborantlar tapıb veriblər).  
İmtahanlar gəlib çatdı. Arif də kəsildi, qız da kəsildi. Mən 
danışanda Azər müəllim çox təəccübləndi: 
– Quşdan, Mürsəl, bura gəlin, bu oğlan yaxşı danışır! 
 (Quşdan Bağırov sinif nümayəndəsi, Mürsəl Həkimov 
qrupumuzun ağsaqqalı, mən isə komsomol katibi idim). 
Quşdan dedi: 
– Azər müəllim, Qəzənfər hamıdan yaxşı oxuyur, amma nə 
isə siz…  
 506
Dalını demədi. 
Mənə «əla» yazdı. 
Mən sonralar bunu özlüyümdə analiz edib fikirləşmişəm ki, 
görünür, Azər müəllimdə hansı hərəkətimlə bağlı isə mənim 
haqqımda belə bir mülahizə yaranmışdı  ki, mən elə orta səviyyəli 
bir tələbə ola bilərəm.  
Bunlar giley-güzar deyil, bir həqiqətdir. Belə xırda 
hadisələrdən  inciməyə dəyməzdi və mən müəllimimdən 
incimirdim də. Bu cür xırda detallara baxmayaraq, Azər müəllimə 
həmişə böyük hörmət bəsləmişəm, hər yerdə onun zəhmətkeş alim, 
istedad sahibi olduğunu söyləmişəm. Azər müəllim kafedrada 
yeganə adam idi ki, Moskva məktəbini keçmişdi. Nəzəri savadı ilə 
yanaşı, rus dilini, erməni dilini gözəl bilirdi. Azərbaycanın bütün 
ərazilərinin şivə xüsusiyyətlərinə dərindən bələd idi və yenə 
yeganə adam idi ki, akademik M.Şirəliyevin «Azərbaycan 
dialektologiyası» əsərinin qarşısına özünün «Azərbaycan dialekto-
logiyası»nı çıxarmışdı. 
O zaman institutun dil-ədəbiyyat fakültəsi nəzdində erməni 
bölməsi də var idi. Azər müəllimin professor Qurgen Antonyanla 
ermənicə necə səlis danışdığına qulaq asıb həsəd aparmışam. 
Tədqiqatçı üçün bunlar çox vacib keyfiyyətlərdəndir. 
Bir dəfə xüsusi bir problemə həsr olunmuş konfrans 
keçirirdik. Azər müəllim rus dilində məruzə etdi. Mənimlə aspirant 
yoldaşı olmuş şair Sokrat Xanyan (Bakıda təhsil alsa da, sonralar 
Azərbaycana qarşı kəskin «ittihamlar» söyləyənlərdən, qara 
yaxanlardan  idi) yanımda oturmuşdu. Qulaq asa-asa köksünü 
ötürüb dedi: 
– Nə gözəl, nə səlis danışır! Kaş rus dilini belə bilə idim… 
1971-cti ildə doktorluq  dissertasiyası müzakirə olundu. 
Dissertasiyanı çox diqqətlə oxumuşdum. Danışdım. İclas 
qurtaranda qoluma girib dedi: 
– Mən elə şey yazmışam ki, sən məni bu qədər təriflədin?  
Lap utandım... 
– Azər müəllim, – dedim, – əsəriniz çox qiymətli əsərdir. 
Mən heç bir artıq söz deməmişəm… 
 507
Sonralar mənə aydın oldu ki, Azər müəllimin mənim 
barəmdə  müsbət mülahizələri də varmış. Professor Ə.Dəmirçizadə 
1979-cu ilin aprelində qəflətən vəfat etdi. Bir qədər sonra  Afad 
Qurbanovu kafedra müdiri seçdilər. Kafedrada müzakirə  zamanı 
Azər müəllim bir ağsaqqal kimi söz alıb danışdı.  Afad 
Qurbanovun münasib olduğunu söylədi və dedi: 
– Bizim kafedrada Qəzənfər müəllim həm elmi, həm də 
təşkilatçılıq cəhətdən Əzəl müəllimin üslubuna hamıdan yaxındır. 
Biz bir şərtlə də sizin kafedra müdiri olmağınıza razıyıq ki, 
Qəzənfər də kafedra müdirinin müavini olsun. Sizin dekanlıqda 
işiniz çox olur,  kafedranı o aparsın. 
Mən gözləmirdim, ürəyimdə Azər müəllimə təşəkkür etsəm 
də, yaxşı bilirdim ki, bunu heç vaxt eləməzlər.  
90-cı illərdə mən fakültənin dekanı olanda,  nədənsə, 
ictimai iş üçtündə yenə bir-iki dəfə pərtləşdik və bu dəfə xeyli 
müddət danışmadıq da. Amma belə vəziyyətdə də mən həmişə 
hörmətini saxlamışam. Fakültə elmi şurasında yenidən dosent 
vəzifəsinə seçilərkən hər dəfə onun layiq olduğu sözləri demişəm: 
– Doğrudur, Azər müəllim yenidən dosent vəzifəsinə 
seçilir, amma biz onu həqiqi mənada doktor, professor  sayırıq. 
Bilirik ki, o, bu ada çox-çox əvvəldən və çoxlarından əvvəl la-
yiqdir, lakin nəyin ucbatındansa, bu işin sənədləşdirilməsini başa 
çatdırmadı. 
Yeri düşəndə belə danışırdım, amma Azər müəllim və onun 
təbii haqqı məni həmişə düşündürürdü. Məni düşündürürdü ki, nə 
üçün bir sıra adamlar onun-bunun əsərlərinin konspektini çıxarıb, 
oradan-buradan köçürüb doktor, professor olur, Azər müəllim öz 
halal zəhmətinin qiymətli nəticələrini ortaya çıxarmır. Nə üçün bir 
sıra adamlar zəhmət çəkmədən doktor olur, Azər müəllim min 
zəhmətlə yazdığı hazır əsərini müdafiə etmir?  
İşi hazır idi – iki cilddə. Həcmi çox idi, cildin birini – lüğət 
hissəsini ixtisar edə bilərdi, ayrıca çap etdirə bilərdi. Həm də səlis 
bir şəkildə özü rus dilinə çevirmişdi. 
Müdafiə edib-etməmək üçün o dövrdə üç yol var idi və elə 
indinin özündə də insanlar əsasən həmin yollarla gedirlər: birisi bu 
 508
idi ki, saxta bir əsər düzəldəsən – ordan-burdan köçürəsən, amma 
həyasız olasan, onun-bunun haqqında imzasız məktublar yazıb, 
camaatı ləkələməyə çalışıb özün irəli çıxasan və «doktor» olasan; 
birisi də bu idi ki, adam kimi zəhmətlə, öz istedad və biliyin 
hesabına  əsər yazasan, səni ləngitməyə, partiya töhməti verdirib 
müdafiəyə qoymamağa çalışalar, amma sən mübarizə aparıb, 
çalışıb-vuruşub, axır ki, böyük çətinliklə  istəyinə nail olasan; 
üçüncüsü də bu idi ki, sənin böyük zəhmətin ola, istedadın ola, 
əsər yazasan, amma bu həyasızlar aləmində bədbinləşib 
müdafiədən imtina edəsən.  
Azər müəllim üçüncü yolu seçdi.  
Məni həmişə düşündürürdü. Bir o yox, ümumən qayğısızlıq 
və haqsızlıq. Odur ki dekan işlədiyim dövrdə dəfələrlə təklif etdim, 
müdafiə etməsini xahiş etdim. 
Akademik M.Şirəliyevlə münasibətini əvvəldən 
pozmuşdular. Amma bu, müdafiə etməmək üçün əsas deyildi və 
ola da bilməzdi. Bilirdim ki, M.Şirəliyev həm kin saxlayan deyil, 
həm də mənim sözümdən çıxmaz. Odur ki dedim: 
– Azər müəllim, əsərin hazırdır, gəl Şirəliyevlə danışım, 
müdafiə elə. 
– Yox, -dedi, – istəmirəm. 
Bir neçə ay keçdi, yenə dedim: 
– Əşi, gəl Məmmədağa müəllimlə danışım, sənədlərini 
təzələ, müdafiə elə. 
– İstəmirəm, – dedi. 
Bir neçə vaxtdan sonra yenə dedim. Yenə «İstəmirəm» de-
yəndə əl çəkmədim, bir qədər də səsimi ucaltdım: 
– De görüm, niyə istəmirsən? Nə mane olur?  
Bir az fikirləşib dedi: 
– Nəvələrimi saxlayıram. 
Gülmək məni tutdu: 
– A kişi, hamı nəvə saxlıyır, bunun müdafiəyə nə dəxli var? 
Bu nə zarafatdır? 
Azər müəllim bu dəfə bir başqa söz də dedi, təəccüb  və 
təəssüf etdim, daha israr eləmədim. 
 509
Qubada istirahətdə idim. 80 yaşının tamamında (2002–ci il 
8 avqust) istədim teleqram vurub təbrik edəm,  edə bilmədim: 
ADPU-ya teleqram vurmaq istəmədim, ev ünvanını isə bilmirdim. 
 
Oxucu soruşa bilər ki, bunları mən niyə xatırlayıram. 
Allaha şükür, Azər müəllim sağ-salamat, 50-60 yaşlarında cavan 
oğlan kimi dərslərini deyir, hər gün vaxtında dərsə gəlib-gedir. 
Amma vaxtilə ən incə şivə xüsusiyyətlərini qulaqla alan Azər 
müəllimin bu yaşda bir qədər eşitmə qabiliyyəti zəifləyib. 
Təbiət hər şeyi planlaşdırır. Bu yazının da meydana çıxmalı 
olması  planlaşdırılıbmış. Səbəbi olmasa idi, düz 35 il əvvəl – 17 
noyabr 1971-ci ilə aid olan bir hadisə  elə məhz 35 il sonrakı 
həmin gün – 17 noyabrda qəflətən, birdən-birə yadıma düşməzdi... 
İşə getməmişdim. Köhnə yazılarımı töküb baxırdım. Azər 
müəllimin doktorluq dissertasiyası haqqında çıxışım əlimə keçdi.  
Oxuyub, o  günləri xatırladım, olub-keçənlərin bir qismi yadıma 
düşdü.  Pisdir-yaxşıdır, bilmirəm, həyata göz açdığım vaxtdan 
indiyə qədər  hər hansı biri ilə olan söhbətlərim olduğu kimi 
yadımda qalıb. Hətta söz deyənin sözü öz yadından çıxdığı halda, 
mənim yadımdan çıxmır. İmkan daxilində onları qələmə alıram. 
Gələcək nəsil bizim dövrün təfəkkür və düşüncəsi  ilə tanış olsun. 
İndi bu və ya digər dissertasiya işini müzakirə edib 
müdafiəyə buraxan müəssisənin protokolunu da iddiaçı özü yazır. 
Amma o vaxtlar – 60-cı illərin ikinci yarısı və 70-ci illərdə mən 
kafedranın katibi olanda müzakirə edilən bütün dissertasiya 
işlərinin protokolunu özüm yazar,  bir nüsxəsini mütləq sax-
layardım.  Bu minvalla Azər müəllimin dissertasiyasının protokolu 
da məndə olmalı idi. Bir qədər axtarışdan sonra  onu da tapdım. 
Bunları oxuduqdan sonra və elə oxuya-oxuya yenə də  min dəfə 
təəssüf etdim. 
İndi həmin çıxışı və protokolu bir kəlmə də dəyişmədən 
oxuculara təqdim edirəm: Protokolu mən yazdığım üçün o vaxt 
çıxışımın da əsas hissəsini ora daxil etmişəm.  
Protokolun surəti Azər müəllimin özündə də olmalıdır. 
 510
«Â.È.Ëåíèí àäına ÀÏÈ-nin dosenti, filologiya elmləri 
namizədi  Àçÿð ßëèø îüëó Ùöñåéíîâun "Àçÿðáàéúàí äèëèíèí 
øèìàë-ãÿðá øèâÿëÿðè» mövzusunda doktorluq dissertasiyası 
haqqında  rəy.  
Ìÿí äèññåðòàñèéàíûí ÛÛ ùèññÿñè öçÿðèíäÿ dayanmaq 
èñòÿéèðÿì. Áó ùèññÿ äþðä  ôÿñèëäÿí  èáàðÿò îëóá, ümumiləşmiş 
şəkildə "Ëåêñèêà" àäëàíûð. Áó ùèññÿíèí ëàï ÿââÿëèíäÿí ïðàêòèê 
øÿêèëäÿ ùÿãèãè ëåêñèêîëîæè òÿäãèãàòûí ÷ÿòèíëèêëÿðè þçöíö 
ýþñòÿðèð. Ìöÿëëèôèí ÿñàñ õèäìÿòè Àçÿðáàéúàí äèëè øèâÿ 
ëåêñèêàñûíûí øèìàë-ãÿðá ëàéûíû óñòàëûãëà, àüûð çÿùìÿòëÿ 
ãàëäûðà áèëìÿñèíäÿäèð. Òöðê äèëëÿðè âÿ ìîíãîë äèëè èëÿ àïàðûëàí 
ìöãàéèñÿëÿð ÿñàñûíäà ìöàñèð äèëèìèçäÿ ëåêñèê-ñåìàíòèê úÿùÿòäÿí 
ôÿðãëè õöñóñèééÿòëÿðÿ  ìàëèê îëàí áèð ãðóï ñþçöí åòèìîëîæè 
òÿäãèãè ùÿìèí ñþçëÿðèí èíêèøàô éîëó ùàããûíäà àéäûí òÿñÿââöð 
éàðàäûð. Áó ùèññÿäÿ øèâÿëÿðäÿ àç òÿñàäöô îëóíàí, ìöÿëëèôèí ÷îõ 
âàõò éàëíûç áèð òöðê äèëèíäÿ ðàñò ýÿëäèéè ñþçëÿðèí ëöüÿòè äÿ 
âåðèëìèøäèð. Áåëÿ ñþçëÿðÿ äèýÿð òöðê äèëëÿðèíäÿ òÿñàäöô 
åäèëìÿìÿñè, ìöÿëëèôèí ãåéä åòäèéè êèìè, àéðû-àéðû äèëëÿðÿ ìÿõñóñ 
ëöüÿòëÿðèí äèë ìàòåðèàëûíû ÿùàòÿ åòìÿ èìêàíû èëÿ äÿ áàüëûäûð. 
Áó ùèññÿíèí áàøëûúà íþãñàíû, áèçúÿ, òöðê òàéôàëàðûíûí 
ãîíøóëóüóíäàêû ãÿäèì ãàôãàçäèëëè òàéôàëàðûí òÿìàñûíûí íÿçÿðäÿ 
òóòóëìàìàñûäûð. Øèìàë-ãÿðá øèâÿëÿðèíäÿ áåëÿ ôàêòëàð íèñáÿòÿí 
÷îõ îëà áèëÿðäè. Ýþðöíöð, áó ñàùÿéÿ àç äèããÿò éåòèðèëìÿñè 
òàðèõè ìÿíáÿëÿðèí éîõëóüó èëÿ ÿëàãÿäàðäûð. 
Ìöÿëëèôèí òÿäãèãëÿðè øèâÿ ëåêñèêàñûíûí ñèíîíèì çÿíýèíëè-
éèíè  ýþñòÿðèð. Ôðàçåîëîæè  èôàäÿëÿð, òîïîíèì âÿ åòíîíèìëÿð, êå÷ìèø 
éàøàéûø éåðëÿðè, àäÿòëÿð âÿ àéèíëÿð ùàããûíäà ãåéäëÿð âÿ 
ôàêòëàð ôîíóíäà áó ÿðàçèäÿ éàøàéàíëàðûí ãÿäèì òàðèõè òÿñäèã 
åäèëìèø îëóð. Ùàéëÿëÿð âÿ ëèëàéëàð, ñàäûëàð, áàéàòûëàð, 
òàïìàúàëàð, àòàëàð ñþçëÿðè âÿ ìÿñÿëëÿð, ìàùíûëàð äèë òàðèõ÷èñè 
èëÿ éàíàøû, ôîëêëîðøöíàñ ö÷öí äÿ ÷îõ ìàðàãëûäûð. "Ýöëöì, 
ñÿáÿùäè" ìàùíûñû Äÿäÿ Ãîðãóä ùèññëÿðè äîüóðóð. Ìÿòíëÿð, 
ìöñàùèáÿ àïàðûëìûø øÿõñëÿðèí àäëàðû, îíëàðûí éàøû âÿ ìöñàùèáÿ 
òàðèõè áÿçè ãèéìÿòëè ôàêòëàðûí òÿñàäöôiëèéè åùòèìàëûíû àðàäàí 
ãàëäûðìûø îëóð. Áó ùèññÿíèí ÿñàñûíû òÿõìèíÿí éöç ñÿêñÿí 
 511
ñÿùèôÿëèê ëöüÿò òÿøêèë åäèð. Áó ëöüÿò ìèí èëäÿí àðòûã áèð äþâð 
ÿðçèíäÿ ãîðóíóá ñàõëàíìûø äèë ìàòåðèàëûíûí ñèñòåìëè òÿäãèãè îëóá, 
åëì àëÿìèíÿ ãèéìÿòëè ùÿäèééÿäèð.  
 Áó ùèññÿäÿ xırda íþãñàíëàð äà âàðäûð: 
1.Öñëóá ñÿùâè, ñÿù.283-äÿ áèðèíúè úöìëÿ. 
2.Ñÿù. 294-äÿ "òÿñÿââöô" ñþçö éåðèíäÿäèðìè? 
3.Ñÿù.308-äÿ øåðèí ìèñðà áþëöìö ñþçäÿêè ùåúàëàðà 
ýþðÿäèð. 
4.ßäÿáèééàò ùÿì äàõèëäÿ, ùÿì äÿ ñîíäà âåðèëmişdèð. 
5.Ñÿù. 88-ÿäÿê èôàäÿëÿð íþìðÿëÿíìèø, ñîíðà íþìðÿëÿíìÿ-
ìèøäèð. 
6.Ñÿù, 86-äà "ñÿôëÿøäèð" ñþçö èôàäÿ êèìè âåðèëèá.  
7.Ñÿù. 7-äÿ "ñàãàðà" (ãàðüûø) ñþçö "ñÿüÿð" ñþçö èëÿ, 
ñÿù. 13-äÿ "áàñàðàò" ñþçö "áÿñàðÿò" ñþçö èëÿ ÿëàãÿëÿíäèðèëÿ 
áèëÿðäè 
8.Ñÿù. 144-äÿ ñþç ëöüÿòäÿ "ãIîðàçà", ìèñàëäà "ãIóðàçà" 
øÿêëèíäÿ âåðèëèá. Ìèñàëäàí ýþðöíöð êè, ñþçöí êþêö "ãIóðàç"äûð. 
Áó úöçè íþãñàíëàðûíà áàõìàéàðàã, äèññåðòàñèéà, óçóí âÿ 
àüûð çÿùìÿòèí íÿòèúÿñè êèìè, filologiya elmləri doktoru alimlik 
dərəcəsi almağa òàì ìöâàôèãäèð.  
17 noyabr 1971-ci il». 
 
Mən qəsdən o vaxt dediyim xırda nöqsanları da saxladım 
ki, yazının təbiiliyinə şübhə qalmasın. Həm də şübhə qalmaz ona 
görə ki, o vaxtdan mən Azər müəllimin dissertasiyasını görmə-
mişəm. Amma gərək nə cür olur-olsun, o bu əsərləri çap etdirib 
insanların istifadəsinə verə idi. 
 
Protokol  №  5 
17 noyabr 1971-ci il tarixdə Â.È.Ëåíèí àäûíà ÀÏÈ-nin 
Àçÿðáàéúàí äèë÷èëèéè êàôåäðàñûnın  iclası olur. 
M ə s ə l ə:  Filologiya elmləri namizədi, dosent  Àzər ßliş 
oğlu Ùöñåéíîâóí "Àçÿðáàéúàí äèëèíèí øèìàë-ãÿðá øèâÿëÿðè" àäëû 
äîêòîðëóã äèññåðòàñèéàñûíûí  ìöçàêèðÿñè.  
 512
×ûõûø åäÿí éîëäàøëàð: Àçÿðáàéúàí ÑÑÐ ÅÀ-íûí ìöõáèð 
öçâö, ôèëîëîæè åëìëÿð äîêòîðó, ïðîô.ß.Äÿìèð÷èçàäÿ, 
äîñ.À.Ìÿùÿððÿìîâ, äîñ.Á.Èáðàùèìîâ, äîñ.Ù.Ìèðçÿéåâ, äîñ.Ã.Êàçûìîâ, 
äîñ.ß.Øöêöðîâ, äîñ.Ã.Áàüûðîâ, äîñ.Ú.Úÿôÿðîâ, äîñ.Á.Ñàäûãîâ, 
á.ì.Ð.Ùÿñÿíîâ, á.ì.Á.ßùìÿäîâ, á.ì. ß.Áÿøèðîâà âÿ áàøãàëàðû ýþñòÿðäèëÿð 
êè, äîñent Àçÿð ßëèø îüëó Ùöñåéíîâóí "Àçÿðáàéúàí äèëèíèí øèìàë-
ãÿðá øèâÿëÿðè" àäëû äîêòîðëóã äèññåðòàñèéàñû ìþâçóñóíóí 
àêòóàëëûüûíà, òÿäãèãàò öñóëóíà, ìöÿëëèôèí øÿõñè ÿìÿéè 
íÿòèúÿñèíäÿ òîïëàíìûø çÿíýèí äèàëåêòîëîæè ìàòåðèàëûí òÿùëèëè 
öñóëóíà ýþðÿ ôÿðãëÿíÿí, ùÿì äèàëåêòîëîýèéà  åëìèìèç, ùÿì äÿ äèëè-
ìèçèí òàðèõè ö÷öí áþéöê ÿùÿìèééÿòÿ ìàëèê îëàí ãèéìÿòëè ÿñÿðäèð. 
Äèññåðòàñèéà äîñ.À.Ùöñåéíîâóí 50-úè èëëÿðäÿí áàøëàéàðàã 
àïàðäûüû óçóí òÿäãèãàòûí íÿòèúÿñèäèð. 
Äèàëåêòîëîæè òÿäãèãàòûí äöçýöí åëìè èñòèãàìÿòäÿ 
àïàðûëìàñû ö÷öí ìöÿëëèô øèìàë-ãÿðá øèâÿëÿðèíäÿ äàíûøàíëàðûí 
åòíèê õöñóñèééÿòëÿðèíèí òÿäãèãèíÿ ìöÿééÿí éåð âåðìÿëè îëìóøäóð. 
Ôàêòëàð ýþñòÿðèð êè, øèìàë-ãÿðá ðàéîíëàðûíûí ÿùàëèñè åòíèê 
úÿùÿòäÿí ÷îõ ãàðûøûãäûð. Áóðàäà ãûï÷àã öíñöðëÿðèíèí öñòöí 
ìþâãå òóòìàñû, åòíèê úÿùÿòäÿí òöðê îëìàéàí òàéôà ãàëûãëàðûíûí 
ìþâúóäëóüó òÿäãèãàòû õåéëè ÷ÿòèíëÿøäèðìèøäèð. Áó 
÷ÿòèíëèêëÿðÿ áàõìàéàðàã, ìöÿëëèô äÿãèã èñòèãàìÿò ýþòöðìöø âÿ 
÷îõ çÿíýèí ìàòåðèàë òîïëàìûøäûð. Ìöÿëëèôèí òîïëàäûüû äèàëåêò 
ìàòåðèàëûíûí ÿñàñûíû íàäèð äèë ôàêòëàðû òÿøêèë åäèð êè, áó äà 
ãÿäèì öíñöðëÿðèí äèëèìèçèí ãîëëàðûíäà – äèàëåêò âÿ øèâÿëÿðäÿ 
ãîðóíóá ñàõëàíäûüûíû ýþñòÿðÿí äÿëèëëÿðäÿíäèð. Èíäèéÿ ãÿäÿð 
éàíëûø îëàðàã èáåð-ãàôãàç äèëëÿðèíèí, åðìÿíè äèëèíèí åëåìåíòëÿðè 
êèìè èçàù åäèëìèø áèð ñûðà äèë âàùèäëÿðèíèí ìöÿëëèô òÿðÿôèíäÿí 
ãÿäèì òöðê äèëëÿðèíèí ãàëûãëàðû îëäóüóíóí ìöÿééÿíëÿøäèðèëìÿñè 
åëì ö÷öí ÷îõ ãèéìÿòëèäèð. 
Disseròàñèéà äþðä ôÿñèëäÿí èáàðÿòäèð. 
Áèðèíúè ôÿñèëäÿ ìöÿëëèô Çàãàòàëà, Ãàõ âÿ Áàëàêÿí 
ðàéîíëàðû ÿðàçèñèíäÿ áàø âåðìèø òàðèõè ùàäèñÿëÿðè àðäûúûë 
øÿêèëäÿ èçëÿìèø, áó ãûñà õöëàñÿ ÿñàñûíäà øèâÿ ÿùàëèñèíèí åòíèê 
òÿðêèáè ùàããûíäà àéäûí òÿñÿââöð éàðàäà áèëìèøäèð. Òÿäãèãàò 
ÿñàñûíäà ìöÿëëèô áåëÿ áèð íÿòèúÿéÿ ýÿëìèøäèð êè, øèìàë-ãÿðá 
 513
çîíàñû øèâÿëÿðèíèí ëöüÿò òÿðêèáèíäÿêè òöðê äèëè öíñöðëÿðè 
(ãûï÷àã âÿ öìóìÿí øèìàë òöðê äèëëÿðèíÿ ìÿõñóñ ÿëàìÿòëÿð) äàùà 
ãÿäèì òàðèõè ùàäèñÿëÿðëÿ áàüëûäûð; Ãàôãàç äèëëÿðèíÿ ìÿõñóñ 
åëåìåíòëÿð èñÿ ãÿäèì äåéèë, éàõûí êå÷ìèøëÿ ÿëàãÿäàðäûð. 
Òÿäãèãàòäàí àéäûí îëóð êè, Àçÿðáàéúàí äèëèíèí øèìàë-ãÿðá 
øèâÿëÿðè õÿçÿð, ãûï÷àã, îüóç âÿ ñÿëúóã ïðîáëåìëÿðèíèí ùÿëëèíäÿ 
òöðêîëîæè àõòàðûøëàðà êþìÿê åäÿ áèëÿúÿê ãèéìÿòëè ôàêòëàðëà 
çÿíýèíäèð. Òÿäãèã îëóíàí ÿðàçèíèí òîïîíèìèéàñûíäà ÒÓÐÓÊëàð, 
ÃÛÏ×ÀÃëàð âÿ ÎÜÓÇëàðëà ÿëàãÿäàð ÿëàìÿòëÿð âÿ èçëÿð àéäûí 
øÿêèëäÿ ñàõëàíà áèëìèøäèð. 
Möðÿêêÿá òàðèõè øÿðàèòäÿ ìöõòÿëèô ãÿáèëÿ âÿ 
òàéôàëàðûí òàðèõÿí ÷àðïàçëàøìàñû ÿñàñûíäà òÿøÿêêöë òàïìûø 
øèìàë-ãÿðá øèâÿëÿðè ôîíåòèê òÿðêèáúÿ çÿíýèí âÿ ÷îõúÿùÿòëèäèð. 
Éûüúàì âÿ äÿðèí åëìè òÿùëèë ÿñàñûíäà ãóðóëìóø èêèíúè ôÿñèëäÿ 
("Øèìàë-ãÿðá øèâÿëÿðèíèí ôîíåòèê õöñóñèééÿòëÿðè") ìöÿëëèô 
øèâÿëÿðèí ôîíåòèê õöñóñèééÿòëÿðèíè àðàøäûðìûø, ùàìûéà ìÿëóì 
îëàí, ÿêñÿð äèàëåêò âÿ øèâÿëÿðèìèçäÿ èøëÿíÿí ôàêòëàðû äåéèë, 
íàäèð âÿ äàùà ìàðàãëû ôîíåòèê õöñóñèééÿòëÿðè ÿùàòÿ åòìÿêëÿ øè-
âÿlərin òàðèõè àñïåêòäÿ òÿäãèãèíèí îðèæèíàë áèð íöìóíÿñèíè éàðàò-
ìûøäûð. 
 Áàøëûúà îëàðàã, åøèòìÿ öñóëóíäàí èñòèôàäÿ åäÿí ìöÿëëèô 
øèâÿëÿðäÿ ñàèòëÿðèí èëêèí âÿ ãÿäèì óçàíìàñûíà òÿñàäöô åòìÿäèéèíè 
áèëäèðèð âÿ ñþçöí ìÿíøÿéèíÿ äèããÿò éåòèðìÿäÿí áó ÿðàçèäÿ èëêèí 
óçàíìàäàí äàíûøàí äèë÷èëÿðè ùàãëû îëàðàã òÿíãèä åäèð. Ìöÿëëèôèí 
áó ùèññÿäÿêè òÿäãèãàòûíûí ãèéìÿòëè úÿùÿòè áÿçè ñàèò âÿ 
ñàìèòëÿðèí ñïåñèôèê òÿëÿôôöçöíö òöðê äèëëÿðèíèí ãÿäèì òàðèõè 
èëÿ áàüëàéà áèëìÿñèíäÿäèð. Ëàêèí ìöÿëëèô ñÿñëÿðèí øèâÿ 
òÿëÿôôöç òÿðçèíè ùÿìèøÿ ãÿäèì òöðê èçëÿðè êèìè èçàù åòìÿìèø, 
ãîíøó äèëëÿðèí òÿñèðèíè äÿ (ìÿñÿëÿí, Ò3, ×I ñÿñëÿðèíäÿ) 
óíóòìàìûøäûð. Áó ôÿñëèí ñàèò ñÿñëÿðèí ñþç áàøûíäà, ñþç 
îðòàñûíäà ãàðøûëûãëàðû, òÿê-òÿê òÿñàäöô åäèëÿí ñàìèò 
ÿâÿçëÿíìÿëÿðè, áÿçè ñÿñëÿðèí çÿèôëÿìÿñè, ñÿñ äöøöìö, ñþç 
áàøûíäà "é" ñàìèòèíèí ñàõëàíìàñû, ñþç îðòàñûíäà ñàìèòëÿðèí 
ãîøàëàøìàñû, "ù"ëàøìà ùàããûíäà ãåéäëÿð, ñþç ñîíóíäà úèíýèëòèëè 
ñàìèòëÿðèí èøëÿíìÿñè, ñîíó "àé" ôîíåòèê êîìïëåêñè èëÿ áèòÿí ñþçëÿð, 
 514
"ýåíèøëÿíìèø" ñþç êþêëÿðè, àññèìèëéàñèéà, äèññèìèëéàñèéà, 
ìåòàòåçà, àùÿíý ãàíóíó êèìè ÷îõ ìàðàãëû áþëìÿëÿðè òÿäãèã îëóíìóø 
øèâÿëÿðèí ùÿãèãè åëìè ìÿíçÿðÿñèíè ÿêñ åòäèðèð. 
Äèññåðòàñèéàíûí ãðàììàòèê õöñóñèééÿòëÿðèí òÿäãèãèíÿ 
ùÿñð îëóíìóø ö÷öíúö ôÿñëè ("Ãðàììàòèêà") äàùà ýåíèø âÿ äàùà 
çÿíýèíäèð. Áó ùèññÿäÿ ìöÿëëèô ãðàììàòèê õöñóñèééÿòëÿðèí 
òÿäãèãèíÿ ãðàììàòèê êàòåãîðèéàëàð (ùàë, ìÿíñóáèééÿò, õÿáÿðëèê âÿ 
ñ.) öçðÿ ÿí ãÿäèì ÿëàìÿòëÿðèí öçÿ ÷ûõàðûëìàñû âÿ òàðèõè 
èñòèãàìÿòäÿ òÿùëèëè èëÿ áàøëàìûø, òöðê äèëëÿðè âÿ ãÿäèì òöðê 
éàçûëû àáèäÿëÿðè èëÿ ìöâàôèã ìöãàéèñÿëÿð àïàðàðàã äÿãèã 
íÿòèúÿëÿð ÿëäÿ åòìèøäèð. Ñàé (õöñóñÿí ñûðà ñàéû) âÿ 
ÿâÿçëèêëÿðÿ (äàùà ÷îõ èøàðÿ ÿâÿçëèêëÿðèíÿ) äàèð ãÿäèì 
õöñóñèééÿòëÿðèí àøêàðà ÷ûõàðûëìàñû áó ôÿñëèí äàùà ìàðàãëû âÿ 
ôàéäàëû ùèññÿëÿðèíäÿíäèð. Áó ôÿñèëäÿêè ôåë áÿùñè äÿ çÿíýèí âÿ 
ýåíèøäèð. Ìöÿëëèô ôåë áÿùñè èëÿ ÿëàãÿäàð Àçÿðáàéúàí 
äèàëåêòîëîýèéàñûíûí ïðîáëåìàòèê ìÿñÿëÿëÿðèíÿ òîõóíìóø, ôåëèí 
øÿêèëləri èëÿ ÿëàãÿäàð çÿðóðè ìöãàéèñÿëÿð àïàðìûøäûð. Áÿçè 
ãðàììàòèê õöñóñèééÿòëÿð ùàããûíäà ìöÿëëèôèí àïàðäûüû öìóìèëÿø-
äèðìÿëÿð éàëíûç Àçÿðáàéúàí äèë÷èëèéè ö÷öí äåéèë, òöðêîëîýèéà 
ö÷öí äÿ ìàðàãëûäûð. 
Äèññåðòàñèéàäàí àéäûí îëóð êè, øèìàë-ãÿðá øèâÿëÿðèíäÿ 
ôåëè ñèôÿò, ôåëè áàüëàìà, ãîøìà, áàüëàéûúû, íèäà, ÿäàò âÿ ìîäàë 
ñþçëÿð ãÿäèì õöñóñèééÿòëÿðè ñàõëàìûø îëìàñûíà ýþðÿ äèàëåêò âÿ 
øèâÿëÿðèìèç è÷ÿðèñèíäÿ õöñóñè éåð òóòóð. Äîñ.À.Ùöñåéíîâóí áó 
ìÿñÿëÿëÿð èëÿ ÿëàãÿäàð ãàðøûëàøäûðìàları, òàðèõè ìöãàéèñÿ âÿ 
òÿùëèë ÿñàñûíäà òÿäãèãè äÿ Àçÿðáàéúàí äèàëåêòîëîýèéàñû 
ñÿðùÿäëÿðèíäÿí êÿíàðà ÷ûõà áèëÿúÿê ãÿäÿð ÿùÿìèééÿòëè îëóá, 
ãèéìÿòëè ìÿñÿëÿëÿðÿ òîõóíóð.  
Ö÷öíúö ôÿñëèí ñèíòàêñèñ ùèññÿñèíäÿ éûüúàì øÿêèëäÿ áÿçè 
çÿðóðè âÿ ÿùÿìèééÿòëè sintaktik ìÿñÿëÿëÿðäÿí áÿùñ åäèëìèøäèð. 
Äèññåðòàñèéàíûí 370 ñÿùèôÿëèê áèð ùèññÿñèíè "Ëåêñèêà" 
àäëàíàí ÛÂ ôÿñèë òÿøêèë åäèð. Áó ôÿñëèí þçö äÿ "Øèìàë-ãÿðá 
øèâÿëÿðèíèí ëåêñèê õöñóñèééÿòëÿðè", "Åòíîãðàôèê ÿëàìÿòëÿð", 
"Ôîëêëîð íöìóíÿëÿðè", "Ìÿòíëÿð" êèìè áþëìÿëÿðäÿí èáàðÿòäèð.  
 515
Áó ùèññÿnin ëàï ÿââÿëèíäÿí ïðàêòèê øÿêèëäÿ ùÿãèãè 
ëåêñèêîëîæè òÿäãèãàòûí ÷ÿòèíëèêëÿðè þçöíö ýþñòÿðèð. Möÿëëèôèí 
ÿñàñ õèäìÿòè Àçÿðáàéúàí äèëè øèâÿ ëåêñèêàsûíûn øèìàë-ãÿðá 
ëàéûíû óñòàëûãëà, àüûð çÿùìÿòëÿ ãàëäûðà áèëìÿñèíäÿäèèð. Òöðê 
äèëëÿðè âÿ ìîíãîë äèëè èëÿ àïàðûëàí ìöãàéèñÿëÿð ÿñàñûíäà ìöàñèð 
äèëèìèçäÿ ëåêñèê-ñåìàíòèê úÿùÿòäÿí ôÿðãëè õöñóñèééÿòëÿðÿ ìàëèê 
îëàí áèð ãðóï ñþçöí åòèìèîëîæè òÿäãèãè ùÿìèí ñþçëÿðèí èíêèøàô éîëó 
ùàããûíäà àéäûí òÿñÿââöð éàðàäûð. Áó ùèññÿäÿ äèýÿð øèâÿëÿðäÿ 
÷îõ àç òÿñàäöô îëóíàí, ìöÿëëèôèí ÷îõ âàõò éàëíûç áèð òöðê äèëèíäÿ 
ðàñò ýÿëäèéè ñþçëÿðèí ëöüÿòè äÿ âåðèëìèøäèð. Áåëÿ ñþçëÿðÿ 
äèýÿð òöðê äèëëÿðèíäÿ òÿñàäöô åäèëìÿìÿñè, ìöÿëëèôèí ãåéä åòäèéè 
êèìè, àéðû-àéðû äèëëÿðÿ ìÿõñóñ ëöüÿòëÿðèí äèë ìàòåðèàëûíû ÿùàòÿ 
åòìÿ èìêàíû èëÿ äÿ (yəni tam əhatə edə bilməməsi ilə) áàüëû ola 
bilər. 
Áÿçè ãåéäëÿð øèâÿ ëåêñèêàñûíûí ñèíîíèì çÿíýèíëèéèíè  
ýþñòÿðèð. Áÿçè èôàäÿëÿð, òîïîíèì âÿ åòíîíèìëÿð, êå÷ìèø éàøàéûø 
éåðëÿðèíèí àäëàðû, àäÿòëÿð âÿ àéèíëÿð ùàããûíäà ãåéäëÿð âÿ 
ôàêòëàð ôîíóíäà áó ÿðàçèäÿ éàøàéàíëàðûí ãÿäèì òàðèõè òÿñäèã 
åäèëìèø îëóð. Ùàéëÿëÿð âÿ ëèëàéëàð, ñàäûëàð, áàéàòûëàð, 
òàïìàúàëàð, àòàëàð ñþçëÿðè âÿ ìÿñÿëëÿð, ìàùíûëàð äèë òàðèõ÷èñè 
èëÿ éàíàøû, ôîëêëîðøöíàñ âÿ åòíîãðàôëàð ö÷öí äÿ ìàðàãëûäûð. Ìÿòí-
ëÿð, ìöñàùèáÿ àïàðûëìûø øÿõñëÿðèí àäëàðû, îíëàðûí éàøû  âÿ ìöñà-
ùèáÿ òàðèõè áÿçè ãèéìÿòëè ôàêòëàðûí òÿñàäöôèëèéè åùòèìàëûíû 
àðàäàí ãàëäûðìûø îëóð. Áó ùèññÿíèí ÿñàñûíû òÿõìèíÿí 180 
ñÿùèôÿëèê ëöüÿò òÿøêèë åäèð. Áó ëöüÿò ìèí èëäÿí àðòûã áèð äþâð 
ÿðçèíäÿ ãîðóíóá ñàõëàíìûø äèë ìàòåðèàëûíûí ñèñòåìëè òÿäãèãè îëóá, 
åëì àëÿìèíÿ ãèéìÿòëè ùÿäèééÿäèð. 
Äîñ. À.Ùöñåéíîâóí "Àçÿðáàéúàí äèëèíèí øèìàë-ãÿðá 
øèâÿëÿðè" àäëû äèññåðòàñèéàñû éàëíûç ôàêòëàðëà çÿíýèí 
äåéèëäèð. Ìöÿëëèôèí òÿäãèãàò öñóëó, äèë ôàêòëàðûíà îáéåêòèâ 
ìöíàñèáÿòè, äÿðèí âÿ öìóìèëÿøäèðèúè òÿùëèëè, çÿíýèí åëìè ÿäÿáèé-
éàòäàí òÿíãèäè øÿêèëäÿ èñòèôàäÿ áàúàðûüû äèññåðòàñèéàíûí åëìè 
äÿéÿðèíè àðòûðàí úÿùÿòëÿðäèð. 
Dèññåðòàñèéàíûí ÿââÿëèíäÿ âåðèëìèø òðàíñêðèïñèéà 
øèâÿëÿðèí ôîíåòèê õöñóñèééÿòëÿðèíè äÿãèã øÿêèëäÿ ÿêñ åòäèðÿ 
 516
áèëèð. Ùÿð ôÿñëèí ñîíóíäà âåðèëìèø öìóìèëÿøäèðèúè íÿòèúÿëÿð âÿ 
ÿäÿáèééàò ýþñòÿðèúèñè ùÿìèí ôÿñèëëÿð ùàããûíäà òÿÿññöðàòû áèð 
íþâ òàìàìëàéûúû âàñèòÿ ðîëó îéíàéûð. 
Áöòöí áó ãåéäëÿðäÿí àéäûí îëóð êè, äîñ.À.ß.Ùöñåéíîâóí 
"Àçÿðáàéúàí äèëèíèí øèìàë-ãÿðá øèâÿëÿðè" àäëû äèññåðòàñèéà èøè 
ùàçûðäûð âÿ äîêòîðëóã äèññåðòàñèéàñûíûí òÿëÿáëÿðèíÿ òàìàìèëÿ 
úàâàá âåðèð. ßñÿð ìöäàôèÿéÿ áóðàõûëà áèëÿð. 
Äèññåðòàñèéàíûí àñàíëûãëà äöçÿëdilÿ áèëÿí áÿçè 
íþãñàíëàðû äà âàðäûð. 
Ãÿðàð: 
1.Äîñent Àçÿð ßëèø îüëó Ùöñåéíîâóí "Àçÿðáàéúàí äèëèíèí 
øèìàë-ãÿðá øèâÿëÿðè" àäëû əsəri äîêòîðëóã äèññåðòàñèéàñûíûí 
òÿëÿáëÿðèíÿ òàìàìèëÿ úàâàá âåðèð. Äèññåðòàñèéà ùàçûð ùåñàá 
åäèëñèí âÿ ìöäàôèÿéÿ áóðàõûëñûí. 
2.Àvòîðåôåðàò äèññåðòàñèéàíûí ìÿçìóíóíó, ÿñàñÿí, ÿùàòÿ 
åäèð. 
3.×àï îëóíìóø ìÿãàëÿëÿð äèññåðòàñèéàíûí ÿñàñ ùèññÿëÿðèíè 
ÿùàòÿ åäèð. 
4.Êàôåäðà ðÿñìè îïïîíåíòëèéÿ àøàüûäàêû éîëäàøëàðû 
ìÿñëÿùÿò áèëèð: 
à) àêàäåìèê Ì.Ş.Øèðÿëèéåâ; 
b) ïðîô. Å.V.Ñåâîðòéàí; 
â) ôèëîëîæè åëìëÿð äîêòîðó Ð.C.Ìÿùÿððÿìîâà; 
ã) ïðîô. Ò.İ.Ùàúûéåâ. 
V.İ.Lenin adına APİ-nin Azərbaycan  
dilçiliyi  kafedrasının müdiri: 
 prof.Ə.M.Dəmirçizadə 
K a t i b:                                dos.Q.Ş.Kazımov». 
 
* * * 
 
İndi Azər müəllim 85-in içərisindədir. 82-ni keçən 90-ı da 
keçər.  Biz də bu ümidlə, bu arzu ilə söhbətimizi bitiririk. 
17.11.06 
 517
 
MÖCÜZƏ-MÜƏLLİM 
 
Əkrəm Cəfər! Bu ad eşitdiyim ilk gündən eyni ahənglə 
beynimə həkk olunub. 
Əkrəm Cəfər həm zahiri görkəminə, həm əlahiddə nitq 
xüsusiyyətlərinə, həm də bilik dərəcəsinə görə heç kimə 
bənzəməyən, nadir xəlq olunmuş bir insan idi. Tanıyanların  
hamısı onunla kəlmə kəsməyə, danışmağa, onu eşitməyə meyilli 
idi. Əgər məclisdədirsə, bir qulağın ondadır. Alma kimi qırmızı 
yanaqlardan aşağı dodaqlar arasından çıxan hər bir kəlmə dağ 
çiçəklərindən alınmış bal kimi şirin və xoş bir təsir bağışlayır. Hər 
bir kəlməsi aydın, hər bir cümləsi məntiqi vurğulu idi və məntiqi 
vurğunun gücü ilə hər bir fərdi düşüncəsini  dinləyiciyə dərhal 
anlada bilirdi.   
1956-cı ilin fevral – may aylarında bizə qədim türk yazılı 
abidələrindən dərs dedi. Abidələr də bizim üçün möcüzə idi, 
müəllim də.  Müəllim, elə bil, haradansa uzaqlardan gəlmişdi və 
bu mühitə təzəcə düşmüşdü. Dilin hər bir sahəsindən, ən incə 
mətləblərdən  sehrkar kimi danışırdı.  Bu qəribə əlifbanın 
hərflərini bir-bir lövhədə yazır və geri çevrilərək bir aləm yaradır – 
bizi sehrli bir dünyaya aparırdı. Tez-tez dərsdən uzaqlaşır, 
haşiyələrə keçirdi. Bu zaman hər şeyi unudurduq. Saatın necə 
gəlib-keçdiyini hiss etmirdik. «Leninqrada getsəniz, orda bir 
Malovvv var!» – deyirdi, «Malov» sözünü şirin bir ləhcə, emosio-
nal məntiqi vurğu ilə elə tələffüz edirdi, sanki qoca Sergey 
Yefimoviçi qucağına alıb gətirib bizim qarşımıza qoyurdu. Yenə 
dərsə qayıdır, «Orda bir bodun sözü var» deyirdi, bizi başladığı 
sehrli aləmdən dərsə qaytarırdı. 
Dərsini, düzünü deyim ki, intizarla gözləyərdik. 
Auditoriyaya iri bir portfellə, bir qədər qeyri-mütəhərrik görkəmdə  
daxil olardı.  Yandan geri daranmış saçları və sanki nəyi isə daha 
aydın görmək istəyən, ona görə də   bir qədər irəli duran başı 
döyüşə hazır şir görkəmi yaradırdı. Kül Tigin abidəsinin «Üzə kök 
 518
tənri…» sözləri ilə başlayan abzasını onun şirin dilindən 
əzbərləmişəm. 
Şübhəsiz, həyatının mühüm bir dövründən incik idi. Bunu 
yalnız bir kəlmə ilə ifadə edir və artıq danışmırdı. Sözarası 
müəyyən bir münasibət düşən kimi, aramla, aydın bir intonasiya 
ilə dediyi bu sözlər yadımdan çıxmır:   
– Bir Mir Cəfər Bayquşov var idi… 
Vurğu daim «Bayquşov» sözünün üzərində olurdu. 
Mir Cəfər Bağırov hər cəhətdən təmiz və Azərbaycanın xe-
yirinə çalışan bir dövlət xadimi olmuşdur. Bir çoxları kimi ölkə 
torpaqlarını düşmənə verib hakimiyyətə gəlməmiş, sərvət 
toplamaq və xalqı zillətdə saxlamaq yolunu tutmamışdı. Lakin 
dövrün repressiya siyasətinin qatı iştirakçısı kimi, öz xidmətlərini 
ləkələmişdir. Təbii ki, həqiqi ziyalı, həqiqi alim itirdiyi illərlə bağlı 
qəlbindəki nifrəti başqa cür ifadə edə bilməzdi. 
Görkəmli ədəbiyyatşünas alim və yüksək natiq kimi sevdi-
yimiz Mikayıl Rəfili bizə qədim ədəbiyyat fənnindən dərs deyib 
qurtarmışdı, ədəbiyyat nəzəriyyəsindən mühazirə oxuyurdu. Pro-
fessor qədim ədəbiyyatdan mühazirə oxuyarkən coşduğu kimi coşa 
bilmirdi. Qayda və düsturlardan ibarət olan nəzəriyyə bir fənn kimi 
buna imkan vermirdi. Sonralar bir də Nizamidən danışarkən 
professor o imkanı əldə edə bildi. Amma indi nəzəriyyənin daha 
konkret bir nöqtəsinə gəlib çatmışdı: əruz vəznindən danışmalı idi. 
Növbəti mühazirə əruzdan olmalı idi. Professor dərsin sonunda 
dedi: 
– Gələn mövzumuz əruz vəzni haqqındadır. Mən özüm də 
bu mövzunu sizə keçə bilərəm. Amma mənim bir dostum var, o bu 
mövzunu məndən daha yaxşı deyə bilər. Mən də deyəcəyəm, siz 
də xahiş edin, qoy gələn mühazirəni sizə o söyləsin. 
Uşaqlar həyəcanla soruşdular: 
– Müəllim, kimdir o? 
Dedi: 
– Tanıyırsınız. Müəlliminizdir: Əkrəm Cəfər! 
Yoldaşlar sanki «Urrra!» deyən kimi sevinclə çığırışdılar 
və zəng olan kimi, kafedraya tərəf götürüldülər. Əkrəm müəllim 
 519
orada idi, axtarmalı olmadıq. Əhvalatı deyən kimi, özünə məxsus 
intonasiya ilə «Gələrəm!» dedi. 
O zamanlar arabir eşidirdik ki, Rəfilini  eqoist sayanlar, 
kosmopolit hesab edənlər var. Əslində, professor çox sadə bir 
insan idi, amma hər bəsit fikirlə razılaşmır, aşağı səviyyəli 
nadanları öz üzərinə qaldırırdı. Professorun «Ədəbiyyat nəzəriyyə-
sinə giriş» kitabı hazır idi, mühazirəni onun əlyazması əsasında 
oxuyurdu, kitabı çapa hazırlayırdı. Orada sonralar gördyümüz 
kimi, əruz vəzni və bəhrlər haqqında maraqlı elmi məlumat vardı 
və professorun onları bizə çatdırması kifayət edə  bilərdi. Lakin 
professor hələ o zaman  Əkrəm Cəfəri  həqiqi bir əruzşünas kimi 
üstün saymış, çox böyük sadəliklə bu üstünlüyü etiraf etmişdi. 
Növbəti dərs Əkrəm müəllim gəldi və əruzun mənşəyindən 
başlamaqla, adi mühaziərə hüdudlarından çox-çox kənara çıxaraq 
bizə geniş məlumat verdi. 
Bütün sonrakı dövrdə hansı məclisdə olmuşamsa, bir 
qulağım Əkrəm müəllimdə olub, daim onun şirin ləhcəsini 
dinləmək istəmişəm.  
1965-ci ildə  Əbdürrəhim bəy Haqverdiyevin dram dili 
haqqında dissertasiyam hazır idi. Dissertasiyanın əsasında duran 
«Dağılan tifaq» pyesinin lüğətini hazırlamışdım, hər bir sözün 
mənşəyini və təkrarən neçə dəfə işləndiyini  hesablamışdım. Dörd-
beş sözün mənşəyini dəqiq müəyyən edə bilmirdim, şübhəli idi. İlk 
növbədə Əkrəm müəllim yadıma düşdü. Bu qənaətdə idim ki, yal-
nız Əkrəm müəllim  mənə dəqiq kömək edə bilər. Dərs vaxtı 
söhbətlərindən onun qohum və qonşu dillərə necə bələd 
olduğundan xəbərdar idik. Alınmalardan söhbət düşərkən bir dəfə 
dediyi bu sözləri daim təkrar-təkrar xatırlamışam: 
– Rus dilində «A» hərfi ilə başlayan bir dənə də xalis rus 
sözü yoxdur. Deyəcəksən, abajur, deyəcəyəm, fransız sözüdür – 
dedi və bu şəkildə xeyli söz saydı. 
Şübhəsiz, biz o zaman çox gənc idik, kənddən təzəcə 
gəlmişdik və hətta bir çox adi şeylərdən də xəbərsiz idik. Odur ki 
müəllimimizin bu cür arayışları bizim üçün qəribə və maraqlı idi. 
 520
Getdim, Akademiyanın yuxarı binasında tapdım. Sözlərin 
bir neçəsini dərhal dəqiqləşdirdik. İkisindən o da şübhəli qaldı, 
amma yaxşı bir ədəbiyyat göstərdi:  
– Bir Mirzə Abdulla Qaffarov var (yenə «Qaffarov» 
vurğulu idi).  Lüğət 1914-1928-ci  illərdə çap olunub – iki cilddə. 
Bir ora bax! – dedi 
Tapdım, baxdım və o lüğət mənə sonralar da gərəkli oldu. 
Repressiya dövrünü keçirmiş alimlərimizin bir çoxu çox 
ehtiyatla davranır, artıq söz işlətməkdən çəkinirdi. Əkrəm müəllim 
təzəcə qurtarmış olsa da, sözünü deyirdi. Hər bir çıxışında yeni bir 
söz demək, yeni bir fikir söyləmək  qüdrət və cəsarəti  vardı. 1964-
cü ildə Ağamusa müəllim – Ağamusa Axundov doktorluq disser-
tasiyası müdafiə edərkən  tribunanın qarşısındakı birinci cərgədə 
oturmuşdu.  Yuxarıda opponent N.A.Baskakov idi. Cıxışlar 
başlayan kimi qalxdı tribunaya. Söhbət yenə alınmalardan düş-
müşdü. Çox böyük intonasiya ilə dediyi bu sözləri, elə bil, indi də 
eşidirəm: 
– Biz elə həmişə deyirik bu söz Azərbaycan dilinə rus 
dilindən papal, amma heç bir dəfə demirik ki, bəs rus dilinə hardan 
papal?  
«Papal» sözünü elə bir tonda deyirdi ki, gizli kinayə heç 
kəsə gizli qalmırdı. 
Əruzun atası sayılan Əkrəm Cəfəri təkcə əruzşünas kimi 
məhdudlaşdırmaq olmaz. Poliqlot və ensiklopedik biliyə malik 
vətənpərvər bir insan idi və şirin ləhcəsi bu gün də qulaqlardadır. 
 
08.03. 2006 
 
 521
 
T.İ.HACIYEV – 70 
 
YARATDIQLARI 
DİLÇİLİYİN POEZİYASIDIR 
 
Evlərimiz bir yolun üstündə yerləşirdi – kəndin baş 
tərəfində bizimki, ortasında onlarınkı. 150-200  metr aramız olar. 
Məktəbdə, küçədə görüşlərimiz də yadımdadır. Amma ha 
çalışıram, onun uşaqlıq şəklini xəyalıma gətirə bilmirəm. Elə bil, 
elə indiki şəkildə doğulmuş imiş. 
 Necə olmuşdusa, bir dəfə siniflərimizi birləşdirmişdilər. 
Mən ikinci, Tofiq üçüncü sinifdə idi. Müəllim nə soruşurdusa, əli 
göydə idi.  Hələ elmi, biliyi qiymətləndirmək üçün çox kiçik olsam 
da, heyrət etdiyim yadımdan çıxmır. Birdən müəllimə soruşdu ki,  
kim rusca iyirmiyə qədər sayar? Tofiq cəld qalxdı və yüzəcən 
saydı. 
Nədən ötrü idisə, bir dəfə yolağalarına gedib çağırırdım. 
Bir yaman itləri vardı. Açıq imiş, düşdü üstümə. Əlimdə yarım 
metrlik bir ağac var idi. İt soxulur, mən vurmaq istəyəndə çəkilirdi. 
Bu hal o qədər sürətlə təkrar olundu ki, birdən ağac əlimdən çıxdı, 
lakin yerə dəyib qalxdı və göydə tutub yenə qorunmaqda davam 
etdim.  Bu an Tofiq çıxıb itə acıqlanmasa idi, axırı nə olacaqdı 
bilmirəm: 
–  Afərin, elə bildim, səni yedi, – dedi.  
Amma yenə o vaxtkı görünüşünü xatırlaya bilmirəm. Elə 
bil, bədəncə balaca olsa da, onda da indiki kimi  böyük idi… 
Sonra bir müddət ayrıldıq. Tofiq, deyəsən, şəhərdə də 
oxudu. Amma bilirdik ki, kənddən gedib şəhərdə oxumaq hər 
oğulun işi deyil. Özü də əla oxuyasan.  
Sonra ali məktəbi bitirdi, aspiranturada qaldı. Namizədlik 
və çox sürətlə doktorluq dissertasiyası müdafiə etdi.  
Kənd daim təqdir edirdi. 
Vaxt gəldi keçdi, o uşaqlıq günlərimiz, kolxoz bostanına 
oğurluğa getdiyimiz günlər  bizdən əlçatmaz  uzaqlarda qaldı. 
 522
Mən ali məktəbi bitirib iki il kənddə işlədikdən sonra 
aspiranturaya gələrkən ilk növbədə onun yanına məsləhətə getdim. 
Bu vaxtdan başlayaraq,  onunla hər görüşdə, hər söhbətdə güclü 
enerji almışam. Onunla görüşdən sonra yaradıcılıq həvəsim qat-qat 
artıb, dünyaya və gələcəyə ümidim çoxalıb. Buna görə daim ona 
hörmət və məhəbbətim olub, təbii sancmalarından heç vaxt 
inciməmişəm.  
Fərəhlənirdim ki, mənim əziz müəllimim, rəhbərim Ə.Də-
mirçizadə onun haqqında söz düşəndə rəğbətlə danışır. 
İndi Tofiq müəllim Milli Elmlər Akademiyasının müxbir 
üzvüdür, əməkdar elm xadimidir. Təbii ki, bu mərtəbələrə o öz 
zəhmət və istedadı, qolunun və zehninin gücü  ilə yüksəlib.  
Yaş da öz işini görüb (ona bu yaşı vermək mümkün olmasa 
da), gəlib 70-ə çatıb. 
Bu illər ərzində Tofiq müəllim neyləyib? Onun xidmətləri 
nədən ibarətdir?  
Əlbəttə, balaca bir yazıda onun bütün xidmətlərini 
sadalamaq qeyri-mümkündür. Amma yaradıcılığında elə böyük bir 
xətt var ki, onu qeyd etməmək olmaz. 
Bu xətt böyük alimimiz Ə.Dəmirçizadənin yaradıcılığından 
da keçir. Və hər ikisində eyni sanballa üzə çıxır.   
Bu iki böyük alim, hər şeydən əvvəl, dil tarixçisidir. 
Dilimizin tarixinin  öyrənilməsində   misilsiz xidmətləri var.  
Lakin hər birinin zaman və müvəffəqiyyət fərqləri də 
vardır. Sovet quruluşu şəraitində və ilkin mərhələdə 
Ə.Dəmirçizadə dilimizin tarixini araşdırma prosesində uzağı 
Midiya dövrünə qədər enə bildi və dövrünün görkəmli ziyalıları  
onun yaradıcılığını təqdir etdilər. Keçən əsrin 40-cı illərində xalq 
yazıçısı Mirzə İbrahimov onun tədqiqatının nəticələri barədə 
fərəhlə danışırdı. Tofiq Hacıyev isə  70-ci illərin ortalarında 
«Ədəbi dil tarixi» kitabı və bir sıra məqalələri ilə şumer – türk 
əlaqələrini üzə çıxaranda və türklərin, türk tayfa dillərinin tarixini 
iki min il  Midiyadan irəli aparanda elmi ictimaiyyəti titrətdi, 
xalqının tarixini və dilini sevənləri yaxşı mənada həyəcana gətirdi. 
Tofiq Hacıyevin və Q.Qeybullayevin araşdırmaları ölkəmizin əra-
 523
zisində  türkün və türk dilinin tarixinə dair tarixçi və dilçilərin 
yanlış təsəvvürünə son qoyaraq,  həqiqi tarixi faktı – türk–şumer 
yaşıdlığını üzə çıxardı və məhz onun tədqiqləri sayəsində biz 
şumerlərin türklərin ulu əcdadları olduğu qənaətini elmi şəkildə 
ortaya qoya bildik. 
Onun tarixi araşdırmaları  etimoloji tədqiqlərinə əsaslanır  
və onlar o qədər təbii-elmi əsaslara söykənir ki, əks tərəf – türkün 
əleyhdarları  əsaslı bir fakt tapa bilməyib, yaxşı halda yalnız 
söyüb-söylənməklə kifayətlənməli olurlar. Ən usta dil tarixçisi, 
dilçi-etimoloqdur.   
Dil tarixi ilə bağlı hansı dərinliyə baş vurmuşamsa, Tofiq 
müəllimi orada görmüşəm. Özü boyda oddur, alovdur. Ömrü boyu 
yazıları və çıxışları ilə Azərbaycan türkünün tarixinin tarix 
kitablarında qeyd olunduğundan qat-qat dərin olduğunu sübuta 
yetirməyə çalışmış və yetirmişdir də. Xalqının və dilinin tarixinə 
soyuq münasibət bəsləyənlərdən fərqli olaraq, harada bir işartı 
sezmişsə, dərhal onun işığını artırmışdır. 
Tofiq müəllim ədəbi dilimizin inkişaf  yolunu daha düzgün 
mərhələlərə ayırmışdır. O, ümumxalq dili əsasında inkişaf dövrünü 
ilk əsərlərindən XVI əsrə qədər təsəvvür etməklə son dərəcə 
obyektiv nəticəyə gəlmişdir. Dünya dillərinin təcrübəsi və 
dilimizin daha dərindən tədqiqi əsasında bu dövrləri «milliliyə 
qədərki» və «milli dil dövrü» adlandırmaqla bizim də düşüncəmizə 
tam uyğun obyektiv mövqe tutmuşdur.  
Hər bir əsərə münasibət iki cəhətə əsaslanır: ideya və üslub 
məsələlərinə. Tofiq müəllimdə bunların ikisi də gözəldir. «Hadinin 
fikirləri  başa  düşüləndə işıq saçır» deyir. Tofiq müəllimin obrazlı 
dilinin  başa düşülməsi ilə bağlı problem yoxdur,  yəni onun 
fikirləri bunlarsız işıq saçır. Tofiq müəllimin üslubundan danışar-
kən M.H.Təhmasibin Qurbani haqqında dediyi söz yadıma djüşür: 
«Bu böyük sənətkarın qələmindən hər nə çıxıbsa, gözəl çıxıb». 
Tofiqin də qələmi belədir. Biz tam inamla deyə bilərik ki, bu 
böyük alimin qələmindən nə çıxırsa, gözəl çıxır. Tək dil tarixi 
olmasın, bədii dil olsun, müasir dil problemi, tarixi abidələrin dili, 
ədəbi tənqid nümunələri – hamısı heyrətamiz fikir və ifadə tərzi ilə 
 524
yüklü və gözəldir. O öz əsərlərini həqiqi şair ilhamı ilə yazır. 
Yaratdıqları dilçiliyin poeziyasıdır. 
«XX əsrin əvvəlində bir sıra Azərbaycan ziyalıları öz 
yazılarında türk – Osmanlı sözlərindən istifadə edirdilər» – dilçilər 
o dövrdən danışanda yaxşı halda  bu cür danışır. Amma Tofiq 
müəllim bu fikri təqribən belə ifadə edir: «XX əsrin əvvəllərində  
bir sıra Azərbaycan ziyalıları tarixi diferensiasiya prosesində 
qonşu türk dilinin payına düşənləri bizim dilə gətirmək 
istəyirdilər». Burada bir fikrin ifadəsi fonunda neçə fikir var: aydın 
olur ki, bu dillər qohum dillərdir; aydın olur ki, onlar müstəqil dil 
kimi inkişaf edərək səciyyəvi fərqli əlamətlər kəsb etmişlər; aydın 
olur ki, o, qonşu dilin faktıdır, lazım olsa, bizim dildə də 
sabitləşərdi və s. 
Tofiq müəllim bu üslubunu inkişaf etdirməklə 
dilçiliyimizdə xüsusi bir yol açıb. Ona qədər bu üslubda heç kim 
yazmayıb. Hər bir kəlməsinə bal qatıb oxucuya yedirdir.  
Tədqiqat sahəsi nə qədər böyük və genişdir! Qədim 
abidələrdən, «Dədə Qorqud»dan, Kaşğaridən də yazıb, Nəsimi, 
Füzuli, M.F.Axundov, Mirzə Cəlil və Sabirdən, Səməd Vurğun və 
Rəsul Rzadan da. Özünün daha yaxın müasirləri Bəxtiyarı, Nəbini, 
Anarı, Yusifi, Əkrəmi, Məmməd Arazı, Məmməd İsmayılı, 
Məmməd Aslanı da unutmayıb. Ali və orta məktəb dərsliklərinin 
müəllifidir. Hər birinə bir ömür  bəxş edib.  
Tofiq böyük bir nəslin varisi, xələfidir. Ata tərəfdən 
«Məmmədalı uşağı» deyilən tayfa ilə bağlıdır. Məmmədalı XIX 
əsrin birinci yarısında yaşamışdır.  Onun yeddi oğlundan böyüyü – 
Hacı Alı Tofiqin doğma babasıdır, İsmayılın atasıdır. Tofiqin 
atasının adı İsmayıl olduğu kimi, ulu babasının da adı İsmayıl olub 
(XVIII əsr)  «İsmayıl» adı bu ailənin ən əziz adlarındandır. 
Qardaşı oğlu İsmayıl Hacıyev həqiqi istedad sahibi olan bir 
jurnalistdir («İki sahil»). Tofiq müəllimin oğlu İsmayıl bu nəsildə 
üçüncü İsmayıldır.  
Ana tərəfdən də böyük nəsildir. Anası Hamayıl arvad XIX 
əsrin birinci yarısında yaşamış  Hacı Axund Mola Məhəmməd 
Soltaninin  nəvəsidir –  Hacı Axundun on bir övladından biri olan 
 525
Kərbəlayı Möhsünün qızıdır.  Hacı Axund  Şərqin böyük 
şəhərlərində təhsil alıb gələn son dərəcə adlı-sanlı axundlardan 
olub. İndinin özündə də  Soltanlının yaşlı qadınları and içəndə 
«Hajı Axund oxuyan Quran haqqı» deyirlər.  
Ata tərəfi igidlikdə məşhur idi. Alışan kişi var idi  Hacı 
Alının qardaşı Kərbəlayı Mahmudun oğlu, 2-ci Dünya 
müharibəsində ayağının birində qəlpə qalmışdı, amma yenə  az 
qala böyük bir kanalı  tullanıb keçə  bilirdi.  Babası Hacı Alının  
başqa bir qardaşının – Kərbəlayı Nazaralının oğlu Həsən  keçən 
əsrin 20-30-cu illərində «Qaçaq Həsən» adı ilə şöhrət tapmış bir 
igid idi və onun sayəsində həmin illərdə  Soltanlı camaatı  kütləvi 
qırğından xilas ola bilmişdi (Bu barədə «Kredo» qəzetində «Qaçaq 
Həsən» sənədli-bədii oçerkim çap olunmaqdadır) Tofiqdə həm ata 
babaları tərəfdən cəsurluq, həm də ana babaları tərəfdən elm  gen 
ilə gələn bir xüsusiyyətdir. Onun bacısı və qardaşı uşaqları da 
istedadlıdır. Odur ki Tofiq müəllimdə həm güclü elmi potensial, 
həm də böyük cəsarət vardır və hər bir şəraitdə öz haq sözünü 
deməyi bacarır. Prezident Heydər Əliyevin hüzurunda onun saxta 
tarixçi İqrar Əliyevi necə ifşa etdiyini gərək heç kim unutmamış 
ola. 
Tofiq müəllim bir insan kimi də gözəldir. Ən çətin 
məsələləri yumorla həll etməyi bacarır. Təsadüfi deyil ki, ilk 
kitablarından biri Sabirin satira dilinə həsr olunmuşdur. Və mənim 
«Yazıçı» nəşriyyatının çap etdiyi «Komik-bədii vasitələr» kitabım 
onun ön sözü və redaktorluğu ilə  nəşr olunmuşdur. O qədər saf 
qəlbi və ürəkdən gülməyi var ki, adama ləzzət verir. Lətifə 
düzəltməyin ustasıdır.  
İnanırıq ki, öz iştirakı ilə cəmiyyət hələ onun neçə yuvarlaq 
illərini təntənə ilə qeyd edəcək və oxucular onun yeni sanballı 
kitabları ilə tanış olacaqlar. 
 
08.05.06 
 
 526
 
QURBAN BAYRAMOV – 60 
 
USTADLARI KİMİ… 
 
Təbii ki, nəsildə, gendə böyük hikmət var. Bayram 
Bayramov humanist ideallar, bəşəri ideyalar müəllifi, məhsuldar 
yazıçı idi. Gendən-genə daim xüsusi hörmət bəslədiyim Əkbər 
Bayramov böyük psixoloq, cild-cild kitabların müəllifidir. Sonrakı 
nəslin nümayəndəsi olan, lakin bu gün artıq 60 yaşının işığında 
gənclik ehtirası ilə yazıb-yaradan Qurban Bayramov isə istedadlı 
tənqidçi, ədəbiyyatşünas alim, görkəmli filoloqdur. 
Bayram müəllim son dərəcə səmimi və mehriban bir insan 
idi.  40 ildən artıq bir müddətdə tanıdığım Əkbər müəllimi  daim 
düşüncəli, səmimi və qayğılı görmüşəm. Bu xüsusiyyətlər 
Qurbanda da etiraf olunacaq dərəcədədir. Bir insan kimi ləyaqətlə 
yaşadığını, azacıq ünsiyyət əsasında qəlbində insana böyük 
məhəbbət olduğunu görmək mümkündür. Hələ gənclik illərindən 
daim ağsaqqal  vərdişlər sahibi olduğunu nümayiş etdirir.  
İnsan cəmiyyətin bir üzvüdür və o, cəmiyyətdə öz zəhməti, 
hünəri, istedadının axarına müvafiq əməlləri ilə davranmalı və 
hörmət qazanmalıdır. Mən bu keyfiyyətləri Qurban Bayramovda 
ilk gənclik illərindən görmüşəm – Bayramovlar nəslinin adına 
uyğun tələbəliyində, o vaxtdan keçən müddət ərzində daim izlə-
diyim uğurlarında görmüşəm. məhsuldar yaradıcılığında, ədəbi-
tənqidi məqalə və kitablarında müşahidə etmişəm. 
Maraqlıdır ki, Qurban çox gənc ikən  yüksək ədəbi-estetik 
fikir söyləmə, poetik əsəri analiz qabiliyyətinə.  usta tənqidçi qələ-
minə malik olduğunu nümayiş etdirmişdir. 30 il bundan əvvəl çap 
etdirdiyi «Vurğun poeziyası»  kitabı ilə o, gənc olmasına   baxma-
yaraq, Səməd Vurğun kimi nəhəng poeziya ustasının yaradıcılığına 
girişmiş, şairin  bədii irsinin çox mühüm bir qolunu təşkil edən 
lirikasının tədqiqi ilə məşğul olmuşdur. Bu elə bir mövzu idi ki, 
onun tədqiqi  şairin yaradıcılığının ilk anlarından, onun ilk qələm 
təcrübələrindən başlanmalı idi, Səməd Vurğunun yaradıcılığının 
 527
pillə-pillə qazandığı sosial-ictimai məzmun, şairin fəlsəfi  və bədii 
təfəkkürünün tədrici inkişaf yolu aydınlaşdırılmalı idi və bunlar, 
eyni zamanda, bəşər tarixində görünməmiş yeni bir ictimai 
quruluşun yaratdığı situasiyaların  təsviri fonunda izah edilməli idi. 
Gənc tədqiqatçının qələmi onun görmədiyi bir dövrün, içərisində 
yaşamadığı bir mühitin mənzərəsini, tədqiqatçısının on yaşı olanda 
dünyasını dəyişmiş böyük şairin yaradıcılıq pillələrinin 
mənzərəsini yaratmalı idi.  İlk illərdə sifət kimi işlənən Vurğun 
sözünün  («Vurğun Səməd bu dövranı alqışlar») tədricən necə 
isimləşdiyini, tədricən necə «Səməd Vurğun» şəkli aldığını, fərdi, 
çılğın məhəbbətin mərhələ-mərhələ necə ictimai məhəbbətə 
çevrildiyini, böyük romantik xəyallar əsasında göylərlə əlləşən 
şairin necə yerə endiyini, Füzuli aləmindən qopub Vaqif dünyasına 
necə qovuşduğunu izah etməli idi və etmişdir də.  
Bunları tək biz demirik, gənc tədqiqatçının ilkin yaradıcılıq 
uğurlarını akademik Məmməd Cəfər iqrar edir,  Kamal Talıbzadə 
deyir, Əkbər Ağayev, Yəhya Seyidov, Kamran Məmmədov, Cəlal 
Abdullayev, Mirzağa Quluzadə, Vaqif Arzumanlı kimi ədəbi-este-
tik fikrimizin böyük tədqiqatçıları təsdiq edir. Çox gənc ikən 
yazdığı bir əsərlə bağlı bu qədər görkəmli alimin rəğbətini 
qazanmaq fəxarət doğurur. Nümunələrə baxaq: «Qurban  
Bayramovun bu əsəri  («Səməd Vurğun poeziyasında lirik 
qəhrəman» – Q.K.)  yeni bir tədqiqat əsəri kimi, vurğunşünaslığın, 
həm də ümumiyyətlə, ədəbi-nəzəri fikrimizin yeni yüksəlişinin 
təzahürüdür. Lirik qəhrəman, şairin lirik «mən»i, lirik xarakter və 
ümumiyyətlə, lirikanın yetkinləşdikcə öz qəhrəmanı ilə  daxili dia-
lektik əlaqəsi, lirikada subyektiv «mən»dən  obyektiv lirik 
qəhrəmana  və yetkin poetik ideala  tərəf gedən yol – bütün bunlar 
Qurban Bayramovun əsərində çox yığcam, eyni zamanda, orijinal, 
düzgün nəzəri istiqamətdə aparılmışdır».(Əkbər Ağayev)  Vaqif 
Arzumanlı onun mənəvi aləmini başqa bir yöndən xarakterizə 
etmişdir: «Qurbanı yaxşı tanımaq üçün Qarabağı görmək, Əlimə-
dədli kəndində olmaq lazımdır, gərək atası – duzlu-çörəkli, ağır, 
sanballı el ağsaqqallarından olan Fərman müəllimlə, əmisi, Azər-
baycanın Xalq yazıçısı Bayram Bayramovla qabaq-qənşər 
 528
oturasan, Dilşad ananın bərəkətli əllərindən  dad-duz alasan… Səd 
heyflər ki,  nə Qarabağ əlimizdədir, nə də onlar bu dünyada…»  
Vurğun lirikasının tədqiqi onun usta poeziya tədqiqatçısına 
çevrilməsində təcrübə məktəbi olsa da, müəllif Vurğuna layiq bir 
əsər ortaya çıxarmışdır. Şübhəsiz, Səməd Vurğun lirikasının tədqi-
qindən başladığı üçündür ki, «Lirik qəhrəman və zaman» (1986),  
«Süleyma Rüstəm» (1987) kitabları,  «Müasir Azərbaycan 
ədəbiyyatında üslubi meyillər», «M.Ə.Sabir ənənələri və 
Azərbaycan ədəbiyyatı»,  «Səməd Vurğun dünən, bu gün və 
sabah», «Qarabağ ədəbi mühiti – uzaq keçmişdən bu günümüzə 
qədər», «Azərbaycan poeziyasında  M.H.Şəhriyar poetik üslubu» 
kimi sanballı tədqiqat işləri də meydana çıxmışdır. Təəssüf ki, bu 
cür qiymətli əsərlərin bir qismi hələ də öz çapını gözləməkdədir. 
«Yaşar Qarayev:  milli yaddaş təlimi – Azərbaycançılıq» (2001), 
«Cəsurların döyüş yolu» (1997), «Yaralı vətənin yaralı övladları» 
(2000) kimi elmi, bədi-publisistik kitabların müəllifidir, neçə 
kollektiv işin hazırlanmasında əməyi vardır. 
Qurban Bayramovun yaradıcılığının mühüm bir keyfiyyəti 
onun aktual mövzulara müraciət etməsi ilə bağlıdır. «2000 – 2005-
ci illər Azərbaycan poeziyası» əsəri yeni minilliyin başlanğıcında  
Azərbaycan poeziyasının ilk addımlarını öyrənmək baxımından 
gələcək nəsilləri də maraqlandıracaqdır. Mətbuatda çap olunsa da, 
bu əsəri genişləndirmək və kitab halında oxuculara təqdim etmək 
vacibdir.  
Həqiqətdə də zəhmətsevərdir. Nə qədər kitaba ön söz, nə 
qədər əsərə yüksək səviyyəli rəylər yazıb! Ə. Cavad, S.Vurğun, 
S.Rüstəm, R.Rza, M.H.Şəhriyar, Ə.Cəmil, H.Arif kimi klassik 
şairlərimizin  yaradıcılığından söz açıb, müasirləri M.Araz, C.Nov-
ruz, Anar, F.Qoca, Qabil, N.Həsənzadə, Elçin, Q.Qasımzadə, 
M.Gülgun, Ə.Kürçaylı, Hidayət və başqalarının yaradıcılığı barədə 
söz deyib, M.Arif, M.İbrahimov, M.Cəfər, K.Talıbzadə, 
B.Nəbiyev, Q.Xəlilov, Y.Qarayev, Ə.Ağayev kimi görkəmli 
tənqidçilərin əsərlərini dəyərləndirib, onlardan öyrənib və onların 
yaradıcılıq keyfiyyətlərini üzə çızxaran əsərlər yazıb.  
 529
Qurban orijinal tədqiqatçı olmaqla yanaşı, fəal ictimaiy-
yətçidir. Yazıçılar Birliyinin, Ədəbiyyat İnstitutunun ictimai həya-
tında fəal iştirak edir. İnstitutun Həmkarlar Təşkilatının sədri,  
Elmi Şurasının üzvü olmuş, Dövlət Televiziyasında xeyli müddət 
«Ədəbiyyatşünaslıq və zaman» (1982-1986), «Ədəbiyyat» (1986-
1992) elmi-kütləvi, tədris verilişlərinin  müəllifi və aparıcısı kimi 
fəaliyyət göstərmiş, istedadının gücü ilə sevilmiş və seçilmişdir. 
Müasir ədəbi prosesi ardıcıl izləyir və Yazıçılar Birliyinin 
müşavirələrində  maraqlı məruzələri ilə ardıcıl iştirak edir.  
Qurbanın həyati məsələlər barəsində öz mülahizələri vardır. 
Bu cəhət ona haqqında danışdığı görkəmli elm və sənət adamları 
barədə orijinal fikir söyləmək imkanı yaradır. Gəncliyi də unutma-
mış, A.Mirseyid, Q.Ağsəs, M.Mehdi, R.Məcid, E.İskəndərzadə, 
Ə.Əsgəroğlu, B.Sadıq və başqa gənc qələm sahiblərinin yara-
dıcılığını gözdən keçirərək, onları qanadlandırmış, nöqsanlarının 
islahına çalışmışdır. 
Müasirlərinin, dünya ədəbiyyatı klassiklərinin, rus və bir 
sıra Avropa alimlərinin yaradıcılığına yaxşı bələd olduğundan 
əsərlərinin elmi səviyyəsindən oxucu razı qalır. Məsələləri təmkin-
lə araşdırır, yazıçı ideyasını, əsərin poetik imkanlarını ustalıqla üzə 
çıxarmağı bacarır. Ustadları M.Arif, M.Cəfər, K.Məmmədov, 
K.Talıbzadə və başqalarının sakit intonasiya və məntiqi dəlillərlə 
irəliləyən tədqiqat üslubu onun da qələminin əsas key-
fiyyətlərindəndir. 
Ədəbiyyat İnstitutunda bir sıra yoldaşlar var ki (Yaqub İs-
mayılov, Turan Həsənzadə və b.), neçə doktorluq işinin 
öhdəsindən gəlmiş, qiymətli əsərlər ortaya qoymuşlar, amma  
elmlər namizədi titulu daşıyırlar. Qurban Bayramov da belələrin-
dəndir.  60 illik günlərində ürəkdən təbrik etdiyim və uzun ömür 
arzuladığım dostum Qurban Bayramovun bu cəhətini təqdir 
etmirəm. Güman edirəm ki, tezliklə  «Müstəqillik dövrü 
Azərbaycan poeziyasında  tarixilik və müasirlik» mövzusu  ilə 
bağlı tədqiqlərini  sahmana salıb  müdafiə edəcək və elmi dərəcə 
sahəsində artıq layiq olduğu yerini sənədlərlə təsdiq edərək 
dostlarını sevindirəcəkdir. 
 530
 
19.05.06 
 531
 
İSMAYIL MƏMMƏDOV – 60 
 
KAMİLLİK ÇAĞI 
 
Hər kəs öz qəlbində, öz ruhunda bir aləm yaşadır, bir dünya 
daşıyır. Əgər insanın duyğu və düşüncələrini ara vermədən eynilə 
qələmə almaq mümkün olsa idi, hər bir adamın həyatı neçə-neçə 
roman üçün material verərdi.  Belə düşüncələrlə ömür sürən, 
roman-həyatının 60-cı ilinə gəlib çatmış hörmətli yoldaşlarımızdan 
biri İsmayıl Məmmədovdur, özünün daha çox fəxrlə dediyi kimi, 
İsmayıl Orucoğludur. 
İsmayılın atası Oruc kişi haqq aşığı olmuş, xalqın yaratdıq-
larını sinəsinə toplamış, həqiqi el-oba adamı kimi yaşamışdır. 
Xeyirxah əməllərlə məşğul olmuş, ömrünü xeyir işlərə sərf 
etmişdir. Nütfədən gələn bu keyfiyyətlər İsmayılda da var.  Gözəl 
məclis adamıdır, Koroğlu kimi yeməyi də var, haqq aşıqları kimi 
gözəl saz çalıb pəsdən oxumağı da və çox təbiidir ki, belə bir adam 
el ədəbiyyatını, elin yaratdıqlarını gözəl bilməlidir və həqiqətdə 
bilir də – ədəbiyyatımıza, xalqımızın mədəniyyət tarixinə dərindən 
bələddir, duyumlu bir insandır, xeyirxah və mütəşəkkil bir 
yoldaşdır. Elmi şuralarda, müdafiə şuralarında xeyirxahlıqla öncə 
söz deməyi, gəncliyə qol-qanad verməyi var. Ümumən  el sənəti 
elə bir sənətdir ki, insana humanist duyğular aşılayır, onu xalq 
adamı kimi tərbiyə edir və Oruc kişinin ailəsində böyüyən İsmayıl 
da, təbii olaraq, bu cür keyfiyyətlərlə  şöhrət qazanmışdır.  
İsmayıl gözəl Göyçə mahalında doğulması ilə daim fəxr 
edir. Lakin  mənhus qonşularımızın yaramaz əməlləri nəticəsində o 
yerlərin səfasını az görüb, gözünü həyata açandan  cəmi iki il 
sonra ailəsi ilə o yerləri tərk etməli, Gədəbəyə köçməli olub, 
Zəhmət kəndində yurd salıblar. 
Təbii duyğular, musiqi, xeyirxah işlər, ailə, övlad qayğıları, 
gündəlik tələbat hamı kimi, onun da  ümumi, geniş və əsas 
fəaliyyət sahəsidir. Lakin elə bir sahə də var ki, İsmayıl müəllim 
onu özünə daha çox bağlandığı daimi peşə seçmişdir.  Bu peşə 
 532
insanlara lazım olan peşədir, ixtisasından, dilindən, dinindən, 
böyüklüyündən, kiçikliyindən, elm sahəsindən asılı olmayaraq,  
bütün insanlara lazım olan bir əmək sahəsidir. İsmayıl müəllim 
elm aləminə qədəm qoyduğu gündən  bu peşə ilə – lüğətçiliklə 
məşğuldur, bu sahə ilə nəfəs alır. Hələ çox gənc ikən böyük 
şairimiz Rəsul Rzanın yanında Azərbaycan ensiklopediyasının 
hazırlanmasından başlamış, bu günə qədər  xalq üçün, elm aləmi 
üçün hava və su kimi zəruri olan müxtəlif sahə lüğətlərinin tərtib 
və nəşrində fəal iştirak edib. Təkcə «fəal iştirak edib» demək azdır, 
rəhbər mövqe tutub. 1989-cu ildən Nəsimi adına Dilçilik 
İnstitutunun lüğətçilik şöbəsinə rəhbərlik edir, böyük dilçi-
lüğətşünas alim Əliheydər Orucovun  işini ləyaqətlə davam etdirir, 
onun  yetirmələrindən Bəhruz Abdullayev kimi məşhur 
lüğətşünasla çiyin-çiyinə işləyərək  neçə-neçə lüğətin nəşrinə imza 
atıb. Qoy oxucu bir də xatırlasın o lüğətləri:  «Azərbaycanca-rusca 
etnoqrafiya  terminləri lüğəti», üçcildlik «Azərbaycan dilinin izahlı 
lüğəti», «Azərbaycanca-rusca danışıq kitabı», «Vurğu lüğəti», 
«Azərbaycan dilinin orfoqrafiya lüğəti»... İsmayıl Məmmədov bu 
cür faydalı kitabların həmmüəlliflərindən, tərtibçilərindən biri ol-
maqla onların hazırlanmasına, çapına rəhbərlik etmiş, bir qisminin 
elmi redaktoru olmuşdur.  
İsmayıl Məmmədovun rəhbərliyi ilə hazırlanmış neçə lüğət 
hələ şöbənin seyfində  öz çapını gözləyir:  «Səməd Vurğunun bədii 
dilinin lüğəti», «C.Cabbarlı  dilinin lüğəti»,  «Azərbaycan dilinin 
məcazlar lüğəti»,  «Azərbaycan dilinin  frazeoloji lüğəti»,  «Azər-
baycan dilinin orfoepiya lüğəti»… Bu lüğətlərin nəfis şəkildə çapı 
nə qədər fayda verərdi!  Şöbənin zəhmətkeş əməkdaşlarının – 
Aydın Ələkbərovun,  mərhum Bəhruz Abdullayevin,  Nigar xanım 
Xəlifəzadənin, Nəriman Seyidəliyevin bu sahədə böyük zəhməti 
də işıq üzü görərdi. 
Zəmanəsinin bir sıra alimləri kimi, İsmayıl müəllim də öz 
elmi fəaliyyətini yalnız bir sahə ilə  – lüğətçiliklə məhdudlaşdırma-
mışdır.  O, orfoqrafiya, orfoepiya, nitq mədəniyyəti məsələlərinin 
canlı təbliğatçısıdır. Onun «Ekran, efir və dilimiz» monoqrafiyası  
radio və televiziya dilinin nümunəvi cəhətlərini, ədəbi dilimizin 
 533
inkişafında, səlisləşmə, zənginləşmə  və saflaşmasında  rolunu 
ortaya çıxarmaqla yanaşı,  qüsurlarını da göstərən bir əsər kimi 
qiymətlidir və bu cəhətdən radio və televiziya işçiləri üçün də 
faydalı vəsaitdir. Əsərə yazılmış resenziyalardan birində deyilir: 
«Burada televiziya və radio  təkcə mühüm kütləvi informasiya 
vasitələri kimi deyil, həm də  ədəbi dilimizin normalarını  yayan, 
kütləviləşdirən, nitq mədəniyyətimizi təbliğ edən, əhalinin söz 
ehtiyatını artıran, ədəbi dili inkişaf etdirən  və zənginləşdirən, 
nitqin şifahi və yazılı formaları  arasında qarşılıqlı əlaqə yaradan  
vasitələr kimi nəzərdən keçirilir». (Nəsir Əhmədov)  
İsmayıl Məmmədov bu sahəyə təsadüfən müraciət 
etməmişdir. O, uzun müddət televiziyada  Azərbaycan dili verili-
şinin aparıcısı olmuş, verilişlərində maraqlı problemlərə 
toxunmaqla, radio və televiziya nitqinin aktual məsələlərinin 
müzakirəsi ilə məşğul olmuşdur. Bu günlərdə çap etdirdiyi  «Ax-
tarışlar, yozumlar, anımlar» kitabının da mühüm bir hissəsi nitq 
mədəniyyəti, əlifba, orfoqrafiya məsələlərinə həsr olunmuşdur: 
«Ədəbi tələffüz qaydalarını gözləyək», «Azərbaycan dilinin 
orfoepiya normaları haqqında», «Mətbuat və ədəbi dilimizin nor-
maları», «Azərbaycan dilinin orfoqrafiya lüğəti» haqqında 
mülahizələrim»,  «Mətbuat dilində terminlərin işlənməsi»,  
«Milyonlarla üz-üzə» və s. məqalələri bilavasitə qeyd etdiyimiz 
məsələlərə həsr olunmuşdur. 
İsmayıl Məmmədov lüğətçilik, nitq mədəniyyəti məsələləri 
ilə yanaşı, onomalogiya, etnolinqvistika, üslubiyyat və s. sahələrlə 
də məşğuldur. Bu sahələrə dair məqalələri vardır. Yaradıcılığının 
mühüm bir qolunu başqa bir mühüm məsələ – görkəmli dilçi 
alimlərimizin yaradıcılığı və şəxsiyyəti barədə oçerkləri təşkil edir. 
Onun bu sahəyə həsr etdiyi yazılarda da bir səmimiyyət var, 
ürəkdən gələn məhəbbət notları duyulmaqdadır. Dostumuz,  filolo-
giya elmləri doktoru Qara Məşədiyev haqqında söhbətindən  yazı 
üslubuna dair bir nümunə:  
«Onun həyat yolu qeyri-adiliyi ilə seçilmir. Lakin onun 
xarakterində məhz özünə xas olan bir çox  qəribəliklər var.  Bu 
adam olduqca həssas və kövrək qəlblidir.  Büdrəyənin qolundan 
 534
tutar, imkanı və nüfuzu daxilində  ona həyan olar, təskinlik verər.  
Xeyirdə-şərdə qeybət edənlərə nifrəti var.  Yeri gələndə sözünü 
üzə deyər. Qısası, xeyirxah və sadə adamdır.  Onunla siz də tanış 
olun: haqqında bir-iki kəlmə xoş söz demək istədiyimiz  adam 
filologiya elmləri doktoru  Qara Məşədiyevdir».  
Bu üslub lap Ə.Haqverdiyev üslubunu xatırladır. İsmayıl 
Məmmədov bu şəkildə Bəhruz Abdullayev, Türkan Əfəndiyeva, 
Nizami Xudiyev, Ağamusa Axundov, Əliheydər Orucov haqqında, 
onların elmi və ictimai fəaliyyəti barədə xoş sözlər söyləmişdir. 
Bunlardan bir qədər fərqli şəkildə, daha çox xatirə tipli məqalələri 
də vardır – elmi rəhbəri olmuş M.Şirəliyev  haqqında, Zərifə 
Budaqova haqqında. 
T.Hacıyevin «Satira dili», Ə.Əfəndizadənin «Orfoqrafiya, 
orfoepiya,  qrammatika lüğəti»,  C.Cəfərovun «Nitq hissələrində 
keçid prosesləri»,  E.Əzizovun «Söz xəzinəsi», Q.Hüseynovun 
«Türk ədəbiyyatında rusdillilik», A.Babayevin «Dilçiliyə giriş», 
«Bəkir Çobanzadə», Z.Xasıyevin «Tovuzun toponim dünyası» 
əsərləri barədə resenziyalar yazmışdır. Elmlər Akademiyasının 
vaxtilə nəşr etdiyi «Müasir Azərbaycan dili» kitabı barədə  resen-
ziyası da bu qəbildəndir. Folklorşünaslıqla maraqlanmış, İsrafil 
Abbasovun  «Azərbaycan folkloru X1X əsr erməni mənbələrində»,  
Ziyəddin Məhərrəmovun «XX əsr Göyçə aşıq mühiti» əsərləri 
barədə  fikir və mülahizələrini söyləmişdir. Dilçilik 
resenziyalarının bir qismini Zərifə Budaqova, Aydın Ələkbərov və 
Müseyib Məmmədovla birlikdə yazmışdır.   
İsmayıl Məmmədov daim yazılarında xalq şairi Rəsul 
Rzanı böyük ehtiram və məhəbbətlə xatırlayır.  R.Rzaya həsr 
etdiyi «Şair ölmür, qara qələm kimi yazılır, qurtarır» məqaləsində 
R.Rza ciddiliyi, R.Rza humanizmi və tələbkarlığı barədə geniş 
söhbət açmışdır. R.Rza ilə yanaşı, M.İbrahimovun, Qabil İmam-
verdiyevin, M.Çəmənlinin bədii yaradıcılığı barədə də maraqlı 
məqalələr yazmışdır.  
Rusdillilik problemi, ekran. efir məsələləri və s. barədə mə-
qalələri və yuxarıda qeyd etdiyimiz yazılar  onun «Axtarışlar, yo-
zumlar, anımlar» kitabında toplanmışır. 13,5 müəllif vərəqi həc-
 535
mində olan bu kitab İsmayıl müəllimin yaradıcılığının əsas ciz-
gilərini əhatə edir və maraqla oxunur. Kitabda Əlimuxtar Ağaye-
vin, Hacı Muxtarovun, Nəsir Əhmədovun, Qara Məşədiyevin, 
Məhərrəm Məmmədovun,  Cahangir Qəhrəmanovun,  Musa 
Adilovun,  Bayram Əhmədovun, Teymur Bünyadovun, İsrafil 
Abbasov və Bəhlul Abdullanın İsmayıl Məmmədov və yaradıcılığı 
barədə xoş sözlərini, rəy və düşüncələrini əks etdirən yazılar da 
toplanmışdır.  
Dostumuzun 60 yaşı tamam olur. Ömrün kamillik mərhələ-
sindədir. Lakin şəvə kimi qara saçları, üzünə yaraşan qara bığları 
onun cavan olduğunu və hələ çox yazıb-yaradacağını göstərir.  
Biz də elə bu arzuyla – xoş günlər və daha uğurlu 
yaradıcılıq arzuları ilə İsmayıl müəllim barədə bu qısa söhbətimizi 
bitiririk. 
 
28.10.06 
 536
 
ƏHƏD  MUXTAR – 70 
 
MƏN ONU HEÇ VAXT UNUTMAMIŞAM 
 
«Əhəd Muxtar» imzası birdən-birə yaranmamışdır. Bizim 
nəsil onu Əhədulla Qənbərov kimi tanıyırdı. İlk şeirlərini də bu 
imza ilə çap etdirmişdi. Lakin sonralar atasının adını işlək formaya 
çevirdi – Əhədulla Muxtaroğlu imzası ilə çıxış etməyə başladı və 
tədricən bu adlarda da ixtisarlar apararaq bizim ədəbiyyat, 
jurnalistika tarixinə Əhəd Muxtar imzasını yaza bildi. 
Cəmi iki qrupdan ibarət bir birləşmə idik. O, «a», mən «b» 
qrupunda oxuyurduq 1955-ci ilin seçimi idik. Əksər tələbələr 
yüksək səviyyəsi ilə nəzəri cəlb edirdi. Amma onların arasında 
xüsusi tanınanlar var idi: Əjdər idi – Əjdər Ağayev, Əhəd idi – 
Əhədulla Qənbərov,  Qorxmaz idi – Qorxmaz Bayramov, Emiliya 
idi – Emiliya Miralayeva – bunlar «a» qrupunun möhtəşəm 
tələbələri idilər. 
Əhəd daim dağıstanlı dostu  Nəriman Ağasıyev ilə birlikdə 
olar, yataqxanada bir qalar, bir yeyib-içər, auditoriyalarda bir 
oturar, bir gəzərdilər. Hər ikisi ilk kursdan özlərini şeir həvəskarı, 
şair kimi tanıtmağa başlamışdılar. Hələ tələbəlik illərində nəşr 
olunmuş gənclik almanaxında («Baharın nəfəsi» – ?) hər ikisinin 
şeiri çap olunmuşdu. Sağlam və gözəl oğlanlar idilər. Əhəd çox 
sağlam idi. Bir dəfə xəstələndiyini, öskürdüyünü görməmişdik. 
Nazik geyinər, so-yuqdan qorxmazdı. Dərsdə isə Əhədin «Yox, 
bilmirəm» sözünü heç kəs eşitməmişdi. Əksinə, Əhəd 
müəllimlərin tapşırdıqlarından artıq oxuduğunu nümayiş etdirərdi. 
O dövrü ali məktəblərin, o cümlədən bizim təhsil aldığımız 
Pedaqoji İnstitutun qızıl dövrü adlandırmaq olar. Hər şey gözəl idi. 
Heç kimin heç kimdən təmənnası yox idi. Mənəvi cəhətdən sağlam 
bir dövr idi. Odur ki biz institutu şərəflə başa vurduq. Hərəmiz 
işləmək üçün bir tərəfə getdik.  
Mən 1962-ci ildə Bakıya qayıtdım. Lakin Əhədi bir qədər 
sonralar – 1967-ci ildə «Ulduz» jurnalı nəşrə başladıqdan sonra 
görə bildim. Jurnalın redaksiyası Yazıçılar Birliyinin yerləşdiyi 
hazırkı binanın birinci mərtəbəsində idi. V.İ.Lenin adına APİ-yə 
 537
yaxın idi. Mən  ora tez-tez gəlir, Yasif Nəsirli, Cabir Novruz, 
Tofiq Bayram, Abbas Abdulla və başqaları ilə görüşürdüm.  Əhəd 
də orada işləyirdi. Mənə xoş gəlirdi ki, mənim tələbə yoldaşım 
belə bir jurnalın əməkdaşıdır.  
Jurnalın yazılarını Əhəd redaktə edib hazırlayırdı.  Yadım-
dadır ki, bir məqalədə  məni tərifləyirdilər: «Gözəl dilçi alim 
Qəzənfər Kazımov dilimizin tədqiqi ilə məşğuldur». Əhəd 
məqaləni beləcə çapa vermək istəyirdi.  Bir şey demirdi. Amma 
mən özüm başa düşürdüm: təzəcə müdafiə etmişdim və mənim 
«gözəl dilçi alim» olub-olmayacağım hələ qabaqda idi. Odur ki 
məqaləni alıb oxudum və həmin cümləni belə düzəltdim: «Qə-
zənfər Kazımov gözəl dilimizin tədqiqi ilə məşğuldur». Əhəd 
«Afərin!» dedi, bu təvazökarlıqdan hədsiz razı qaldı və «Nə gözəl 
redaktorluq qabiliyyətin var!» – dedi. 
Jurnalın redaksiyası sonralar Bakı soveti qarşısındakı bina-
nın beşinci mərtəbəsinə köçdü. Biz Əhədlə orada da görüşürdük. 
Hər dəfə Əhəd məni əziz dost və yoldaş kimi qarşılayırdı.  
Jurnalın bütün ağırlığı Əhədin çiyinlərində idi. Demək olar 
ki, 1967-ci ildə nəşrə başladğı dövrdən ömrünün sonunadək jur-
nalın bütün  ağırlıqlarına sinə gərən Əhəd idi. Bir-bir o materialları 
diqqətlə oxuyub redaktə edər və səhifələrə düzərdi.  Qalan 
yoldaşlar, başlıca olaraq, bu və ya digər əsərin çapı üçün «hə» və 
ya «yox» deməli idilər.  Bununla yanaşı, o özü də maraqlı 
publisistik yazılar yazır, şeirlər çap etdirirdi. Dünya ədəbiyyatının 
ən gözəl və sanballı nümunələrini dilimizə çevirirdi. 22 il 
müddətində jurnalın elə bir nömrəsi olmayıb ki, orada Əhədin səsi, 
nəfəsi duyulmasın, hiss olunmasın. Bədii və elmi yazılardakı bütün 
çətin məsələləri, mübahisələri Əhəd həll edərdi. 
Əhəd gülərüz, sağlam və nikbin adam idi. mən onun bir 
dəfə bir şeydən, bir kəsdən şikayətləndiyini görmədim. Nə vaxt 
görürdümsə, işləyən görürdüm. Ya tərcümə ilə məşğul idi, yaxud 
da kiminsə əsərini redaktə edib çapa hazırlayırdı. .Prusun «Firon» 
əsəri kimi neçə böyük əsərin tərcüməçisidir.  Lakin danışmamaq, 
dinməmək, deməmək o demək deyil ki,  Əhəd qeyri-obyektiv 
aləmin bəlalarından uzaq idi, heç bir dərdi yox idi. Elə olsa idi, 
aşağıdakı sözlər onun qəlbindən süzülüb gələ bilməzdi: 
 
 538
Məngənəyə salıb sıxır 
Rəhmsiz zəmanə məni. 
Ürəyimin düz başından 
Alıbdı nişanə məni. 
 
Bigənələr içindəyəm,  
Divanələr içindəyəm, 
Viranələr içindəyəm,  
Bir kimsə yox qanə məni! 
 
Hərəmiz bir sahədə ömür çürütmüşük: mən tələbə auditori-
yalarında, o, jurnal redaksiyasında. Amma işimizdən xoşlanmışıq, 
gördüyümüz işlərlə, yadigar qalan yazılarımızla fərəhlənmişik.  
Əhəd 60-cılar nəslinin istedadlı və son dərəcə zəhmətkeş 
nümayəndələrindən idi. 
Əhəd Muxtar işıqlı insan idi, gözəl dost, həqiqi yoldaş, 
təbii şair,  kamil jurnalist və böyük zəhmət adamı idi. Hər 
görüşümüzdə tələbəlik illərini, yoldaşlarımızı yada salar, onları sə-
ciyyələndirən cəhətləri xatırlayar, gülərdik. Bu, bizim nəsil idi – 
müharibənin odu-alovu içərisində böyümüş, erkən valideynini – 
atasını, köməyini cəbhələrdə itirmiş, lakin özləri itməmim, zəh-
mətlə böyümüş,  öz istedad və əməyi ilə cəmiyyətdə iz qoymuş bir 
nəsil. Əhəd Muxtar bu nəslin önündə gedənlərdən idi. Bütün 
ədəbiyyat, incəsənət aləmi onu tanıyırdı.  
İndi bu nəslin çox az nümayəndəsi qalıb. Biz, elə bil, dünən 
tələbə idik. Nə tez yaşadıq qurtardıq?  Niyə həyat bu qədər qısa və 
etibarsızdır? Əhəd dünyasını dəyişəndən mən «Ulduz» redaksiya-
sına getməmişəm.  Elə bilirəm, getsəm, onun o geniş alnını, işıqlı 
sifətini, əlində qələm  çox ciddi şəkildə nəyi isə redaktə etdiyini, 
məni görəndə ayağa qalxıb gah yazıya, gah mənə baxa-baxa se-
vinclə əl verəcəyini görüb, bütün bu nisgillərin acığına bu dəfə onu 
lap qucaqlayacağam.  
Ona görə də getmirəm… 
23.03.07 
 
 
 539
QEYDLƏR 
 
I HİSSƏ. KOMİK-BƏDİİ VASİTƏLƏR. İlk dəfə  
«Yazıçı» nəşriyyatında (Bakı, 1983, 188 s.)  çap olunmuşdur. 
II HİSSƏ.BƏDİİ ƏDƏBİYYATDA KOMİZM 
ÜSULLARI. İlk dəfə  «Maarif» nəşriyyatında (Bakı, 1987, 228 
s.) çap olunmuşdur. 
III HİSSƏ. SƏNƏT VƏ SƏNƏT ADAMLARI  
HAQQINDA. 
Yusifin alın yazısının açılan işıqlı qapıları. «Kaspi», 3 
iyun 2005. 
Xeyrulla Əliyev:  «İncəsənət tarixi -  xarakterlər 
tarixidir». «Kredo», 10 iyun 2006.  
İnsan, Od və Qorxu haqqında poema. Rəşid 
Təhməzoğlunun  «Qorxu» poemasına (Bakı, 2006) ön söz (s. 3-
10): «Zəngəzurun səsi», 10-17 mart 2006. 
«Oğuznamə»də deyildiyi kimi… Yaxud  professor 
Ağarəhim Rəhimovun son povestləri. «Kredo»,  4, 11, 17 noyabr 
2006; Sözün divanı və vətəndaş yanğısı, Bakı,  BQU, 2007, 
s.303-318. 
Gözlənilməz görüş. «Kredo», 25 noyabr 2006; Valeh Sol-
tanlı. Yanğılı ürəyin şərarələri («Nurlan», 2007) kitabına ön söz 
(s.3-12). 
 540
Opponentləri də təyin olunmuşdu.  «Kredo», 16 dekabr 
2006. 
Möcüzə-müəllim. İlk dəfə çap olunur. 
Yaratdıqları dilçiliyin poeziyasıdır. «Kredo», 20 may 
2006. 
Ustadları kimi. «Kredo», 3 iyun 2006. 
Kamillik çağı. «Ədəbiyyat qəzeti»,  3 noyabr 2006. 
         Mən onu heç vaxt unutmamışam. İlk dəfə çap olunur. 
KİTABIN İÇİNDƏKİLƏR 
 
 
I HİSSƏ  
KOMİK-BƏDİİ VASİTƏLƏR 
 
Redaktordan…………………………………………………………7 
 
KOMİZM VƏ DİL 
İlk söz: gülüşün gücü, gülüş çalarları və komizmin formaları……..  9 
Komizmin dil vasitələri və komizm üsulları: tədqiq tarixinə bir nəzər 
və qısa nəticələr……………………………………………............15 
Komik yaradıcılıq haqqında dövrün tənqidi və komik əsərlərdə dil 
məsələləri………………………………………………..………….38 
 
KOMİZM VASİTƏLƏRİ 
Leksik vasitələr 
Sözlərin komik potensialı haqqında……………………….……….57 
 541
Məcazilik və çoxmənalılıq. Komik kalamburlar. Təzadların 
komizmi…………………………………………………………………...
…..61 
«Yad» mühitə düşən sözlər……………………………….………..77 
Ən qədim «əsərlər»……………………………....………………..90 
Tropların komizmi (komik müqayisələr)………….…………….. 110 
«Danışan» adlar…………………………………………………..127 
 
Frazeoloji vasitələr 
Frazeoloji vahidlərin komik təbiəti………………………………144 
Məsəllərin və aforizmlərin komizmi………………………….….160 
 
 
 
II HİSSƏ 
BƏDİİ ƏDƏBİYYATDA KOMİZM  
ÜSULLARI 
Bir neçə söz…………………………………………………........175 
Komizm nəzəriyyəsi problemləri. Tənqid və ənənələr…...…….177 
 
KOMİZM ÜSULLARI 
Ezop təhkiyə üsulu (kölə dili)…………………………….…..220 
Əksinə söyləmə üsulu (kinayə)………………………………229 
Hadisə və xarakterlərin şəkildəyişməsi (deformasiya üsulu)...271 
Gözlənilməz effektlər (komik gözlənilməzlik üsulu)…….…..292 
Komik uyğunsuzluqlar………………………………………..333 
Anaxronizmlərlə ifşa üsulu…………………………………...350 
Komik anlaşılmazlıq üsulu……………………………………367 
Nəticə…………………………………………………………377 
Ədəbiyyat……………………………………………………..385 
 542
III HİSSƏ.  
SƏNƏT VƏ SƏNƏT ADAMLARI 
HAQQINDA 
Yusifin alın yazısının açılan işıqlı qapıları…………………391 
Xeyrulla Əliyev:  «İncəsənət tarixi -  xarakterlər 
 tarixidir»……………………………………………………………...404  
İnsan, Od və Qorxu haqqında poema………………………415 
 «Oğuznamə»də deyildiyi kimi… Yaxud  professor  
Ağarəhim Rəhimovun son povestləri…………………………...……421  
Gözlənilməz görüş…………………………………..…..…435 
Opponentləri də təyin olunmuşdu…………………….……444 
Möcüzə-müəllim…………………………….……..………455 
Yaratdıqları dilçiliyin poeziyasıdır……………………...….459  
Ustadları kimi……………………………………………….464 
Kamillik çağı. …………………………………………...…468 
         Mən onu heç vaxt unutmamışam………………………...…473 
        Qeydlər…………………………………………………..…..476 
 
 
 
 
 
 
 
 
 
 
 
QƏZƏNFƏR ŞİRİN OĞLU KAZIMOV 
 
SEÇİLMİŞ ƏSƏRLƏRİ 
2-ci cild 
 
 543
