1 
 
Azər Turan 
 
 
 
 
 
 
 
 
 
 
 
Əli bəy Hüseynzadə 
 
 
 
 
 
 
 
 
 
 
Moskva 
«SALAM press» 
2008 
 
2 
 
ББК 63.3 (2A)  
A 35 
 
 
 
Layihənin rəhbəri: Tariyel Süleyman 
 
 
 
Azər Turan. 
A 35 Əli bəy Hüseynzadə. 
Moskva: «SALAM press», 2008. - 280 s.  
ISBN 978-5-7164-0582-0 
 
 
 
 
Elmi redaktor: Azərbaycanda Atatürk Mərkəzinin müdiri,  
akademik, Millət vəkili Nizami Cəfərov 
Rəyçilər: prof. dr. İmamverdi Əbilov və Ədil Əliyev 
Məsləhətçi: Cəmilə Hüseynzadə 
 
 
 
 
Azər Turan "Əli bəy Hüseynzadə" kitabında dahi mütəfəkkirin həyat və 
yaradıcılıq yoluna ətraflı nəzər salıb. Əsərdə Ə. Hüseynzadənin bənzərsiz 
şəxsiyyəti və elmi-ədəbi irsi tədqiqata cəlb olunur. 
 
ББК 63.3 (2A) 
3 
 
 
 
 
 
ISBN 978-5-7164-0582-0  
 
© A.Turan, 2008 
© «SALAM press», 2008 
  
4 
 
Müəllifdən 
 
Əfsanəvi Əli bəy dünyanın bütün dillərini, elm və fənlərin hər növünü, 
ədəbiyyat və incəsənətin hər şöbəsini təmamən əhatə etmiş və tətbiqə müvəffəq 
olmuş bir fövqəlbəşərdir. 
Yusuf Akçura 
 
Səməd Ağaoğlu "Babamın arkadaşları" əsərində Əli bəy Hüseynzadəni 
"pərdə arxasındakı adam" adlandırır. Əli bəy Hüseynzadə haqqında bundan da 
dəqiq və mükəmməl bir təqdimat təsəvvürə gətirmək mümkün deyil. Ağaoğlu 
yazırdı: "İttihadçılar zamanında, onlara yol göstərən fikir cərəyanları sonrakı 
dövrlərə nisbətən daha çox, daha ahəngli idi. Bu adamlar nə etmək istədiklərini, 
nələr edəcəklərini yaxşı bilirdilər. Bu baxımdan birinci səfin arxasında fikir və 
düşüncə aşılayan elə insanlar vardı, günün birində bunların tarixi hizmətləri bəlkə 
meydana çıxa bilər; fəqət üzləri insan olaraq, dost və arkadaş olaraq həmən həp 
məchul qalacaqdır! İştə bu insanlardan biri də babamın, bu bəyaz saqqallı, pəmbə 
üzlü, gözəl gözlü, şair, rəssam, musiqişünas, filosof, qəzetəçi, münəccim (həm də 
mütərcim-A.T.), professor, doktor, qafqazlı arkadaşıydı... Xeyr, xeyr, mübaliğə 
etmirəm; babamın bu arkadaşı bütün bir dövrün həqiqətən gizli həyat 
qaynaqlarından biri olmuşdur". 
Ağaoğlu haqlıdır. Bütün hallarda Əli bəy pərdə arxasındadır. Pərdənin 
önündə baş verənlər və həm də türk dünyasının XX yüzili Əli bəyin əsəridir... 
 
Əli bəy Hüseynzadənin təvəllüdü 
 
Hüseynzadələr nəslinin ilk bilinən nümayəndəsi Şeyxülislam Axund 
Əhməddən qabaq 39 il Qafqaz şeyxülislamı olmuş Məhəmmədəli Səlyanidir 
(1791-1852). Məhəmmədəlinin qardaşı Əlinin ocağında Axund Əhməd Səlyani 
(1812-1884) dünyaya gəlib. 
Əli bəyin nənəsi Hüsniyyə şeyxülislam Axund Məhəmmədəlinin iki 
qızından biridir. Digər qızı isə Nisə xanımdır və Əli bəyin çəkdiyi "Azərbaycanlı 
ailəsi" tablosunda təsvir olunan yaşlı qadın həmin bu Nisədir. Şeyxülislam Axund 
Əhməd isə Hüsniyyənin həyat yoldaşıydı. 
Axund Əhmədlə Hüsniyyənin iki qızı vardı: Xədicə və 1844-cü il aprelin 1-
də dünyaya gəlmiş Fatmabikə. Xədicə xanım Qruzma bəylərindən Kazım bəy 
Hüseynzadənin dörd oğlundan ən kiçiyi olan Molla Hüseyn Hüseynzadə ilə ailə 
qurmuşdu. Kazım Hüseynzadənin Axund Əhmədlə ya qardaş, ya da əmioğlu 
olduqları ehtimal edilir. 
 
* * * 
 
5 
 
Əli bəy Hüseynzadə, özünün yazdığına görə, "24 fevral 1864-cü ildə 
Qafqaz Azərbaycanında Kür nəhri sahilində" yerləşən Salyan şəhərində anadan 
olub. Atası "Tiflis Müsəlman Məktəbinin müəllimlərindən Molla Hüseyn 
Hüseynzadə", anası "Xədicə
*
 Qafqaz şeyxülislamı Axund Əhməd Hüseynzadənin 
qızıdır". 
Salyandan Tiflisə köçüb buradakı ruhani məktəbində riyaziyyat müəllimi 
işləyən Molla Hüseyn vəfat edəndə — Əli bəyin 6, İsmayılın isə 2 yaşı vardı. Qısa 
müddətdən sonra Xədicə xanım da dünyasını dəyişir. 
1912-ci ildə İstanbulda süvari zabiti Şəmsəddin bəyin və Validə xanımın
**
 
qızı Ədhiyə (1890-1944) xanımla evlənən Əli bəyin üç övladı var: 1914-ci il
***
 
aprelin 6-da, bazar ertəsi, axşam saat 8-də Saida bəyim, 1915-ci il haziran — iyun 
ayının 9-da, çərşənbə günü səhər saat 11 -də Səlim Turan, 1920-ci ilin 31 
dekabrında Feyzavər dünyaya gəlib. Səlim Turan Şahiqə xanımla (təvəllüdü — 
1917), Feyzavər uzun müddət rəsmi vəzifələrdə çalışmış Əli Alpsarla, Saida atom 
fizikası üzrə professor, İngiltərə Akademiyasının həqiqi üzvü Mustafa Santurla ailə 
qurub. "Feyzavər Üsküdardakı Qız İnstitutunu bitirdikdən sonra Gözəl Sənətlər 
Akademisinə davama başladı" (Ə.Hüseynzadə). İstanbulda məşhur olan Feyza 
Sənət Qalereyasını açdı. Fransada ali təhsil almış Saida riyaziyyat müəllimi idi. 
"Qızım Saida Lyondan
****
 qayıtdığı doqquz ay qədər olar. İndiki halda "Kabataş 
qız lisesində matematik müəllimidir" (Ə.Hüseynzadə). Saida xanım 2002-ci ildə 
İstanbulda dünyasını dəyişdi. 
Səlim Turan Parisdə yaşayırdı. Abstraksionizmin dünyada tanınan 
təmsilçilərindən biriydi. Atası Əli bəy Hüseynzadə kimi o da "yaradılış etibarı ilə 
filosof təbiətli, dərvişməşrəb" bir insan idi. Həyat öygüsünü danışsa da, 
iztirablarını söyləməkdən vaz keçərdi. Doğulduğu İstanbula 33 il gələ bilmədi. 
Gəlməsinə izn verilmədi. Amma o, bunu başqalarının və Türkiyənin başına qaxınc 
etmədi. Susdu. Bu barədə danışmadı. Hətta haqqında yazılmış bir kitabda Səlim 
Turan: "Öz sərgisinin açılışına belə gec gəlib bir kənardan izləyəcək qədər 
alçaqkönüllü - təvazökar və dəbdəbədən uzaq bir adam" — deyə tanıtdırılır. Səlim 
bəy türk rəssamlığında abstraksionizmin ən böyük təmsilçilərindən, türk 
rəngkarlığında Yeni adlandırılan təmayülün qurucularından biridir. Çağdaş türk 
şerində Orxan Vəli Kanık kimdirsə, rəssamlıqda da Səlim Turan odur. 
Səlim Turan Türkiyədə nonfiqurativ rəsmin banisidir. 
                                                          
* Türkiyəli araşdırmaçı Əliheydər Bayat "Ali bey Hüseynzade və Türkiyədə yayınladığı eserleri" 
kitabında Əli bəyin anasını səhvən Hədiyyə adı ilə təqdim edir (səh.17). 
** Əli bəy Hüseynzadə İstanbulda böyük bir ailənin qayğısını çəkmişdi. Qayınanası da, baldızı da 
onunla bir yerdə yaşamışdılar — müəllif. 
*** Ə.Bayat Saidanın doğum tarixini yanlış olaraq 1912-ci ildən hesablayır -  müəllif. 
**** Ə. Səmədli Sadıq bəy Ağabəyzadəyə həsr etdiyi "İki ömür yaşayan adam" kitabında (Bakı-1999) 
Əli bəyin bu məktubunu təqdim edərkən, Lyon əvəzinə, səhvən London yazmışdır (səh.101) - müəllif. 
 
6 
 
Təəssüf ki, Hüseynzadələrə münasibətdə ailənin hətta yaxın keçmişi 
məsələn, bəzən belə dolaşıq salınır: "Səlim Turan... ömrünün son illərini Parisdə 
keçirmişdir".
1
 Bu "son illər" isə nə az, nə çox 80 il yaşamış Səlim Turanın 1947-ci 
ildən 1994-cü ilə qədər olan həyatını ehtiva edir. 
1994-cü ilin oktyabrında dünyasını dəyişdi...
*
 
 
* * * 
 
Əli bəyin hər üç övladının nəsil davamı yoxdur. Onların övladları olmayıb. 
Beləliklə, Hüseynzadə Əli bəyin nəsli bu üç övladla tamamlanmış olur...
**
 
 
Qafqazın birinci adamı 
 
Yusuf Akçura yazırdı: 
"1875-ci ilin son baharında ağ saqqalı, möhtərəm bir ixtiyar və 11 yaşında 
arıq vücudlu bir çocuq Qafqazın valisi böyük knyaz Mixail Nikolayeviçin 
möhtəşəm yazı masası önündə bulunuyorlardı. Kreslosuna yaslanmış rus 
şahzadəsinin arxasında nüfuz və şiddəti dərhal gözə çarpan çərkəs əlbisəli bir 
miralay ayaqda duruyordu. İranvari yaşıl sarığı, dəvə yunundan qolsuz əbası ilə 
ehtiramkar vəziyyətdə olan ixtiyarın ricalarını miralay valiyə eynən tərcümə 
etməyərək dedi: 
— Şeyx Əhməd Səlyani, bu yetim çocuğun Tiflis gimnaziya kurslarından 
birisinə yerləşdirilməsini xahiş ediyor. 
Tərcüman M. Fətəli Axundov çocuğun bir əsgər məktəbinə qeyd 
etdiriləcəyindən qorxurdu. Bu sözlər, Qafqaz şeyxülislamının nəvəsini rus zabiti 
olmaqdan qurtarmışdır. Mixail Nikolayeviçin xüsusi əmrilə Tiflis gimnaziyasına 
qeyd və qəbul olunan bu kiçik çocuq sonradan bütün türklüyə xidmətlər ifa edəcək 
olan Hüseynzadə Əli bəydir".
2
 
Türk milliyyətçiliyinin dahisi Akçuranın təsvir etdiyi bu romantik səhnə 
Tiflisdə baş verirdi və nəvəsinin əlindən tutub onu canişinliyə gətirən iranvari yaşıl 
sarığı, dəvə yunundan qolsuz əbası ilə ehtiramkar vəziyyətdə olan ixtiyar isə 
Rusiya imperatoru II Aleksandrın fərmanı ilə 1852-ci il oktyabrın 15-dən 1884-cü 
ilə qədər Qafqazın Şeyxülislamı olmuş Axund Əhməd Səlyani idi. Tariximizdəki 
nadir şeyxülislamlardan biri... 
 
* * * 
 
                                                          
* S. Turan haqqında daha ətraflı kitabın sonunda "Səlim Turan" yazısına bax — müəllif. 
** Əli bəyin nəsil şəcərəsi barədə əlavə məlumat kitabın sonunda təqdim edilir — müəllif. 
 
7 
 
Axund Əhməd Səlyani Qafqaz şeyxülislamı olduğu  32 il müddətində sözün 
geniş mənasında Azərbaycanın ruhani həyatını maarifçilik düşüncəsinə yönəldə 
bilmişdi. Şeyxin yaşadığı dövr elmi ədəbiyyatda ümmətçilikdən milliyyətçiliyə 
keçid dövrü kimi səciyyələndirilir. Amma XIX yüzil Azərbaycan ictimai fikrini 
tədqiq edən araşdırmalarda heç də bu müstəvidə onun yeri, missiyası qabardılmır, 
etiraf edilmir, şeyxin bənzərsiz şəxsiyyəti, böyük dini və elmi təfəkkürü, 
ensiklopedik zəkası,   hadisələrə universal yanaşmaq səriştəsi, qabaqcıl və işıqlı 
düşüncələri, milli dəyərlərə etibarlı münasibəti və belə bir ovqatla Qafqazın 
şeyxülislamlıq institutuna 32 il rəhbərlik etməsi barədə nədənsə az danışılır. Amma 
bizcə, onun fövqəladə xidmətləri, gördüyü işlər, yazdığı kitablar imkan verir ki, 
şeyxin adı maarifçilik hərəkatının öndə gələn ismlərindən biri kimi hallandırılsın. 
Təkcə Axund Əhməd Səlyaninin varlığı ruhani təfəkkürün Azərbaycanda necə 
mütərəqqi mahiyyət kəsb etdiyini isbatlamaq üçün yetərlidir. 
Nəcəf alimlərindən olan Axund Əhməd Səlyani   "Tarixi-ədəbiyyati-türki" 
adlı kiçik həcmli bir əsər yazmışdı, türk millətinin böyükləri, əski türklərin yazısı, 
cığatay ədəbiyyatının qızıl dövrü, uyğur dili, Əlişir Nəvai haqqında yazılı söz 
deməyi özünə vicdan borcu bilirdi, "Qafqaz məmləkətinin xalqları", "Kitabi-
kəşfül-əyyam və əl-şohur" "Tərbiyətül-ətfal", "Dilguşə", "Müəllimül-ətfal-fi-təriqe 
təlimül ətfal" əsərlərini qələmə almışdı. Şeyxülislamın "Qafqaz məmləkətinin 
xalqları" - "Bəsaül-nas fi-məmləkətil-Qafqaz" əsərini Bakıxanovun "Gülüstani-
İrəm"i ilə bir yerdə xatırladan Yusif Vəzir Çəmənzəminli: "Eyni əsrdə yazılan 
ikinci əsər Şeyx Əhməd Səlyaninin "Bəsaül-nas fi-məmləkətil Qafqaz" adlı 
kitabıdır ki, 70 səhifədən ibarət olub, fars dilindədir. Əsər yarımçıqdır, müəllif 
bitirməyə müvəffəq olmamışdır... Bu kitab da qeyri-mətbudur" — deyə əsər barədə 
ilk dəfə məlumat vermişdi.
3
 
Haşiyə. Yuxarıda adı keçən "Müəllimül-ətfal-fi-təriqe təlimül ətfal" əsəri 
barədə bəzi məqamları qeyd etməyi zəruri bilirik. Şeyxülislam Axund Əhməd 
Hüseynzadənin     bu əsəri Məhəmmədəli Tərbiyətin "Danişməndani-Azərbaycan" 
kitabının 1935-ci il nəşrində "Kitabe-müəllimine-ətfal" adı ilə Qafqazın 
Şeyxülislamı Axundzadənin əsəri olaraq təqdim edilir. Tərbiyət, kitabın    1879-
1880-ci illərdə nəşr olunduğunu qeyd edib.
4 
Ancaq məlumdur ki,  1852-1884-cü 
illərdə Qafqazın şeyxülislamı Axundzadə deyil, Hüseynzadə olmuşdu. Axund 
Hüseynzadənin yazdığı "Müəllimül-ətfal-fi-təriqe təlimül   ətfal" əsəri, Tərbiyətin 
göstərdiyi kimi, 1879-1880-ci  illərdə deyil, 1875-ci ildə  Tiflisdə nəşr olunmuşdu. 
Fars və türk dillərində yazılmış bu  kitabın bir nüsxəsi hazırda  Bakıda Əlyazmalar 
İnstitutunda qorunmaqdadır. 
 
* * * 
 
Axund Əhməd Hüseynzadə xalq arasında da, ruhanilər və ziyalılar 
içərisində də, imperiya məqamlarında da böyük nüfuz sahibiydi. 
8 
 
Rus ədəbiyyatının dahisi M. Lermontovun Rayevskiyə yazdığı məktubda 
adı keçən türk alimi Əhməd odur. Ateist Mirzə Fətəli Axundova görə "Müxtəlif 
elmlər və fənlər sahəsində, astronomiya, coğrafiya, hesab, riyaziyyat, tarix, hikmət 
və xüsusilə fiqh elmi sahəsində bütün Qafqaz ölkəsində şeyxülislamın tayı-bərabəri 
yoxdur. O, filosof təbiətli, liberal məsləkli, tərəqqi sevən, fitrən fəsahətli bir 
adam"
5
 idi. İmperator isə onu 1881-ci ildə "III dərəcəli müqəddəs Vladimir ordeni" 
ilə təltif etmişdi. "Əkinçi" qəzetində Həsən bəy Zərdabi onun müsəlmanları 
dünyəvi elmləri öyrənməyə çağıran yazısını dərc edirdi. Şeyx "Əkinçi" 
səhifələrində ciddi fikir ayrılıqlarına səbəb olan "Elmi əbdan, elmi ədyan" 
mövzusunun muzakirəsində iştirak edirdi... Şeyxülislam Axund Əhməd Səlyani 
1876-cı ildə "Əkinçi" qəzetində çap olunmuş məqaləsində
6
 həm ruhaniyyət alimi 
kimi, həm də dünyəvi elmlərin təəssübkeşi kimi çıxış edirdi. İki aspekt  onun 
yazısında bir-birindən o qədər ayrılmazdır ki, əslində bir Şeyxin məhz XIX yüzildə 
belə düşünməsi, danışması və davranması Azərbaycanın ruhani həyatında gedən 
prosesləri yenidən dəyərləndirmək üçün möhkəm əsas verir. 
Şeyxə görə, müsəlmanlar dünyəvi elmləri öyrənməliydilər ki, dünyanın 
iqtisadi inkişaf yolunda ləngiməsinlər. Şeyx bildirirdi ki, Hz. Peyğəmbərimiz 
müsəlmanlara ruhani elmləri təlqin etdiyi kimi, dünyəvi elmlərə yiyələnməyi də 
tövsiyə edib. Özünü bilən Rəbbini biləndir. Elə buna görə də insan ən əvvəl özünü 
bilməlidir. Özünü bilməyin bir yolu isə ruhani elmlərlə yanaşı dünyəvi elmləri — 
riyaziyyatı, fizikanı, kimyanı, həndəsəni mənimsəməklə gerçəkləşə bilərdi. 
Qafqazın şeyxi belə düşünürdü. 
 
* * * 
 
Şeyxülislam Axund Əhməd Əli oğlu Hüseynzadə Səlyani 1812-ci ildə 
Salyanda anadan olmuşdu. 72 yaşında — 1884-cü ildə Tiflisdə dünyasını 
dəyişmişdi.  
Şeyxin imperator məqamlarından gözlənilməz və ümumilli mənafelərə 
söykənən tələb və ricaları Peterburqda Pobedonosevi silkələyirdi. Şeyxülislam rus 
imperiyası tarixində müsəlmanların ilk rəhbəriydi ki, səltənət məqamlarından 
Qafqaz müsəlmanları üçün yüksək ixtisaslı ruhanilər yetişdirilməsi məqsədilə Ali 
Ruhani Məktəbinin yaradılmasını tələb edirdi. 
"Qafqaz şeyxülislamı mərhum Şeyx Əhməd Səlyani otuz il bundan əqdəm 
məmləkətimizin özündə qabili-molla və axund yetişdirmək üçün bir məktəbi-
ruhani layihəsi tənzim edib hökumətə təqdim etmiş idi. Bu layihə şurayi-dövlət 
məclisində müzakirə olunduğu zaman imperatorun əmisi bulunan sabiq Qafqaz 
canişini Veliki Knyaz Mixail Nikolayeviç həzrətləri dəxi müsəlmanlar üçün böylə 
bir məktəb təsəvvürünün qüvvədən felə çıxarılmasını tələb etdiyi halda 
müşarüleyhə şiddətlə etiraz etmiş idi ki: "Biz müsəlmanların nur maarif ilə xabi-
qəflətdən oyanmasına yol verəcək qədər dəlimiyiz?"
7
 
9 
 
Bu tarixi hadisəni Əli bəy Hüseynzadə "Məsaülül-həyat" adlı məqaləsində 
yazır. Etiraz edən isə Əli bəyin təbiriycə desək, "xalqın nicat və səadətini cəhalət 
və əsarətdə" görən, yalnız müsəlmanların deyil, ümumiyyətlə, bütün Rusiya 
elminin və maarifinin düşməni kimi ad çıxarmış sinodun baş prokuroru Konstantin 
Pobedonosev idi. Rusiya tarixində hüquqşünas kimi məşhur olan, III Aleksandrın 
və II Nikolayın hüquq müəllimi Pobedonosev təkcə müsəlmanların 
maariflənməsinin əleyhinə deyildi, Rusiyanın mənəvi həyatında Tolstoyun rolu ilə 
əlaqədar 1891-ci il yanvar ayının 1-də çar III Aleksandra yazdığı və "Tolstoy öz 
ağılsızlığının fanatikidir" cümləsi ilə başlayan məktubundan da görünür ki, 
gerçəkdən də bu adam, ümumiyyətlə, maarif və düşüncə işığının qənimi olub. 
 
* * * 
 
...Şeyx həzrətləri fikir tariximizin görkəmli nümayəndələrinin həyatında iz 
qoymuşdu. Qasım bəy Zakiri və oğullarını sürgün bəlasından xilas edənlərdən biri 
şeyxülislam Əhməd Hüseynzadəyə Zakir, Seyid Əzim Şirvani şeirlər həsr edirdilər. 
Seyid Əzim Şirvani onu "hikmətin əvvəlinci loğmanı", "riyazi şəriətin şəcəri", 
"Küntü kənzin" hədisinin səməri", "Vəhdət dənizinin gövhəri" adlandırırdı. 
Şirvaninin təqdimatında şeyxülislam Əhməd Səlyani "əhli-elmin mümtazı", elmi 
"əllaməyə naz edən" bir alimdi və əhli-islam axund Əhməd Hüseynzadənin lütfünə 
möhtacdı. Seyid Əzim "Şeyxülislam Molla Əhməd" adlı şerində onun üstün 
məziyyətlərini belə yüksək dəyərləndirirdi.
8 
 
* * * 
 
Şahzadə Mirzə Yusif xanın 1862-ci ildə Mirzə Fətəli Axundova yazdığı 
məktubda Axund Əhməd Səlyani ilə bağlı belə bir maraqlı məqam var: "Mən o 
cənabı, mollalar silkindən hesab etmirəm. Mən onu ruhani alimlərdən bilirəm". 
Eyni fikri bir müddət sonra 1935-ci ildə Sultan Məcid Qənizadə "XIX əsrin axır 
illərində maarif və ədəbiyyata dair xatirələrim" adlı əsərində davam etdirir: 
"Türkiyədə ad qazanmış salyanlı filosof Əli bəy Hüseynzadənin babası... Axund 
Molla Əhməd şeyxülislamm məsnəfində sair axund və şeyxlər kimi... deyil idi. Öz 
nəvələrinin və sair əqrabasının təhsili yolunda fədakarlığı çox idi. Bizləri görəndə 
hal-əhvalımızı yoxlayıb dərdimizə qalırdı".
9
 
Şeyx həzrətləri ortodoksal, yaxud ehkamçı olmadı. XIX yüzillikdə ərəb 
əlifbasının islahatını şəriətə zidd hesab etməyən bir şeyxülislam təsəvvürə gətirmək 
Şeyx Əhməd Səlyani fenomeni istisna olunarsa, sadəcə mümkün  olmayacaq. 
Axund Əhməd Səlyaninin əlifba təəssübkeşlərinə ünvanladığı bir yazısından bəzi 
məqamları   xatırlatmaq yerinə düşər. Şeyxülislam, bəli, məhz şeyxülislam yazırdı: 
"Hərgah, hərfin surət və əşqası təqdir tapırsa, onlar dad və fəryad edirlər ki, hay, 
din getdi! Vay, məzhəb getdi! Quran — kitab təğyir tapdı. Heç onlar başa 
10 
 
düşməyirlər və dərk etməyirlər ki, Quranın... təğyir olunmağı məna və əlfazın 
təğyir və təbdilini müstəlzəm deyildir. Çünki müvafiq şəriət məzhər olanların (yəni  
əlfaz  məvinənin) təğyirinə əsla və qətən heç bir yol mütəsəvvür deyildir. Və məna 
yenə öz yerində baqidir ki, hərgiz şəri-ənvara müxalif olmaz".
10
 
...Azadfikirliliyə ehtiramla yanaşan Şeyx Əhməd Ruhül-qüdsə göndərdiyi 
ismarıcında bəyan edirdi: "Doğrudur, mən də şeyxülislamam. Amma Ruhül-
qüdsün əqidələrini inkar edən İstanbul şeyxülislamı kimi deyiləm". 
Axund Əhməd Səlyanı şeyxülislamlıq kürsüsündə 32 il fasiləsiz çalışdı. 
Nəinki təkcə ruhanilər, eləcə də demokratik fikirli ziyalılar arasında böyük nüfuz 
və söz sahibi oldu. Onu "Qafqazın birinci adamı" kimi dəyərləndirən müasirləri 
ifrata varmırdılar. Gerçəkdən də yüksək tolerantlığı və elmə, maarifə yönəli 
tədbirləri, Qori Müəllimlər Seminariyası yanında "ölkənin yalnız türk əhalisi üçün 
müstəqil Azərbaycan şöbəsi"nin açılması sahəsində Mirzə Fətəli Axundovla birgə 
göstərdiyi xidmətləri" və s. yaşadığı dönəmdə Şeyx Əhməd Səlyanini Qafqazın 
birinci adamına çevirmişdi. 
Parisdə nəşr olunmuş "Hesab" dərsliyini mütaliə etməyə vaxt tapan, yaxud 
yeni tərtib olunmuş əlifbada sait və samit hərfləri şəxsən özü gözdən keçirmək 
istəyən şeyxülislam, əlifbanın islahatı yolunda maneə törədən İstanbul 
nazirlərindən narazı olduğunu da açıq bildirirdi və "sünnülərin öz kitablarında 
köhnə... əlifbanın dəyişilməsinin şəriətə müxalif olmadığına dair fitva" axtarırdı.
12 
 
* * * 
 
Çox erkən yaşlarında atasını itirən Əli bəy Hüseynzadə belə kamil, mötəbər 
bir şəxsiyyətin himayəsi və tərbiyəsi ilə böyümüşdü. Şeyx Əhməd şeyxülislamlıq 
görəvində əmisinin varisi idi. Qafqaz müsəlmanlarının Axund Əhməddən əvvəlki 
Şeyxülislamı Məhəmmədəli Hüseynzadə Axund Əhmədin əmisi və qayınatasıydı. 
Şeyxülislam Məhəmmədəli Səlyani də millətin maarifə yönəlməsi yolunda 
müstəsna xidmətlər göstərmişdi. Məhəmmədəli 22 yaşında Tiflisdə şiə məzhəbi 
üzrə Qafqaz müsəlmanlarının ruhani rəhbəri seçilmişdi. 1847-ci il dekabr ayının 
12-də "Qafqazda birinci olan Tiflis şiə məktəbinin" layihəsinin müəllifi də axund 
Məhəmmədəli Hüseynzadə olmuşdu. Bu məktəb məşhur "Əli təriqi üzrə müsəlman 
ruhani məktəbi"ydi. Şeyxülislam Məhəmmədəlinin tərtib etdiyi layihədə "məktəb 
və mədrəsələrin çoxəsrlik təcrübəsi ilə yanaşı, mövcud dövlət məktəblərinin 
təcrübəsi də əsas götürülmüşdü".
13 
 
1792-ci ildə anadan olmuş Axund Məhəmmədəli şeyxülislamlıq görəvində 
1813-cü ildən etibarən 39 il çalışıb.
14
 Təqaüdə çıxması ilə əlaqədar Qafqaz 
canişininə yazdığı "Məlumat vərəqəsi"ndə qeyd etdiyi kimi o, 22 yaşından tamam 
qocalanadək həmin vəzifədə çalışmışdı. Axund Məhəmmədəli vəzifəsini tərk 
edərkən öz yerinə qardaşı oğlu axund Əhmədin təyin edilməsini xahiş etmişdi. 
Beləcə, əmi və qardaşoğlu Hüseynzadələrin timsalında Əli bəyin babası və 
11 
 
nənəsinin atası - Hüseynzadələr Cənubi Qafqaz Ruhani idarəsinə 71 il başçılıq 
etmişdilər. 
 
* * * 
 
"Əvvəla, mən Tiflisdə şeyxülislamların təhti-idarəsində bulundum, təhsili-
ibtidaimi orada keçirdim. Bu  təhsili-ibtidaim "Qurani-Kərim"in qiraəti və farsi-
ibarə, Tarixi-Nadir və Gülüstani-Sədinin mütaliəsinə münhəsir qaldı... Bir uşağın 
bu surətlə öz ana dili ta ibtidaidən ehmal olunub, ona zorla əcnəbi dilləri təhsil 
etdilərsə, nə nəticə hasil olur?.. İştə əməyim boşa getdi. Çünki türk olduğum halda, 
türkcə bilmədim. Müsəlman olduğum halda Quranı anlamadım... Sonra isə 
gimnaziyada çalışmamızın böyük bir qismi havaya getdi. Çünki müddəti 
təhsillərimizin çoxunu bu gün bizə heç bir xüsusda lazım olmayan latın və yunan 
lisan və ədəbiyyatlarının təhsilinə sərf etdik. Bu məktəbdə qazandığım, istifadə 
etdiyim dərslər var idisə, o da fizika və riyaziyyat fənləri ilə rus və fransız dilləri 
kimi yeni dillər idi. Lakin bu fənlərə həsr edilən saatların sayı latın və yunan 
dillərindən az idi. Ona görə də əziz vaxtımın böyük qismi bihudə yerə sərf olundu. 
Ancaq buna da şükr edirəm ki, məktəbin, təhsilin bu kimi qüsurlarını mənim özüm 
gimnaziyada ikən anlamış oldum".
15
 
Ruhani idarəsinin nəzdindəki ibtidai məktəbdə 6 il, canişinin göstərişi ilə 
gimnaziyanın yataqxanasında qalmaq və gündəlik yeməklə təmin olunmaq şərti ilə 
isə 10 il gimnaziyada
16
 təhsil alan Əli bəy Hüseynzadə 1906-cı ildə yazdığı 
məqalələrinin birində həyatının Tiflis mərhələsini belə dəyərləndirir. O, Tiflisdə 
fizika, riyaziyyat fənlərinə yiyələnir, fars, ərəb, rus, fransız, latın, yunan və alman 
dillərini öyrənir. Sonralar Əli bəy ingilis, çin dillərinə də vaqif olacaqdı... Çoxlu dil 
bilmək ənənəsi isə ailədə şeyxdən gəlirdi. Axund Əhməd Səlyani türk dili ilə 
yanaşı ərəb, fars, rus, gürcü, erməni dillərini də mükəmməl bilirdi. 
 
* * * 
 
Şeyx Əhməd Hüseynzadənin hazırladığı illəri hicridən miladiyə çevirən 
təqvim Tiflisdə nəşr olunmuşdu.
17
 
Qəribədir ki, şeyxülislam da sovet dönəmində nəvəsinin acı və kədərli 
taleyini paylaşmalı oldu. Axundovla şeyxin münasibətlərini sonrakı dövrün qələm 
sahibləri faciəvi bir həddə hallandırırdılar. Heç bir tarixi dəlilə və sənədə 
söykənməyərək iddia edilirdi ki, şeyxülislam guya Mirzə Fətəlinin ölümünə fitva 
veribmiş.
18 
  
* * * 
 
12 
 
1928-ci ildə yazdığı "Türkçülüyün tarixi" kitabında Yusuf Akçura 
xatırladırdı: "Hələ Tiflisdə ikən babası Şeyx Əhməd Səlyani ilə onun dostu Mirzə 
Fətəli Axundovun söhbətlərindən, mübahisələrindən yararlanmağa başlamışdı. İran 
və rus mədəniyyətlərinin təsiri altında yetişmiş bu iki istedadlı şəxsiyyət, öz 
milliyyətlərini az-çox tanıyan kimsələrdi: Şeyx Səlyani Vaqifin türkcə şeirlərindən 
daha çox zövq aldığını söyləmək cürətini göstərirdi. Mirzə Fətəli isə, yuxarıda bəhs 
etdiyimiz kimi, Azərbaycanın dil milliyyətçiliyində xidməti keçən irəli 
gələnlərdəndir. Əli bəyin gimnaziya şagirdliyindən etibarən türkcəyə, Türkiyəyə, 
türklüyə bağlılıq duymağa başlamasında bu iki böyük azərbaycanlının təsiri 
mütləqdir".
19
 
Yusuf Akçura haqlıydı. 
Ancaq şeyxülislamın fəaliyyətini diqqətlə izləyərək belə bir nəticəyə 
gəlmək olar ki, Əli bəy Hüseynzadənin elmi və milliyyətçi görüşlərinin 
gəlişməsində həlledici amil, böyük əksəriyyətin birmənalı şəkildə dediyi kimi, heç 
də yalnız Mirzə Fətəli Axundov olmayıb. Əli bəyin milliyyətçi görüşləri Mirzə 
Fətəlininin ateist fikirlər dünyasını yaxına buraxmırdı. Axundovla Əli bəyin bir 
çox məsələlərdə, tutaq ki, atəşpərəstliyə, Zərdüştə münasibətləri onları ruhani-
mənəvi sferada bir-birindən xeyli ayırsa da, Əli bəy Mirzə Fətəliyə hədsiz böyük 
ehtiramını məhz milli xidmətlərinə və böyük istedadına görə izhar edirdi: "Qafqas 
türklərinin Molyeri bulunan müdhikənüvisi-şəhir Mirzə Fətəli Axundova adının 
başında mirzə var, yaxud axırında "ov" var deyə əcəm, əcəmləşmiş, yaxud 
ruslaşmış nəzəriylə baxıb tanımamaq, təqrir etməmək, türk olduğunu, türkcə 
yazdığını, türklərə hizmətdə bulunduğunu bilməmək... iştə tayib olunacaq 
hallar..."
20
 
Mirzə Fətəli kimi "istedadi-fövqəladələr sadə bizdə deyil, sair əqvam 
arasında dəxi əsrlərdə bir-iki dəfə görünən şeylərdir".
21
 
Qafqaz şeyxülislamının milli cəbhədə dayanması isə, əslində o dövr üçün 
böyük siyasi hadisəydi. Nəvəsini də həmin cəbhəyə sövq etməklə axund əslində 
Azərbaycanın  ruslaşdırılması və farslaşdırılmasının qarşısını ala biləcək böyük bir 
qüvvəni meydana çıxarmışdı. Bir də bu mənada Əli bəyin yetişməsində başlıca 
amil şeyxülislamdır, ilk milli-intellektual təkan Axund Əhməd Səlyanidən gəlir. 
Türkçülük düşüncəsini Əli bəy Əhməd Səlyanidən miras alır. Eyni zamanda, 
sonralar Bakıda və İstanbulda türkçülük məfkurəsinin mötəbər öndərinə çevrilən 
Əli bəy Hüseynzadə Turan çoxlarından fərqli olaraq axıracan islam dəyərlərinə 
sadiq qalır. Türkçülüyün əsaslarını hazırlamış Ziya Gökalpın Abdulla Cövdətin 
təlqinləri ilə başdan-başa Qərb dəyərlərinə istiqamətlənmiş baxışlarını Turan və 
iman işığına cəzb edən dahi Əli bəyin qurduğu məfkurə sistemində üç təməl 
prinsip - türkləşmək, islamlaşmaq və çağdaşlaşmaq triadasının ilk iki mərhələsi 
məncə, daha çox şeyxülislamın dəst-xəttini yansıdırdı. Sonra Əli bəyin nişan 
verdiyi bu yolu Ziya Gökalp davam etdirdi. Məhəmməd Əmin Rəsulzadə və 
Atatürk onu dövlət məfkurəsinə -Türkiyə və Azərbaycan cümhuriyyətlərinin 
13 
 
ideoloji altyapısına çevirdilər. Bu, Axundovun və Zərdabinin, Namiq Kamal və Əli 
Süavinin, krımlı İsmayıl bəy Qaspıralının və Əli bəy Hüseynzadənin, sonuncunun 
timsalında isə məncə, həm də Qafqaz şeyxülislamının zəfəriydi. 
 
Peterburq Universitetinin tələbəsi Əli bəy Hüseynzadə 
 
Babasının xeyir-duası ilə Rusiyaya gedən Əli bəy Hüseynzadə 1885-ci ildə 
Sankt Peterburq İmperatorluq Universitetinin fizika-riyaziyyat fakültəsinə daxil 
olmuşdu. Bu barədə o özü "Bioqrafik müxtəsər məlumat"da belə qeyd edir: 
"Yüksək təhsilim: "Peterburq (Leninqrad) Universitetinin "Fizika-matematik 
fakültəsində (1885-1889). Bu, Rus Universitet gəncliyinin ən hummalı və üsyankar 
zamanına təsadüf edər. Bulunduğumuz fakültənin tələbəsindən olan Saşa Ulyanov 
o sıralarda edam olunmuşdu. Əsl ailə adı Ulyanov olan Lenin bu Saşanın kiçik 
qardaşıdır..."
22
 
Oğlu Səlim Turan isə yazır: "Leninqrata giderek önce matematik, sonra 
tibbi ilimlere giriyor, hayvan, bitki ve maden üzerine çalışmalar yapıyor. Ayni 
laboratuarda ögrenim gören Leninin ağabeyisi Aleksandr Ulyanofla arkadaş 
oluyorlar. O da kristaller üzerine çalışmakdaymış. Ulyanof bu laboratuarda Çara 
suikast düzenlemek amacıyla patlayıcı hazırlıyor. Ancak tam arabasına atarken 
yakalanıyor. Suikast başarısızlıkla sonuclanıyor."
23
 
Bir sıra araşdırıcılar, bu terror hadisəsindən sonra Əli bəyin Peterburq 
Unversitetində təhsilini yarımçıq qoyub qaçdığını qeyd ediblər. Bununla da onun 
guya Peterburq Universitetini bitirməməsi qənaəti meydana çıxıb. 
Universiteti bitirməməsi ilə əlaqədar hələ 1907-ci ildə Şahtaxtinskinin 
yazdığı bir məlumatı o zaman Əli bəyin özü təkzib etmişdi: "Mən qaçmamışam. 
Peterburq Universitetinin fizika-riyaziyyat fakültəsi tərəfindən mənə verilən 
"Şəhadətnamə"ni Peterburqda aldığım xarici pasportla birlikdə, keçmiş günlərin 
xatirəsi kimi indiyə qədər sənədlərimin arasında saxlayıram".
24
 
Əli bəy təhsilini yarımçıq qoyub qaçmamışdı. Sadəcə o günlərdə 
Peterburqda başlanan həbslərdən canını qurtarmaq üçün hətta Salyana da deyil, 
Şamaxıya gəlmişdi. 
Qardaşı oğlu Şəmsəddin Hüseynzadə 5 sentyabr 1970-ci ildə qələmə aldığı 
"Əli bəy Hüseynzadənin qısa avtobioqrafiyası" sərlövhəli yazıda anası Mina 
xanımın
*
 ona söylədiyi bir hadisəni xatırladır. Mina xanım ərə getməmişdən əvvəl 
Şamaxıda yaşayırmış. O zaman Əli bəyin bibisi nəvəsi, Peterburqda maaliyyə 
nazirliyində çalışan, "Moskva məkatibi-aliyyəsindən ülumi-iqtisadiyyə və ziraiyyə 
Akademiyasını"
25
 (Ə.Hüseynzadə) bitirmiş başqa bir qohumu Mirzə Məmməd Tağı 
                                                          
* Mina xanım Əli bəy Hüseynzadənin xalası qızıdır — müəllif. 
14 
 
Əlizadə
*
  ilə birgə Şamaxıya gəlir və onlar uzun müddət Mirzə Məmməd Tağıgilin 
zirzəmisində gizlənirlər".
**
 
 
* * * 
 
Məsələ burasındadır ki, Əli bəyin Peterburq Universitetini yarımçıq qoyub 
"qaçması"nı təsdiq edəcək heç bir dəlil yoxdur. Leninin qardaşı Aleksandr 
Ulyanovun çara qarşı sui-qəsd cəhdi 1887-ci ildə olmuşdu və o, elə həmin ildə də 
edam olunmuşdu. Əli bəy 1887-ci ilin 25 avqustunda universitet tələbəsi kimi 
imzaladığı iltizamda söz verirdi ki, heç bir gizli təşkilatda iştirak etməyəcək və s. 
Eyni zamanda, universitet tərəfindən 1889-cu ildə ona veilmiş 157 saylı sənəddə 
Əli bəyin intizamlı bir tələbə olduğu bildrilmişdi. Deməli, artıq həbs olunmaq 
təhlükəsi sovuşmuşdu və Əli bəy Hüseynzadənin universiteti yarımçıq qoyub 
Peterburqdan "qaçmasına" heç bir səbəb və ehtiyac yox idi. 
İstər Şahtaxtinskinin yazısına cavabı, istərsə də İstanbul Darülfünununa 
daxil olması qərarını xatırlatdığı yazısındakı bir cümlə "Əli bəy Peterburq 
Universitetini bitirmişdir!" — hökmünü vermək üçün ciddi dəlildir: "Peterburq 
darülfünununda ikmali-təhsil etdiyim zaman xatirimə yeni bir fikir sünuh elədi". 
"İkmali-təhsil etdiyim zaman" — yəni "məktəbi bitirdiyim zaman" deməkdir. 
Başqa bir yazısında - 1938-ci ildə qələmə aldığı "İttihad və tərəqqi" nasıl quruldu?" 
məqaləsində keçən aşağıdakı sözlər də mübahisələrin əsassızlığını və 
lüzumsuzluğunu ortaya çıxarır: "Əsgəri-Tibbiyyə tələbəsiydim. Buraya Peterburq 
Universitetində təhsilimi bitirdikdən sonra gəlmişdim..."
26
 
Əziz Mirəhmədov da Əli bəy Hüseynzadənin Peterburqda təhsilini yarımçıq 
qoyub İstanbula getdiyini bildirir və yazırdı ki, Rusiya hökumətinin "tələbə 
hərəkatına qarşı amansız tədbirləri III Aleksandra sədaqətlə xidmət edən... 
şeyxülislam babasını da qorxutmuş, başqa, nisbətən xətərsiz təhsil ocağı seçməyə 
sövq etmişdir".
27
 Əli bəyin Peterburq Universitetini bitirməməsini yazmaq bir 
yana, müəllif hətta onun da fərqinə varmırdı ki, 1884-cü ildə dünyasını dəyişən 
şeyxülislam, 1889-cu ildə nəvəsi üçün xətərsiz təhsil ocağı axtarışında ola 
bilməzdi. 
 
* * * 
 
                                                          
* Mirzə Məmməd Tağı Əlizadə Əli bəyin bibisi oğlu Abdussəmədin oğludur. Peterburqda Maliyyə 
Nazirliyində çalışıb, sonralar Rusiya Birinci Dövlət Dumasında vəkil olub. 1918-ci ilin 18 martında 
Şamaxıya basqın edən ermənilər tərəfindən qətlə yetirilmişdir — müəllif. 
** Təəssüf ki, Əli bəyin araşdırıcıları bu və digər belə faktları təqdim edərkən ilk mənbəni 
göstərməyiblər — müəllif. 
 
15 
 
Əli bəyin Peterburq dövrünü araşdıran Mirabbas Aslanov qeyd edirdi ki, o, 
universitetdə kimya, zoologiya, fizika, müqayisəli anatomiya, botanika, 
mineralogiya, fiziki coğrafiya fənlərini öyrənmiş, fransız və ingilis dillərinə 
mükəmməl yiyələnmiş, alman dilindən xüsusi imtahan vermişdir.
28 
 
* * * 
 
"Füyuzat" dərgisinin 20 fevral 1907-ci il tarixli 10-cu sayında 
Mendeleyevin vəfatı dolayısı ilə yazdığı "Mendeleyev və kimya" məqaləsində 
müəllifin imzasından məlum olur ki, o, Peterburq Universitetində "mütəvəffanın 
şagirdlərindən biri", yəni bu dahi kimyagərin tələbəsi olmuşdur. 
Abdulla Şaiq isə onun müəllimlərinin sırasında D. Mendeleyevlə yanaşı 
Rusiyada kimya elminin qurucularından Nikolay Menşutkin, Yeqor Vaqner və 
Nikolay Beketov kimi məşhur rus alimlərinin adlarını çəkir. Bu alimlərin hər biri 
dünya kimya elmi tarixində misilsiz xidmətləri olmuş dahi kimyaçılardı. 
 
* * * 
 
Hüseynzadə fizika-riyaziyyat fakültəsində təhsil almaqla yanaşı, 
"Universitetin əlsinei-şərqiyyə (Şərqiyyat) fakültəsinin bəzi dərslərinə də davam"
29
 
(Y.Akçura) edib, Jukovskinin mühazirələrini dinləmişdi. 
"Bir tərəfdən ülumi-tibbiyyə təhsil etdiyim halda digər tərəfdən də vaxt 
bulduqca əlsineyi-Şərq şöbəsinə gedib amalıma müvafiq olan dərslərə qulaq 
asardım".
30 
 
* * * 
 
Əli bəy bu illərdə "Peterburq Rəssamlıq Akademiyasının da məşğələlərində 
iştirak etmişdir".
31
 Hətta əvvəllər Hüseynzadənin Peterburqa gəlişində əsl 
məqsədlərdən biri Rəssamlıq Akademiyasına daxil olmaq arzusuydu: "Bir vaxtlar 
rəssamlığa çox həvəsim var idi, hətta az qaldı Peterburqun sənayei-nəfisə 
akademiyasına giriyordum. Ancaq ülum və fünun təhsilinə meylim qalib gəlib 
məni ayrı yollara sövq etdi..."
32
 
 
* * * 
 
Hər halda, Əli bəy Hüseynzadə Peterburq Universitetində ciddi siyasi 
təşkilatçılıq işini də mənimsəmişdi və belə bir təcrübəylə o, İstanbula gedirdi. 
"İctima, ittifaq və ittihad, orqanizasiya nə böyük, nə əzəmətli, qüvvətli imiş! 
...Bəndənin igirmi il bundan əqdəm Peterburq darülfünununda tələbəlik zəmanında 
hökumət bu ictima və ittifaq qüvvətindən çox qorxar idi. Qorxduğu üçün altı 
16 
 
tələbədən ziyadəsinin bir yerə cəm olmasına müsaidə etməz idi. Əgər altı nəfər 
tələbədən ibarət bir məclisə bir yeddincisi daxil olsaydı, dərəqəb polis məmurları 
bilməm nə surətlə bunu xəbər alır, gəlir, o məclisi dağıdırlar və yaxud o məclisə 
yığılanları tovqif edərlərdi... Lakin elm və məarif sayəsində polisdən daha ağıllı, 
daha tədbirli olan studentlər buna qarşı gözəl bir çarə tapdılar; onlar bir növ 
cəmiyyət icad etdilər ki, əzası ancaq altı kişidən ibarət idi. Ona polisin bir dəyəcəgi 
yox idi. Bu cəmiyyətlərə kimya təbirilə altı cüzli cəmiyyət deyərdilər... Lakin hər 
altı cüzdən biri digər bir yerdə bir altı cüzlü cəmiyyət daha vücuda gətirdiyindən 
cəmiyyətin əzası otuz altı nəfər oluyordu... Sonra hər otuz altı kişilik bir 
cəmiyyətdən bir neçə otuz altılıqlar peyda oluyordu... Bu surətlə, o zamanlardan 
bəri rus cəmaəti "orqanizasiya"sını, yəni təşəkkülati-ittihadiyəsini təkmil və tövsi 
edə-edə bugünkü hali-əzəmətinə, dərəceyi-kəmalinə vasil etdi... O vaxtlar 
yadımdadır, darülfünunda bir şuriş, tələbə şurişi oldu. Tələbələr dövlətdən bir çox 
şeylər tələb ediyorlardı. Əz cümlə istiyorlardı ki, darülfünun naziri dövlətin keyfi 
ilə degil, professorların, müəllimlərin intixabilə təyin olunsun... Bu "şuriş" üzərinə 
o vaxtlar maarif vəziri Delyanov darülfünuna gəlib başına yığılan tələbəyə dedi ki, 
dövlətin üç-dörd milyon qoşunu var! Siz bir avuc tələbə nə edə bilərsiniz? 
Rusiyanın bugünkü halı Delyanovun o vaxtkı sualının cavabından başqa bir şey 
deyildir!.."
33
 
Hüseynzadə İstanbula elm öyrənməyə və heç şübhəsiz, həm də "bir ovuc 
tələbəni" başına yığıb Türkiyənin çıxarlarını müzakirə etmək üçün getdiyini 
bilməmiş deyildi. 
 
Əli bəy Hüseynzadənin İstanbulda təhsil illəri — 1889-1895 
 
Əli bəy Hüseynzadə Peterburqdan sonra İstanbula nə üçün gəldiyinin 
səbəblərini Abdulla Cövdətə belə izah etmişdi: "Mən türkəm, müsəlmanam. 
Türkiyə bir türk və müsəlman hökumətidir. Bu hissiyyatla hər digər vətəndən daha 
ziyadə vətənimdir. Bu vətəndaşları, bu vətəni tanımalıyam".
34
 
"Türkiyə hər digər vətəndən daha ziyadə vətənimdir" — sözləri kimlərinsə 
söylədiyi, yazdığı "Hüseynzadə həmişə vətəndən, xalqdan danışırdı, ancaq onun nə 
əsərlərində, nə də hərəkətlərində Azərbaycan dilinə və xalqına olan məhəbbətini 
görmədik"
33
 — qənaətlərinə bəlkə də bir inandırıcılıq gətirər. Amma Əli bəyin nəyi 
və necə ifadə etməsinə diqqət yetirin. Bu sözlərin deyildiyi və hətta Abdulla 
Cövdət tərəfindən yazıya alındığı illərdə hələ Azərbaycanda türk hökuməti yox 
idi... Söhbət Türkiyənin bir türk, bir müsəlman hökuməti olmağından gedirdi. Əli 
bəy sadəcə bir türk dövlətinin vətəndaşı olmaq təmənnasındaydı. 
Bu isə Əli bəyin öz xatirəsidir: "Peterburq darülfünunda ikmali-təhsil 
etdiyim zaman xatirimə yeni bir fikir sünuh elədi... İstanbulda yeni üsullu bir 
darülfünuni-tibbi açılmışdı ki, getdikcə tərəqqi edirdi, həm ümumi-islamiyyə və 
təriyyədən məhrum olmamaq, həm də təmini-məişət və sənət sahibi bulunmaq 
17 
 
üçün gedib o məktəbə daxil olmaqdan gözəl çarəmi olurdu?.. Bir çox tərəddüddən 
sonra nəhayət, İstanbula getməyə qərar verdim..."
36
 
Yenə də səbəblərdən birini açıq ifadə edir. O İstanbula həm də "ümumi-
islamiyyə və təriyyədən məhrum olmamaq" üçün gəlmişdi. 
Əli bəy Hüseynzadə İstanbul Darülfünununun hərbi tibb fakültəsinə daxil 
oldu və Yusuf Akçuranın dediyi kimi "Qafqazlı Əli Hüseyn Əfəndinin İstanbul 
Əsgəri-Tibbiyyəsinə girməsi... rayihədar bir Avropa həvayi-mədənisinin əsməsi 
kimi oldu. Tələbəsinin çoxu Anadolu və Rumelinin uzaq və qaranlıq 
vilayətlərindən toplanmış bu məktəbdə Əli bəy bir fəcri-şimali kimi parladı. Yunan 
və latın ədəbiyyatına aşina olmaqdan əlavə, alman, rus, ingilis ədiblərini xeyli 
mütaliə etmiş və Şərq ədəbiyyatına şərqşünaslar nöqteyi-nəzərindən vaqif 
olmuşdu. Üstəlik rəssam idi və kaman
*
 çalırdı. Arkadaşlarının hamısı əski dövr 
ədiblərinin ad və rəsmlərini ancaq "Kiçik Larousse"dən bilirdilər. Rus fikir və 
ədəbiyyatına tamamən yabançı idilər. Çoxunun Batı fikir və ədəbiyyatına bələdliyi 
ancaq fransız qramer və lektorlarında hecalanan parçalara dayanırdı. Əli bəy, 
İstanbul Tibbiyyə məktəbinə Batı fikirlərini, Batı ədəbiyyatını, Batı irfan və 
mədəniyyətini, qısası Batını tanıtmaqda professorlardan çox xidmət etdi".
37
 
Darülfünunda şimal günəşi kimi parlayan Əli bəy Hüseynzadənin 
müəllimləri arasında "Hüseyn Rəmzi bəy, Feyzi paşa, Nafiz paşa, Bəsim, Əmir 
paşa, Cəmil paşa və Fəxri bəy kimi Türkiyənin məşhur professorları"
38
 vardı. 
İstanbulda Hüseyn Cavidin müəllimləri olmuş Rza Tofiq və Cənab 
Şəhabəddin Əli bəylə eyni qrupda təhsil alırdılar. R. Tofiq və Cənabla yanaşı 
qrupdakı digər tələbələri Hilmi Ziya Ülken xatırladır: Şərafəddin Mağmumi, 
İbrahim Temo, Abdulla Cövdət, dr. Nazım, Bahaəddin Şakir, İbrahim Tali
39
... 
Ömrünün sonunacan Əli bəyin məfkurə dostu olaraq qalan keçmiş tələbə 
yoldaşı Abdulla Cövdət də Akçuranın dediklərini təsdiqləyirdi: "Əli bəy sakit, 
mütəfəkkir haliylə, əsrarəngiz vazi-uzletperverisiyle (guşənişinliyə, tənhalığa meyli 
ilə — A.T.) üzərimizdə bir peyğəmbər təsiri icra edərdi. Əvət, o bir rəsuli-həqq 
idi".
40
 
Əli bəyə ünvanlanmış bu parlaq qiymətlər xeyli düşündürücüdür. Bu 
qiymətlərin altyapısında dayanan fikirləri əslində belə təsnif etmək olar: Əli bəy 
Hüseynzadə Turan çağdaş Türkiyənin qurulmasında həlledici rol oynamış 
darülfünunlu gənclərin üzərində bir rəsul təsiri icra etmişdi və Türkiyə 
Cümhuriyyətinin hasilə gəlməsi, daha doğrusu, mütləqiyyət üsul-idarəsinin 
devrilməsi ideyası da birinci növbədə darülfünunda Əsgəri-Tibbiyyə tələbələrinin 
görüşlərindən qaynaqlanmışdı. 
                                                          
* Yaddaşlarda belə bir xatirə qalıb. Bakıda konsert verən bir İran müğənnisinin ifasını dinləyən Əli bəy 
Hüseynzadə ona içki içdiyi üçün irad tutur. Əli bəyin həssas müşahidəsinə heyrətlənən müğənni Bakıya 
gəldiyi gündən içkiyə qurşandığını etiraf edir və soruşur ki, "siz bunu necə bildiniz?". "Səs tellərinizin 
vəziyyətindən" — deyə Əli bəy cavab verir — müəllif. 
 
18 
 
Atatürkün belə bir etirafı var: "Ətimin və sümüklərimin atası Əli Rza 
Əfəndidirsə, fikrimin atası Ziya Gökalpdır". Yusuf Akçura isə, Əli bəy 
Hüseynzadənin "şairanə turançılığı, 1908-ci ildən sonra İstanbulda digər 
turançıları, başlıca Ziya Gökalpı yaratmışdır"
41
 — deyir. Məncə, Əli bəy 
Hüseynzadə şəxsiyyətinin, onun düşüncə arealının, mücadiləsindəki həqiqi 
yalavaclıq mərtəbəsinin tam və aydın dərk olunması üçün bu iki mülahizə 
yetərlidir. Belə çıxır ki, Türkiyəni Atatürkün fikirləri, Atatürkün fikirlərini Ziya 
Gökalp, Ziya Gökalpı isə Əli bəy Hüseynzadə yaratmışdır?! İstanbul 
Universitetinin tələbəsi Əli bəy Hüseynzadə yeni, demokratik türk dövlətçilik 
zehniyyətinin yaranmasında öz sakit və mütəfəkkir halı ilə həlledici işlərdən birini 
görmüşdü. Akçura yazırdı ki, "Hüseynzadə Əli bəy, turaniliyi şiddət, qətiyyət və 
israrla müdafiə etməmişdir". Məncə, bu, Əli bəyin xarakterindəki bəzən ifrat 
təvazökarlıqdan irəli gəlir. Axı Əli bəy həyatda "daima anlaşma və sükun arayırdı" 
(S.Ş.Aydəmir). Bəlkə də İstanbul Universitetində turaniliyin ideya toxumlarını 
səpməkdə olan bir insanın bu məfkurəni şiddət və qətiyyətlə müdafiə etməsinə heç 
ehtiyac da yox idi. Çünki o, öz təbiri ilə desək, özündən sonrakı nəslin qəlbinə, 
şüuruna intiqal etməyi bacarmışdı. Əslinə qalırsa, Akçuranın sözlərinə rəğmən, 
qurduğu turançı sistemin şiddətli və qətiyyətli müdafiəsini sonralar Bakıda o özü 
və təkbaşına gerçəkləşdirəcəkdi. 
 
* * * 
 
1892-ci ildə Əli bəy Hüseynzadə Turani imzası ilə yazmağa başlayır. 1892-
ci ildən etibarən türk camiasında Turan ismli ilk türk olaraq tanınan darülfünun 
tələbəsi Əli bəy Hüseynzadədir. 
 
* * * 
 
Elmi ədəbiyyatda, tutaq ki, Şəmsəddin Saminin "Qamusul-alam"ında gözə 
çarpan Turan Əli bəyin təsnif etdiyi Turan deyildi. Məfkurə ədəbiyyatında, ideoloji 
müstəvidə Əli bəyə qədər turançılıq anlamı yoxdu. İlk turançı manifest olaraq 
bilinən "Turan" şeri 1892-ci ildə İstanbulda onun tərəfindən yazılmış, sistemli bir 
Turan düşüncəsini ilk dəfə tələbə Hüseynzadə Əli bəy həmin şeri ilə
*
 meydana 
çıxarmışdı: 
                                                          
* Əli bəy Hüseynzadə "Turan" şerini 1904-cü ildə yazdığı "Məktubu-məxsus"a əlavə edərək Misirdə 
çıxan "Türk" qəzetinə göndərsə də şeir o zaman dərc olunmamışdı. Hüseynzadə yadında qalan bu 
hissəni 1915-ci ildə Yusuf Akçuraya söyləmiş, o da həmin parçanı 1928-ci ildə nəşr etdirdiyi 
"Türkçülüyün tarixi" əsərinə daxil etmişdi. "Turan" şerini və "Məktubi-məxsus"u nəzərdə tutaraq, 
Yusuf Akçura etiraf edirdi ki, "Hüseynzadə Əli bəy, müsəlman türklər arasında ilk Turanidir". Əli bəyin 
bu şeir barədə belə bir qeydi var: "Alimi-müşarün-ileyhin məktubunu oxurkən yadıma vaxtiylə türklüyə 
dair yazmış olduğum qitələr gəldi. Bunları məktubuma əlavə edib zati-alinizə göndəriyorum. İstanbulda 
təb və nəşri mümkün olmamışdı. Qüsurlarına baxmayıb qəzetənizə dərcini layiq görürsəniz, bəndənizi 
19 
 
 
Sizlərsiniz, ey qövmi macar, bizlərə ihvan, 
Əcdadımızın müştərəkən mənşəyi Turan.  
Bir dindəyiz biz, həpimiz haqpərəstan,
**
  
Mümkünmü ayırsın bizi İncil ilə Quran? 
Çingizləri titrətdi şu afaqı sərasər,  
Timurları hökm etdi şəhinşahlara yeksər.  
Fatihlərinə keçdi bütün kişvəri qeysər... 
 
Təkcə ədəbiyyata deyil, eyni zamanda, ictimai təfəkkürə, dünyanın ideoloji 
lüğətinə çağdaş anlamda sirayət etmiş Turan anlayışı, bir daha təkrar edirəm, Əli 
bəy Hüseynzadənin çox gənc yaşlarındaykən İstanbulda yazdığı bu şeirlə daxil 
oldu. 
 
* * * 
 
"Rusiyadan İstanbula gələn Əli bəy Tibbiyədə türkçülüyün əsaslarını başa 
salırdı. "Turan" adlı şeri panturanizm məfkurəsinin ilk təcəllisi idi".
42
 (Ziya 
Gökalpın bu fikirlərini şərh edərkən bəzi tədqiqatçılar nə üçünsə Gökalpı Əli bəy 
Hüseynzadənin tələbəlik yoldaşı
43
 adlandırır. Bu, yanlışdır. Bəllidir ki, Ziya 
Gökalp İstanbula 1895-ci ildə gəlib və Baytarlıq məktəbinə daxil olub. Əli bəy 
Hüseynzadə isə artıq 1895-ci ildə İstanbul Universitetini bitirmişdi. Heydərpaşa 
əsgəri xəstəxanasında dəri xəstəlikləri həkimi olaraq çalışırdı. Ziya Gökalp isə 
həmin sözləri tələbə yoldaşı haqqında bəhs edərkən deyil, İstanbul Universitetində 
türkçülük fikirlərinin Bakıdan gəlmiş bir tələbə tərəfindən necə təbliğ edilməsi 
barədə danışarkən demişdi). 
 
* * * 
 
Əli bəy İstanbul Universitetinin tələbəsi olanda — 1891-ci ildə 
Bodenştedtin "Ömər Xəyyam" məqaləsini Abdulla Cövdətin nəşr etdiyi "Ramazan 
bağçası" dərgisində çap etdirir. 
Henrix Heynedən "Gecələyin vapur kamarasında" şerini, Hötenin 
"Faust"undan bir parçanı bu illərdə o, almancadan tərcümə edib "Məlumat" 
məcmuəsində dərc etdirmişdi. O zaman Əli bəy 25-27 yaşlarında bir gənc idi və 27 
yaşlı bir gəncin orijinaldan tərcümələrinin ədəbi keyfiyyəti göstərir ki, Səlyani həm 
                                                                                                                                      
minnətdar edərsiniz". "Alimi müşarün-ileyh" — deyə xatırlatdığı alim isə əslən yəhudi olan macar 
türkoloq German Vamberidir. Budapeşt Universitetinin professoru Vamberi ilk qərbli türkoloqlardandır 
- müəllif. 
** Bu misranı Hilmi Ziya belə təqdim edir: "Bir duyğudayız biz, həpimiz haqpərəstan" — müəllif. 
 
20 
 
də böyük şairlik istedadına malik olduğunu hələ tələbəlik illərində büruzə 
vermişdi: 
 
Zinət verir asimana əncüm,  
İncilər ilə dolu şu dərya.  
Gönlümsə diyor, diyor ki, gönlüm:  
Var bəndə də nəcm ü dürri-sevda! 
 
...Ey sevgilim, ey misali huri!  
Sən füshəti-qəlbimi qıl imla;  
Dəryayi, səmayi, qəibi, ruhi  
Həp yaxmada nari-eşqü sevda. 
 
Heynedən çevirmələr belədir. "Faust"un tərcüməsi də həmin səviyyədədir: 
 
Eyvah ki, dünyaları fikrim dolaşırkən 
Təqibə nə at var, nə qanad var, nə də yelkən. 
Fars dilindən etdiyi çevirmələr də eyni ədəbi tutumdadır: 
 
Derlər ki, könül könüldən anlar,  
Əsli yox imiş bu fikrin, eyvah.  
Könlüm qəmü-qüssədən qan ağlar,  
Könlün sənin andan olmaz agah. 
 
Əli bəy Hüseynzadə yunandilli poeziyanın örnəklərini də türk dilinə 
tərcümə etmək təcrübəsinin ilk məşqlərini hələ İstanbul darulfünununda təhsil 
aldığı illərdə gerçəkləşdirmişdi. Özü də Esxilin "Zəncirlənmiş Prometey"ini 
orijinaldan tərcümə edirdi: 
 
Sirlər kimi aləmdə bir qul olmadan,  
Bu iztirabı çəkmək ovladır bəna.  
Bəncə sitəmkararani-dəhrə bəndəlik,  
Bu daşlara bənd olmadan bin qat fəna.
44 
 
Əli bəyin yaşının hələ çox erkən vaxtlarında ədəbi sahədə parlaq 
məziyyətlərə sahib olduğuna bu parçalardan   daha mükəmməl bir tanıq (şahid) ola 
bilməz. 
Əli bəy Hüseynzadənin İstanbul Universitetində təhsil aldığı illərdə Avropa 
ədəbiyyatından etdiyi tərcümələr barədə ötəri danışmaq mümkün deyil. Hər şeydən 
əvvəl ona görə ki, onun Hötedən etdiyi tərcümələr, ümumiyyətlə, türk dünyasında 
bu istiqamətdə gerçəkləşmiş ilk nümunəydi. Höte türk ədəbi camiasına darülfünun 
21 
 
tələbəsi Əli bəyin tərcümələri ilə daxil olurdu. Alman dahisinin Türkiyəyə daxil 
olması həmin tərcümələr vasitəsilə gerçəkləşirdi. 
 
* * * 
 
Hüseynzadənin "İttihad və Tərəqqi" necə quruldu?.." məqaləsindən 
öyrənirik ki, cəmiyyətin qurulduğu ilk illərdə Əli bəyin qaldığı otaqda istehparat 
qüvvələri tərəfindən yoxlama aparılacağından xəbər tutduqları gün tələbələr 
dolablarda olan kitablardan bəzilərini, xüsusən Mithəd Paşadan, Əli Suavidən və 
Namiq Kamaldan bəhs edən "Das Moderne Türkthuum" ("Modern türklük") 
kitabını yandırmışdılar ki, kitab Yıldız sarayı xəfiyyələrinin əlinə keçməsin. 
Əli bəyin kitab dolabında yalnız Mirzə Fətəli Axundovun komediyaları və 
Molla Pənah Vaqifin Leypsiqdə nəşr edilmiş şeirlər kitabı olmuşdu. 
Özü isə dindirildiyi zaman istintaqa bildirmişdi ki, əsasən fəlsəfi kitabları 
oxuyur və başqa kitabları oxumağa vaxtı yoxdur. Əli bəy oxuduğu filosofları da 
xatırlatmışdı: Platon, Herbert Spenser... Onların əsərləri isə o illərdə türk dilinə 
tərcümə olunmamışdı... 
Əli bəy Hüseynzadə İstanbulda özünün Azərbaycan ləhcəsini islah etmək 
üçün, daha doğrusu, danışıq dilini osmanlı türkcəsinə uyğunlaşdırmaq məqsədilə 
müntəzəm olaraq Xalid Ziya Uşaqlıgilin romanlarını mütaliə etmişdi:  "Mən 
qafqazlı bir türkəm. O kimi əsərləri (Uşaqlıgilin  əsərlərini) dilimi düzəltmək, 
osmanlıcaya, bilhassə İstanbul şivəsinə alışmaq üçün
*
 oxuyuram".
45 
 
* * * 
 
Əli bəyin 1893-cü ildə yazdığı "Əski Tibbiyyə" şerinə istinad edib 
Hüseynzadənin təhsil aldığı illərdə Əsgəri-Tibbiyyənin vəziyyətini belə təsəvvür 
etmək olar: Burada tələbələr üçün adi bir şərait belə yaradılmayıb. Məktəbin damı 
yoxdur. Yataqxanadakı otaqlarının damına çadır çəkmək lazımdır, sağlamlıq üçün 
heç bir tədbir görülməyib. "Yer altında, qaranlıqda, rütubətdə yatar hər kəs". 
"Sərvət" qəzeti məhz buna görə Əsgəri-Tibbiyyəni müasir məhbəsə bənzədir. 
Nahar vaxtı iki saat sırada dayanmaları səbəbindən yeməyi də vaxtında yeyə 
bilmirlər. Adətən isə soyumuş və mikroba bulaşmış xörəklərdən yeyirlər. 
                                                          
* T.Abdin yazır: "Bəlkə Peterburqda oxuduğu illərdə hardasa bir az Azəri türkcəsini də yadırğamış 
olsun gərək ki, Türkiyə türkcəsində də bəzi şeyləri yazmaqda və söyləməkdə çətinlik çəkirmiş və bunu 
Əliheydər Bayat da çox böyük qaynaq olan əsərində qeyd edir". Buna rəğmən, Əli bəyin özü belə yazır: 
"Əsgəri-Tibbiyyə tələbəsiydim. Buraya Peterburq Universitetində təhsilimi bitirdikdən sonra 
gəlmişdim. Qonuşurkən hənuz Azəri şivəsinin təsirindən qurtulamamışdım — hələ də tamamilə 
qurtulmuş deyilim ya — ləhcəmi düzəltmək üçün, arkadaşların tövsiyəsi üzərinə Uşaqizadə H.Ziyanın 
hekayələrini boş vaxtlarımda, diqqətlə oxuyurdum" — müəllif. 
 
22 
 
Ədəbxana isə yeməkxananın üst qatındadır. Nəbatat bağçası baxımsızlıqdan tarlaya 
çevrilib. Əli bəy və onun böyük müasirləri belə bir şəraitdə təhsil alırdılar: 
 
Bu yerdə bil ki, hürriyyət əsarətdən ibarətdir,  
Maarif nuru yoxdur, nuru zülmətdən ibarətdir. 
Tərəqqi eyləmək maziyə ricatdan ibarətdir...
46 
 
Yalnız Əli bəyin İstanbul Darülfünununa — Əsgəri-Tibbiyyəyə daxil 
olması ilə Ziya Gökalpın da qeyd etdiyi kimi, tələbələr artıq çeşidli dünya 
coğrafiyasında yaşayan türklərin mövcudluğundan xəbərdar olurdular. Bu da Əli 
bəyin bioqrafiyasında misilsiz səhifədir. Sonralar türklüyün ən parlaq təmsilçiləri 
olacaq insanları dünya türklərinin varlığından, mədəniyyətindən xəbərdar etmək 
tibbiyyəli tələbə Əli bəy Hüseynzadənin qismətinə düşmüşdü. 
 
* * * 
 
Yusuf Akçura "Əli bəy, İstanbul Tibbiyyə məktəbinə Qərb fikirlərini, Qərb 
ədəbiyyatını, Qərb irfan və mədəniyyətini, qısası, Qərbi tanıtmaqda 
professorlardan çox xidmət etdi" — deyirdi. Darülfünun tələbəsi İstanbula özüylə 
birgə keçmiş müəllimi Mendeleyevin sistemi barədə yeni bilgilər, böyük farsşünas 
akademik Valentin Jukovskidən öyrəndiyi Ömər Xəyyamı Qərb filoloji üsulları ilə 
dəyərləndirməyin yollarını gətirmişdi. Əsgəri-Tibbiyyəli tələbələr üçün Əli bəy 
gerçəkdən də bir tələbə yoldaşı kimi yox, bir professor qədər qiymətliydi. 
Orijinalda oxuduğu müəlliflər Dante, Homer, Şekspir, Bayron... Bütövlükdə o, 
darülfünunda ayrıca, nadir və canlı bir kitabxana mislindəydi. Dünyadakı mədəni 
ünsiyyət vasitəsi olan dillərin demək olar ki, əksəriyyətini bilirdi. Qərb 
türkoloqlarının ən yeni tədqiqatlarından xəbərdardı. Avropanın və Şərqin siyasi 
çıxarlarını dəqiq təyin etmək qabiliyyətindəydi. 
...Və hər dəfə də əlləri qoynunda, sakit, mütəfəkkir halıyla dostlarının 
üzərində bir rəsul təsiri icra edirdi. 
Özü də Yıldız sarayının nəzarəti altındaydı. Onun kimliyini bilirdilər. Hətta 
bir müddət həbsdə olmuşdu. 
Beləliklə, Avropa Türkiyəyə Tənzimatdan sonra, qafqazlı tələbə Əli bəyin 
simasında həm də Bakıdan daxil olurdu... 
 
  
23 
 
Əli bəy Hüseynzadə «İttihad və Tərəqqi» Cəmiyyətinin  
qurucularından biridir 
 
Əli bəy Hüseynzadənin müasirlərinə rəğmən Əli Heydər Bayat onun 
Türkiyənin sonrakı taleyini müəyyənləşdirən "İttihad və Tərəqqi"nin 
qurucularından olmadığı qənaətində israrlıdır. Hüseynzadənin ömürlüyündə çox 
böyük əhəmiyyət kəsb edən belə bir ciddi məqam haqqında danışarkən səbəbini 
izah etmədən Bayat nə üçün birmənalı şəkildə Əli bəyin "İttihad və Tərəqqi"nin 
təməldaşını qoyan birincilərin sırasında olmadığını iddia edib? Məsələyə aydınlıq 
gətirilməlidir. Əli Heydər Bayatdan fərqli olaraq Kazım Nabi Duru "İttihad və 
Tərəqqi xatirələrim", tarixçi Ənvər Ziya Karal "Böyük Osmanlı tarixi", Əhməd 
Bədəvi Kuran "İnqilab tariximiz və Jon türklər", Levis "Modern Türkiyənin 
qurulması", Tarik Zafər Tunaya "Türkiyədə siyasi partiyalar", Sürəyya Şövkət 
Aydəmir "Makedoniyadan Orta Asiyaya Ənvər Paşa", Rza Nur "Həyat və 
xatiratım", Nəcib Fazil Qısakürək "Ulu xaqan"... kitablarında, Hilmi Ziya Ülken 
isə "Türkçülüyün və türk sosializminin atası Əli Turan" adlı yazısında Əli bəyin 
adını "İttihad və Tərəqqi"nin qurucuları və ilk ideoloqları sırasında çəkirlər. 
Ənvər Ziya Karal "Böyük Osmanlı tarixi" əsərində yazırdı ki, Osmanlılar 
arasında bəlirən... dağınıq hürriyyət, fikir və hərəkatlarını, siyasi bir orqan olaraq 
təmsil etməyə qalxışan "İttihad və Tərəqqi" Cəmiyyəti olmuşdur. "Bu cəmiyyətin 
quruluş tarixi dəqiq olaraq bəlli deyildir. Əhməd Bədəvi Kuran "İnqilab tariximiz 
və Jon türklər" əsərinin 61-ci səhifəsində cəmiyyətin 1889-cu ildə, Kazım Nabi 
Duru isə "İttihad və Tərəqqi xatirələrim" adlı kitabında 1888-1890 tarixləri 
arasında qurulmuş olduğunu qeyd edir. Çevri adında birinin Misirdə "İnqilab" adlı 
1909-cu ildə nəşr edilən bir risaləsində eyni konu üzərində bunlar yazılmışdır: "... 
bu beş arkadaş 1887-sənəsi mayısının iyirmi birinci günü, qrupdan təqribən bir saat 
sonra Tibb Məktəbi hamamı önündəki odun yığınları üzərinə ictima edərək... bir 
neçə il sonra "İttihad və Tərəqqi" adını alan "İttihadi-Osmani" Cəmiyyətinin 
təməlini atdılar. İki il sonra (1889) cəmiyyətin yüzü mütəcaviz əzası İbrahim 
Temonun təklifi ilə Ədirnəqapısı civarında toplanıb bir idarə heyəti seçdi. 
Cəmiyyətin qurucularından İbrahim Temoya inanmaq lazım gəlirsə, cəmiyyət 21 
may 1889-cu ildə qurulmuşdur... Cəmiyyətin qurucuları Əsgəri Tibb Məktəbi 
öyrəncilərindən İbrahim Temo (Ohri), Abdulla Cövdət (Harput), Məhməd Rəşid 
(Qafqaz), Hüseynzadə Əli (Bakı), İshaq Sükutidir (Diyarbəkir). Cəmiyyətin ilk adı 
"Cəmiyyəti Osmaniyə" — İttihad və Tərəqqi Cəmiyyəti olaraq dəyərləndirilmişdir. 
Cəmiyyətə ilk girənlər arasında Asaf Dərviş (Paşa), Süleyman Emin (Paşa), 
İsmayıl Safa bəy, Naci (Paşa) kimi kimsələr olmuşdur".
47
 
Amma Əliheydər Bayat bunun belə olmadığını Əli bəy Hüseynzadənin 
"İttihad və Tərəqqi" necə quruldu? Ubeydullah əfəndinin oynadığı rollar" 
məqaləsinə istinad edərək isbatlamaq istəyir. Həmin məqalədə isə Əli bəyin 
xatırlatdıqları Əliheydər Bayatın "bəzi qaynaqlar Hüseynzadə Əli bəyin qurucular 
24 
 
arasında olduğunu yazırlarsa da, doğru deyildir" — deyə qəti hökm çıxarmasına 
əsas vermir. Hüseynzadə həmin məqaləsində İshaq Sükutinin onu Ubeydullah 
əfəndigilə aparmasından bəhs edirdi: 
"Sükuti: 
— İştə, dedi, sizə keçənlərdə bəhs etdiyim "rus nihilsti" Əli bəy. İshakın bu 
təqdimatından, xoşlanmadımsa da, səsimi çıxarmadım. 
— O nasıl şey? Həm Əli, həm rus nihilisti? 
— Pardon, "türk nihilsti" demək istədim. 
— Pah, şöylə. 
Bundan sonra bir az ötədən-bəridən bəhs etdik və nəhayət, söz Rusiyadakı 
ixtilaf və hürriyyət hərəkatlarına keçdi. 
Mən, Peterburq, Moskva, Kazan və s. universitetlərindəki üsyan vaqeələrini 
(1885-1886) anlatdım, bunların nəticəsi olaraq, tələbə arkadaşlardan bir neçə 
nəfərin və bu arada yaxşı bir kimyagər olan Saşa Ulyanovun (Leninin böyük 
qardaşıdır) necə yaxalanıb edam olunduğunu hekayə etdim. Bu münasibətlə bir az 
da universitet tələbələri arasındakı gizli ihtilal təşkilatından, benzinin kimyəvi 
rəmzi kimi, altı üzvlük qrupların ittihadından hasil olan, devrimçi geniş 
təşkilatlardan bəhs etdim... 
Bunun üzərinə Ubeydullah Əfəndi İ. Sükutiyə dönərək dedi: 
— Əzizim, görürsən ya. Təşkilatsız heç bir şey olmur!.. 
Bu söhbətdən bir neçə gün sonra, sinif otağımızda yalnız bulunduğum 
sırada İ. Sükuti yanıma gəldi... Nənəmdən... cib xərcliyi olaraq bir miqdar para 
aldığımı hardansa eşitmişdi, dedi ki: 
— Cəmiyyətimizə bir az para verəcəksən, səni də üzv qeyd etdik! 
— Nə cəmiyyət bu? 
— Hanı ya, keçənlərdə, Peterburq tələbələri arasındakı gizli bir ihtilal 
təşkilatından bəhs etmişdin! İştə biz də, bir neçə arkadaş, burada "Tərəqqi və 
İttihad" adı ilə, elə bir cəmiyyət təsis etdik... 
— Sora bilərmiyəm, kimlər var bu cəmiyyətdə?.. 
— Cəmiyyətin ilk üzvləri olaraq, ismləri xatirimdə qalanların başlıcaları 
bunlardır: dr. İbrahim Temo (indi Rumıniyadadır), diyarbəkirli mərhum dr. A. 
Cövdət, mərhum şair dr. Ahməd Cövdət, göz təbibi dr. İsmayıl Şükrü (indi 
Misirdədir), Vaşinqton səfiri B. Münirin əmisi dr. Cəmaləddin (Üsküdarda 
Sultantəpəsində yaşayır), Fərid Paşanın məşum dövründə intihar edən, mərhum dr, 
Çərkəz M. Rəşid, Berlində şəhid edilən mərhum prof. dr. Baba Şakir, Misirdə vəfat 
edən mərhum dr. Şərafəddin Mağmuni və bunlar haqqında yaxşı məlumat sahibi 
olan dr. Nəzmi (Əskişəhərlidir). 
Anlaşılır ki, "İttihad və Tərəqqi" Cəmiyyətinin tibbiyəllər arasında doğulub 
təşkilatlanmasında Ubeydullah Əfəndi mühüm bir rol... oynamışdır!.. 
— Pək ala, dedim Sükutiyə, cəmiyyət namina istədiyin paranı verim, yalnız 
rica edirəm mənim ismim bir tərəfə yazılmasın!.."
48
 
25 
 
...Əliheydər Bayatdan başqa hamı, xüsusən Əli bəyin İstanbul 
darülfünununda təhsil aldığı dövrün şahidləri birmənalı şəkildə qeyd edirlər ki, 
"İttihad və Tərəqqi"nin ilk toplantısı, cəmiyyətin ilk qığılcımları Əsgəri-Tibbiyədə 
şölələnmişdi. Dünyalarca məşhur olan bu cəmiyyət Əsgəri-Tibbiyənin bağçasında 
gözdən-könüldən uzaq bir guşədə, hamam və mətbəx üçün odun toplanan yerdə Əli 
bəy Hüseynzadə, İbrahim Temo, Abdulla Cövdət, İshaq Sükuti, Məhməd Rəşid 
tərəfindən "İttihadi-Osmani" — (Osmanlı Birliyi Cəmiyyəti) adı ilə qurulmuşdu. 
Əliheydər Bayat isə sadəcə gərək bu məqama diqqəti cəlb edəydi ki, "İttihad və 
Tərəqqi" ən əvvəl xatırlatdığımız kimi, "İttihadi-Osmani" adı ilə təsis edilmişdi. 
Olsun ki, Ubeydullah Əfəndinin başçılığı ilə tələbələr daha geniş sayda və 
miqyasda bir araya gəliblər və yaradılan təşkilata "İttihad və Tərəqqi" adını 
veribiər. Bu barədə Əli bəydən başqa heç kəs demək olar ki, bir kəlmə də 
yazmayıb. Bu, Əsgəri-Tibbiyyənin həyətində — odunluqda keçirilən yığıncaqdan 
sonra gerçəkləşən bir tədbirdir. İbrahim Temonun da xatirəsində cəmiyyətin ilk 
yığıncaqdan sonra keçirilən növbəti tədbirdə iştirak edənlərin adları çəkilir və 
onların siyahısında İbrahim Temo da Əli bəyin yazısında adı keçənlərdən tutaq ki, 
Şərafəddin Mağmunini xatırladır. Ancaq ilk təşəbbüs və cəhd Tibbiyyənin 
bağçasında odunluqdakı həmin söhbətdə olub. Əli bəy isə Ubeydullah Əfəndi 
haqqında 1938-ci ildə yazdığı həmin məqaləsində sadəcə bunu xatırlatmağa 
ehtiyac duymayıb. Çünki müasirlərinin də dönə-dönə dedikləri kimi, "Hüseynzadə 
təvazökar, sakit, mütəfəkkir" (A.Cövdət), "həlim-səlim, yumşaq təbiətli" 
(Ə.Ağaoğlu), "gözə çarpmadan sakit həyat yaşayan" (S.Ş.Aydəmir) bir insandı və 
öz tarixi xidmətləri barədə danışmaq onun üslubuna yad idi. Əslində isə "Bu 
səssiz-səmirsiz inqilabçının təlqinləri, irşadları sayəsində "İttihadi-Osmani" 
cəmiyyəti tam yeni məfkurəli cəmiyyətə çevrilmişdi" (Ziya Gökalp). Böyük 
düşüncə adamı Hilmi Ziyanın yazdıqları da Gökalpın dediklərinin bu baxımdan 
tutarlı bir təsdiqi idi: "Səssiz və göstərişsiz tövrünə rəğmən siyasi və fəlsəfi fikirləri 
ilə arkadaşlarına təsir etməyə başlamış, onlarla birlikdə "İttihad və Tərəqqi"nin 
başına keçmiş, fəqət göstərişsiz və gurultusuz mizacı onun heç bir zaman elabaşı, 
bir lider olmasına imkan verməmişdir".
49
 
Yalnız öz dəst-xətti ilə yazdığı bioqrafik qeydlərində Əli bəy "İttihad və 
Tərəqqi" ilə əlaqəsi barədə belə bir qısa məlumat verir: "...Bir aralıq Eyyub Səbri, 
Midhəd Şükrü, mərhum Ziya Gökalp, mərhum hatib Naci və sairə ilə "İttihad və 
Tərəqqi"nin mərkəzi ümumisi (və İstanbul mərkəzi) əzalığında bulundum — 
İstanbulda, Selanikdə, sonra yenə İstanbulda. Zatən "İttihad və Tərəqqi"nin ilk 
təşəkkülü zamanından bəri, yəni daha Tibbiyyə tələbəsi ikən, İbrahim Temo, 
mərhum İshaq Sükuti, mərhum Osman Cövdət, mərhum Abd. Cövdət və sairə ilə 
bərabər bu məzkur cəmiyyətin azasından biri idim".
50
 
Ubeydullah əfəndi ilə söhbətin mahiyyətinə diqqətlə fikir verin. Əli bəy ona 
Rusiya şəhərlərindəki tələbə üsyanlarından, geniş təşkilatlanma işlərindən danışır 
və Ubeydullah əfəndi dönüb İshaq Sükutiyə deyir ki, əzizim, görürsən... təşkilatsız 
26 
 
heç bir şey olmur!.. Bu halda da yenə "İttihad və Tərəqqi" Cəmiyyətinin 
təşkilatlanması Əli bəyin təlqinlərindən sonra gerçəkləşir. 
Əliheydər Bayatın bu məqamdakı tələsik yozumu bəzən, təəssüf ki, 
Azərbaycanda da onun yazdıqlarına istinad edilərək təsbit edilir. Əli bəy 
Hüseynzadəyə böyük sevgilərlə yazılmış bir əsərdə Sükutinin "Cəmiyyətimizə bir 
az para verəcəksən, səni də üzv qeyd etdik!" sözləri belə təqdim edilir: 
"Cəmiyyətimizə bir az pul verəcəksənsə, səni də üzv eləyərik".
51
 Göründüyü kimi, 
Sükutinin dediyi və Əli bəyin xatırlatdığı ilə ikinci versiyanın arasında çox böyük 
və ciddi fərq var. 
Sükutinin söylədiklərinin yanlış təqdimatı əlibəyşünaslığın ciddi probleminə 
çevrilməkdədir. Başqa bir yazıda fakt belə təqdim olunur: "Ə. Hüseynzadə "İttihad 
və Tərəqqi" Cəmiyyətinə daxil olması hadisəsini sonralar xatırlayaraq... yazır ki, 
gizli cəmiyyət təşkil etmək üçün nənəsinin o zaman ona Şirvandan göndərdiyi pulu 
ittihadçılara kömək məqsədilə verərək, həmin cəmiyyətə üzv olmuşdur".
52
 Əli 
bəyin məqaləsindən gətirdiyimiz sitat isə məsələni tamam başqa aspektdə 
dəyərləndirməyə əsas verir. 
Əslində təşkilatlanmasında Ubeydullah əfəndinin iştirak etdiyi cəmiyyət də, 
bir az sonra Atatürkün əvvəlcə Suriyada "Vətən və hürriyyət" adıyla, sonra 
Selanikdə "Osmanlı Hürriyyət Cəmiyyəti" adıyla qurduğu təşkilat da Əli bəyin 
ideyalarının davamı kimi dərk olunmalıdır. İlk qurulan "İttihadi-Osmani"dir ki, 
onun da qurucularından biri Əli bəy Hüseynzadədir. 
Xatırlatdığımız kimi, bunu müasirləri də, sonrakı dönəmin memuar 
müəllifləri də, ensiklopedik nəşrlər də birmənalı şəkildə yazır. 
Doktor Rza Nur "Həyat və xatiratım" əsərində yazırdı: "İttihad və Tərəqqi" 
Cəmiyyəti İshaq Sükuti, Şərafəddin Mağmuni, Arif Bəyzadə, Həsən və Əli 
Hüseynzadə tərəfindən ilk olaraq... tibbiyədə təşkil edilmişdir".
53
 
Əli bəy Hüseynzadəni "dəyərli və aydın bir elm adamı" kimi 
səciyyələndirən, məşrutiyyətdən sonra onun "İttihad və Tərəqqi"nin rəyasət 
heyətinin üzvü — (Mərkəzi Ümumi Azası) seçildiyini xatırladan Sürəyya Şövkət 
Aydəmir "Makedoniyadan Orta Asiyaya Ənvər Paşa" ismli kitabının 1-ci cildində 
yazır: "Bu vadidə ilk önəmli qrupun İstanbul Tibbiyyəsində qurulduğunu 
şübhəgötürməz bir gerçək olaraq təkrarlamalıyıq. Qurucu öyrəncilər belə 
bilinməkdədir: Makedoniyadan ohrili İbrahim Temo, arabgirli Abdullah Cövdət, 
diyarbəkirli İshaq Sükuti, qafqazlı Məhməd Rəşid, azərbaycanlı Hüseynzadə Əli. 
Bunlardan başqa konyalı Hikmət Emin və İsmayıl əfəndilərin də ilk quruculardan 
olduqları kəsin olmayaraq qeyd edilir".
84
 
Nəcib Fazil Qısakürəyin "Ulu xaqan" kitabında oxuyuruq: "Nəticədə 
Əbdülhəmidi düşürməyə qərar verən "İttihad və Tərəqqi"ni... 1889-cu ilin mayıs 
ayının 21-ci günü makedoniyalı İbrahim Temo, arabgirli Abdullah Cövdət, 
diyarbəkirli İshaq Sükuti, qafqazlı Məhməd Rəşid və bakılı Hüseynzadə Əli... 
yaradır. Ayrıca konyalı Hikmət Emin və İsmayıl İbrahim isimli iki qurucu daha 
27 
 
var... Cəmiyətin ilk ismi "İttihadi-Osmani"... Bu cəmiyyət, bildiyimiz məşhur 
komitənin ilk çəyirdəyidir".
55
 
Hilmi Ziya Ülken də bu fikirdədir: "Hüseynzadə... "İttihad və Tərəqqi"nin 
qurucularından və ən əski üzvlərindən biri idi".
56
 
"Böyük Lorousse" ensiklopediyası: "Turan Hüseynzadə Əli. Əbdülhəmid II 
dönəmində İttihad və Tərəqqi qurucuları sırasında yer aldı".
57
 
"Osmanlı Ansiklopedisi": "1889 da Askeri Tibbiyedə İshaq Sükuti, Məhmət 
Rəşid, Abdullah Cövdət, İbrahim Temo və Hüseynzadə Əli tərəfindən oluşdurulan 
çəkirdək kadro, dövlətin içinə düşdüyü kötü durumun tək sorumlusu olaraq II 
Abdulhəmidi görürdülər".
58
 
Görünür Əliheydər Bayatı tələsik hökm çıxarmağa vadar edən "İttihad və 
Tərəqqi" Cəmiyyətinin quruluş tarixinin müxtəlif il fərqləri ilə göstərilməsidir. 
Əgər Cəmiyyətin 1889-cu ildə yaradıldığı iddia olunsa, o zaman da Əli bəy 
Hüseynzadənin burada iştirakı mübahisəli görünməməlidir. Çünki Əli bəy 
Peterburq Universitetini 1889-cu ilin aprelində tamamlamışdı. "İttihad və Tərəqqi" 
isə mayın 21-də yaradılmışdı. Arada bir ay vaxt vardı. Digər tərəfdən, göründüyü 
kimi, cəmiyyətin yaradılış tarixi barədə qənaətlər də müxtəlifdir. Hər halda Əli bəy 
Hüseynzadənin "İttihad və Tərəqqi"nin qurucuları sırasında olmamasını söyləmək 
üçün heç bir ciddi dəlil yoxdur. 
 
Əli bəy Hüseynzadə Yunanıstan — Türkiyə müharibəsində 
 
1897-1900-cü illər arası Əli bəy Qızılayın - Hilali Əhmərin xətti ilə Türkiyə 
- Yunanıstan müharibəsində iştirak edir. İtaliyada (Tesaliyada) hərbi həkim 
vəzifəsində çalışır. Təəssüf ki, Əli bəyin bu müharibədə iştirakı ilə bağlı əldə 
kifayət qədər sənəd yoxdur. Yazılmış bir-iki cümləlik qısa məlumatlarda da 
müəlliflər, hansı mənbəyə istinad etdiklərini bildirməyiblər. Əslində tədqiqatçıların 
verdiyi məlumat yenə də Əli bəyin özünə aiddir. "Bioqrafik müxtəsər məlumat"da 
Əli bəy Hüseynzadə bu müharibədəki fəaliyyətini belə şərh edir: "Tesaliya 
savaşında Çatallka (Farsala) və Dümekedə operator müavini - bəhriyə 
təbiblərindən operator Şükrü bəyin (Paşa) məiyyətində - və sonra da əsgər həkimi 
(1897); Tesaliyayı təhliyə sıralarında, əsgərə rəfaqətlə müxtəlif Anadolu 
limanlarına səfər".
59
 
Bu, Əli bəyin həyatının yeganə hərb səhifəsidir. 
Türkiyə-Yunanıstan arasında baş vermiş bu müharibədə türk əsgəri 
səngərdə qalib, türk diplomatı isə danışıqlar masası arxasında məğlub oldu. 
"Türk düşmənliyini və fanatik millətçiliyi siyasətlərində əsas tutan yunan 
hökumətlərinin genişləmə əməlləri, 1897-ci ildə bir Osmanlı-Yunan hərbinə yol 
açmışdır. Çox qısa sürən bu savaşda yunan ordusu ağır məğlubiyyətə  uğramaqla 
bərabər,  Osmanlı dövləti hərbdə qazandığını barış masasında qeyb etmiş, Rusiya 
və İngiltərənin basqısı ilə Yunanıstanın Krit üzərindəki iddialarının böyük bir 
28 
 
qismini də qəbul etmək zorunda qalmışdır. Ancaq Yunanıstan qarşısında qazanılan 
bu zəfər, osmanlıların əhval-ruhiyyəsini yüksəltdiyi kimi, padşahın da digər islam 
ölkələri xalqı arasındakı etibarını çox artırmışdır. 1897-ci il yunan savaşı kəsin bir 
məğlubiyyətə uğradıqdan sonra belə, masa başında qalib gətirildiyinin ibrət verici 
bir örnəyini təşkil edər".
60
 
Osmanlı—Yunan müharibəsi müasir türk şerinin milliləşməsinə müstəsna 
bir təkan verdi. Milli şair Məhməd Əmin Yurdaqulun "Mən bir türkəm, dinim, 
cinsim uludur" şeri məhz bu mərhələnin əsəridir. Sonralar — 1916-cı ilin martında 
yazdığı "Peterburqa"
61 
şerini Hüseynzadə Əli bəyə ithaf edən Məhməd Əmin 
Yurdaqulun məşhur milli şeirləri ilk dəfə bu illərdə — 1898-ci ildə kitab şəklində 
nəşr olundu. Türk ədəbi dilinin daha çox türkcələşməsi — şeirdə Məhməd Əmin 
Yurdaqul, nəsrdə isə Əhməd Hikmət tərəfindən Dömeke müharibəsi zamanı 
gerçəkləşdi. 
Əli bəyin bu illərdə nə yazdığı məlum deyil. Amma o, dünya rəngkarlığının 
böyük mərkəzlərindən biri olan İtaliyada alman rəssamı Roçillə tanış olmuşdu. 
O.Bayramlı
*
 yazırdı: "Ədib burada Almaniya imperatoru Vilhelm 
tərəfindən Dumekeyə göndərilən məşhur rəssam Roçol ilə görüşmüş və hətta, onun 
yağlı boya ilə rəsmini çəkmişdir, həmin rəsmin altında "Əsgər təbib Əli bəyin 
rəsmi" — sözləri yazılmışdır".
62
 
Əli bəy Hüseynzadə isə özü hadisənin təfsilatını belə qələmə alıb: 
"Almaniya imperatoru (şimdi ek-empreur Vilhelm tərəfindən, Tesaliya hərbi 
əsnasında Dümekeyə göndərilən mutəvəffa məşhur rəssam Roçhol bənim yağlı 
boya ilə böyük bir rəsmimi yapmışdı — muharibədə bulunduğum üçünmü, 
kəndisini tədavi edərək sıtmadan qurtardığım üçünmü, albomuna xatirə olaraq bir 
rəsm yapdığım üçünmü, yoxsa bəzən ufaq-təfək xətalarını görüb söyləməkdən 
çəkinmədiyim üçünmü?.. orasını bir Roçhol bilir, bir də Allah!.. məzkur rəsm 
"Əsgər təbibi Əli bəy"in rəsmi - Almaniyadadır.)"
63
 
(Göründüyü kimi, Əli bəy Roçholun deyil, Roçhol Əli bəyin portretini 
çəkmişdir). 
İştirak etdiyi həmin müharibə mövzusunda Əli bəy Hüseynzadənin çəkdiyi - 
"Tesaliya hərbində türk əsgərləri" tablosu prof.dr. Aykut Kazancıgilin məlumatına 
görə Berlin Hərb Tarixi Muzeyində saxlanılır. Bu barədə yazan
**
 Əli Heydər Bayat 
təəssüf ki, Hüseynzadənin "Bioqrafik müxtəsər məlumat" yazısına istinad etməyib. 
Əslində istinad etmədiyini söyləmək də olmur. Həmin qeydlərində Əli bəy 
Hüseynzadə bildirir ki, "Lamya sırtlarında (Tesaliyadadır) Türk əsgərləri"ni 
                                                          
* Rəhmətlik Ofeliya Bayramlının Ə. Hüseynzadə uğrundakı böyük mücadiləsi Əli bəyin Azərbaycana 
mənəvi qayıdışının ən mühüm mərhələsini təşkil edirdi - müəllif. 
** Bu barədə Əliheydər Bayata Berlin Hərb Tarixi Muzeyində qorunan əsərə tamaşa etmiş prof. dr. 
Aykut Kazancıgil məlumat verib - müəllif. 
 
29 
 
göstərən və altında "Səlyani" imzası bulunan böyük bir akvarel vaxtilə Sultan 
Hamidə verilmişdi (şimdi də Yıldızdamıdır, bilmiyorum)".
64 
Haşiyə. Bayat deməsə də bilinir ki, o, dönə-dönə Əli bəyin öz yazdığına 
istinad etməkdədir. Belə ki, Hüseynzadə bioqrafik qeydlərində çəkdiyi rəsmlərdən 
biri barədə belə məlumat verirdi: "Plevnə qəhrəmanı Osman Paşanın partlamış bir 
obüs üzərində yapdığım yağlı boya portresi Müzəffərəddin şaha verilmişdi (bu 
rəsm Tehranda olsa gərək; bunun üçün mərhum şahdan "Şiri-Xurşid" nişanı 
aldım)". Ə. Bayat isə yazır: "Plevne qəhrəmanı Qazi Osman Paşanın partlamış bir 
öbüs üstündəki rəsmi (Şah Müzəfərrədinə hədiyyə edilən bu tabloya qarşılıq Şiri-
Xurşid nişanı ilə təltif edilmişdir)".
65
 
Aykut Kazançının Berlin Hərb Tarixi Muzeyində gördüyü əsər isə ehtimal 
etmək olar ki, Roçhollun "Əsgər təbibi Əli bəy" rəsmi olub. 
Qeyd etdik ki, Əli bəyin həmin müharibə illərində nə yazdığı məlum deyil. 
Ancaq Tesaliya müharibəsi illərində həkim-yüzbaşı Hüseynzadənin duyğularının 
hansı məqamlara kökləndiyini və gəzib-gördüklərini, müşahidə etdiklərini sonralar 
yazdığı qeydlərdən öyrənmək olur: 
"İsəviyyətin ilk intişar etdigi məmləkətlərin birində, yəni Yunanıstanda 
gəzərkən kəndli, fəqir bir xristianın xanəsində rəsm yerinə müsəlman qaydasında 
divara asılı bir lövhə gördüm. O lövhədə açıq mavi rəngli bir atlas üzərində zərrin 
bir xətt ilə yunaniyülibarə olaraq bu sözlər yazılı idi: "iman", "ümmid", 
"məhəbbət", iştə o üç qüvvət ki, İsa onunla naciyi-kainatdır".
66
 
Dümekedə Əli bəy cərrahlıq da etmişdi. Ayağı qanqrenli bir əsgərin qıçını 
kəsmək lazım gəldiyində doktor Hüseynzadə ona bir şüşə ətir içirmişdi ki, əsgər 
ağrını hiss etməsin. 
Başqa bir yazısındakı xatırlatmasından bəlli olur ki, Əli bəy sözügedən 
müharibədə Milona keçidində türk əsgərləri ilə bir yerdə olub: "Osmanlı-Yunan 
müharibəsi əsnasında Milona keçidində Əbdüləzəl paşa mücahidlərinə xitabən dedi 
ki, "Mən burada özümü cəhi-ədəmə atıram. Siz də öz ayaqlarınızla mənim üzərimə 
basıb irəliyə keçməyə qeyrət ediniz".
67 
 
1900-1903-cü illər. Bakıya qayıdış ərəfəsi 
 
1900-cü ildə Əli bəy Hüseynzadə Tesaliyadan, Türkiyə Yunanıstan 
müharibəsindən qayıdır. Elə həmin il "Əsgəri-Tibbiyyə"də açılan müsabiqə 
imtahanını qazanmaqla bu məktəbdə il yarıma qədər "əmrazi cildiyyə və əfrənciyə 
müəllim müavini (Cəlal Muxtar bəyin)" işləyir... Yenə də özünün yazdığına görə 
"o sıralarda vəba xəstəliyini yerində tədqiq üçün Hindistana ezam olunmaq üzrə 
Əsgəri-Tibbiyyə Məktəbi tərəfindən intihab olundumsa, Yıldızın haqqımdakı 
vəhmi buna mane oldu... "Vəba" kitabını bu münasibətlə yazıb nəşr etdirmişdik".
68
 
1903-cü ildə Əli bəy Hüseynzadə İstanbulu tərk edib Bakıya gəlir. Onun 
Bakıya gəlişini müxtəlif şəkillərdə izah ediblər: 
30 
 
1. İttihadçıların tapşırığı ilə vətənə dönmüşdür. Bu, Əziz Mirəhmədovun 
mülahizəsidir
69
 və yanlışdır. 
2. İstanbula deyil, Taşraya, yəni işləmək üçün kənar bir məntəqəyə 
təyinatına etiraz əlaməti olaraq Bakıya qayıtmışdır. Bu, Rza Təhsinin söylədiyidir
70
 
və səhvdir. 
Ə.H.Bayat hər iki mülahizəni xatırlatmaqla kifayətlənir.
71
 
Ən dürüst məlumat almaq və mübahisəli fikirlərə son qoymaq üçün Əli 
bəyin özü tərəfindən yazılanlara istinad etmək daha münasibdir: "1903-cü ildə 
əvvəlcə bir müddət mərhum Əhməd Cəlaləddin paşanın Çamlıcadakı  köşklərində 
və nişantaşındakı sarayında müsafir qaldıqdan sonra Əbdülhamid və istibdad 
rejiminin türlü bəhanələrlə təqibatı üzündən Qafqasiyaya firarə məcbur oldum".
72
 
Şəmsəddin Hüseynzadə əlibəyşünaslığa məlum olmayan başqa məlumatlar 
verir. Şübhəsiz, Şəmsəddin bəyin danışdıqları onun Əli bəydən eşitdiklərinə istinad 
etdiyi üçün maraqlıdır və həm də etibarlı hesab oluna bilər. Onun yazdığına görə, 
Sultan Əbdülhəmid 12 nəfərin, o cümlədən Əli bəyin Bosfor boğazında həbsi ilə 
əlaqədar gizli göstəriş verir. Şəkər ticarəti ilə məşğul olan tanış bir hindli öz 
gəmisində Əli bəyi qənd çəlləyində gizlədir. Şəkər yüklü gəmi Hindistan səmtinə 
üz tutur. Hüseynzadə liman şəhəri Bombeyə çatır, əvvəl Çinə gedir, sonra Bakıya 
gəlir. Əli bəy Türkiyədən Bakıya yalnız üç yadigar gətirə bilib: Vaxtı ilə 
Peterburqda təhsil alarkən yağlı boya ilə çəkdiyi "Şeyxülislamın portreti"ni, 
nənəsinin ona bağışladığı baba yadigarı üzük
*
 və nənəsinin yadigarı olan Hind 
örtüyü. Şəmsəddin Hüseynzadənin verdiyi məlumata görə Əli bəy bu üç yadigarı 
qardaşına, yəni Şəmsəddinin atasına — İsmayıl müəllimə bağışlayıb. 
 
Əli bəy Hüseynzadə 1903-1910-cu illərdə Bakıda 
 
1903-cü ildə Əli bəy Hüseynzadə artıq Bakıdadır. Tərcümeyi-halında yazır 
ki, "o sıralarda "Aksayi-Şərq" politikası üzündən Rusiya ilə Yaponiyanın arası 
açılmaqdaydı, çox keçmədən (1904) baş verən müharibə Rusiyanın məğlubiyyəti 
ilə nəticələndi, bunun üzərinə, istibdaddan bizar olan xalq ayağa qalxıb məşrutiyyət 
tələb edirdi, bu cərəyana tabe olaraq, məşrutiyyət tələbində bulunmaq üzrə, 
Azərbaycan türkləri (və sair Qafqaz müsəlmanları) da Peterburqa bir heyət 
göndərməyə qərar verdi. 11 nəfərdən... ibarət olan bu heyəti-mürahhasada Ağaoğlu 
Əhməd, Adil X. Ziyadxan, mərhum Əli Mərdan bəy Topçubaşi, mərhum Fərrux 
Vəzirov və sairə ilə birlikdə mən də vardım... General Trepovun
**
 intriqalarına 
                                                          
* Brilliant daşlarla süslənmiş bu üzüyü şeyxülislam axund Əhməd Səlyaniyə çar II Aleksandrın 
bağışladığı bildirilir. Qafqaza səfər edən Rusiya çarı burada axund Əhmədlə görüşmüş və həmin üzüyü 
öz barmağından çıxarıb Şeyxin barmağına taxmışdı — müəllif. 
** Əli bəyin xatırlatdığı intriqaçı general Trepov Peterburq şəhər rəisi general Fyodor Trepovun oğlu 
general-mayor Dmitri Trepovdur. 1905-ci ildə Peterburqun general-qubernatoru, sonra Rusiya daxili 
işlər nazirinin müavini və jandarm korpusunun komandanı olmuşdur - müəllif. 
31 
 
rəğmən, fikir və diləklərimizi, cüzi bir tədil ilə Başvəkil Vitteyə
*
 qəbul etdirə bildik 
(1905). Bir də o sıralarda bütün Rusiya islamlarının ilk yövmi qəzetəsi olmaq üzrə 
"Həyat" namilə bir qəzetin imtiyazını əldə etdik..." 
Hər halda, səbəbini bilmək olmur ki, bir çox tədqiqatçılar (özü də 
yuxarıdakı mətni oxumuş tədqiqatçılar) nə üçün belə bir mülahizə irəli sürürlər ki, 
guya "Həyat" qəzetinin nəşri ideyası Bakı milyonçusu H.Z. Tağıyevə məxsusdur. 
Əslində Əli bəy Peterburqa hansı məqsədlə getdiklərini açıq yazmışdı və heç 
şübhəsiz, inanmaq çətindir ki, möhtərəm Hacı rus imperatoruna Qafqaz türkləri 
üçün məşrutiyyət tələbi ilə müraciət etmiş olaydı. Qalan məsələləri Əli bəy özü 
aydın şəkildə yazıb. 
Bakıda olduğu müddətdə Əli bəyin siyasi fəaliyyəti bununla 
məhdudlaşmadı. 
1905-ci ildə Əli bəy tez-tez Peterburqda, Nijni-Novqorodda keçirilən siyasi 
tədbirlərdə görünür". 
Musa Carulla Biqi 1915-ci ildə "İslahat əsasları" kitabında yazırdı: "1905-ci 
il səkkiz aprel tarixində Peterburqda Rəşid əfəndinin evində Əlimərdan bəy 
Topçubaşov, Əhməd Ağayev, Əli bəy Hüseynzadə, Alim əfəndi Məqsud və 
Binyamin əfəndi Ədhəm toplandılar. Toplantının mövzusu bütün Rusiya 
müsəlmanları üçün müştərək siyasi bir heyət qurmaq idi".
73
 
1905-ci il avqustun 15-də Yusuf Akçuranın dəvəti ilə Rusiyanın müxtəlif 
guşələrindən — Kazan, Krım, Qazax, Türküstan müsəlmanlarının nümayəndələri 
Peterburqa gəldilər. Nijni-Novqorodda keçirilən Rusiya müsəlmanlarının Birinci 
qurultayında nümayəndə olan 120 nəfərdən biri də Əli bəy Hüseynzadəydi. Müfti 
Məhəmmədyar Sultan, Abdulla Apanay, Yusuf Akçura, Əhmədcan Seydaş, 
Binamin Əhtəm, Lütfullah İshaqi, Zahid Şamil (İmam Şamilin nəvəsi), Hüseyn 
Hacı Baybek, Alim Məqsud, Hüseyn Şirinski, Bədrəddin Alim, Zahidullah Bay 
Safiullah, general Ubeydullah Çingiz, İsmayıl Qaspıralı, Əli Mərdan Topçubaş, 
Əhməd Ağaoğlu, Fatih Kərim, Abdürəşid İbrahimlə birgə gəmidə keçirilən 
qurultay Rusiya türklərinin taleyi üçün ciddi əhəmiyyət kəsb edən qərarlar qəbul 
etmişdi. 
 
* * * 
 
1905-ci ildə Nijni-Novqorodda keçirilən konfransda sünni-şiə ixtilaflarına 
son qoymaq üçün ilk ümumilli cəhdlər göstərildi. Müfti və şeyxülislamın 
qucaqlaşıb öpüşməsi ilə islam və türk birliyinin ən yaralı məqamına bir sağlamlıq 
gətirilirdi. Ancaq onu da unutmayaq ki, bu ixtilafın da qarşısına ilk keçənlərdən 
biri Əli bəy Hüseynzadə olmuşdu. Hələ 1904-cü ildə "Məktubi-məxsus"da: 
                                                          
* Sergey Vitte həmin ildə Rusiya Nazirlər Sovetinin sədri vəzifəsindəydi. 17 oktyabr 1905-ci il 
Manifestinin müəllifidir - müəllif. 
 
32 
 
"Müsəlmanlar və bilxassə türklər, hər nerədə olursa-olsun, istər Osmanlıda, istər 
Türkistanda, istər Baykal gölünün ərtafında, ya Qaraqum civarında olsun, bir-birini 
tanıyacaq, sevəcək, sünnilik, şiəlik və daha bilməm nəlik anlamlarıyla məzhəb 
təəssübünü azaldıb "Qurani-Kərim"i anlatmağa qeyrət edəcək, dinin əsasının 
"Quran" olduğunu biləcək olurlarsa əlverməzmi?" — yazan Əli bəy Hüseynzadə 
1907-ci ildə "Füyuzat"ın son sayında bəyan etdiyi kimi, ümməti və milləti 
parçalayıb zəif salan amillərin başında həm də sünni-şiə ayrılığının dayandığını 
bəyan etməyi özünə borc bilirdi və deyirdi: 
 
Can düşməni təhdid ediyorkən tərəfeyni  
Ey hacə, nədir məsələyi şiə və sünni. 
 
* * * 
 
Əli bəy İstanbuldan qayıtdıqdan sonra, siyasi proseslərə qatılmazdan əvvəl, 
bir müddət Bakıda həkim kimi fəaliyyət göstərib. 
Sonrakı vəzifələrini isə özü belə anladır: "Bakıda intişara başlayan məzkur 
qəzetədə əvvəla Ağaoğlu ilə birlikdə, sonra da təkbaşıma başmühərrirlik (1905-
1906), qapanan "Həyat"ın yerinə çıxan həftəlik "Füyuzat" məcmuəsində müdir və 
başmühərrirlik (1906-1907), Birinci Dövlət Dumasının dağıdılmasına görə Ə.M. 
Topçubaşinin, digər bir çox məbuslarla birlikdə (Finlandiyada) "Vıborq 
bəyannaməsi"ni imza etmiş bulunmasından ötürü həbsə atılıb, qəzetçilik kimi 
mədəni haqlardan məhrum edilməsi üzərinə, yerinə rusca yövmi "Kaspi" qəzetinin 
başmühərrirliyini icra etdim (1907)". 
"Həyat" və "Füyuzat"a baş redaktorluq etdiyi 1905-1907-ci illərdə "o 
səmtdə çalışan bir dərzi qıza aşiq olan Stalin də tez-tez mətbəəyə gəlib onu (Ə.  
Hüseynzadəni - A.T.) ziyarət edərmiş" (Səlim Turan). 
 
* * * 
 
1907-ci ilin 25 avqustunda Əli bəy Hüseynzadə müəllimlərin qurultayına 
sədrlik etmişdi. "Məclis dəxi ittifaq ilə "Füyuzat" məcmuəsinin və "Kaspi" 
qəzetinin müdiri Əli bəy Hüseynzadəni sədr... intixab etdilər".
74
 Əli bəy 
Hüseynzadənin sədr intixab edildiyi 2 sentyabr tarixli 9-cu iclasda qərara 
alınmışdı: 
"Tələbə Nəriman bəy Nərimanovun böyük bəradəri Salman Nərimanov 
mərhum olduğuna görə ailəsi sahibsiz və güzəransız qaldığından, bu ailəyi idarə və 
himayə etmək vəzifəsi tələbə Nəriman bəyin boynuna düşür; lakin Nərimanov 
tələbə olduğu və bir sənədən sonra ikmali-təhsil edəcəyini nəzərə alıb məclis 
əhlindən bəziləri təklif etdilər ki, Nərimanovun bacısı oğlunu şəhərdə müəllimliyə 
təyin etməkdən ötəri məclis çalışsın ki, bu müəllim mərhum Salmanın ailəsinə 
33 
 
nəzarət edib Nəriman bəyin təhsilinin natamam qalmasına səbəb verilməsin. Buna 
binaən qərar qoyuldu ki, məclis bu məsələyi nəzərdə tutsun".
75
 
"1908-ci ildə Bakıda bir neçə dost və arkadaş tərəfindən "Səadət" məktəbi 
adı ilə təsis edilən orta proqramlı milli məktəbdə" 1908-10-cu illər arası "bir 
müddət dərs naziri və türkcə müəllimi olaraq" çalışdığını yazan Əli bəy xatırladır 
ki, həmin məktəbin müdiri "Mirzə Ələkbər Xan Bəhmən sonralar İranın Balkan və 
Misir səfiri olmuşdu". Əli bəy Hüseynzadə Fransa Sarbon Universitetini bitirmiş 
M. Ələkbər Xan Bəhməndən sonra həmin məktəbin müdiri işləmişdi. "Səadət" 
məktəbində "Əli bəy Hüseynzadənin direktorluğu dövründə... müəllimlər müsabiqə 
yolu ilə seçilib, qəbul edilirdi".
76 
Üzeyir bəy Hacıbəyovun da müsabiqə yolu ilə 
məktəbin rus dili və hesab müəllimi seçildiyini nəzərə alsaq, onda məktəb 
direktoru Əli bəyin seçimi və meyarları barədə aydın təsəvvür yaranar. 
1908-1910-cu illərdə ("Səadət" məktəbində dərs dediyi dönəmdə) Əli bəy 
Hüseynzadə "Siyasəti-fürusət" əsərini qələmə alır. Əsər barədə ilk mətbu rəy və ilk 
elmi qənaət H.Ziyaya məxsusdur. 1960-cı illərdə qələmə aldığı "Türkçülügün və 
türk sosializminin babası Əli Turan" əsərində və 1966-cı ildə nəşr olunmuş 
"Türkiyədə çağdaş düşüncə tarixi" kitabında Hilmi Ziya Ülken yazırdı: 
"Hüseynzadənin diqqətə dəyər ...əsərlərindən biri "Siyasəti-fürusət" adlı 
alaylı (humoristique) və hicvli əsəridir. Yazar yazı silsiləsinin əvvəlində bunu 
Oliver Svift kimi atların toplumuna aid bir təsvir olduğunu və konunun rus 
yazarlarından Doroşeviçin yenə kazak atlarına dair alayıcı əsərindən esinlənmiş 
olaraq islam-türk dünyası üçün qələmə alındığını söyləyir. Daha başda "siyasət" 
kəlməsinin cəza və edam anlamında kullandığını "Siyasəti-fürusət" ilə də atların 
ölüncəyə qədər qırbaclandıqlarının qəsd edildiyini anladır. Bu mövzunun içinə 
Hüseynzadə bütün Şərq (əski İran, türk, islam) tarixini, onun çözülməmiş 
məsələlərini, sosial böhranlarını qoymaqdadır. Kitabda zəngin bir İran ədəbiyyatı, 
türk tarixi bilgisi görünür. Yazar burada Erasmus, Anatol Frans kimi Qərb 
humanistlərinin yunan-latın mifoloji və tarixlərinə dayanaraq yapdıqları hicv 
tərzini tarix boyunca bağlı bulunduğumuz Şərq humanizmi içində yapmaqdadır. 
Burada "Şahnamə"nin başlıca qəhrəmanlarının ağzından ən önəmli siyasi və sosial 
məsələləri qonuşur. Bəzən Fəzlullah ilə Kəyumərs elə uzun qonuşmağa girişirlər 
ki, orada insan bütün günün sorularını, istibdad, hürriyyət, sosializm, milliyyət 
sorularının simgələr halında dilə gəldiyini görür. Renessans dövrünün 
hümanistlərindən başlayaraq fransız və ingilis ədəbiyyatlarında sürüb gedən bu 
tərzin türk fikir ədəbiyyatında ilk örnəyini Hüseynzadə bu əsərlə verməkdədir 
(kursiv mənimdir - A.T.). Əski hicvimizin küfürlə qarışıq tərzi buraxıldığı, Baha 
Tofiqlə Avropai polemik və tənqid yoluna girildiyi zamandan sonra da bu nöqtəli 
incə tənqid tərzi tətbiq olunmuş deyildi. Halbuki, fikrin incəliklərinə girə bilmək 
üçün Erasmusdan Anatol Fransa qədər gəlişən bu tərzin yerləşmiş olması gərəkirdi 
ki, bu baxımdan Hüseynzadənin əsəri başarılı bir örnək olaraq durmaqdadır".
77
 
34 
 
1908-1910-cu illərdə qələmə aldığı "Siyasəti-fürusət" əsərinin ayrıca kitab 
şəklində nəşr olunmamasını Hüseynzadə müəyyən səbəblərlə əlaqələndirir və 
təəssüf ki, həmin səbəblərin nədən ibarət olduğunu açıqlamır.
*
 Ancaq "Siyasəti-
fürusət"in "İrşad", "Tərəqqi", "Həqiqət" qəzetlərində təfriqə halında dərc 
olunduğunu söyləyən Yusif Vəzir Çəmənzəminli bu əsərin tamamlanmadığını 
xatırladır.
78
 Çəmənzəminlini bu barədə Əli bəyin özünün məlumatlandırması da 
istisna olunmur. Çünki Çəmənzəminli iki il əvvəl İstanbulda Azərbaycanın 
böyükelçisi idi və məhz Əli bəy Yusif Vəzirə tövsiyə etmişdi ki, o, Azərbaycan 
türklərinin ədəbiyyat tarixini qələmə alsın. 
 
* * * 
 
1908-ci ildə salyanlılar Əli bəy Hüseynzadəni Dövlət Dumasına vəkil 
seçmək təşəbbüsündə bulunmuşdular. Bunu İsmayıl Hüseynzadə Salyandan 
qardaşına - Əli bəy Hüseynzadəyə yazdığı məktubda bildirmişdi: "Əzizim Əli... 
Salyanlılar mənə belə bir xahişlə müraciət edib: onlar səni Dövlət Dumasına vəkil 
seçmək niyyətindədirlər. Əgər istəsən, dərhal cavab yaz ki, biz də sənin adını seçici 
siyahısına daxil edə bilək". Əli bəy salyanlıların bu təklifinə razı olubmu, ya yox, 
məlum deyil. Hər halda, bu məktub salyanlıların öz böyük eloğlularına - Əli bəyə 
münasibətinin tutarlı bir göstəricisidir. 
Elə məhz 1908-ci ildə Hüseynzadənin Salyanda yerli ruhanilər, məmurlarla 
birgə çəkilmiş bir fotosu var. Əli bəy Salyana nə üçün getmişdi? Ətrafındakı 
ruhanilər kimdir? Bunu dəqiqləşdirə bilmədik. Hər halda, köhnəlməsi səbəbilə çox 
çətin baxılan bu fototəsvir Əli bəyin həmin illərdə siyasi səbəblərlə, böyük bir 
ehtimalla isə Dövlət Dumasına seçkilərlə əlaqədar getdiyi Salyandan yadigar 
qalmış son və həm də deyəsən, yeganə sənəddir. 
1906-cı ildə "Bakı vilayəti məbusları" adlı bir yazısında Hüseynzadə Dövlət 
Dumasına seçilmiş  azərbaycanlı vəkillər haqqında mülahizələrini və onlara 
tövsiyələrini dərc edib: "Bu zəvatdan hər biri ayrı-ayrı ərbabi-elm və kamaldan 
bulunmaqla bərabər, birlikdə də mükəmməl bir müsəlləs təşkil edərək, 
yekdigərlərinin müini, mütəmmimi bulunurlar. Bunlardan biri rəfiqim və mühibbi-
əzizim
**
 Əlimərdən bəydir ki, Peterburq darülfünununda ikmali-təhsil edən 
hüquqşünas və qəvanin aşina kamil bir mühərrir olub illərdən bəri cəmaətimizin 
mənafei yolunda mücahidliyi ilə kəsbi-şöhrət etmiş bir zati-aliqədrdir. Digəri Qori 
məktəbindən yetişən əziz dostum və həmşəhərim Əsədulla bəy Muradxanov olub 
ötədən bəri ömrünü övladi-vətənin tərbiyəsinə həsr edən və Səlyan və Cavad 
cəmaətinin və ələlümum əkinçi cəmaətin əhval və ehtiyaclarına əz hər cəhət 
                                                          
* 1935-ci ildə qələmə aldığı "Müxtəsər bioqrafik məlumat"da Əli bəy əsərin adını "Siyasət və Fürusət" 
şəklində yazmışdır - müəllif. 
** Əlimərdan bəylə Əli bəy gənclik illərindən ömürlərinin sonunacan bir-birlərinin mühibbi-əzizi — 
əziz dostu, həm də ən əziz dostu olaraq qaldılar — müəllif. 
35 
 
mükəmmələn vaqif və agah bulunanların biridir... Üçüncüsü isə, əqrabamdan 
Məhəmməd Tağı Əliyev olub, bu zat Moskva məkatibi-aliyyəsindən ülumi-
iqtisadiyyə və ziraiyyə akademiyasında ikmali-təhsil edib bədə axır zamana qədər 
ömrünü ülumi-ictimaiyyə, maliyyə və tüccariyyəyə həsr etdiyi üçün ülumun bu 
şüəbatında böyük bir mümarisə və ixtisas sahibidir..." 
Əli bəy Əlimərdan bəy Topçubaşiyə, salyanlı həmşəhəri Əsədulla bəy 
Muradxanova və qohumu Məhəmməd Təqi Əliyevə xitabən "Ey məbuslar! 
Millətimiz bütün ümidlərini indi sizə bağlamışdır" - yazır və xatırladır ki, "Biz 
insanız: Binaənəleyh hər şeydən əqdəm bütün Duma ilə bərabər bilafərq məzhəb 
və qövmiyyət insanlığı, insanlıq hüququnu müdafiə ediniz. Məzlum olan sinifləri 
zalım siniflərin təcavüzatından azad etməyə çalışınız, müsavati-tammə istəyiniz. 
Yersiz-yurdsuz əkinçilərimizə, kəndlilərimizə yer, torpaq tələb edin, füqərayi-
kasibəmizin şəraiti-təəyyüşünü təshihə çalışınız. Biz qafqazlıyız: Qafqaz əhlinin öz 
ümuri-idarəsinə özü baxa bilmək üçün lazım gələn muxtariyyət tələb ediniz. Biz 
müsəlmanız: Binaənəleyh öz əqayidi-diniyyəmizdə hürriyyəti-vicdanımıza hər nə 
lazımsa onu istəyiniz, onu tələb ediniz. Biz türküz: Dilimizin, lisanımızın 
tərəqqisinə mane olan hər növ sədlərin, divarların yıxılmasına, rəf olunmasına 
qeyrət ediniz!.."
79
 
Milli müstəqillik ideyasının ilk rüşeymi kimi görünən muxtariyyət tələbi, 
ərazi və torpaq istəyi, özünüidarə, azadlıq, milli dirçəliş və türk özünüdərki Əli bəy 
Hüseynzadənin siyasi qayəsi və hürriyyət konsepsiyası şəklində belə səslənirdi. 
Duma vəkillərindən bütün bunları tələb etməklə əslində Əli bəy Azərbaycanın 
siyasi səsini gündəmə gətirirdi və məncə, ötən əsrin əvvəllərində Əli bəydən başqa 
məsələni bu şəkildə qoyan ikinci bir ideoloqumuz olmamışdı. Əli bəy 
Azərbaycanın müasir tariximizdə ilk ideoloquydu. Və bütün bunları Əli bəy 1903-
1910-cu illər arasında Bakıda olarkən gerçəkləşdirmişdi. Azərbaycanın məfkurəvi-
siyasi əxlaqının ideya və hərəkat şəklində təzahürü Əli bəy Hüseynzadənin 
yuxarıdakı sözlərindən və tələblərindən sonra gerçəkləşirdi. Hüseynzadənin siyasi 
və milli-ideoloji xəttini bütün çılpaqlığı ilə ifadə edən bu məşhur mülahizələri 
sonrakı mərhələdə də milli özünütəsdiqin və Azərbaycan istiqlal savaşının ən işıqlı 
yollarını nişan verməkdəydi. 
 
* * * 
 
Əli bəy Hüseynzadə 1903-1910-cu illərdə indiki İstiqlaliyyət küçəsində 
Bakı meriyası ilə üzbəüz binada yerləşən mənzildə yaşayıb. 
Abdulla Şaiqin oğlu Kamal Talıbzadəyə, Kamal Talıbzadənin Əli bəyin 
qardaşı oğlu Şəmsəddin Hüseynzadəyə, Şəmsəddin Hüseynzadənin isə qızı Cəmilə 
xanıma, onun da mənə danışdığına görə Bakıda yaşayarkən, Əli bəyin evdəki 
səliqə-sahmanına nəzarət edən Akulina adlı qoca bir rus xidmətçisi varmış. İşə son 
dərəcə intizamlı gəlib-gedən Əli bəy "Füyuzat"da redaktor olduğu dövrdə bir-iki 
36 
 
gün işə çıxmır. Abdulla Şaiqgil Əli bəyin mənzilinə gəlib onu evdə də tapmırlar. 
Qərara alırlar ki, Akulina xanımın yaşadığı yarımzirzəmi evə gedib, Hüseynzadəni 
görüb-görmədiyini qulluqçudan soruşsunlar. Gəlirlər və Əli bəy Hüseynzadəni 
yüksək hərarət içində xəstə yatan Akulinanın xidmətində görürlər. Həkim Əli bəy 
qəfil xəstələnən qulluqçusunun evinə gəlib ona qulluq edirmiş... 
 
* * * 
 
1903-1910-cu illər Əli bəy Hüseynzadənin simasında Azərbaycan tarixinin 
ən verimli dövrü kimi yaşandı. "Həyat" və "Füyuzat" milli oyanış tariximizdə, 
milli-özünüdərk prosesində öndə gedən mətbuat orqanları kimi nəşr olunurdu. 
Ancaq Ə. Mirəhmədov "Həyat"ı çarizm önündə ikiüzlülük edən, fəhlə 
hərəkatının düşməni, hakim dairələrə ixlasla yanaşan bir qəzet adlandırırdı.
80
 Çox 
maraqlı olan isə bu idi ki, Mirəhmədovun az qala çar siyasətinin təbliğatçısı olaraq 
yamanladığı "Həyat" qəzetinə çar senzurası yaşamaq üçün yalnız 1-2 il möhlət 
verdi. Qafqaz Mətbuat Komitəsinin sədri Qakkel, komitənin məmuru Kişmişov 
"Həyat"ın çarizm üçün zərərli fəaliyyəti barədə təqdimatlar yazdılar. "Həyat"ın 
simasında çar senzurası özünün açıq rəqibini görürdü. "Həyat" diri-diri vəfat 
etdi"
81
 (Hüseyn Cavid), daha doğrusu, öldürüldü. (Əli bəy isə "Həyat"ın ölməsi, 
öldürülməsi fikrini qəbul etmirdi: "Xeyr, xeyr "Həyat" bir kərrə deyil, hətta yüz 
kərrə, min kərrə doğursa da ölməz". Çünki artıq meydanda "Həyat"ın balaları, 
övladları — "İrşad", "Ülfət", "Vətən xadimi", "Bürhani tərəqqi", "Dəbistan" və 
sairə vardı...). 
1905-ci ildə Əli bəy tərəfindən "türklər kimdir və kimlərdən ibarətdir?" 
sualı bəlkə də mübaliğə etmərik belə desək ki, ilk dəfə daha geniş və siyasi bir 
müstəvidə qaldırıldı, çözüldü. Bu barədə danışarkən böyük amerikan alimi Tadeuş 
Svyataxovskinin dediklərindən daha mükəmməlini və sərrastını söyləmək bəlkə də 
mümkün deyil. Amerikalı alim deyirdi ki, XX əsrin əvvəllərində türk xalqlarına 
onun kimliyini bildirən bir nəfər var idi. O da Əli bəy Hüseynzadəydi. 
 
Əli bəy Hüseynzadə «Leyli və Məcnun» operasının tərtibatçı  
rəssamı olmuşdur. 
 
Musiqi ictimaiyyəti arasında son illər belə bir fikir təzahür etməkdədir ki, 
"Leyli və Məcnun" operasının ilk tamaşasının (1908) bədii tərtibatı Əli bəy 
Hüseynzadəyə məxsusdur. 
Əli bəyin qardaşı oğlu Şəmsəddin Hüseynzadə 1926-cı ildə şəxsən 
əmisindən eşitdiyini qələmə almışdı: Hüseynzadə Teatr Cəmiyyətinin dəvəti ilə 
"Leyli və Məcnun" tamaşasının ilk məşqlərində iştirak edib və bədii tərtibat işləri 
ilə məşğul olub. 
Bu isə yeni dövr üzeyirbəyşünaslarının qənaətidir: 
37 
 
"...Məcnun ifaçısı Hüseynqulu Sarabski sağlığında tanınmış alim Ü. 
Hacıbəyov publisistikasının tədqiqatçısı Mirabbas Aslanova demişdir ki, ilk 
tamaşanın rəssamı türk dünyasının tanınmış simalarından biri... Əli bəy 
Hüseynzadə olmuşdur: "Bir gün Əli bəy teatra gəldi. Tamaşanın məşqləri gedirdi. 
Məcnunun səhra həyatını məşq edirdik. Əli bəy baxan kimi dedi ki, səhrada kol-
kosun arasında yaşayan Məcnun belə səliqəli geyimdə ola bilərmi? Mənə qayçı 
verin. Əli bəy qayçını götürüb, Məcnunun paltarının aşağısını bir neçə yerdən 
kəsdi və dedi ki, indi oldu səhrada yaşayan Məcnun". 
Beləliklə, tamaşanın uğurlu alınmasında tərtibatçı rəssam kimi Əli bəy 
Hüseynzadənin də xüsusi xidməti qeyd olunmalıdır".
82 
 
Əli bəyin romanı 
 
Hüseynzadənin Bakıda yaşadığı illərdə yazıldığını ehtimal etdiyimiz 
maraqlı bir məktubu var. Rusca yazılmış və on səhifədən ibarət olan bu məktub 
"Romandan parça" adlanır. 
Əli bəyin roman yazmağa hazırlaşdığını, yaxud yazdığını təsdiqləyəcək heç 
bir vəsiqə yoxdur. Əslində bu məktub Əli bəyin aşiq olduğu bir qıza ünvanlanmış 
sevgi etirafları təsirini bağışlayır. Təsvirdən aydın olur ki, qız, əsilzadə mühitə 
mənsub kübar bir xanımdır və Əli bəy sözün həqiqi mənasında onun dəli bir 
aşiqinə, aciz bir əsirinə çevrilib. Hər halda yazının üslubu şəxsi məktub təsirini 
bağışlayır və "Romandan parça"da bunu təsdiqləyəcək bir-çox məqamlar var. Əli 
bəy: "Nə vaxtsa mən, bir jurnal üçün... bəli, hansısa bir gözəl üçün deyil, məhz 
jurnal üçün fars dilindən türkcəyə bu mənada bir şeir tərcümə etmişdim" — deyə 
yazır və həmin şeri misal göstərir: 
 
Derlər ki könül könüldən anlar  
Əsli yox imiş bu fikrin, eyvah!  
Könlüm qəmü qüssədən qan ağlar  
Könlün sənin ondan olmaz agah!.. 
 
Əsas məsələ isə ondan ibarətdir ki, Əli bəy sevgi hisslərində və onların 
izharında da incədir, estetdir, filosofdur: "Mən dəli kimiyəm. Gecə-gündüz Sizi 
düşünürəm. Sizin adınız, dərviş duaları kimi daim dilimdədir. Sükut içində sizin 
cazibədar ilahi zikrinizi bir an belə tərk etmirəm". 
O qız kim idi? Yaxud o roman yazılıbmı? Məlum deyil... 
 
  
38 
 
Əli bəy Hüseynzadənin Bakıdan gedişi 
 
Əli bəy Hüseynzadənin Bakıdan İstanbula gedişi Azərbaycanın ziyalı 
mühitində az qala milli fəlakət səviyyəsində qəbul və dərk edilirdi. Çünki Əli bəy 
Əlabbas Müznib demişkən "bir böyük aləm kəşf" etmişdi, "millətə milləti 
qandırmışdı", onun gedişiylə "Qafqaz əhalisi başsız, böyüksüz" qalırdı, "dilsizlərin 
dili, karların qulağı, korların görən gözü", "bir bölük maarif yetimi olan Qafqaz 
müsəlmanlarının atası"
83
 Bakını tərk edirdi və Əliqulu Qəmküsar bu ərəfədə Əli 
bəyə xitabən "Getmə, bizi naümid etmə!" — deyirdi. 
 
Cism və canımda ehtisasatım,  
Şu kədərli fəraqə nifrət edər.  
Getdiyin yerlərə xəyalatım  
Sürünüb əcalə təkyicə gedər. 
 
Bu sözlər isə müəllim Ağababazadənin həmin kədərli hicrətlə bağlı 
dediklərindəndir: "O, ...həyati-ictimaiyyəmizi yoluna salmağı həkimanə, filosofanə 
sözlər ilə dedi, yazdı, söylədi. Dilini bilmədik. Sözünü düşünmədik və daha başqa 
səbəblərə məbna axırda acı bir "əlvida" deyib getdi". 
Əli bəyin Bakıdan getməsi ilə əlaqədar "Səadət" məktəbində Azərbaycan 
ziyalıları onun şərəfinə böyük ziyafət veriblər. Ziyafət süfrəsində şərab olmayıb. 
Əli bəy isə plovu el adətincə əlilə yemişdi.
84
 Ayrılıq mərasimi barədə geniş 
məlumat verən "Yeni Füyuzat" yazırdı: "Əli bəy doğru düşünən, doğru yazan, 
doğru yaşayan bir ədibi-təbibdir. Qafqaz ondan, o Qafqazdan razı qalaraq İstanbula 
gediyor". 
 
* * * 
 
Əlabbas Müznib isə Əli bəyin gedişinin imperiya məqamlarının təzyiqi 
nəticəsində baş verdiyini yazırdı: "Nəhayət, get-gedə Rusiya hürriyyəti təxfif və 
səhvin edilərək şiddətli istibdad şəklinə qonuluncə artıq burada təzyiqata təhmil 
edəməmiş, yenə Türkiyəyə ezamiyyətə məcbur olmuşdur".
85 
 
* * * 
 
"Bakıdan ayrılarkən bütün ev əşyamı - mebel, bufet dəsti, kitablarımın bir 
qismi və sairə - "Səadət" məktəbinə hədiyyə etdim" (Ə. Hüseynzadə). 
 
* * * 
 
39 
 
İstanbula yola düşməzdən əvvəl Əli bəy Hüseynzadə ata yurduna baş 
çəkmək üçün gəldiyi Salyanda bir neçə həftə qalır (Ş.Hüseynzadə). 
 
* * * 
 
Nəhayət, Əli bəy "başladığı cihad ilə az bir zaman içində bu əcəm əyalətini 
məfkurəli və imanlı bir türk yurdu yaparaq"
86 
(Bay Mehmed Tevfiq) Bakıdan getdi. 
Və Əli bəyin gedişiylə "bədbəxtlik bayquşu Qafqazın ən uca, ən ali 
binalarını viranə hesab etməklə üstündə oturub ürək sıxan bir sövt ilə 
vaqqıldamağa başladı"
87
 (Ə.Müznib). 
 
1910-cu ildən sonrakı həyatı 
 
1910-cu il dekabr ayının 4-də Əli bəy Bakını tərk etdi və 1911-ci ilin 5 
yanvarında İstanbula çatdı. 
Abdulla Şaiq yazır: "Əli bəy Hüseynzadə və onun tərəfdarları 
Azərbaycanda özlərinə yer edə bilmədilər. Yerli qabaqcıl ziyalılar tərəfindən ciddi 
müqavimətə rast gələrək bir-bir Türkiyəyə qayıtmağa başladılar".
88
 
Eyni fikri bir az başqa biçimdə Ə. Mirəhmədov təkrar edir: "...istər ictimai-
siyasi, istərsə də mədəni, ədəbi, elmi-pedaqoji fəaliyyətində uğursuzluğa düçar 
olan Ə. Hüseynzadə öz vətənində yad bir adama çevrilmiş və 1910-cu ildə vətənini 
atıb Türkiyəyə köçmüşdü". Əvvəla "Vətəni atıb getdi" Əli bəy Hüseynzadə 
miqyaslı bir şəxsiyyətə yaraşan ibarə deyil. Bunu ən azı Əli bəyin Bakıdan 
İstanbula hicrəti kimi dəyərləndirmək daha məqsədəuyğun olardı. Əli bəyin istər 
Peterburqdan İstanbula, istər İstanbuldan təkrar Bakıya, yaxud yenidən Bakıdan 
İstanbula köçlərini yalnız hicrət adlandırmaq olardı. Hüseynzadənin 1905-ci ildə 
"Kaspi" qəzetində yazdığı "Gənctürklük nədir?" məqaləsində də həmin bu hicrət 
motivi əsas idi. Əbdülhəq Hamidin İngiltərədə (!) qələmə aldığı və Cenevrədə (!) 
dərc olunmuş bir şerinə istinad edən Əli bəy onun rus dilində tərcüməsini verirdi:  
«Выйдя в путь, я с такой силой решил никогда не возвращаться назад, что 
не вернусь, если даже предо мною предстанет в виде препятствия 
надгробный камень моей могилы. Ни бурный океан, ни гроза с ее молниями и 
громом не устрашат меня и не заставят вернуться! Нет, я не вернусь, если 
даже со всех сторон будут угрожать мне огнедышащие вулканы»
89 
Digər tərəfdən,   Bakıdan  İstanbula  köçən  ədibi-möhtərəmin hansı elmi, 
ədəbi, pedaqoji süqutundan danışmaq olar ki, məhz bu illərdə Əli bəyin 
Azərbaycan naminə gördüyü işləri qiyaslandırmaq üçün heç bir ölçü təsəvvür 
etmək olmur? Peterburqda səmərəsi də göz  qabağında olan siyasi dartışmalar, 
"Həyat", "Füyuzat" dərgiləri, "Kaspi" qəzetindəki fəaliyyəti, bu illərdə yazdığı  və 
ümumiyyətlə, Əli bəy Hüseynzadənin milli-ideoloji   müstəvidə sözün tam və 
gerçək mənasında dahiliyinə dəlalət edən yazıları, 1908-ci ildə qələmə aldığı və 
40 
 
ədəbi-ictimai fikir tariximizin şah əsərlərindən biri hesab edə biləcəyimiz, janr və 
mündəricə etibarilə nəinki Azərbaycanda, hətta Türkiyədə o zamana qədər 
bənzərinə rast gəlinməyən "Siyasəti-fürusət" əsəri, "Səadət" məktəbindəki geniş və 
parlaq pedaqoji fəaliyyəti hər hansı bir süqutun deyil, əksinə milli-intellektual 
qiyamın, intibahın göstəricisi kimi anlaşıla bilərdi. Əli bəy Rusiya imperiyasının 
əyalət şəhəri olan Bakını dünya türklüyünün mərkəzlərindən birinə çevirməyi 
bacarmışdı. Hələ üstəlik, "Əli bəy həzrətləri mətbuat aləmində fövqəladə bir 
məharət göstərdi, farslaşıb bərbad olan Qafqazdakı türk balalarına türklüyü 
bildirdi, həsbi-nəsəbini öyrətdi, abavü əcdadını tanıtdı".
90 
 
* * * 
 
Əli bəy yazırdı: "Məşrutiyyət dövründə, 31 mart vaqeəsindən bir müddət 
sonra, mərhum Baha Şakirin və digər ittihadçı dostların dəvəti üzərinə, Qafqazdan 
İstanbula avdət etdim".
91
 
"...O, Bakıya o zamanlar Türkiyədə canfəşanlıq edən və Türkiyənin özünü 
də uçuruma aparan pantürkist və panislamist "İttihad və Tərəqqi" firqəsinin 
tapşırıqları ilə gəlmişdi. Türk sistemli dillərdə (? — A.T.) danışan bütün xalqları, 
müsəlman aləmini islamın yaşıl bayrağı altında birləşdirmək kimi xam xəyal 
bəsləyən pantürkist və panislamistlər Ə.Hüseynzadəyə Azərbaycan mədəniyyətinin 
müxtəllif sahələrində təbliğat aparmağı tapşırmışdılar"
92
 - deyən, yaxud Əli bəyin 
"Həyat" dövründə guya ittihadçıların "Parisdəki başçıları ilə məktublaşaraq, 
onlardan pantürkizm və panislamizmi yaymaq barədə göstərişlər"
93
 aldığını yazan 
Mirəhmədov haqlı deyildi. Parisdə, Cenevrədə Əli bəyi "rəsuli-həqq" adlandıran 
ittihadçılar fəaliyyət göstərirdi və tutaq ki, Abdulla Cövdətin o vaxt Əli bəyə hansı 
tapşırıqları verəcəyini təsəvvürə belə gətirmək olmur. Əksinə, Əli bəy Avropdakı 
məfkurə dostlarına Bakıdan səslənərək yazırdı: "Ey Türkiyənin, İranın vətəndən 
dur və cüda düşən hürriyyət yetimləri! İsveçrənin sizə biganə olan soyuq 
alplarından, Misirin lal və samit ehramlarından, hətta bütün Avropanın mərakizi-
qeylü-qalından imdad gözləməyərək, oralardan səsinizi, fəryad və fəqanınızı 
vətənə eşitdirəməzsiniz. Oralarda sizi kimsə himayə edəməz! Gəliniz, gəliniz 
Qafqaza, Simurğun qanadları altına!.. İran və Türkiyə istibdadını bir Arximed kimi 
yerindən qaldıra bilmək, tamamilə kökündən qopara bilmək üçün nöqtəyi-
istinadınız, istinadgahınız ancaq Kuhi-Qaf ola bilir!.."
94
 
Göründüyü kimi, Əli bəy yenə də hürriyyət rəsulu kimi danışır və 
hürriyyətə türk və müsəlman xalqlarının sonuncu və yeganə xilas imkanı kimi 
baxırdı. 
Parisdə olan ittihadçılar Əli bəyin elmi və siyasi türkçülüyünü belə təsnif 
edirdilər: "Hüseynzadənin bütün əməli Adriatik dənizindən Çinə qədər olan 
məmləkətlərdə bir türk birliyi hasilə gətirməkdir. Bu müqəddəs əməlin baş tutması 
üçün ən əvvəl atılacaq addımın dil birliyi olduğunu dərk edən bu qeyrətpərvər 
41 
 
Rusiyadakı mətbuat hürriyyətindən istifadə edib fikrini öz vətəndaşlarına qəbul 
etdirmək üçün qəzetində heç bir fürsəti qaçırmır".
95
 Kifayət qədər böyük, dəyərli 
və Əli bəyə yaraşan bir qiymətdir. Əli bəyi İstanbula dəvət edən Baha Şakir bu 
sözləri 1906-cı ilin avqustunda Parisə — "Şurayi-ümmət" qəzetinin redaktoru Sami 
Paşazadəyə yazırdı. 
Baha Şakirin Əli bəyi səciyyələndirərkən dedikləri İsmayıl bəy Qaspıralının 
sözlərini yada salır: "Nəcib,  cəsarətli olan türk millətinin pərakəndə düşüb səddi 
Çindən Ağ dənizə qədər cayradığı halda nüfuzsuz... qaldığı lisansızlığından, yəni 
lisani-ümumiyə malik olmadığından irəli gəlmişdir". 
Əli bəy isə ittihadçı varisləri arasında Adriatik dənizindən Çin səddinə 
qədər olan bir ərazidə dil birliyinə söykənən bir türk birliyi yaratmaq ideyasının 
müəllifi kimi tanınırdı. 
 
* * * 
 
Mollanəsrəddinşünas alimin Parisdəki ittihadçıların daha açıq, işgüzar və 
intensiv əlaqədə olduğu mollanəsrəddinçi Ömər Faiq Nemanzadənin bu 
istiqamətdə yazdıqlarına deyil, Ə. Hüseynzadənin onlarla əlaqələri barədə öz 
subyektiv və dəlil-sübutsuz təxminlərinə istinad etməsi yalnız heyrət doğurur. 
Ömər Faiq yazırdı ki: "...intibahnamələri burada çap edib Türkiyəyə aparmaq üçün 
prins Səbahəddin Parisdən buraya Hüseyn Tosun adında bir gənc türkü xüsusi 
olaraq göndərmişdi. 
Avropada, Misirdə, Türkiyənin xilası uğrunda çalışan gənc türklərdən 
Əhməd Rizaini, Abdulla Cövdəti çoxdan tanıyırdım... Məhz mənim köməyimə 
ümid edərək Parisdən buraya inqilab xatiri üçün göndərilmiş Hüseyn Tosunun 
şəxsi fədakarlıq və cəsarəti mənim təzədən Parisdə olanlarla əlaqəyə girişməyimə 
səbəb oldu".
96
 
Digər tərəfdən, Əli bəy bir çoxlarının qeyd etdiyi kimi 1903-cü ildə Bakıya 
ittihadçıların xüsusi təlimatıyla gəlmiş olsaydı, 7 ildən sonra təkrar İstanbula 
qayıtmazdı. Qayıdırdı ona görə ki, artıq Türkiyəni konstitusiyalı parlament idarə 
edirdi. 1908-ci ilin 17 dekabrında İkinci Məşrutiyyət Məclisi açılmış, Məclisi-
məbusan fəaliyyətə başlamışdı. 1909-cu ilin 27 aprelində Əbdülhəmid taxtdan 
endirilmiş və 1909-cu ilin iyun ayında o illərdə İstanbulda olan Hüseyn Cavidin 
yazdığı kimi: "İdareyi-ürfiyyə qalqmış, sükunət və əmniyyət hökmfərma, ciddiyyət 
və fəaliyyət azacıq görünməyə başlıyor"du.
97 
Əli bəy Hüseynzadə Türkiyəyə belə 
bir vaxtda qayıdırdı. 
"İstanbula yetişincə durmuş və tiyət yetişdirdiyi gənc və hüquqşünas 
ənsarlər tərəfindən kəmali-məmnuniyyətlə tibbi fakültəyə müdir edilmişdir".
98 
 
42 
 
1911-1914-cü illər 
 
1911-ci ildə Əli bəy Hüseynzadə, dr. Nazim, Əyyub Səbri, Midhət Şükrü, 
Hacı Adil, Ziya Gökalp, Xeyri bəy, Ömər Naci, Tələt Paşa, Əli Fəthi, Xəlil bəy və 
Əhməd Nəşimi "İttihad və Tərəqqi" Cəmiyyətinin mərkəzi-ümumisinin (rəyasət 
heyətinin) üzvü seçildilər.
99
 
... 1911-ci ilin 9 mayında gecədən keçmişə qədər Cavid bəyin
*
 evində Əli 
bəy Hüseynzadə, Tələt Paşa, Ziya Gökalp, Ömər Naci "İttihad və Tərəqqi" 
partiyasında təmsil olunan gənclər üçün idarə binası, elmi dərgi nəşr etmək 
məsələlərini müzakirə edirlər.
100
 
1911-ci il sentyabr ayının 1-də "Türk Yurdu" cəmiyyəti quruldu. Əli bəy 
Hüseynzadə cəmiyyətin qurucuları sırasında milli şair Məhməd Əmin Yurdaqul, 
Əhməd Hikmət bəy, Ağaoğlu Əhməd bəy, Akil Muxtar bəy, Akçoraoğlu Yusuflə 
bir yerdəydi (həmin təşkilatda Əhməd Hikmət bəyi sonralar Ziya Gökalp əvəz 
edəcəkdi). 
Əli bəyin "Türk yurdu"ndakı fəaliyyətini az qala heçə çıxaran, bu barədə 
istər Türkiyədə, istərsə də Azərbaycanda, xüsusən son dövrdə çox ehtiyatla 
danışan, fəaliyyətinin bu mərhələsində onu az qala sıradan biri kimi təqdim edən 
müəlliflərlə mübahisə açmağa lüzum görmürəm. 
Əli bəyin özü də "Türk Yurdu"ndakı fəaliyyəti barədə xüsusi danışmağa 
ehtiyac görməyib. Amma bunun da səbəblərini aydınlaşdırmalıyıq. Nə üçün Əli 
bəy bu ilk türkçü təsisatdakı iştirakını, eyni zamanda, türkçülük naminə 
xidmətlərini qabartmağa, xatırlatmağa ehtiyac duymur? "Əbədi gözəlliklər" 
dəftərindəki "Bioqrafik müxtəsər məlumat"a "Əlavə" bölümündə Əli bəy yazır: 
"Azərbaycanda bana dair bir çox nəşrlər yayınlanmışdır (məsələn, "Füqəra 
füyuzatı"nın ilk nüsxəsində. Türkiyədə yazılanların mühümləri şunlardır: Yusuf 
Akçuranın məqalələri ("Türk yurdu"nda və "Türk yılı"nda), Ziya Gökalp (Böyük 
və ya kiçik məcmuə"də?), Ab. Cövdət "İctihad"da; M.T. (Məhmət Əli Tevfiq: 
"Təsvir əfkar"da"). 
Deməli, Əli bəy bu məqalələrdə keçən fikirləri özü haqqında yazılanların 
mühümlərindən hesab edirdi. Bay Məhməd Əli Tevfiqin məşhur "Turanlının 
dəftəri" xatirə yazısından bəzi parçaları Sadəddin Nüzhət Ergün 1936-cı ildə nəşr 
etdiyi "Türk şairləri" adlı fundamental  tədqiqatının ikinci cildində təqdim etmişdir. 
"Fuad Köprülü miqyasında yurdsevər bir türk"
101
 olaraq dəyərləndirilən 
Məhməd Əli Tevfiq Əli bəyin ikinci dəfə İstanbula gəldiyi dövr və onun "Türk 
yurdu"ndakı xidmətləri barədə orijinal mülahizələr irəli sürür: "...İkinci dəfə olaraq 
İstanbula gəldiyi zaman bir az kəndi övladı olan məfkurə yavaş-yavaş iməkləməyə 
başlamışdı. Bu gürbüz yavrunun bir an əvvəl inkişafını təmin etmək lazımdı. Çünki 
                                                          
* Cavid bəy 1926-cı ildə İstiqlal məhkəməsinin qərarı ilə edam olunmuşdu. Bütün mənbələrdə onun 
1926-cı il hadisələrində günahsız olduğu qeyd edilməkdədir - müəllif. 
 
43 
 
bir kaç ay sonrakı hadisənin fəci bir vüzuh ilə həpimizə göstərdiyi kibi, düşmanlar 
onu boğmağa əzm etmişlərdi. "Türk yurdu" və "Türk ocağı"nın təsisində fəal bir 
amil olan Hüseynzadə nevzadın çocuqluq və gənclik dövrlərini heyrətverici bir 
sürətlə adlayaraq kühulət çağına gəlməsinə bütün mövcudiyyətilə çalışanların ilk 
səfindədir. Milli məfkurənin atası, eyni zamanda, türklüyün mükəmməl bir 
örnəyidir".
102 
Yusif Vəzir Çəmənzəminli isə xatırladırdı ki, Əli bəy "Türk Yurdu" 
məcmuəsinin müəssislərindəndir; "Türk ocağı"nın ağsaqqalları sırasına 
seçilmişdir.
103
 
1932-ci il yanvarın 3-də Leninqraddan Əli bəyə yazdığı məktubda Pavlov 
"Türk ocağı"nda Hüseynzadənin vasitəsilə tanış olduğu Xalidə Ədib Adıvara və 
onun həyat yoldaşı Adnan bəyə salam göndərirdi
*
. 
 
* * * 
 
9 iyul 1912-ci ildə Əli bəy Ədhiyə xanımla ailə qurur. Əli bəyin Ədhiyə 
xanımla harada görüşüb tanışdıqlarının tarixçəsi barədə əlimizdə heç bir məlumat 
yoxdur... 
Oğlu Səlim Turanın və qızı Saidanın bildirdiyinə görə
104
 Ədhiyə xanım 
əslən çərkəz olan süvari zabiti Şəmsəddin bəyin qızı idi. 
 
* * * 
 
1913-cü ildə Əli bəy Hüseynzadəni akademiya tipində olan və Cəlal Sahirin 
rəhbərlik etdiyi Türk Bilgi Dərnəyinin Türkiyyat komissiyasında Nəcib Asim, 
Köprülüzadə Məhməd Fuad, Akçuraoğlu Yusuf, Ağaoğlu Əhməd, Əhməd Cövdət, 
Ziya, Bursalı Tahir, Arif, Fuad Rauf, Mahmud Muinlə bir yerdə görürük. O, 1913-
14-cü illərdə, eyni zamanda, "Kafqasyalılar Nəşri-Maarif Cəmiyyəti"nin (Qafqaz 
Türkləri Maarif Cəmiyyəti) üzvü kimi fəaliyyət göstərmişdi. 
Əli bəy Hüseynzadə isə bu illərdəki görəvlərini xatırladarkən türkçülük 
sahəsindəki xidmətlərinin üstündən sükutla keçirdi: "Balkan hərbində (1912-1913) 
daima "Hilal-Əhmər"in hizmətində bulunaraq, müxtəlif xəstəxanalarda yaralı və 
xəstələrin tədavisiylə, əlimdən gəldiyi qədər uğraşmışdım".
105 
 
                                                          
* "Yeni Turan", "Türkün atəşlə imtahanı", "Atəşdən köynək", "Türkiyədə Şərq, Qərb və Amerikan 
təsirləri" əsərlərinin müəllifi görkəmli yazıçı Xalidə Ədib Adıvar "İslam Ansiklopedisi"nin baş 
redaktoru Adnan Adıvarla 1917-ci ildə evlənib. Bu isə belə deməyə əsas verir ki, Pavlov "Türk 
Ocağı"na Əli bəylə birlikdə 1917-dən sonrakı illərdə və 1928-ci ilə qədərki bir dövrdə gəlib. Çünki 
Adıvarlar ailəsi 1928-ci ildə artıq Türkiyəni tərk etmişdi - müəllif. 
 
44 
 
1915-1917-ci illər 
 
1915-ci ildə Əli bəy Hüseynzadə İstanbulda qurulan "Rusiya müsəlman 
türk-tatar xalqlarının haqlarını qoruma komitəsi"ndə Yusuf Akçura ilə bir yerdədir. 
Professor Əhməd Temir yazır: 
"... Əvvəlcə cəmiyyət adından yaradılmış bir komissiyanın, öncə müttəfiq 
və dost dövlətlər olan Almaniya, Avstriya-Macarıstan və Bolqarıstana getməsi və 
sonra da 1916-cı ilin haziranında İsveçrədə toplanacaq olan "Millətlər konfransı"na 
qatılmaları uyğun görülmüşdür. 
Komissiyanın Avropaya hərəkətindən öncə, ilgililərə təqdim edilmək üçün 
1915-ci ilin yayında almanca 1. "Rusiyadakı müsəlman türk-tatarların bugünkü 
durumu və fəaliyyətləri", 2. "Rusiyadakı müsəlman türk-tatar xalqlarının haqlarını 
qoruma komitəsinin memorandumu" sərlövhəsi ilə iki mətn hazırlanmışdı. İkinci 
mətn, Budapeştdə "Pester Llroyd-Gesellschaft" mətbəəsində nəşr olunmuş, ayrıca 
1916-cı ildə "Die Melt des İslams" dərgisində də çıxmışdır. (VI, 1-2, s.33-35). Bu 
muhtıra... almanca və fransızca olaraq İsveçrədə də yayınlanmışdır. Memorandumu 
hazırlayan və təqdim edən kimsələr olaraq bu adları görürük: Yusuf Akçura, Əli 
bəy Hüseynzadə,   Məhəmməd Əsəd Çələbizadə, Mukiməddin Beycan".
106
 
Əli bəy Hüseynzadə isə Avropaya gedən bu qrupu "Turan heyəti" adı ilə 
təqdim edir. Özü də Əli bəyin xatirəsindən görünür ki, bu heyət rəsmi status 
daşıyırdı. Hüseynzadə yazır: "Hərbi-ümumi əsnasında Orta Avropada Pr.Yusuf 
Akçura, ayan katibi mərhum krımlı Əsəd və buxaralı Mukiməddin ilə birlikdə 
"Turan heyəti murahhası" namilə bir cevelan: Bu münasibətlə ümumtürklük lehinə 
propaqanda yaparaq, onun siyasi haqlarını müdafiəyə çalışdıq, ötədə bəridə 
konfranslar verdik, yazılar yazdıq". 
H.Ziya 1916-cı ilin yanvar ayında Berlində olmuş həmin nümayəndə 
heyətinin rəhbəri kimi Ə. Hüseynzadəni təqdim edir. 
Onlar dost və müttəfiq ölkələrin liderlərinə Rusiyadakı türklərin haqlarını 
çatdırmaq və qorumaq tələbi ilə müraciət edirdilər. Əhməd Temirin də qeyd etdiyi 
kimi maraqlıydı ki, onlar təkcə dost və müttəfiqlərə deyil, hətta düşmənlərə də 
xitab edirdilər: 
"Biz bu ricamızı, xalq və millətlərin haqlarını ayaqlar altına alan Rusiyaya 
qarşı savaşan müzəffər Almaniya, Avstriya-Macarıstan və Bolqarstana 
yönəltməklə kifayətlənməyib, eyni ricalarla İsveç, Norveç, Danimarka, İsveçrə və 
Amerika Birləşmiş Ştatları kimi tərəfsiz ölkələrə və hətta Rusiya müttəfiqi olan 
İngiltərə, Fransa və İtaliyaya da xitab edirik. Beləcə Rusiyanın dostlarına da bu 
ricalarımızı duyurmaq istəyirik: Çünki onlar millətlərin mühafizəsini, milli 
haqların qorunmasını və milli bağımsızlıqların əmniyyət altına alınmasını, bu 
savaşın qayəsi olaraq elan etmişlər". 
Əli bəy Hüseynzadə, Yusuf Akçura, Çələbizadə Məhəmməd Əsəd və 
Mukiməddin Beycan dekabrın 8-də Vyanada Avstriyanın baş naziri Storqk və 
45 
 
xarici işlər naziri Forqaçh tərəfindən qəbul edildilər. Dekabrın 12-də Budapeştdə 
baş nazir Tisza, parlament üzvü Andrasi ilə görüşdülər. 1916-cı il yanvarın 12-də 
Türk-tatar heyəti Berlində xarici işlər naziri Paqu və onun müavini Zimmermann 
tərəfindən qəbul edildi, 1916-cı ilin fevralında isə Sofyada Bolqarstanın baş naziri 
Rodoslovla, Məclis üzvləri ilə görüşdülər. 
 
* * * 
 
Əli bəy Almaniyanın siyasi rəhbərlərinə ünvanladığı müraciətdə bildirirdi: 
"Rus idarəsindəki türk qövmlərinin haqlarını savunmaq üçün dörd nümayəndə 
Budapeştdə və Vyanada çox yaxşı qarşılandıq. İndi də Berlində eyni haqları 
müdafiə üçün hüzurunuzdayıq. Rusiya mütəcanis bir kütlə deyildir. Orada türk-
tatar qövmləri sayca böyük bir toplama varır. 1879-cu il nüfuz sayımında ruslar 
türklərin miqdarını az göstərmək üçün yapdıqları işə rəgmən bu nüfuz 24 milyon 
olaraq görünür... Onlar çox geniş torpaqlarda bəzi ləhcə fərqləri ilə eyni dili 
qonuşmaqdadırlar..." 
Rus imperiyasının türk qövmü ilə münasibətlərinin mahiyyətinə, 
assimilyasiya problemlərinə... diqqəti cəlb edən Əli bəy onu da bildirirdi ki, rus 
ədəbiyyatının Rusiya türkləri üzərində faydalı təsirləri inkar ediləməz. "Fəqət bu 
mədəniyyətin qaynaqlarından biri Bizans ortodoksluğudur. Onda Avropa 
mədəniyyətinin əsaslı keyfiyyətləri yoxdur. Bu kifayətsizlik rusların yaydığı 
kültürü daima axsatmışdır. Ruslar kəndi kültürlərini yayarkən milli kültürləri yox 
etmə qayəsini güdürdülər..." 
 
* * * 
 
1916-cı ilin may ayının əvvəllərində Əli bəy Hüseynzadənin də təmsil 
olunduğu Yusuf Akçura, Abdurrəşid İbrahim, Mukiməddin Beycan, Safa 
Əhmədoğlu, Əhməd Saib Kaplanov, Seyid Tahir Əfəndi, Əziz Makər və Əhməd 
Ağaoğludan ibarət nümayəndə heyəti Lozanda keçirilən "Milliyyətlər Birliyinin 
Üçüncü Konqresi"ndə iştirak etmək üçün İsveçrəyə getdi. 
1916-cı ilin 18 mayında Əli bəy Hüseynzadə, Yusuf Akçura, Abdurrəşid 
İbrahim və Əhməd Ağaoğlu tərəfindən Amerika Birləşmiş Ştatlarının prezidenti 
Vilsona teleqram göndərildi. Teleqramda onlar Amerika Prezidentindən Rusiya 
müsəlmanlarının hüquqlarını müdafiə etmək üçün öz şəxsi nüfuzundan istifadə 
etməsini xahiş edir və: "Bizə yardıma gəlin. Bizi məhv olmaqdan qoruyun" — 
deyə ricalarda bulunurdular. 
Heyət 1916-cı ilin iyulunda Sürixə gedərək o zaman burada olan Leninlə 
görüşür. Zəki Vəlidi Toğanın bildirdiyinə görə Lenin onları diqqətlə dinləyib: 
"Sizin istədiyiniz hüquq, biz iqtidara gələrsək, artıqlaması ilə təmin olunacaqdır" 
— demişdi. 
46 
 
Xatırladım ki, türk-tatar heyətinin Avropaya bu gözlənilməz və uğurlu 
səfəri ilə bağlı Rusiya Dövlət Dumasında ciddi müzakirələr keçirilirdi. 
 
* * * 
 
Əziz Mirəhmədov yazır: "1917-ci ildə Stokholmda keçiriləcək Beynəlxalq 
sosialist konqresinə nümayəndə heyəti göndərmək istədikdə həmin heyətə iki 
başqa alimlə birlikdə Ə. Hüseynzadə də daxil edilir; lakin konqresdə iştirak etmək 
hüququ olmadığı üçün heyət geri qaytarılır".
107
 
Əli bəy Hüseynzadə Stokholm səfərini yuxarıdakı mülahizələrin əksinə 
olaraq tamam başqa şəkildə təqdim edib: "Stokholmda, məzkur Dünya savaşının 
önünə keçib müharibələri bir an əvvəl ümumi bir sülhə qovuşdurmağa bir yol 
bulmaq üçün toplanmaq istəyən beynəlmiləl sosialist konfransına türk işçisi adına, 
prof. Akil Muxtar və Məclisi Məbusan üzvü mərhum Nesim Masliyuh (Nesim 
Muslih — A.T.) ilə birlikdə mürəxxəs olaraq getdik... İngilis və Fransız sosialistləri 
gələ bilmədiklərindən (hökumətləri mane olmuşdu) məzkur konfransdan bir nəticə 
çıxmadı isə də, biz məzkur qayə ilə orada çalışan sosialist Hollandiya-Skandinav 
komitəsinə haqqımızı müdafiə yollu bir muhtıra verdik və sosialist aləminə Türk 
diləklərinin haqlı olduğunu anlatmağa çalışdıq. Bundan başqa İsveç paytaxtına 
gələn rus sosialist mürəhhəsləriylə faydalı təmaslarda bulunduq... Şurasını da 
unutmam ki, Stokholma gedərkən, Berlində, öncə alman sosialistlərinin 
liderlərindən biri olan (və bilaxirə müharibədən sonra, Almaniyanın ilk 
rəisicumhuru olan) müttəfa Evert ilə (Ph. Şeidmanın dəlaləti ilə) görüşmüş və 
mülaqatından istifadə etmişdik". 
Əli bəy xatirəsinə onu da əlavə edir ki, Stokholmda bulunduğumuz 
müddətdə... ermənilərin əleyhimizdəki propaqandalarına qarşı antipropaqanda 
yapmaq məcburiyyətində qalmışdıq".
108
 
Hüseynzadənin Almaniya səfəri ilə bağlı çox maraqlı bir məlumatı da 
Françous Georgeon verir: "1916-cı ilin qışında "Hüseynzadə Əli Almaniyada, 
alman orduları tərəfindən dustaq alınmış Rusiya kökənli türklərdən   taburlar təşkil 
etməyə çalışırdı".
109
 
Berlində olarkən Əli bəy Hüseynzadə burada keçirilən konqresdə "türk 
xalqlarının haqlarını müdafiə edən bir məruzə oxumuşdu".
110
 
1917-ci ilin 14 avqustunda Əli bəy Hüseynzadənin Stokholmda 
Millətlərarası Sosialist Konfransındakı fransızca etdiyi çıxışının mündəricəsi 
barədə təsəvvür yaradan əsas məqamlar bunlardır. 
"Osmanlı dövlətində milliyyətlər məsələsi dünya millətlərinin 
bağımsızlıqlarını qazanmalarına bağlıdır... Kapitalist imperializminin savaşda 
meydana çıxardığı problemlər arasında türk məsələsi diqqətlə ələ alınmağa dəyər. 
Sosialistlərin bir qismi kapitalist dünyanın, islam aləminə qarşı aldığı tövrü 
mənimsəməkdədir. İngiltərədəki Labour Party, Türkiyənin gələcəkdə Millətlər  
47 
 
Cəmiyyətindən çıxarılmasını istəməkdədir. Yəni sosialistlik iddiasına rəğmən 
kapitalist zehniyyət içində qalmışdır. Halbuki onların bu kimi hökmlərdən  
qurtulmaları lazımdır. Müsəlman düşmənliyi, türk düşmənliyi belə hökmlərin 
başında gəlir. Alman və fransız sosial-demokrat partiyalarının çoxunda bu kimi 
hökmlər davam  etməkdədir. 1908-ci il Türk inqilabı bu şikəst dünyagörüşünü 
ortadan qaldırmaq qayəsini güdməkdə idi. İmperatorluq ünsürləri arasında eşit 
haqlara görə hür bir düzən qurmağa doğru gedirdi. Fəqət imperialist dünya 
Türkiyəyə bir dəqiqə nəfəs aldırmadı: İtaliya səbəbsiz Trablisə hücum etdi. Avropa 
hazırlanmağa vaxt qoymamaq üçün Balkan savaşını  icad etdi. Sosialistlər arasında 
yalnız böyük Laures, Osmanlı dövlətinin parçalanmasının  sosialist idealına ayqırı 
olduğunu gördü. Əgər Laures tragik bir surətdə ölməmiş, Stokholm Konqresində 
bulunmuş olsaydı, bu çox yayğın olan türk düşmənliyi (turcophobie) ilə mücadilə 
edərdi. Çünki o, Türkiyənin mühafizəsinin və bağımsızlığının Doğuda barışı 
davam etdirmək üçün yeganə təminat olduğuna qane idi. Türklərin dünya savaşına 
girmələri də imperialist saldırmaların doğurduğu bir əmrivaki (oldu-bitti) 
olmuşdur. Çanaqqala zəfəri imperialist dünyanın irəliləməsi üçün bir baraj olmuş 
və  bu böyük hadisə Doğu millətlərinin oyanmasına imkan hazırlamışdır". 
 
* * * 
 
1916-cı ildə doktor Əli bəy zöhrəvi xəstəliklər barədə konfrans verir. "Türk 
ocağı"nda söylədiyi məruzələrdə
111
 Hüseynzadə zöhrəvi xəstəliklərə yalnız səhhət 
problemini araşdıran həkim olaraq deyil, eyni zamanda yunan mifolojisinin, 
sosioloji elminin mütəfəkkir bilicisi kimi yanaşır. 
1) Dəri-zöhrəvi xəstəliyinin adının mənşəyini şərh edən Əli bəy fransızca 
venerian adlanan bu illətin mifoloji qaynağını araşdırır. Venüs eşq və hüsn 
ilahəsidir, eyni zamanda o, qədim bütpərəstlərin, xüsusən antik yunanlar və 
romalıların düşüncəsinə görə fahişəliyin də hamisi idi. Qədim yunan mifolojisində 
Venüs sənaye məbudu Vulkanın qanuni zövcəsi olduğu halda, hərb və zor məbudu 
olan Mars ilə qeyri-qanuni cinsi münasibətlərdə olmuşdur. Avropanın bir ictimai 
mərəzi olan fahişəliyin bu xəstəliklərin sirayətində rolu əyan olmaqla bunlara 
Venerian, zöhrəvi ismi verilmişdir. Bu Avropada belədir. Şərqdə isə Venüsdən 
daha dəhşətli bir məbud vardır: Əhrimən. Cəhalət isə föhşdən daha dəhşətli bir 
bəladır. 
Sonra Əli bəy Qurandan misal gətirərək insanın nütfədən xəlq olunduğunu 
xatırladır. 
Kainatı məhv etməyə çalışan insan düşməni Əhrimən zöhrəvi xəstəliyi nütfə 
hasil edən tənasül əzasına müsəllət edir. Nəticədə insan artımına xidmət edən 
nütfəni mənbəsində qurutmağa çalışır. İctimaiyyət və hökumət bunun qarşısına 
sədd çəkməlidir. 
48 
 
2) Zöhrəvi xəstəliklər üçün ərazi məhdudiyyəti yoxdur. İstədiyi yerə asudə 
girib-çıxır. Bədənə o qədər gizli yerləşir ki, bunu nəinki cahillər, heç ziyalı 
təbəqəmiz də hiss edə bilmir. 
Zöhrəvi xəstəlikləri incələyən Əli bəy onun mənşəyi, tarixi barədə də fikir 
söyləyir. Portəgizlər Amerikaya birləşmək istədikləri zaman Amerika Portəgizi 
zöhrəvi xəstəliklə ovladı. Zöhrəvi xəstəliklər Kolumbdan sonra Amerikadan 
gəlmişdir. Amerikadan Portəgizə gəlmiş və İspaniyada Amerika xəstəliyi adıyla 
tanınmışdır. Sonra Fransaya gəlmiş və fransızlar ona İspaniya xəstəliyi adını 
vermişlər. Sonra o, şərqi Avropada fransız, frəngi xəstəliyi adıyla tanınmışdır. 
4) Hüseynzadə zöhrəvi xəstəliklərin müalicəsi tarixi barədə də məlumat 
verir. 
5) Doktor Hüseynzadə zöhrəvi xəstəliyin yayılması, əlamətləri və 
müalicəsi barədə ətraflı bilgi verir. 
6) Zöhrəvi xəstəliklərlə mübarizənin sosioloji əhəmiyyətini xatırladır: 
Avropada iki məslək meydandadır. Reqlamentarizm və abolitionizm. 
Abolitionizmin banisi Botter adlı bir ingilis qadınıdır. Bu əqidədə olanlar fahişəliyə 
qarşı qadağaların ortadan qaldırılmasını tələb edirlər. Bunlara görə insan azadlığı 
hər sahədə olduğu kimi bu aspektdə də qorunmalıdır. İnzbati tədbirlər yolu ilə 
bunun qarşısının alınmasını tələb edən Fournier isə abolitionistləri əqli-səlim 
yoluna dəvət etməkdədir. 
Sonra Əli bəy cəmiyyət yetgililərinə səslənir: "Əfəndilər, məmləkətimizin 
elmi səviyyəsi İngiltərəninki qədər yüksəlmədikcə bizdə abolitionizmdən bəhs belə 
caiz deyildir. İngiltərənin təcrübəsi tədqiq edilməlidir. Əvvəla gizli fahişəliyə 
qətiyyən meydan vermək olmaz. "Fahişəlik gizli olmasın" — demək onun kütləvi 
icra olunması demək deyildir. Sadəcə fahişəxanalar səhiyyə zəbtiyyələrinin 
nəzarəti altında olmalıdır. Əxlaq və ədəbin qorunması üçün fahişəxanalar xalqın 
gözündən-qulağından uzaq olmalıdır. Hətta bəzi mağazalarda görünən ədəbsiz 
rəsmlər, kitablar belə ortadan qaldırılmalıdır. Həddi-buluğa çatmayan uşaqları bu 
yola düşürənlər dövlət tərəfindən cəzalandırılmalıdır. Bu xüsusda bilə-bilə bir-
birinə xəstəlik sirayət etdirənlər məsuliyyət daşımalıdır. 
Nəhayət, tibb alimi Əli bəyin 1916-cı ildə "Türk ocağı"nda verdiyi 
konfransdakı son sözləri: "Əfəndilər, burada konfransımı sona çatdıraraq bunu bir 
daha sizə xatırlatmaq istərəm ki, millətimiz adətən istər coğrafi baxımdan, istərsə 
də tarixən böyük olduğu kimi, hər növ xəstəliklərdən xilas olaraq cismən, əxlaq 
cəhətdən, maddi və mənəvi baxımdan yüksələrsə Altaylara qədər mütəcanis olan 
bir kütlənin qərib bir istiqbalında vahid bir cəmiyyət şəklində təcəlli edəcəyinə əsla 
şübhəniz qalmasın"... 
 
* * * 
 
49 
 
1916-1917-ci illərdə Hüseynzadə Maarif Vəkaləti "Asari-İlmiyyə və 
Milliyyə Tədqiq Cəmiyyəti"nin, eləcə də Məclisi Ali Səhiyyə Cəmiyyətlərinin 
üzvü olaraq təhsil və səhiyyə sahələrinin inkişafında xidmətlər göstərmişdi. 
1916-cı ildə yaradılmış Milli Təlim və Tərbiyə Cəmiyyətinin qurucuları 
sırasında Əli bəyin də imzası var. 
1916-cı ildə o, "Türk-Macar Dostluq Cəmiyyəti" ümumi mərkəzinin üzvü 
olmuşdu. 
 
1918-ci il. Azərbaycan cümhuriyyətinin qurulmasında  
Əli bəy Hüseynzadə də iştirak edirdi 
 
"Digər mühüm bir səfər də, "Qafqaz Cümhuriyyətləri Federasionu" ilə bir 
sülh müahidəsi əqd etmək üzrə, xariciyyə naziri Xəlil bəyin Batumda bulunduğu 
sıralarda Ağaoğlu Əhmədlə bərabər, xüsusi bir vəzifə ilə, əvvəla Batuma (Xəlil 
Bəyin nəzdinə)
*
, sonra oradan da, Federasiyondan ayrılıb ayrı bir hökumət halında 
təşəkkül etməkdə olan Azərbaycan Cümhuriyyətinin ilk paytaxtı olan Gəncəyə 
(Nuru Paşanın yanına) qədər getməmizdən ibarətdir... 
Burada türk ordusu sayəsində yenidən istiqlalını qazanmaqda olan 
Azərbaycanın münəvvərlərilə birlikdə, bu ölkənin bir Cümhuriyyət halında təəssüs 
və təşəkkül etməsi işlərində çalışdıq..."
112
 
Bu tarixi səfərindən geri döndüyü zaman doktor Hüseynzadə Əli "Hilali-
Əhmər" qəzeti üçün "Azərbaycanda düşündüklərim" adlı bir yazı yazmışdı. 
Maraqlı olan bu idi ki, 1935-ci ildə yazdığı "Bioqrafik müxtəsər 
məlumat"da Əli bəy aktiv siyasət və dövlət xadimi müstəvisində görünürdü. 
"Azərbaycanda düşündüklərim"i qələmə alan Əli bəy isə Azərbaycanla 
Türkiyənin mənəvi birliyini məfkurəvi baxımdan təmin etməyə çalışan mütəfəkkir 
bir ideoloqdur. 
O, Azərbaycana dövlət quruculuğu işində məsləhətlər vermək üçün 
göndərilmişdi. 
Hilmi Ziya da bunu təsdiq edir. "Birinci Dünya savaşının sonunda hökumət 
tərəfindən Qafqaza məmur edildi və bu sırada Azərbaycanın milli bir dövlət 
halında qurulmasına çalışdı".
113
 
"Azərbaycanda düşündüklərim" məqaləsində Əli bəy bu dövlətin adını üç 
şəkildə hallandırırdı: 1. Qafqaz Azərbaycanı, 2. Azərbaycan Cümhuriyyəti, 3. 
Qafqaz Türk Dövləti. Deməli, ölkənin adına qədər bütün aspektlər bu 
məsləhətləşmələrdə müzakirə mövzusu olmuşdu. 
                                                          
* Osmanlı hökumətinin Ədliyyə Naziri Xəlil Menteşə Türkiyənin Batum konfransında sülh heyətinin 
sədri idi — müəllif. 
 
50 
 
Əli bəy Hüseynzadənin İstanbuldakı arxivində 1918-ci il tarixli çoxlu qəzet 
var: 11 may 1918-ci il tarixli "Прибой", 12 may 1918-ci il tarixli "Вольный юг", 
24 may-1 iyun tarixli "Батумь", 12 iyun 1918-ci il tarixli "Борьба" və s. 
Bu qəzetləri tarix göstəriciləri ilə bir yerdə xatırlatmağım səbəbsiz deyil. 
Belə ki, Ə.Bayat Əli bəyin bu səfərinin iyun ayında olduğunu yazır. Qafqaza bu 
səfəri zamanı xüsusi qeydlərlə mütaliə etdiyi qəzetlərin tarixi şahidlik edir ki, Əli 
bəy Hüseynzadənin Tiflisdə, Batumda və Gəncədə olduğu dövr 28 maydan sonraya 
deyil, cümhuriyyətin elan edildiyi günlərə, daha konkret isə bir az daha əvvəllərə 
təsadüf edir. Deməli, Əli bəy Hüseynzadə İstiqlal bəyannaməsinin elanından 
başlamış dövlətin Gəncədə təşəkkül etdiyi mərhələyə qədərki proseslərdə iştirak 
etmişdir. Əli bəyin "Azərbaycanda düşündüklərim" yazısının tarixindən (24 iyul) 
bilinir ki, o, Gəncəni iyulun ortalarında tərk edib: "Heç iki həftə olmadı ki, bu gənc 
dövlətin müvəqqəti paytaxtı olan Gəncə şəhərini tərk etdim".
114
 
 
* * * 
 
Gəncədə olarkən Əli bəy Hüseynzadə iyunun 13-də Məhəmməd Hadi ilə də 
görüşmüşdü. Bunu həmin gün Məhəmməd Hadinin "Qəhrəman türk əsgərinə" adlı 
şerini öz dəst-xətti ilə yazıb Əli bəy Hüseynzadəyə təqdim etməsi də təsdiq edir. 
Şeir son illərdə Əli bəy Hüseynzadənin şəxsi arxivinin qızı Feyzavər tərəfindən 
Ege Universitetinə bağışlanmasından sonra aşkara çıxıb. Əli bəy Hüseynzadəni 
"ədibi-xaluq, fazili-şəhir, dahi" — deyə vəsf edən Məhəmməd Hadinin bu şerinin 
Qafqaz İslam Ordusunun əsgərləri üçün marş şəklində yazıldığı anlaşılmaqdadır. 
Əli bəyin özü ilə Gəncədən İstanbula gətirdiyi, ömrünün sonunacan şəxsi arxivində 
əziz bir əmanət olaraq qoruduğu və: 
 
Türk oğluyuz, osmanlıyız,  
Namusluyuz, vicdanlıyız 
 
— misraları ilə başlayan bu şeir 13 bənddən ibarətdir. 
 
* * * 
 
Əli bəy Hüseynzadə Gəncəni iyulda tərk edib. Qafqaz məsələsini müzakirə 
etmək üçün Məhəmməd Əmin Rəsulzadə ilə birgə İstanbula qayıdıb. 
Bir faktı da unutmayaq: Məlumdur ki, Türkiyənin Azərbaycana hərbi 
yardımı ilə bağlı imzalanmış 1918-ci il 4 iyun tarixli sənədi Məhəmməd Əmin 
Rəsulzadə, xarici işlər naziri Məhəmməd Həsən Hacınski, Osmanlı hökumətinin 
ədliyə naziri Xəlil bəy və 3-cü ordunun komandanı Vəhib Paşa imzalayıb. 
Maraqlıdır ki, Əli bəyə aid olan sənədlərin arasında onun nümayəndə heyəti ilə 
51 
 
birgə məhz iyunun 4-5-6-na aid nahar, şam yeməklərində iştirakını təsdiqləyən 
vəsiqələr var. 
 
* * * 
 
(Onu da nəzərə alaq ki, "İttihad və Tərəqqi" partiyasının Qafqaz şöbəsi 
1918-ci ilin ilk aylarında yaradılmışdı. Şöbəyə mart ayında Qafqaza gələn Həsən 
Ruşən başçılıq edirdi). 
 
* * * 
 
Əli bəyin Qafqazın, o cümlədən Azərbaycanın siyasi aqibətilə bağlı xüsusi, 
ayrıca fikirləri vardı. Əvvəla, necə adlandırılmağından asılı olmayaraq Əli bəy bu 
məmləkəti türklərin ölkəsi hesab edirdi. Əli bəyə görə "bu bölgə üçün üç 
seçənəkdən söz etmək mümkün idi: bir Qafqaz Federasyonu, ayrı-ayrı müsəlman 
və gürcü dövlətləri və ya bölgədə türklərin yaşadığı kəsimlərin hıdıvıyyət
*
 şəklində 
Osmanlı dövlətinə bağlanması".
115
 
Əli bəy Hüseynzadə 1918-ci il oktyabrın sonu və noyabrın əvvəllərində 
Fuad Köprülü, Nurəddin bəy Xudayarxanov, türküstanlı Sədrəddin Xan, sibirli 
Abdurrəşid İbrahim, Osman Tokumbet, kazanlı Bahəddin və Həlim Sabitlə bir 
yerdə Rusiyadakı əsir türklərin problemlərini müzakirə etmək üçün İsveçrəyə 
getmişdi... Yolüstü Kiyevdə Almaniya səfiri Baron Mumla görüşmüşdülər.
116 
 
1919-1921 
 
"Damad Fərid paşa hökumətinin məşum dövrünə gəlincə, o sıralarda iki 
dəfə tevkif olunaraq, aylarca "Bəkirağa bölüyündə (indi Tibb fakültəsinin 
təşrixanasıdır) qaldım. Malta adasına göndərilməkdən ancaq təsadüf olaraq 
qurtulmuşdum".
117
 
Bunu Əli bəy yazır. Bu hadisə 1919-22-ci illər arasında ola bilərdi. Martın 
4-də Damad Fərid paşa sədr-əzəm (baş nazir) olandan dərhal sonra, yəni ayın 10-
dan etibarən "İttihad və Tərəqqi" partiyasının liderlərini həbs etmək barədə göstəriş 
verir. Fərid paşa 1922-ci ilin sentyabrında ölkədən qaçıb. Deməli 22-ci ilə qədər 
Əli bəy Hüseynzadə Türkiyədə təqib olunan ittihadçılardan biri olub və 
yazdığından da göründüyü kimi, Əli bəy bu dövrdə iki dəfə həbs edilib. 
Ümumiyyətlə, Əli bəy Damad Fərid paşanın dövrünü bir neçə yazısında 
"məşum dövr" kimi səciyyələndirir. 
                                                          
* Hıdıvıyyət — quberniya. Bəzi mənbələrdə bu, vitse-krallıq kimi təqdim edilir. (bax: "Azərbaycan" 
jurnalı, 1989, № 11, səh.125) - müəllif. 
 
52 
 
Səlim Turan atasının həbsdə olduğu 1919-cu ili xatırlayıb yazır ki, "atam 
Əli bəy həbsxanada belə, təmiz geyimdə, qalstuklu və səliqəli idi. O, məni 
gülərüzlə qarşılayaraq qucağına aldı. Mən onun saqqalına toxunaraq evə nə üçün 
gəlmədiyini sordum. O isə kövrək səslə gülümsəyərək "burada padşaha kaftan 
toxuyuruz, evladım" - deyə cavab verdi.
118
 
(4 yaşlı Səlimi atası ilə görüşə Baha Səid gətirmişdi.) 
Damad Fərid paşanın sədr-əzəm olduğu dövr Əli bəyin demək olar ki, 
tamamilə susduğu, ümumiyyətlə yazmadığı illərdir. 
Təhriflərdən biri də Bakıda "Günay" qəzetində dərc olunub.
119 
Qəzet, Əli 
bəy Hüseynzadənin guya 1918-ci ildə ingilislər tərəfindən həbs edildiyini yazır. 
Yuxarıda da göründüyü kimi, Əli bəy 1918-ci ildə ingilislər tərəfindən yox, 1919-
cu ildən etibarən Damad Fərid paşanın göstərişi nəticəsində, özü də bir neçə dəfə 
həbs olunmuşdu. 
 
* * * 
 
1919-cu ilə dair başqa bir məlumat: "Hüseynzadə... Azərbaycanın İstanbul 
elçisi olaraq göndərilmiş olan Yusif Vəzirlinin Azərbaycan türk ədəbiyyat tarixini 
yazması və yayınlanmasına yardım etdi".
120 
 
* * * 
 
Sadıq bəy Ağabəyzadə 24 dekabr 1939-cu ildə Lvovda yazdığı tərcümeyi-
halında bildirirdi: "1920-ci ildə İstanbula gedərək, əmioğlum, İstanbul Tibb 
Akademiyasının professoru Əli bəy Hüseynzadənin (Turan) yanında yaşamışam". 
 
1926-cı il. Bakı. I Türkoloji Qurultay 
 
Bakıda keçirilən I Türkoloji Qurultaya Türkiyə adına üç görkəmli alim 
dəvət olunmuşdu: Hüseynzadə Əli bəy, Fuad Köprülü və Yulius Mesaroş. 
Türkiyəli nümayəndələr - Əli bəy Hüseynzadə, Fuad Köprülü, Etnoqrafiya 
muzeyinin direktoru Yulius Mesaroş İstanbuldan fevralın 16-da yola çıxıblar. 
Həmin günlərdə Türkiyədə olan leninqradlı professor Bartold da onlarla bərabərdir. 
 
* * * 
 
Əli bəy Hüseynzadə "Yeni fikir" qəzetinə verdiyi müsahibəsində uzun 
illərdən bəri ayrıldığı Azərbaycana gələrkən dərin bir sevinc duyduğunu
121
 deyir. 
Eyni zamanda, onun 16 illik fasilədən sonra Bakıya gəlişi Azərbaycan 
cəmiyyətində də dərin həyəcanlar oyandırmışdı və Bakının bütün elmi-ədəbi 
dairələrində Əli bəyin şərəfinə yığıncaqlar və ziyafətlər təşkil olunmaqdaydı, 
53 
 
qəzetlər daha çox onun haqqında yazır, Azərbaycan Yazıçılar Cəmiyyəti martın 5-
də Əli bəy Hüseynzadəni fəxri üzvlüyə qəbul edirdi. 
Əli bəy Hüseynzadəyə Türkoloji qurultay günlərində istər nümayəndələrin, 
istərsə də Azərbaycan elmi ictimaiyyətinin münasibəti onun dünya türkoloqları 
arasında və Azərbaycanın elmi-ədəbi çevrələrindəki nüfuzunun yaxşı bir göstəricisi 
idi. 
Əvvəla, Əli bəy qurultayın başlandığı gün sadəcə rəyasət heyətinə deyil, 
Daniya Kral Elm Cəmiyyətinin prezidenti, run yazılarının sirrini açan dahi 
türkoloq Vilhelim Lüdviq Tomsen, Peterburq Akademiyasının üzvü məşhur Marr 
və SSRİ xalq maarif Komissarı Lunaçarski ilə bir sırada fəxri rəyasət heyətinə 
seçilmişdi. Onun dünya türkoloqlarını geniş miqyasda qapsayan belə ali bir 
tədbirdə türkoloqlar arasında Tomsenlə bir sırada dəyərləndirilməsi türkolojidə Əli 
bəyə münasibətin dərəcəsini aydın ifadə edir. Türkoloji qurultay günlərində 
çəkilmiş kinoxronikadan da göründüyü kimi, ona münasibət türkolojinin 
patriarxına münasibətə bənzəyir. 
Əli bəy Hüseynzadənin 1923-cü ildə yazmağa başladığı
*
 "Qərbin iki 
dastanında türk" əsərini məruzə mətni olaraq qurultaya təqdim etdiyini söyləsələr 
də, bu əsər Əli bəyin çıxışı kimi qurultayın stenoqrammasına əlavə edilməyib. 
Əlibəyşünasların yekdil rəyi isə belədir ki, elə həmin il Bakıda "İnternasional" 
mətbəəsində nəşr olunan "Qərbin iki dastanında türk" kitabçası Hüseynzadənin 
qurultaya təqdim etdiyi məlum məruzənin mətnidir. 
Əli bəy qurultayın yalnız yekun iclasında çıxış edib. Qurultayın 6 martda 
keçirilən sonuncu iclasında Oldenburq, F.F. Mentsel, Əbdülrəhman Sədi və 
qurultaya gecikmiş xakasların nümayəndəsi nitq söyləmişdi. Əslində son çıxış Əli 
bəyin olub və Əli bəyin çıxışı radio səsgücləndiriciləri vasitəsilə İsmailiyyə 
binasının ətrafına toplanıb qurultayın gedişini izləyən şəhər əhalisinə çatdırılırdı. 
Bu çıxışında Hüseynzadənin nədən danışdığını aydınlaşdırmaq üçün Hilmi Ziya 
Ülkenin (1901-1974) şəxsi arxivini araşdırmaq lazımdı. "Türkiyədə çağdaş 
düşüncə tarixi" adlı çox dəyərli kitabında "1926-cı ildə Bakıda toplanan birinci 
Türkoloji konqresinə qatılan Hüseynzadə, bu konqresə aid qeydlər buraxmışdır" — 
yazan Hilmi Ziya əlavə edir ki, "bu qeyd dəftəri basılmamış olaraq 
kitabxanamızdadır". 
Ancaq əvvəlcə Hilmi Ziyanın "Türkçülügün və türk sosializminin babası 
Ali Turan" əsərinə daxil etdiyi, sonra Əliheydər Bayatın "Hüseynzadə Əli bəy" 
kitabında "Hüseynzadə Əli bəyin 26 fevral 1926-cı ildə Bakı Birinci Türkoloji 
Qurultayında tutduğu notların özəti" adı ilə təqdim etdiyi yazıdan görünür ki, bu 
qeydlər, sadəcə Türkoloji qurultay günlərində keçirilmiş iclasların məzmununu 
ehtiva edir və məruzə, yaxud çıxış mətni deyildir. 
                                                          
* Əli bəy Hüseynzadənin Torkvato Tassodan tərcümə etdiyi və "Qərbin iki dastanında türk" əsərinə 
daxil edilmiş parça 1923-cü ildə "İctihad" dərgisində dərc olunmuşdu - müəllif. 
 
54 
 
* * * 
 
Hüseynzadənin 1926-cı ilin 26 avqustunda İstanbulda keçirilən məhkəmədə 
"Qazinin mənqəbəsi" adlandırdığı "Qərbin iki dastanında türk" əsəri milli 
mədəniyyət tariximizdə kəşf olunmamış siyasi-fəlsəfi bir abidədir. 
Bu əsəri fəhmlə yozmaq, hətta heç son dərəcə güclü və qeyri-adi 
fantaziyanın da vasitəsilə mümkün deyil. Əsərin şifrələri Əli bəyin təəssüf ki, artıq 
pərən-pərən düşmüş arxivində ola bilərdi. "Qazinin mənqəbəsi" ifadəsindən də 
göründüyü kimi, "Qərbin iki dastanında türk" Azərbaycan və olsun ki, həm də 
əlifba məsələsinə təkcə Əli bəyin deyil, həm də Atatürkün münasibətini ehtiva 
etməkdədir. Axı əlifba islahatı ilə əlaqədar Atatürk Fuad Köprülü, alman Menzel, 
Radebold, macar Messaroşla yanaşı Əli bəy Hüseynzadədən də "məsləhətlər almış, 
fikir mübadiləsi aparmışdı" (Kamil Vəli Nərimanoğlu). 
Türkoloji qurultaydan yazdığı qeydlərində Əli bəyin Ağamalıoğlu və 
Mustafa Quliyevlə
*
 birlikdə yemək süfrəsi arxasında Atatürk haqqında danışdıqları 
anlaşılır. Martın 3-də bu söhbətin təfsilatını yazan Əli bəy bildirir ki, o sırada mən 
də nitqimi verdim. Deməli, Hüseynzadə "Qərbin iki dastanında türk" əsərini nəşr 
olunmaq üçün Ağamalıoğlu və Mustafa Quliyevə həmin gün təqdim edib. 6 
martdakı qeydlərində isə Əli bəy günortadan sonra çıxış etdiyini xatırlatmışdı. 
Beləliklə, "Qərbin iki dastanında türk" əsəri Hüseynzadənin qurultaydakı 
çıxışıdır — qənaətinə gəlmək tələsik qərardır. Bu baxımdan, məncə, Əli bəyin 6 
martda söylədiyi çıxışının mətnini tapılacağına ümid edərək axtarmaq zəruridir. 
 
* * * 
 
Sadıq bəy Ağabəyzadənin Parisdən İstanbula — Əli bəyə yazdığı 1923-cü il 
1 iyun tarixli məktubda "Qərbin iki dastanında türk" əsərinə dəxli olan 
düşündürücü bir məqam var. Əli bəyin Torkvato Tassodan etdiyi tərcümə ilə tanış 
olan Ağabəyzadə yazırdı: "Həqiqətən Süleyman şahla bağlı epizod qeyri-adi 
dərəcədə Türkiyədəki son hadisələrə uyğun gəlir". 
1940-cı ildə Hilmi Ziya da bu qənaətdəydi: "Burada tarixi şəxsiyyətlərin 
zaman və yer dəyişdiyini Əli Turan işarət etmiyorsa da, bu zatən həmən 
anlaşılıyor". 
Ancaq Hilmi Ziyanın dediklərinə rəğmən Əli bəy bu işarəti vermişdi: 
"Dərvişin ağzından sanki Səlahəddin Əyyubinin mücahidələrini xəbər vermək 
istəyən böyük italyan şairi eyni zamanda adəta bir peyğəmbər kimi, zamanımızda 
gözlərimizin önündə cərəyan etmiş və etməkdə olan vaqeələri xəbər vermiş 
                                                          
* Səməd Ağamalıoğlu o illərdə Azərbaycan Mərkəzi İcraiyyə Komitəsinin sədri, Mustafa Quliyev isə 
Xalq Maarif Komissarı vəzifəsində çalışırdılar - müəllif. 
 
55 
 
oluyor". Əli bəyin bu şərhinə münasibət bildirən Hilmi Ziya deyirdi: "Əli Turanın 
burada türk istiqlal savaşına işarət etdiyi meydandadır".
122 
 
* * * 
 
... Bir qrup qurultay nümayəndəsi ilə Əli bəy 8, 9, 10, 11 mart günlərində 
müxtəlif gəzintilərdə olub, məktəblərə baş çəkib. 
Qurultay martın 6-da başa çatıb. 
Ancaq Azərbaycan rayonlarının birində Əli bəy Hüseynzadə, Fuad Köprülü 
və Mustafa Quliyev hansısa bir tədbirdə iştirak və məruzə ediblər. Təəssüf ki, Əli 
bəy həmin rayonun adını qeyd etməyib, sadəcə martın 11-nə aid olan qeydlərində 
"klubda çıxışlarımız oldu" - deyə bildirir və əlavə edir ki, 12 mart 1926-cı il cümə 
günü Bakıya döndük. 
Türkoloji qurultay günlərində Əli bəy Hüseynzadə mart ayının 1-də Xalq 
Maarif Komissarlığının dəvəti ilə Böyük Dövlət Teatrında axşam saat 8-də 
başlayan "Leyli və Məcnun" operasına tamaşa edib. Martın 3-də Türkoloji qurultay 
iştirakçılarının şərəfinə dövlət tərəfindən verilmiş ziyafətə o da dəvət olunub. 
Həmin ziyafət o günlərdə çəkilmiş "Birinci Türkoloji Qurultay" sənədli filmində 
əks etdirilib. Canlı görüntülərdən də hiss olunur ki, Əli bəy bu mərasimdə bir 
müsafir olaraq başqalarına nisbətən daha çox diqqət və məhəbbətlə əhatə 
olunmuşdur.
*
 
Martın 5-də Əli bəy Hüseynzadə Azərbaycan Yazıçılar Cəmiyyətində onun 
Bakıya gəlişi ilə əlaqədar keçirilən tədbirdə iştirak edib. Martın 6-da Dövlət kino 
idarəsi qurultay nümayəndələrini "Bismillah" bədii filminə və "Birinci Türkoloji 
Qurultay" sənədli filminə baxmağa dəvət etmişdi. 
Bakıda olduğu müddətdə Əli bəy Hüseynzadə Fuad Köprülü ilə bir yerdə 
"Yeni Avropa" mehmanxanasında qalıb. Amma günün çoxunu Dram Teatrının 
arxasında, Şah döngəsindəki evin ikinci mərtəbəsində qardaşı İsmayıl 
Hüseynzadənin mənzilində keçirmişdi. Həmin günlərdə Əli bəy qohumları ilə bir 
yerdə şəkil də çəkdirmişdi. Bu məşhur şəkildəkilər (səh. 178): — oturanlar: soldan 
— İsmayıl bəyin yoldaşı Minəxanım, körpə Hacımurad. Əli bəyin xalası Fatmanın 
qızı Bədum xanım, Əli bəy Hüseynzadə, Fuad Köprülü, balaca Aynulhəyat 
(Əfrand Daşdəmirovun anası), İsmayıl bəyin qızı Böyükxanım. — ayaqüstə: 
                                                          
* Sənədli lentdə Azərbaycanın opera sənətçisi Hüseynqulu Sarabski də həmin ziyafətdə görünür. 
Lentlərdəki səssiz məqamları Əli bəy türkoloji qurultay günlərində yazdığı gündəlik qeydlərində belə 
"səsləndirir": "Bir toplantıda Mustafa Quliyev Mustafa Kamalın maarif icraatı üzərinə qonuşdu. Fuad 
Köprülü onu tamamladı. Ağamalıoğlu Mustafa Kamal Paşanın sağlığına içdi. Sarabski müzik ilə 
"Mustafa Kamal Paşa" şərqisini söylədi. O sırada mən də nitqimi verdim. Samoyloviç türkcə nitq irad 
etdi. Mesaroş qonuşdu: "Kəndisinin yabançı olmadığını söylədi, böylə söyləyənləri protesto etdi. 
"Macar milləti bu torpaqdan getmişdir" dedi". Beləliklə, tarixi və səssiz kinolentin mətnini də Əli bəy 
yazıya köçürüb gələcək nəsillərə əmanət edir — müəllif. 
 
56 
 
soldan birinci — Minəxanımın qardaşı Əziz, üçüncü - İsmayıl Hüseynzadə, 
Şəmsəddin Hüseynzadə, İsmayıl müəllimin qaynının qızı Naib (M.Ə. Sabirin 
gəlini), İsmayıl bəyin qulluqçusu və nəhayət, Böyükxanımın baldızı Zəkiyyədir. 
Şəklin Cəmilə Hüseynzadədə olan yeganə orijinal nüsxəsi də böyük bir tarix 
əsəridir. Ortada əyləşmiş Əli bəy Hüseynzadənin və Fuad Köprülünün çöhrəsinə 
mürəkkəb dağıdılıb. Bu mürəkkəb ləkəsi 1937-ci ilin yadigarıdır. Hüseynzadənin 
qardaşı şəkli tələf etməyib. Sadəcə üzərinə mürəkkəb dağıdıb ki, Əli bəy 
tanınmasın. Şəkil isə uzun və əzablı sürgün yollarından keçib bu günə gəlib... 
 
* * * 
 
Həmin qurultayla bağlı düşünərkən gəlinən nəticə ondan ibarətdir ki, təkcə 
bu iki nəfər — Hüseynzadə və Köprülü Rusiyanın yürütdüyü siyasətin 
mahiyyətini, məhz SSRİ-də türklərin əlifba birliyinin mümkün olmayacağını, 
bunun sadəcə siyasi bir oyun olduğunu dərindən anlayırdılar. Ona görə də nə Əli 
bəyin, nə də Fuad Köprülünün qurultayda və qurultay ərəfəsində verdikləri 
müsahibələrdə, etdikləri çıxışlarda türklərin hamılıqla latın əlifbasına keçidinin 
lehinə söylənmiş bir sözə, fikrə rast gəlmək mümkün deyil. Onların bu məsələdə 
sükutu əslində Türkiyə dövlətinin siyasi çıxarlara söykənən sükutu kimi 
dəyərləndirilməlidir. Nəticə bir az sonra məlum olacaqdı. Türkiyə susurdu, latın 
əlifbasına keçmirdi ki, Rusiya türklərin latın qrafikasına keçidini təmin etsin. Bu, 
baş verdi və ardınca dərhal 1928-ci ilin 1 noyabrında Türkiyə Böyük Millət 
Məclisinin qərarı ilə Türkiyə də latın qrafikasına keçdi. 1927-ci ildən 1939-cu ilə 
kimi SSRİ-də latın əlifbası tətbiq olundu. Sonra kiril əlifbasına keçid baş verdi. 
Əlifba siyasətində o illərdə əslində Rusiya qalib gəlmişdi. Əlifba oyunu ilə türklər 
neçə yüzillik mədəni-mənəvi dəyərlərindən təcrid olundu, nəticədə Rusiya təəbəsi 
olan türklərin Türkiyə ilə mədəni əlaqələri 1939-cu ildə tamam kəsildi. Rus 
siyasətinin hər üzünü bilən Əli bəy bunu da bilirdi və qurultayda bu barədə 
danışmasa da, hər halda əlifba dəyişikliyinin faciəvi bir sonluqla nəticələnəcəyini 
də hiss etməmiş deyildi. O, bunu hələ   1907-ci ildə təxmin etmişdi: "Bilmiyorum 
bizim bu Qafqazda və bilxassə Tiflis şəhərində nə hal var ki, burada hər yerindən 
qalxan "millətin qabağa getməməsini" müsəlmanların əlifbasına, imlasına isnad 
edərək onların başına gətirdikləri  oyun  qalmıyor. Mirzə Fətəli, Mirzə Rza,  
qospodin Şahtaxtınski  həp Tiflisdə  duruyorlar!.. Üç yüz milyon islamın əlifbasını, 
altmış, yetmiş milyon türkün imlasını... türkün, islamın mərkəzindən uzaq olan 
yuvalardan, birdən dəyişmək istiyorlar!"
123  
1926-cı il martın 5-də Azərbaycan Yazıçılar Cəmiyyətinin iclasındakı 
çıxışında Əli bəy deyirdi: "Bundan iyirmi sənə əvvəl burada çalışdığımız zaman 
ədəbiyyatımızın geridə qaldığını buna ətf etmişdim  ki,  biz nümunə olaraq həp 
Şərq asarını intixaz ediyoruz. Binaənəleyh Qərbə təvəccöh lüzumuna qail oldum. 
Mən nə ədib, nə də şair idim. Fəqət, Qərb asarını nümunə edərək göstərə bilərdim 
57 
 
ki, bu yolda bir az çalışdım. Ağac əyri idi. Əks cəhətinə ikmal lazım idi ki, 
düzəlsin. Vaqiən, ağac düzəldi. Bir də yüksəlməsi icab edirdi. Xəta edərək zənn 
etmişdim ki, doğrudan-doğruya yüksəyə müraciət etməyə kafidir. Xeyr, əvvəla 
aşağılara enmək lazım idi. Bunu məndən sonrakılar yapdılar. 
Bir gün sokakda bir çocuq gördüm, topla oynayırdı. Topu yuxarı atdıqca top 
dönüb aşağı düşürdü. Fəqət, topu əvvəl yerə vurduqca top əqibincə yüksəliyordu. 
Əsatirdən məşhur bir hekayəni xatırladım: bir pəhləvan, əsatiri bir pəhləvan 
digər pəhləvanlarla güləşdikcə onlar bunun arxasını daim yerə vurur, amma onu 
yenə bilmir, nəhayət, özləri məğlub olub tələf olurdular. O pəhləvanla güləşməyə, 
boğuşmağa hazırlaşan yeni bir pəhləvan bu halın hikmətini bir filosofdan soruşdu. 
Filosof dedi ki, yer o pəhləvanın anasıdır. Arxası yerə gəldikcə o, yerdən qüvvət 
alır və rəqibini məğlub edir. Onu yenmək üçün ayaqlarını yerdən üzməli, sonra 
havaya qaldırıb, havada boğmalıdır. Həqiqətən pəhləvanın ayağı yerdən kəsilincə 
tələf olub getdi! 
Ədəbiyyat da böylədir. Xalqa enmədikcə yüksəlməz! Əvvəla xalqa, 
köylüyə, əmələyə, vəlhasil böyük kütləyə qədər enməli. Sonra bunlarla bərabər 
yüksəlməyə çalışılmalıdır. Böyük ədiblər, böyük alimlər, filosoflar çoxluq içindən 
çıxa bilər, yoxsa tək-tük yüksəlməz..."
124
 
Abdulla Şaiq onun bu sözlərinin uğursuz bir təsnifatını aparıb belə yazırdı: 
"Əlibəy Hüseynzadə bu nitqində öz səhvini başa düşdüyünü, ədəbiyyatımızı dərə-
təpəyə saldığını etiraf edirdi".
125
 
Əziz Mirəhmədov isə "dönə-dönə uğursuz addımlar atmış mütəfəkkir 
sənətkar bu sözlərlə ömrü boyu bir çox məsələdə "xəta edib" yanıldığını boynuna 
alırdı: siyasətdə, ədəbiyyatda, mətbuatda, fəlsəfədə" — deyir və əlavə edirdi: 
"Qurultaydakı nitqindən, sovet mətbuatında çap olunmaq üçün söylədiyi sözlərdən 
isə aşkar duyulur ki, professor keçmiş səhvlərini dərk etməyə başlayıb, öz ömür və 
sənət yolu üçün dərin peşimançılıq hissləri keçirməkdədir".
126
 
Mirəhmədov "Azərbaycan Molla Nəsrəddini" kitabında yazırdı: 
"Hüseynzadənin başçılıq etdiyi ədəbi-jurnalist cərəyanının çox keçmədən 
məğlubiyyətə uğramasında Məmmədquluzadə və jurnalının da böyük rolu olduğu 
məlumdur. Bunu Türkiyəyə köçərkən Tiflisdə "Molla Nəsrəddin"in redaktoru ilə 
söhbətində, habelə, sovet dövründə Bakıdakı bir nitqində Hüseynzadə özü etiraf 
etmşdi. 
Əli bəyin Bakıdan gedərkən Mirzə Cəlillə görüşməsi və Bakıdakı nitqi 
arasında 16 illik bir müddət var. Müəllifin dediyindən belə anlaşılır ki, etdiyi işlərə, 
tutduğu yola, yazdıqlarına görə Əli bəy 16 il sərasər peşimançılıq hissi keçirib. 
Ancaq onun Bakıdan gedərkən Mirzə Cəlillə görüşüb söhbətləşməsini 
Məmmədquluzadənin özü Əli bəyə böyük ehtiramla qələmə almışdı: "Məlum olur 
ki, bu cür asan "Molla Nəsrəddin" dilini də yazmağı bacarmalıdır. Necə ki, bu sözü 
mən ilk dəfə ədibi-möhtərəm Əli bəy Hüseynzadədən eşitdim. Əli bəy Bakıdan 
axırıncı dəfə Türkiyəyə köçüb gedən vaxt Tiflisə gəldi ki, buradan Batuma getsin. 
58 
 
Tiflisə idarəmizə də təşrif gətirdi. Xoş-beş... Söhbət dildən düşdü və möhtərəm 
ədibimiz mənə belə dedi: "Yaxşı yazırsınız". Mən Əli bəyə ərz etdim ki, onun tək 
bir şəxsdən eşidilən bu sözü mən "havayı" danışılan sözlərin cərgəsinə qoya 
bilmərəm. Çünki Əli bəy Hüseynzadə kimi bir yazı ustadı mən tək bir cavan 
yazıçıya yazı barəsində dediyi sözü mən ciddi bir söz hesab edəm gərək. Əli bəy 
mənə dediyi sözü təkrar və təsdiq etdi və həmişə adət etdiyi kimi, başını aşağı salıb 
guya öz-özünə genə dedi: "Açıq yazmağı da bacarmaq lazımdır".
127
 
İsmayıl bəyin nəvəsi Cəmilə Hüseynzadə 1926-cı ildə qohumları ilə 
görüşən Əli bəyin İsmayıla dediklərini atası Şəmsəddin Hüseynzadədən eşitdiyini 
bildirir. Əli bəy son görüşlərində İsmayıla vəziyyətin yaxşı olmadığını hiss 
etdiyini, ailənin təhlükəsizliyni nəzərə alıb bir daha onlara məktub yazmayacağını 
bildirmişdi. Bu isə göründüyü kimi, səhvlərin etiraf olunması deyildi. Əli bəy 
"həqiqəti" buradakı qohumlarının təhlükəsizliyini təmin etmək üçün "etiraf" 
etmişdi. 
 
* * * 
 
Əslində ailə üzvləri ilə, qardaşı İsmayılla görüşmək istəyini Əli bəy 
Hüseynzadənin 1926-cı ildə Bakıya gəlişinin xüsusi səbəblərindən biri kimi də 
anlamaq olar. Doğrudur, o, bura Türkoloji qurultayın işində iştirak etmək üçün 
gəlmişdi. Ancaq bir il əvvəl - 1925-ci ilin 25 yanvarında İsmayıl bəy İstanbula — 
Əli bəyə göndərdiyi məktubda yazırdı: "Əcəl məni təqib edir. Kaş görüşməyimizə 
mane olmayaydı. Müxtəlif səbəblərdən mənim oralara gəlməyim çətindir. Sən isə 
tətil vaxtlarında ailə üzvlərinlə gəl ki, görüşə bilək". Türkoloji qurultayın Bakıda 
keçirilməsi isə Hüseynzadəyə uzun illər boyu ayrı düşdüyü ailə üzvlərinə, 
doğmalarına bir neçə günlüyə baş çəkmək, onlarla bir yerdə olmaq üçün imkan 
verirdi. 
 
* * * 
 
Əli bəy Hüseynzadə Bakını 1926-cı ilin 25 martında cümə günü tərk edib. 
Odessaya gəliblər və saat 5-ə iyirmi dəqiqə qalmış gəmi ilə İstanbula yola 
düşüblər. Bu, Əli bəyin Bakıdan son gediş tarixidir: 25 mart 1926-cı il. 
 
* * * 
 
Əli bəy Bakıdan qayıtdıqdan az müddət sonra - 1926-cı il may ayının 4-də 
İstanbul Universitetinin müdərrisliyinə (professor) seçilmişdi ("Bioqrafik müxtəsər 
məlumat")... 
 
59 
 
1926-cı il. 
Əli bəy İstiqlal məhkəməsi qarşısında  
 
1926-cı il 26 avqust. Əli bəy Türkiyənin İstiqlal məhkəməsi qarşısındadır. 
Hakimin suallarına cavab verir. Ölkədə Atatürkə sui-qəsd cəhdi olub. Onu da digər 
əski ittihadçılar kimi Qara Kamalla əlaqələrdə şübhəli bilirlər. 
Tarix, qəribədir ki, Əli bəyə qarşı heç vaxt ədalətli davranmayıb. Amma heç 
bir davasında da Əli bəy məğlub olmayıb. 
 
* * * 
 
Əli bəy İstiqlal məhkəməsinin qarşısındadır: "Mən Qazi Paşa həzrətlərinə 
hörmət və qiyməti daima izhar etdim... Mən Bakıda Qazinin mənqəbəsini nəşr 
edərkən bunlar burada sui-qəsd ilə məşğul imişlər. Mən nasıl aralarında ola 
bilərəm. Mən milliyyətpərvər bir insanam, türkəm". 
Bu sözlərin zahiri tərəfləri məlumdur. Ancaq altyapısı, Əli bəyin 
dediklərinin mahiyyəti düşündürücüdür. 
1926-cı ilin avqustunda İstiqlal məhkəməsi nə üçün qurulmuşdu? ...Əli bəy 
Hüseynzadə, sonrakı dövrün memuar yazan türkçülərindən (məsələn, Rza Nur) 
fərqli olaraq, xatirələrini yazmağa həvəs göstərməyib. Elə buna görə də dediyi 
sözləri sonradan təshih və şərh etmək imkanı olmayıb. Əli bəy 1926-cı ildə özünün 
milliyyətpərvər bir insan, bir türk olduğunu nə üçün yenidən xatırlatmalıydı? 
1. Əli bəy əslində onu demək istəyir ki, bir milliyyətpərvər Əli bəy Şeyx 
Səidin tərəfində necə ola bilər? Əli bəy heç Qazi Mustafa Kamala müxaliflik yapan 
Qara Kamala da münasibət bildirmir. Onun münasibətinin aspekti Şeyx Səidə tərəf 
yönəlib. 
2. "Mən Bakıda Qazinin mənqəbəsini nəşr edərkən bunlar burada sui-qəsd 
ilə məşğul imişlər". 
Məncə, Əli bəyin ədalət divanı qarşısına çıxarılmasından daha çox 
məhkəmədə dediyi bu fikirlər maraqlıdır. 
Diqqət yetirin, o, "Bakıda Türkoloji qurultayda iştirak edərkən", demir, 
deyir ki, "Mən Qazinin mənqəbəsini Bakıda nəşr edərkən bunlar burda sui-qəsd ilə 
məşğul olublar..." 
Sonra isə məhkəmə salonundan Hüseynzadəni alqış sədaları altında azad 
etmişdilər. Düşündürücü olan onu məhkəmə salonundan ehtiramla yola salmaları 
deyil. Dediyi bu bir-iki kəlmə sözdür. 
Əli bəy 1926-cı ildə "Mən milliyyətpərvər bir insanam. Mən bir türkəm" 
sözləri ilə Atatürk — Şeyx Səid ixtilafında Qazinin tərəfini saxlayırdı. 
Bakıda Əli bəy Qazi Mustafa Kamal Paşanın kitabını nəşr etməyb. Bakıda 
1926-cı ildə "Kommunist" qəzetinin himmətilə
128 
Əli bəy Hüseynzadənin "Qərbin 
60 
 
iki dastanında türk" kitabı nəşr olunub. Deməli, bu kitaba həm də Əli bəyin 
məhkəmədə dediyi həmin sözlərin işığında yenidən nəzər salmaq zəruridir. 
Kədərli təəssüflər doğuran hallardan biri də Əli bəyin əlyazmalarının 
aqibətidir. Məncə, Hüseynzadənin əsərləri əlyazmaların əsasında tədqiq edilsəydi, 
bir çox məsələlərə, o cümlədən "Qərbin iki dastanında türk" əsərinin 
mündəricəsinə, əsərin gizli siyasi dərinliklərinə və qaranlıq məqamlarına aydınlıq 
gətirilə bilərdi. Mətnin şərhi Əli bəyin yazı üslubunda az qala həlledici amil olaraq 
təzahür edir. Bütün yazılarında şərhlərə, izahlara geniş meydan verən Hüseynzadə, 
inanmaq olmur ki, "Qərbin iki dastanında türk" kimi çoxqatlı, polifonik quruluşa 
malik olan bir əsərin aşkar görünən mətnaltı məna yükünün anlamını oxucunun 
öhdəsinə buraxmaqla kifayətlənəydi. 
Əli bəyin bu əsəri "Qazinin mənqəbəsi" adlandırması da təsadüfi deyil. 
Məncə onu iki versiyada — Əli bəy Hüseynzadənin ədəbi və Atatürkün siyasi 
versiyasında oxumaq zəruridir. 
 
* * * 
 
"Qərbin iki dastanında türk" əsərində belə bir fraza var: "Portəkizlilərə 
xidmət edən, fəqət bir az sərsəriyə bənzəyən və bəlkə də "faidəm nerədə isə 
vətənim orasıdır" deyənlərdən bulunan bu Mun Səid nami şəxs..." 
Əsərə şərh yazan O. Bayramlı Mun Səidin Xəlil Paşa olduğu qənaətindədir. 
Amma gizli siyasətlərin altını-üstünü bilən Əli bəy məhdud Azərbaycan davasının 
deyil, böyük türklük düşüncəsinin peşində olanlardan biriydi və 1926-cı ildə 
Bakıda nəşr edilmiş kitabında da o, məhz həmin illərin sözünü demişdi. "Qazinin 
mənqəbəsini" belə çatdırmışdı. Mun Səidin Xəlil Paşa olduğunu kim deyə bilər? 
Mun Səidin şeyx Səid olması daha yaxın ehtimal deyilmi? 
 
* * * 
 
İstiqlal məhkəməsində Ə.Hüseynzadənin sorğulanmasının şahidi olmuş 
Səməd Ağaoğlu yazır: "Qara Kamalla
*
 dostluğunun mahiyyəti sorulunca da heç 
çəkinmədən "mütənaim oluyordum (nemətlənirdim)" cavabını verdi. O, bunu 
söylərkən Qara Kamalla həqiqi dostluğunun səmimiyyəti dışında deyildi. Bu adamı 
bütün digər arkadaşları kimi ciddiyyətlə sevirdi. Fəqət üç kiçik çocuq, kəndisindən  
çox  gənc  bir qadın,   bir  qayınvalidə,   bir baldız, ayrılmaqları mümkün olmayan 
                                                          
* Qara Kamal Türkiyənin görkəmli siyasət adamlarından biridir. Bəzi mənbələrdə Qara Kamal 
Robespiyer, Trotski, Göbbelslə müqayisə edilir (S.Ağaoğlu). "İttihad və Tərəqqi" partiyasının milli 
iqtisad proqramını hazırlamışdı. Qurdurduğu anonim şirkətlər vasitəsilə xristian və musəvi azlıqların 
nəzarətindəki ticarət həyatını türkləşdirməyə çalışırdı. 1917-ci ildə Tələt Paşanın hökumətində iaşə 
naziri olmuşdu. İstiqlal məhkəməsi tərəfindən Qara Kamala qiyabi ölüm hökmü çıxarılmış və 
İstanbuldakı evində yaxalanacağını başa düşən Q. Kamal mənzilində intihar etmişdi - müəllif. 
 
61 
 
uzaq bir əqraba ilə bütün gəlir mənbələrinin tükəndiyi bir zamanda Qara Kamal 
ona yardım əlini uzatmışdı. Söylədiyi sözün əsl mənası bu idi. Amma bu mənanı 
elə kəlmələr, elə məzlum bir əda ilə anlatdı ki, İstiqlal məhkəməsi hakimlərinin 
sərt, acı üzləri acıyan bir təbəssümlə gevşədilər. Məhkum olması üçün heç bir 
səbəb yoxdu. Buna rəğmən onu bu aqibətdən qurtaran bəlkə də bu sözü, bu duruşu 
oldu".
129 
 
* * * 
 
Sadıq bəy Ağabəylinin İstiqlal məhkəməsindən üç ay sonra - 30 noyabr 
1926-cı ildə Nissadan Əli bəy Hüseynzadəyə yazdığı məktubda belə sətirlər var: 
"Qəzetdən xoşagəlməz hadisələri oxuyanda ağlıma pis fikirlər gəldi və bu, məni 
çox narahat etdi. Sənin məktubun isə məni sakitləşdirdi və sevindirdi ki, sən və 
bütün ailən sağ və salamatsınız". 
 
1928-ci il 
 
1928-ci ildə Əli bəy elmi fəaliyyətinin başqa — fərqli bir tərəfi ilə təzahür 
edir. Dahi şotland alimi və filosofu Adam Smitin 1776-cı ildə yazdığı və Parisdə 
1881-ci ildə nəşr olunmuş "Sərvəti-miləl" ("Təbiətin tədqiqi və millətlərin 
zənginliyinin səbəbləri" - A.T.) əsərini fransızcadan tərcümə edir. Əlyazma nüsxəsi 
Əli bəyin qızları tərəfindən Türkiyənin Anabilim kitabxanasına hədiyyə verilmiş 
tərcüməni mütaliə etdikcə bu nadir kitab Hüseynzadənin iki xüsusiyyətini — həm 
böyük bir siyasi iqtisad alimi və həm də mükəmməl bir fransızca mütəxəssisi 
olduğu qənaətini doğurur (Əli bəy tərcümə zamanı fransız mətnində çoxlu 
düzəlişlər edib. Məsələn, "Fransızcada yanlışlıqla hausser yerinə baisser 
denmişdir" və s...) 
Yenə də 1928-ci ildə Kamal Cənabla birlikdə Əli bəy Hüseynzadə elmi 
mündəricəsi etibarilə bu gün də çox nadir və əhəmiyyətli olan "Ensieklopedik tibb 
lüğəti"ni yazır. Xatırladım ki, ensiklopediyanın təkcə "A" hərfi ilə başlayan qismi 
600-ə yaxın tibbi termini ehtiva edir. 
Əli bəyin "Ensiklopedik tibb lüğəti" barədə qismən təsəvvür yaratmaq üçün 
kitabdan bəzi maddələri təqdim edirəm: 
Anomali: (fr.Anomalie) yaradılış yanlışı, təbiət xilafı, "qələti-təbiət", İnsan 
əlinin altı barmağı, və ya doğuşdan safen daxilində husyenin tək olaraq bulunması 
(monorchidie) bir anomalidir. Anomalilərin tədqiq və mütaliəsi teratoloji elminə 
aiddir... 
Əziz Bəy (Kırımi): (Əziz İdrisi). Kırımlı ləqəbiylə məşhur təbib və 
professor ki, İstanbulda məktəbi-Tibbiyyəyi Mülkiyənin və Cəmiyyəti-Tibbiyyəyi-
Osmaniyyənin qurucularından olub 1234-cü ildə mərhum olmuşdur. Kimyayi-
Tibbi, Əmrazi-ümumiyyə və sairə kimi əsərləri vardır. Əziz bəyin türklüyə və türk 
62 
 
təbabətinə ən böyük xidməti tibb tədrisinin fransızcadan türkcəyə çevrilməsindədir. 
Bunun lüzumunu İkinci Sultan Mahmud da hiss etmişdi, fəqət ətrafında müşkülat 
çıxaranlar çox idi. Tibbin türkcə tədrisi qabil olub-olmadığını müzakirə və nəticədə 
bir qərar ittihaz etmək üçün, Əziz bəyin iştirakı ilə Cəmiyyəti-Tibbiyyəyi-
Osmaniyyə üzvlərinin keçirdiyi tarixi iclas haqqında Rza Təhsin "Mirati-
Tibbiyyə"sində belə məlumat verir..." və s. 
Abühava: (f.Ab: su; hava) bir yerin iqlimi şəraiti-səhiyyəsinin məcmusuna 
verilən ism (fr. Contition climaterique). Məsələn: İstanbul abühavası ilə də 
məşhurdur. 
 
Hər mizaca mutədil abü havası saz-kar. 
(Füzuli) 
 
Afoni: (fr. Aphonie, yun.a nefy edatı:phone: səs). Səs itikliyi, fakdi-savt. 
Tasavvut üzvünün (orqane de la phonation) felc, yara və sairə kimi bir pozuqluğu 
dolayısı ilə səsin kamilən qeyb olmasından, çıxa bilməməsindən ibarət mərəzi-
arizə. Bunu səs qısıqlığı və ya səs pozuqluğu (raucite) ilə qarışdırmamalıdır"... 
 
1930-1940-cı illər 
 
1933-cü ilin iyul ayında Əli bəy Hüseynzadə Türkiyənin maarif naziri dr. 
Rəşid Qalibin əmrilə bir il müddətində yeni iş yeri tapana qədər aylıq maaşı 
saxlanılmaqla təqaüdə çıxarılmışdır. Təqaüdə çıxarılması ilə əlaqədar ona 
göndərdiyi məktubda maarif naziri Rəşid Qalib "uzun illərdən bəri həyatını 
məmləkətə münəvvər yetişdirməyə vəqf etmiş və çox zaman zorlu şərait içində 
böyük hizmətlər görmüş olan zatialilərinin" — Əli bəyin xidmətlərini də qeyd 
etməyi unutmamışdı. 
 
* * * 
 
Türkiyədə soyadı haqqında qanun qəbul edilərkən Əli bəy 1934-cü ildə 
Turan soyadını götürdü. "Turani adından nisbət "i"sini qaldırıb bunu kəndimə 
soyadı olaraq seçdim. "Turani" ləqəbini 1904-cü yılında "Türk" qəzetəsindəki 
türklük, türkçülük üzərinə yazdığım bitülərdə (məqalələrdə), düzgülərdə 
kullanmışdım".
130
 
Beləliklə, tariximizdə Akçuranın dediyi kimi, ilk Turani olan Hüseynzadə 
həm də 1934-cü ildə Türkiyə hüdudlarında Turan adına rəsmi status verərək onu 
soyadına çevirir. 
Xatırladım ki, Əli bəy Hüseynzadə soyadı olaraq zadə, li, gil, oğul kimi 
sonluqları qəbul etmirdi. Çünki "zadə" hər şeydən öncə farscadır və zadəganlığı 
xatırladır... "Oğul" ataya intisabla soya intisabı qarışdırır. Eyni problem lı ədatında 
63 
 
da var... Burada bir məhəllə, bir şəhərə intisabla bir ailəyə intisab qarışır... Türkcə 
izafət ədatı olan in-ə gəlincə bu da adı başda olsaydı, bir dərəcəyə qədər kullana 
bilərdi. Sona gəlincə dəyərini itirir. Toyğarın Məhməd nə isə, amma Məhməd 
Toyğarın pək tühaf oluyor. Sübhinin Həmdullah, Hüseynin Əli deyəməyiz..." 
Azərbaycanda işlənən gil təbiriylə, bunun İstanbul şivəsində qarşılığı olan lər 
haqqında Əli bəyin şərhi belədir: "Gil nəsəbə, dədələrə dəlalət etmir. Ancaq bir 
ailənin həyatda olan üzvlərindən ən mühüm bir simanı alaraq bunun adını bütün 
əqrabaya yayır. O halda soy kimi mənalı bir kəlmənin yardımına baş vuracağız. 
Soy kəlməsi irq, nəsəb, sülalə, babalar, nəvələr, əqraba kimi bir çox mənalar ifadə 
edər. Bu halda mənim adım Hüseynsoyu, yaxud Hüseynsoylu olacaq. Fəqət bu soy 
sözü gizli qalmaq şərtiylə müxtəsərliyi tərcih ediyorum".
*
 
 
* * * 
 
1930-cu illər həm də Əli bəy Hüseynzadənin dilinin sürətli şəkildə turançı 
düşüncə sistemini ehtiva etməsi kimi maraqlıdır. Artıq Əli bəy Ulu Tanrı 
ifadəsindən də irəli gedərək yaradanın əski türkcədəki daha qədim versiyalarından 
olan Oğan kəlməsini işlədir. Peyğəmbər əvəzinə Yalavac, metod əvəzinə oran, şair 
əvəzinə ozan, saz əvəzinə çoğur-çökür, hökumət yerinə törü və s. sözlərdən 
istifadə etməyə başlayır. 
 
* * * 
 
Əmisi oğlu general Sadıqpaşa Ağabəyzadənin 1923-cü ilin 18 avqustunda 
Əli bəyin 23 iyul tarixli məktubuna yazdığı cavabında isə belə bir məqam var: 
"Sənə Ankarada "Təlif və Tərcümə" heyətinin
**
 sədri vəzifəsinin təklif edilməsi 
                                                          
* Hüseynzadənin soyadı haqqında mülahizələrini təqdim edərkən onun Həmdulla Sübhinin sorğusuna 
1925-ci ilin sentyabrında yazdığı şərhlərə istinad etdik — müəllif. 
** Bu barədə dəqiq olmayan belə bir qənaət də var: "Atatürk hakimiyyətə gələndən sonra Ə.Hüseynzadə 
Ankaraya dəvət olunur. 1923-cü il iyulun 23-də Milli Maarif Nazirliyinin "Təlif və Tərcümə" 
komissiyasında tərcüməçi vəzifəsinə təyin olunur və ona ingilis iqtisadçısı Adam Smitin "Millətlərin 
sərvəti" əsərinin tərcüməsi tapşırılır. Lakin bu əsər kitab kimi dövlət mətbəəsində çap edilərkən, əlifba 
inqilabı ilə əlaqədar əsərin nəşri dayandırılmışdır". (Ə.Hüseynzadə "Seçilmiş əsərləri" "Çaşıoğlu" — 
2007, səh.18). Bu qeydlərdəki bəzi məqamlara aydınlıq gətirilməlidir:  1) 1923-cü il iyulun 23-ü Əli 
bəyin hər hansı bir vəzifəyə təyin olunmasının tarixi deyil, ona sədr vəzifəsinin təklif edilməsi barədə 
Sadıq bəy Ağabəyzadəyə yazdığı məktubun tarixidir. 2) O, tərcüməçi vəzifəsinə təyin olunmamışdır, 
ona sədr vəzifəsi təklif edilmişdir. 3) Hüseynzadə A.Smitin xatırlanan əsərini 1928-ci ildə tərcümə 
etmişdir. Bu barədə yuxarıdakı fikri Hilmi Ziya Ülken "Türkçülügün və türk sosializminin babası Ali 
Turan" məqaləsində belə təqdim edir: "Adam Smitin "Millətlərin zənginliyi" əsərini Maarif Vəkaləti 
Təlif və Tərcümə heyətinin istəyi üzərinə tərcümə etmiş, fəqət əsər dövlət mətbəəsində basılırkən hərf 
inqilabı üzündən  yarım  qalmışdır".  Hüseynzadənin özü isə bunu belə xatırladır: Tərcümə etdiyim 
Adam Smitin "Sərvəti miləl" əsəri hüquq fakültəsinin təqdirnaməsinə haiz olaraq Dövlət mətbəəsinə 
verilmişdir. Fəqət, hərf inqilabı dolayısıyla basılması indiyə qədər geri qalmışdır" — müəllif. 
 
64 
 
məsələsinə gəldikdə onu deyə bilərəm ki, o iş tamamilə sənə uyğundur və maddi 
baxımdan indiki işindən çox-çox sərfəlidir".
131
 Lakin Əli bəy həmin məktubdan 
sonra qələmə aldığı "Bioqrafik müxtəsər məlumat" yazısında bu barədə məlumat 
vermir. O, işləmək üçün İstanbuldan heç vaxt Ankaraya köçüb getməyib. 
(Xatırladım ki, Əli bəyə təklif olunan və hansı səbəblərdənsə qəbul etmədiyi həmin 
vəzifədə əvvəllər Ziya Gökalp çalışmışdı). 
Əli bəy Ankarada işləməyib və yaşamayıb. 28 aprel 1925-ci il tarixdə 
Əlimərdan bəy Topçubaşovun Əli bəy Hüseynzadəyə yazdığı məktubdan öyrənirik 
ki, Əli bəyin həmin ərəfələrdə səhhətində problem olub və o, bir müddət Ankara 
yaxınlığındakı bir kənddə dincəlib. Kənddə dincəldiyi müddətdə görüşdüyü 
adamlardan biri də Əhməd bəy Ağaoğlu olub.
132
 Tədqiqatçılarının bəziləri onun 
Mustafa Kamal Atatürk hökumətində bir sıra mühüm vəzifələrdə çalışdığını 
bildirirlər.
133
 Ancaq bu fikrin də etibarlı əsası yoxdur. Əli bəy heç vaxt, heç bir 
ölkədə, o cümlədən çox sevdiyi Türkiyədə hakimiyyət məqamlarında təmsil 
olunmayıb. 
Onu da xatırladım ki, bu illər barədə danışan tədqiqatçıları bir qayda olaraq 
Əli bəyin artıq əməkli, sakit bir həyat sürdüyünü yazırlar, onun yaradıcılıqla guya 
çox az məşğul olduğunu bildirirlər. Ancaq məsələ heç də bu qəbildən deyil, bunun 
psixoloji-mənəvi aspekti var. Əli bəyin düşüncələrini, həyat mübarizəsini diqqətlə 
izləyənlər  bir  həqiqəti   mübaliğəsiz  qəbul  etməlidirlər. Onun ideallarının, 
məfkurəsinin son rəmzi obrazı Qazi Mustafa Kamal Paşadır. Doğrudur, Əli bəy 
otuzuncu illərdə az yazıb. Ancaq artıq uzun, davamlı, sabit davası, mübarizəsi öz 
bəhrəsini vermişdi. Meydanda ən böyük əsər - Türkiyə Cümhuriyyəti və Atatürk 
vardı. 1938-ci  ilə  qədər — Atatürk dünyasını dəyişənəcən  Əli  bəy fəaliyyətdədir. 
1938-ci ildən sonra Atatürkün ölümü Əli bəyi gerçək bir təziyadara çevirmişdi. 
Ömrünün lap son anınacan Hüseynzadə Atatürkün xiffətini çəkdi. 
 
Gözələ aşiq idi,  
Sevgilisiydi vatan.  
Şimdi o yüksək Qazi  
Qəribi-hüsni-Canan. 
 
Əli bəy Hüseynzadənin mətbuatda dərc olunmuş son yazısı "Afət qarşısında 
şair, alim və gənclik" şeri oldu. Şeir Ərzincanda baş vermiş zəlzələyə və Qızılaya 
ithaf edilmişdi. 1940-cı ilin 15 yanvarında "Tan" qəzetində dərc olunmuş şerin ilk 
misraları mistik bir xəbərçiyə bənzəyirdi: 
 
Ərzincanda bir quş var  
Dalda yuva arıyor.  
Qanadından qan sızar  
Dərdə dəva arıyor. 
65 
 
 
Gördü fəci bir ölüm  
İraq yerdən gələn var.  
Üzərində kəfən: Qar,  
Ya rəbb, nədir bu zülüm? 
 
Şeri bütövlükdə mütaliə edib əslində belə bir qənaətə gəlmək olur ki, burada 
ifadə olunan fikirlər bütün həyatı boyu təlqin etdiyi milliyyətçi əxlaqın yekun 
sözləri və Əli bəyin vəsiyyətiydi. 
Zəlzələ baş verib, ozan, geoloq, memar, tarixçi, qızılay, gənclik zəlzələyə 
münasibət bildirir. Geoloqa görə bu təbiətin gözlənilən bir hadisəsidir. Dünya 
dəyirmidir, mərkəzi atəş buxarıdır. Memara görə tikilən evlərin inşa tərzi 
bərbaddır, təməl sağlam deyil. Tarixçiyə görə günahkar istibdad dövrüdür. 
Geotexniki tədqiqlər aparılmadan evlər vulkanik ərazilərdə tikildiyi üçün zəlzələyə 
davamlı deyil. Qızılay bu darmacalda günahkar axtarmağın əleyhinədir. "Yardıma 
qoşmaq lazımdır" — deyir. Gənclik isə zəlzələni yurdun ortaq dərdi kimi görür. Bu 
isə şairin — Əli bəyin mövqeyidir: 
 
Ölən öldü, dirilməz,  
Sağı qurtarmağa bax.  
Viran evlər düzəlməz,  
Yeni yurd qurmağa bax.  
Modern olsun, dayansın,  
Sarsıntıya, yanğına;  
Yıxmasın, uçurmasın  
Zəlzələ, sel, fırtına.  
Yaşasın ulu millət.  
Yüksək Kamal ülküsü  
Yaşasın Cümhuriyyət... 
 
Ölümqabağı bunu yalnız Əli bəy kimi böyük bir şəxsiyyət yaza bilərdi. 
Zəlzələ öz yerində. Əslində söhbət dünyanın siyasi silkələnməsindən, siyasi 
zəlzələlərdən, sel və fırtınalardan gedirdi. Atatürk ölmüşdü. Əli bəy Türkiyənin 
taleyindən narahat idi. Yüksək Kamal ülküsünün, Cümhuriyyətin yaşamasını 
istəyirdi. 
1930-cu illərdə yazdıqlarının böyük əksəriyyəti — xüsusən şeirləri - 
Mustafa Kamala həsr olunub. Bu illərdə rəssam Əli bəy həm də Atatürkün 
portretini çəkib. 
 
* * * 
 
66 
 
Tibb professoru Əli bəy Hüseynzadə 1933-cü ildə "Siflomani və frəngiyə 
dair bilgilərimizin tarixindən bir nəbzə"
134
 əsərini dərc etdirir. 
 
* * * 
 
İctimai fəaliyyətini isə lap sonacan davam etdirən Əli bəy Hüseynzadənin 
adı bu illərdə adətən böyük təsisatların qurucuları sırasında çəkilir. 
Əli bəy böyüklük, birincilik davasında olmayan nadir şəxsiyyətlərdən 
biriydi. Onun bir alim, bir həkim olaraq fəaliyyəti də, bədii yaradıcılığı da, şairliyi, 
rəssamlığı da məfkurəsinin dışarıya çıxmış təcəssümü kimi maraq doğurur. 
Ömrünün son dörd ilində Hüseynzadə iki rəsmi və genişmiqyaslı tədbirdə iştirak 
edib: 1936-cı ildə Üçüncü Türk Dil Qurultayında, 1940-cı ildə isə Dəri və Zöhrəvi 
Xəstəlikləri Cəmiyyətinin təsis yığıncağında. 
 
* * * 
 
Əli bəy Hüseynzadə ilə əlaqədar faktların kifayət qədər qıt olduğu bir 
dövrdə — 1970-ci ilin 5 sentyabrında yazdığı və sonralar demək olar ki, bütün 
verdiyi məlumatların yüzdə-yüz həqiqət olduqları təsdiqini tapan qeydlərində 
Şəmsəddin Hüseynzadə Əli bəyin Paris Akademiyasının üzvü olduğunu bildirir. 
Bunu təsdiq, yaxud təkzib edəcək sənədin olub-olmadığı məlum deyildir... 
 
Müasirləri onu belə səciyyələndirir 
 
Hüseynzadə Əli bəy "bəyaz saqqallı, pəmbə üzlü, gözəl gözlü... Həyatında 
az qızan, daha az da heyrət edən, ağır, sakit adam" idi (S.Ağaoğlu). 
"Sabahları üzünü qırxması bir saat, geyinməsi iki saat sürərdi" (S. Ağaoğlu). 
Əli bəy "sülh və sükun, anlaşma və ahəng tərəfdarı" idi (Yusuf Akçura). 
Daim düşünür və "tənhalığı sevirdi" (A. Cövdət). 
"Yaradılış etibarı ilə filosof təbiətli, dərvişməşrəb" idi (İstanbul seririyatı, 
2-cild). 
"Bitkilərə qarşı böyük sevgisi səbəbiylə, evinin bağçası adətən botanik 
serası idi. Fakültə bağçasında çiçək açmış bir bitkinin önündə dəqiqələrcə durub 
onu sevgi ilə seyr edər, kiçik mişarıyla qurumuş budaqları kəsərdi" (Cavad 
Sarğın). 
"Evinin bağçası böyük bir botanik bağı halındaydı. Təbiət elmlərinə və 
təbiətə olan sevgisi nəzəri olaraq qalmazdı. Günlərinin bir qismini bağçada 
yetişdirdiyi çiçək və bitki ləklərinin içində keçirir, müsafirlərinə bunları göstərir, 
hər biri haqqında latınca adları ilə ətraflı izahlar verirdi (H.Ziya). 
"Süleymaniyədəki evdə çeşidli heyvanlar — toyuq-cücə, pişik, göyərçinlər 
və s." bəsləyərmiş (S.Turan). 
67 
 
"Danışmağa başladığı zaman hekayələri, xatirələri, şakaları, fıkraları, iynəli 
atmacalarıyla qarşısındakıları heç yormadan dinlədərdi" (S. Ağaoğlu). 
"On doqquzuncu yüzilin qərbli elm adamları tipində, orta boylu, narın, 
üzünə çox gözəl bir ifadə verən bəyaz saqqallı..." (Hilmi Ziya Ülken). 
Əli bəy Hüseynzadə ailənin yeyəcəyini tədarük etmək üçün adətən balıq 
bazarına gedərmiş. 
Yeyəcəklərdən daha çox badımcandan hazırlanmış xörəklərə üstünlük 
verərmiş (qızı Feyzavər). 
Əli bəy Hüseynzadənin də qardaşı İsmayıl Hüseynzadə kimi gözləri mavi 
olub. Hüseynzadələr nəslində kişilərin boyu adətən 1,74 olur. Əli bəyin də bu 
boyda olduğunu atası Ş. Hüseynzadənin və Əli bəyin qızları Saida və Feyzavərin 
söhbətinə istinad edərək Cəmilə Hüseynzadə deyir. 
 
1940-cı il 17 mart. Əli bəy Hüseynzadə dünyasını dəyişdi 
 
Ömrünün sonlarında Əli bəy Hüseynzadə İstanbulda Üsküdarın Ehsaniyyə 
məhəlləsində yaşayır. Və 1940-cı il mart ayının 17-də bazar günü buradakı evində 
də dünyasını dəyişir. Ev Əli bəyin deyildi. Türkçülüyün dahi qurucularından biri 
Əli bəyin Türkiyədə öz evi, mülkü olmayıb. Uşaqlar Çağaloğlunda dünyaya gəlib, 
sonra Süleymaniyədə və Üsküdarda kirəkeş yaşayıb. Keçindiyi ev də bacanağı 
Kamal Muxtara
*
 məxsusdu. "İndi orada Mustafa Nevzat laboratoriyası yerləşir".
135 
 
* * * 
 
Ev Üsküdarda, İhsaniyyədəydi. Əvvəllər isə Əli bəygil Namik Kamalın 
əqrabası Hamid Salahorun Süleymaniyədəki evində yaşayıblar. Səlim Turanın 
bildirdiyinə görə, Hamid Salahor çox müasir düşüncəli bir insan olub. Atatürkün 
diş həkimi Hamid bəylə Əli bəy yaxın dostluq münasibətlərində bulunublar
**
. Əli 
bəy Hüseynzadəyə rus alimi V. Pavlovun yazdığı 3 yanvar 1932-ci il tarixli 
məktubdan anlaşılır ki, professor Hamid bəy "Türk ocağı"nın üzvlərindən olub.
136 
                                                          
* Kamal Muxtar 1923-cü ildə Əli bəyin baldızı Səadət xanımla ailə qurmuşdu. Əli bəyin bacanağı - 
professor Kamal bəy onun yaxın dostlarından olan Akil Muxtarın qardaşı idi. Akil Muxtar Türkiyənin 
böyük mütəfəkkiri və İstanbul Universitetinin tibb professorlarından olmuşdur. Türkiyənin ictimai 
həyatında çox ciddi nüfuz sahibi olan A.Muxtar xərçəng xəstəliyindən vəfat etmişdir. Akil Muxtarın 
həyat yoldaşının atası sonralar Gürcüstan KP MK-nın birinci katibi işləmişdi. Muxtarın qayınatasının 
kimliyini hələlik müəyyənləşdirə bilmədim — müəllif. 
** Əli bəy Hüseynzadənin Sadıq Ağabəyzadəyə yazdığı məktubdan Hamid bəyin 1939-cu ildə vəfat 
etdiyi bilinir; "Süleymaniyədəki əski ev sahibəsi Kərimə xanımın zevci, dişçi məktəbi professorlarından 
Hamid bəy bir kaç ay əvvəl, sizlərə ömür, mərhum oldu. Münasib görürsən qadıncığaza bir təziyətnamə 
yaz". Bu sonuncu məktubun üzərində başqa bir kədərli nişanə də var. Sadıq bəy 1939-cu ilin 9 
sentyabrında yazılmış məktubu 1940-cı ilin 31 martında aldığını bildirir. Yəni Sadıq Ağabəyli Əli bəy 
Hüseynzadənin son məktubunu alanda artıq Əli bəy 14 gündü ki, dünyasını dəyişmişdi. Sadıq bəy 
aprelin 7-də həyatda olmayan Əli bəyə cavab yazırdı — müəllif. 
68 
 
* * * 
 
Ölümündən altı ay əvvəl Sadıq bəy Ağabəyzadəyə yolladığı məktubda Əli 
bəy səhhətində problem olmadığını bildirir: "Bizi soracaq olursan, cümləmiz 
iyiyiz, sihhatteyiz, yalnız Ethiye bu yaz olduqca ağır böhranlar keçirdiyi üçün hələ 
yataqdadır. Bir türlü doğrulamadı, evdən bir tərəfə çıkamıyor".
137
 
Ədhiyə xanım 1939-cu ildən infarkt xəstəliyindən yatır və 1944-cü ildə 
dünyasını dəyişir. Ədhiyə xanım Əli bəydən 24 yaş kiçik idi.
*
 Ədhiyənin məzarı 
Əli bəyin başucundadır. 
 
* * * 
 
Atasının ölüm anını xatırlayan Saida T.Abdinlə söhbətində demişdi: "Mən 
lap yanındaydım öləndə... bacımın əri də bizdəydi, radioda bir şeylər anladırdılar, 
Hindistanda azadlıq hərəkatından söhbət gedirdi və bu azadlıq hərəkatına 
ingilislərin müdaxilə etdiyi söylənirdi, atam da hürriyyət tərəfdarı. Bacımın əri də 
ingilislərin tərəfini tutan bir adam idi. Atam coşqulu olaraq Hindistanın tərəfində. 
Bir az sonra mübahisə kəsilir. Səlim də üzünü qırxırdı. Atam onu güzgüdə görür və 
arxa-arxaya geri qayıdır, Səlim də güzgüdən görür ki, atasında bir dəyişiklik əmələ 
gəldi, qohumu çağırır, o da bizə söyləyə bilmir və atam yatağa uzanır və bir də 
gözümüzü açdıq ki, ölmüş..." 
Əli bəy belə tamama yetir. Hürriyyətin və hürriyyətpərəstlərin təəssübünü 
çəkərək dünyasını dəyişir. 
Əli bəy Hüseynzadə Qaracaəhməd məzarlığında Səlimiyyə təkkəsinin 
qarşısında, böyük divan şairi Nədimin yaxınlığında, ailə qəbrində dəfn edilib. 
P.S. Bir məsələni də unutmayaq. Bunu Əli bəyin qızı Saida Santur deyib: 
"İki çox mühüm dəftəri vardı.Onu itirdik. Tapa bilmədik. Birisi əski əlifbayla idi, 
birisi  yeni əlifbayla"
138
.  
 
Türkləşmək, islamlaşmaq, avropalaşmaq 
 
Tarix dönür, dəyişilir, müzakirələr isə bitmir. Türkləşmək, islamlaşmaq, 
müasirləşmək triadasının müəllifi kimdir, ideyanın təməl daşını kim qoymuşdur? - 
mübahisəsi kəsilmir, dəqiq ünvan tapılmır. Araşdırıcılarımızın bir qismi onun 
Cəmaləddin Əfqaniyə, bir qismi isə Yusuf Akçuraya məxsus olduğunu irəli sürür. 
Başqa birisi də Ziya Gökalpa aid olduğu qənaətinə gəlir. Mübahisələri diqqətlə 
                                                          
* Ə.H.Bayatın "Əli bəy Hüseynzadə" (İstanbul, 1998) kitabında "Hüseynzadə Əli bəyin ailə şəcərəsi" 
cədvəlində aşağıdakılar təshih edilməlidir. 1. Ədhiyə xanım 1947-də deyil, 1944-cü ildə vəfat etmişdir. 
2. İsmayıl Hüseynzadə 1866-cı ildə deyil, 1868-ci ildə anadan olmuşdur. 3. İsmayıl Hüseynzadənin 
Bəhram, Şəmsəddin, Sultan İbrahim və Firidundan başqa oğlu yoxdur. Şəmsi kimi təqdim olunan 
beşinci övlad Böyükxanımdır — müəllif. 
69 
 
nəzərdən keçirib dərhal belə bir nəticəyə gəlmək olur ki, bütün tərəflərin ümumi 
hədəfi Əli bəy Hüseynzadədir. Dartışma daha çox Əli bəyin ətrafında cərəyan edir. 
Əslində məsələ çoxdan çözülüb. Nəzəri prinsipin Cəmaləddin Əfqaniyə, Yusuf 
Akçuraya, yaxud Ziya Gökalpa aid oduğunu iddia edənlərə ən tutarlı cavabı 1924-
cü ildə Ziya Gökalpın vəfatı ilə əlaqədar yazdığı "Ziya Gökalp haqqında xatirə və 
mülahizələr" məqaləsində türkçülüyün böyük qurucularının ilklərindən olan Yusuf 
Akçuranın özü verirdi: "Türkləşmək, islamlaşmaq, müasirləşmək... türkçülərin 
fəaliyyətində bir vəchə mahiyyətini haiz olan bu üçlü ümdənin əsl atası 
Hüseynzadə Əli bəydir. Məhz siyasət sahəsində, biri digərinə zidd kimi görünən 
türklük, islamlıq, osmanlılıq siyasətlərinin, bu üç tərzi siyasətin, qabili təlif 
olduğunu Əli bəy iddia etmiş və "Füyuzat"ın 10 iyul ihtilalından əvvəl çıxmış 
nüsxələrindən birində "türklük, islamlıq və avropalılıq" qayələrinin məmzucən 
istehsalını tövsiyə eyləmişdi".
139
 1928-ci ildə də Yusuf Akçura həmin fikrində 
israrlıydı: "Əli bəyin üçlü düsturu, yaxşı tapılmış xoşbəxt əsaslardandır. Bu əsas, 
türk aləminin hər tərəfinə yayılmış və xüsusən Məşrutiyyətdən sonra İstanbulda 
çox işlənmişdir. Məsələn, Gökalp Ziya bəy "türkləşmək, islamlaşmaq, 
müasirləşmək" məsələsi haqqında bir çox yazılar yazmışdır".
140
 
Nəzəriyyə iyirminci yüzilin əvvəllərinə aiddir və onu türk cəmiyyətinə, türk 
ictimai fikrinə aşılayanlar isə bütün hallarda Əli bəyin çevrəsində hərəkət edirlər. 
 
* * * 
 
... Əli bəy qədər haqqı, xidməti unudulan, danılan başqa bir mütəfəkkir 
təsəvvürə gətirə bilmirəm. 
"Yaradılış etibarı ilə filosof təbiətli, dərvişməşrəb" olan Əli bəy Hüseynzadə 
gerçəkdən də öz sakit, təvazökar halı ilə düşüncələrdə çevriliş yaratdı. Milyonlarla 
insana sirayət edə bildi. Yüz ildir ki, türk dünyasının mənəvi problemləri onun 
yandırdığı çırağın işığında çözülür. 
"Türk hissiyyatı ilə mütəhəssis, islam diniylə mütədəyyin və Avropa 
mədəniyyəti-hazırasıyla mütəməddin" olmağa çağıran Əli bəy istisna olunarsa, ona 
qədər məsələni bu şəkildə düşünən və ifadə edən başqa biri yoxdur və elə buna 
görə də Əli bəy bu istiqamətdə birinci dahimizdir. Bütün türk dünyası miqyasında 
birinci dahi. Türk-İslam-Qərb dəyərlərinin sintezindən hasilə gəlmiş bir cəmiyyəti 
hazırlamaq ideyası ona məxsusdur. 
"Çirkablara daş atmalıdır, həm də doluncaya, yox edilincəyə, ortadan 
vücudları qaldırılıncaya qədər daş atmalıdır, mümkün qədər böyük daşlar 
atmalıdır, qayalar yuvarlatmalıdır. Daş, qaya kafi deyildir. Oraları tibbin tövsiyə 
etdiyi zəhərli-zəhərli mikrob öldürücü məvaddi-əfniyyə ilə doldurmalı, üzərinə neft 
qazı tökməli, sonra da atəş yağdırmalı, ta ki, üfunətindən, üzviyyatı-sariyyəsindən 
bir əsər qalmasın! Fədai lazımdır, fədai! Yuxarı sıçrayan murdarlıqlardan 
70 
 
qorxmayan fədai! Türk qanlı, müsəlman etiqadlı, firəng fikirli, Avropa qiyafətli 
fədai!" 
1907-ci il idi, XX yüzil türk dünyasının milli ideoloji düsturunu "Füyuzat" 
araçılığı ilə birinci olaraq Əli bəy Hüseynzadə beləcə bəyan edirdi. 
Türkləşmək, islamlaşmaq, müasirləşmək triadasını türk ictimai-siyasi 
fikrinə Əli bəy Hüseynzadə aşılayırdı. 
Bilirəm, mübahisə doğura bilər. Amma Əli bəyə münasibətdə ifrat 
biganəliyi bir anlığa da olsa sadə bir məhəbbətə dönüşdürsək bunun belə 
olduğunun fərqinə dərhal vararıq... 
 
* * * 
 
1914-cü il dekabrın 11-də M. Ə. Rəsulzadə "İqbal" qəzetində dərc etdirdiyi 
"Diyanət, milliyyət və məişət nöqteyi-nəzərindən kənd məktəbləri" məqaləsində 
yazırdı: "Mədəni yaşayış üçün üç əsas lazımdır: milliyyət, beynəlmilliyyət və 
əsriyyət. Milliyyətin rüknü ana dili, beynəlmilliyyətin əsası — din və əsriyyətin 
binası — əsrə hakim olan ülum və fünun ilə məhəllinə görə onun vasitəsi olan 
dillərin öyrənməsidir. 
Vaxtilə  möhtərəm  Əli  bəy Hüseynzadə əfəndi  "Füyuzat"da "islam 
əqidəli, türk qanlı və Avropa qiyafəli insan olalım" — demişdi ki, qəsdi də bu 
idi".
141
 
M.Ə.Rəsulzadə "Azərbaycan Kültür Gələnəkləri və Çağdaş Azərbaycan 
ədəbiyyatı" əsərində də üç ümdənin — əsasın Əli bəyə aid olduğunu birmənalı 
şəkildə etiraf etmişdi: "Beynəlmiləl demokratiya prinsiplərinə dayanaraq qurulan 
bu cümhuriyyət — mavi, qırmızı, yaşıl — üçrəngli bayrağıyla Azərbaycan kültür 
gələnəklərinin bir xülasəsini rəmzləndirirdi. Mavi rəng türklüyün, yaşıl rəng 
islamlığın, qırmızı rəng də çağdaşlığın əlamətiydi. Vaxtilə "Füyuzat" məcmuəsinin 
fazil mühəriri "Türk qanlı, islam imanlı və firəng fikirli olalım" demişdi; sonra 
türkçülüyün böyük filosofu Ziya Gökalp bu üç ümdəni daha elmi bir üslubla 
qullanmış və eyni şüar sonra "Açıq söz" qəzetinin  başlığı altında bulunmuşdur".
142
 
"Qafqaz türkləri" əsərində də M.Ə. Rəsulzadə mövcud qənaətini təsbit 
edərək yazırdı: "Gərçi "Füyuzat" məcmuəsi... türkçülük mövzusunu daha əvvəl 
tərvic eyləmiş, hətta mərhum Ziya bəyin sonralar "türk millətindənəm, islam 
ümmətindənəm və Qərb mədəniyyətindənəm" şüarı ilə ifadə etdiyi mənanı, 
Hüseynzadə Əli bəy "türk qanlı, islam imanlı və firəng qiyafəli olalım" formulu ilə 
bəyan etmişdi.
143
 
Məhəmməd Əmin Rəsulzadənin ətrafında mübahisə yaradılan problem 
barədə belə ciddi və aydın qənaətini bir kənara qoyub türkləşmək, islamlaşmaq, 
müasirləşmək düsturunun Əli bəyə aid olması ilə bağlı onun "Şəhərdə bəzi işi-gücü 
qurtarmışlar söz buraxıblar ki, guya Ə. Hüseynzadə şeyxülislam olacaq... belə 
xəbərə də inanmaq olar? Əli bəy haman Əli bəy deyil ki, a... diyordu "Avropa 
71 
 
qiyafətli olmalı"
144
 sözlərini misal gətirmək yalnız təəssüf doğurur. Çünki məhz bu 
sözlərində Əmin bəy milli düstur barədə deyil, tamam başqa mətləblər haqqında 
danışırdı. Amma yuxarıda da göründüyü kimi, "Türkləşmək, islamlaşmaq, 
müasirləşmək" triadasının Əli bəyə məxsus olması barədə Rəsulzadə açıq və aydın 
bir mövqedəydi. 
Mirzə Bala Məmmədzadə yazırdı: "İslam ümməti (milləti) dövründən (yəni 
hər kəsin özünü yalnız müsəlman hiss etdiyi və türklüyünü, milliyyətini dərk 
etməmiş olduğu bir dövrdən) hənuz çıxmaqda olan Azərbaycan milli mühitini 
çalxalayan: qərbçilik — avropaçılıq, şərqçilik — islamçılıq və türkçülük — 
milliyyətçilik cərəyanlarını "türkləşmək, islamlaşmaq və müasirləşmək" şəklində 
ifadə edib formula halına salmağa müvəffəq olmuş Azərbaycanın böyük oğlu və 
böyük türkçü mərhum professor Əli bəy Hüseynzadənin (sonralar bu düsturu Ziya 
Gökalp İstanbulda işləmişdir) gərək dil, gərəksə fikir baxımından Rəsulzadə 
üzərində böyük təsiri olmuşdur".
145
 
Yusif Vəzir Çəmənzəminli də 1921-ci ildə yazıb tamamladığı "Azərbaycan 
ədəbiyyatına bir nəzər" kitabının "Osmanlıda yetişmiş azərbaycanlı müəlliflər" 
bölümündə qeyd edirdi ki, Əli bəy Hüseynzadə "millətin yaşaya bilməsi üçün bir 
əsas olaraq "türkləşmək, islamlaşmaq və avropalaşmaq" lüzumunu iddia 
eyləmişdi".
146 
  
* * * 
 
Qərbli türkoloqlar da "Türkləşmək, islamlaşmaq, avropalaşmaq" 
formulunun türk milli-ideoloji-fəlsəfi fikrinə aşılanmasının Əli bəy Hüseynzadə ilə 
başlaması qənaətində yekdildirlər... François Georgieon Yusuf Akçuradan bəhs 
edən məşhur "Türk milliyyətçiliyinin kökənləri" kitabında yazırdı: "Əslində bu 
formulu kəşf edən Azərbaycan kökənli başqa bir Rusiya türkü olan Hüseynzadə 
Əli idi və bunu 1907-ci ildə, Bakıda yayımlanan "Füyuzat" dərgisindəki bir 
məqaləsində ortaya atmışdı".
147
 
Yakob M. Landau da "Pantürkizm" əsərində eyni fikri davam etdirirdi: 
"Qafqazlı... Əli Hüseynzadə 1907-ci ildə "Füyuzat" dərgisində türk 
milliyyətçiliyinin amacını türkçülük, islamçılıq, avropaçılıq olarak bəlikliyordu. 
Onun yaklaşımı kəndi xalqı arasında milliyətçiliyin nətliyə qovuşmasında üç 
aşamayı yansıtdı. Bu üç aşama içində türkçülük ən zor və anlamlı ünsür 
oluyordu".
148 
 
* * * 
 
Ancaq təəssüf ki, çağdaş Türkiyə ədəbiyyatşünaslığında (məsələn, İnci 
Engününün yazılarında) bəzən tarixi həqiqətlər gözlənilməz şəkildə təhrif olunur, 
İsmayıl bəy Qaspıralı ilə Ziya Gökalp arasındakı məsafə və mərhələdə Əli bəyin 
72 
 
yeri, məqamı daraldılır: "Qaspıralının əsərlərində geniş ölçüdə işlədiyi türklük, 
islamiyyət və müasirlik qavramları, modern türk millətinin vaz keçə bilməyəcəyi 
ümdələr olaraq Ziya  Gökalp tərəfindən formullaşdırılmışdır"
149
 — deyən prof.   dr. 
İnci Engününə formullaşdırma məsələsində mükəmməl cavab yenə də Yusuf 
Akçura, yaxud Ziya Gökalp tərəfindən verilir. Yusuf Akçura "Türkləşmək,    
islamlaşmaq, müasirləşmək formulu əsasda Hüseynzadə  Əli bəyə aiddir",
150
 Ziya 
Gökalp isə "Əli bəy Hüseynzadənin üçlü düsturu bütün türk dünyasında yeni 
üfüqlər açdı" — deyir. 
Hüseyn Tuncər isə yazırdı: "Türk yurdu"nun anlayışına görə türkçülüyün 
qayəsi, bir türk kültürünü yaratmaqdır. Eyni kültürlə yoğrulmuş olan türklərin bir 
mədəniyyəti olmalıdır. Bu mədəniyyət Batı mədəniyyəti cizgisində bir türk islam 
mədəniyyəti xarakteri göstərməlidir. Batı mədəniyyəti texnoloji alanda örnək 
alınmalı, milli dəyərlərdə özə bağlı qalınmalıdır. Bu görüş təməli Hüseynzadə Əli 
bəyə dayanan — türkçüləri, türkləşmək, islamlaşmaq, müasirləşmək əsasına dayalı 
bir    sintezə ulaşdırmışdır".
151 
 
* * * 
 
Ziya Gökalpın Əli bəy Hüseynzadə haqqında qənaətlərinə gəlincə, Bay 
Mehmet Tevfiqin Əli bəy tərəfindən də dəyərləndirilən yazısında bildirdiyi kimi, 
"...Ziya Gökalp ilk şüurlu milliyyət fikrini Hüseynzadədən iqtibas edən zümrə 
içində idi. Mərhumun farikaları arasında qədirşünaslıq da vardı. Hüseynzadənin 
fəzli-təqəddümünü elan etməkdən çəkinməz və haqqında çox dərin bir hörmət 
göstərərdi. Hüseynzadəyə "yalavac" ləqəbini verən Ziya Gökalpdır".
152 
Ziya 
Gökalpın bioqrafları birmənalı şəkildə bildirirlər ki, dahi sosioloqu yetişdirən 
amillərin başında hələ 15 yaşında oxuduğu Əhməd Vefiq Paşanın "Ləhceyi-
Osmani" kitabı, Leon Kahunun "Tarix" əsəri
*
 və Əli bəy Hüseynzadənin 
türkçülüklə bağlı görüşləri dayanırdı. 
Səməd Ağaoğlunun da yazdığı kimi "dövrünün böyük mürşidi Ziya 
Gökalpa "İslam ümmətindən, qərb mədəniyyətindən, türk millətindən olmaq" 
tezisini Əli bəy Hüseynzadə ilham etdi".
153 
Qərbçilik və türkçülüyü birləşdirən 
görüşün öndəri
154
 (Hilmi Ziya) Əli bəy Ziya Gökalpın qərbçi baxışlarına mədəni 
düsturun daha iki və vacib qolunu — türkləşmək və islamlaşmaq mərhələsini əlavə 
edir, nəzəri-metodoloji və siyasi istiqaməti müəyyənləşir: türkləşmək, islamlaşmaq 
və müasirləşmək. 
 
* * * 
                                                          
* Leon Kahun — Fransa. 1841-1900. L. Kahunun 1886-cı ildə yazdığı "Asiya tarixinə giriş" əsəri Nəcib 
Asim tərəfindən fransızcadan türk dilinə tərcümə edilmişdi. Türk milliyyətçi düşüncəsini 
həyəcanlandıran əsərlərdən hesab olunur - müəllif. 
 
73 
 
 
Əli bəyə qədər "türkləşmək, islamlaşmaq, müasirləşmək" düsturu meydanda 
yoxdur. Heç bir halda yoxdur. Ayrılıqda Axundovun avropalaşmaq, S.C. Əfqaninin 
islamlaşmaq təlimləri meydanda olsa da, yaxud Əli Suavinin irəli sürülən bütün 
məsələlər barədə aydın və prinsipial fikirləri olsa da, məlum məfkurə üçlüsü 
bütövlükdə Azərbaycanın və Türkiyənin dövlət düşüncəsinin təməlinə Əli bəy 
Hüseynzadənin fəlsəfəsindən miras qalır. Təməl prinsipi şəkilləndirən, ona nəzəri 
biçim verib türk fikir həyatına aşılayan Əli bəy Hüseynzadədir. 
Bu barədə hətta mübahisə açmaq belə yersizdir. "Azərbaycan bayrağını 
mənalandıran üç ümdə amilin ideoloqu Əli bəy Hüseynzadədir" məqaləsində 
İldəniz   Qurtulan yazırdı: "Bu məsələni mən uzun illər tələbəsi   olduğum Mirzə 
Baladan öyrənmişdim. Bəllidir ki, Azərbaycan bayrağının rənglərini mənalandıran 
"türkləşmə, islamlaşma, müasirləşmə" prinsiplərinin ilk dəfə Ziya Göyalp 
tərəfindən irəli sürüldüyü sanılır. Bu yanlış fikirdir, çünki həmin üç amili bir 
prinsip kimi irəli sürən ilk ideoloq böyük dahimiz Əli bəy Hüseynzadədir... 
Azərbaycan türklüyü artıq bu tarixdən sonra qəti olaraq icma dövrünü başa vurdu 
və milliyyət dövrünə qədəm qoydu... Böyük alim, türkçülüyün ilk mütəfəkkiri Əli 
bəy Hüseynzadəyə türklük, islamiyyət və müasir Avropa mədəniyyətinə bir tezis, 
antitezis və sintez şəklində prinsip olaraq müəyyənləşdirmək şərəfi nəsib 
olmuşdur".
155
 Əli  bəy Hüseynzadənin belə bir təşəbbüsdə olduğunu hələ 1928-ci 
ildə "Məktubi-məxsus"u incələyən Yusuf Akçura görüb dəyərləndirmişdi: "...Əli 
bəy... müzakirələrdə iştirak edən tərəflərin tezis və antitezislərini  yüksək bir sintez 
halında birləşdirmək istəmişdir".
156
 
Əslində, birləşdirmişdir və Əhməd Cəfəroğlu demişkən, Əli bəy 
Hüseynzadə — bu ixtiyar və imanlı türkçü, bu üçlü məramla milli istiqlalın fikri 
mücadiləsinin əsas qanununu - Ana Yasasını meydana qoymuşdur. 
 
Qanun və insan haqları 
 
"Füyuzat"ın ilk sayı üz qabığında Əhməd Midhət Paşanın təsviri ilə açılırdı. 
Əli bəyin "Midhət Paşa" sərlövhəli yazısı da məcmuənin həmin sayından etibarən 
dərc olunmağa başlayırdı. Nə üçün? Çünki Midhəd Paşa bir konstitusiya - Qanuni 
Əsasi qəhrəmanıydı. Əli bəy "Füyuzat"ın millətlə ünsiyyətinin ilk aşamasında 
Qanuni-Əsasinin nədən ibarət olduğunu xatırladıb yazırdı ki, bir qanuna əsas 
qanun demək üçün o qanun gərək hər şeydən əvvəl kimsənin ona əli 
yetişməyəcək dərəcədə dərin olsun. Ona görə də, Qanuni-Əsasi digər qanunlara 
təməl olub, bunların hamısı onun üzərində bina olmalı, ona istinad etməli, onun 
üzərinə bina olunmayan heç bir qanuna qanun nəzərilə baxılmamalıdır... 
Əli bəy Azərbaycanı orta əsrlərdən çıxarırdı. Despotik idarə üsulunu sarsıda 
bilən informasiyanın xalqa ötürülməsini də, vətəndaş haqları və hürriyyət məşqinin 
ilk dərslərini də etiraf etməliyik ki, Azərbaycan ilk dəfə Əli bəydən öyrənirdi. Əli 
74 
 
bəy qaimməqamın xalq tərəfindən işdən uzaqlaşdırılması, siyasi məhbusların 
camaat tərəfindən azad edilməsi, hardasa camaata zülm edən valinin xalq 
tərəfindən döyülməsi, əsgərlərin üsyançılara silah qaldırmaqdan imtina etməsi... 
barədə yazırdı. Yazırdı ki, "Biz arzu edərdik ki, müsəlmanların özlərinə məxsus 
bir proqram və firqələri olsun (kursiv  mənimdir — A.T.) və o firqə də 
müsəlmanların və bilxassə türk və tatarların hər növ müsavat və hürriyyətləri ilə 
bərabər hüquqi-qövmiyyə, lisaniyyə və diniyyələrini təmin edən sair firqələrə 
iltihaq etsin... Bizim üçün nicat, hər növ hürriyyət və hüquqi-müsavat tələb edən 
firqələrlə birləşməkdədir... Artıq intixabat başlıyor. İntixabatın surəti məqulədə 
cərəyan edib hüsni-nəticə verməsi cəmaətimizin bəsirət və himmətinə vabəstədir, 
vəssalam!.."
157
 
Bütün bunlar zorən çar Rusiyasının bir əyalətinə çevrilən Azərbaycanın 
əhalisi üçün ciddi xəbərdarlıq və çağırışlar, misilsiz informasiyalardı. Məhz bu 
yazılardan sonra millət öz hüququnu tanıyır, yaxud bu barədə düşünməyə 
başlayırdı... 
 
Əli bəy Hüseynzadəyə «rəsuli-həqq» deyən Abdulla Cövdət 
 
Əli bəy Hüseynzadəni ilk dəfə "rəsuli-həqq" adlandıran Abdulla Cövdətdir. 
A. Cövdət haqqında Azərbaycanda ilk və son yazını Əli bəy Hüseynzadə 
1906-cı ildə yazıb. 
 
* * * 
 
Əli bəy Hüseynzadənin təqdimatından görünən "türkcə və fransızca əşari-
güzidə və asari-fənniyyeyi-mütəəddidəsi ilə müstəşir" Abdulla Cövdətin bənzərinə 
Türkiyədə yazılmış heç bir yazıda rast gəlmək olmur. 
Onun düşüncə və fəaliyyət çevrəsini araşdıranların fikrincə Atatürkün 
Qərbə istinad edən radikal davranışlarının kökündə də doktor Abdulla Cövdətin 
təsiri olmuşdu. İngilis tarixçisi Bernard Levs də, türk alimi Tarik Z. Tunaya da bu 
qənaətdədirlər. 
Abdulla Cövdət, məsələn, Əli bəy Hüseynzadəyə "rəsuli-həqq"
158
 deyə 
biləcək qədər bənzətmələrində aşırı gedən bir insandı. Amma bunun da ayrıca 
səbəbləri vardı və bu kitabda həmin məsələyə də münasibət bildiriləcək. 
 
* * * 
 
Abdulla Cövdət Namiq Kamaldan, Əli Suavidən... sonra çağdaş Türkiyənin 
ideya təməlini qoyanlar sırasında Əli bəy Hüseynzadə, İbrahim Temo, İshaq 
Sükuti... ilə eyni sırada, birincilərdəndi. 
75 
 
1869-cu ildə sentyabr ayının 9-da dünyaya gələn Abdulla Cövdət 1932-ci 
ildə 63 yaşında dünyasını dəyişmişdi. 
 
* * * 
 
Tarık Zafer Tuna Abdulla Cövdətin cənazə törənində yaşanan hadisələri 
xatırlayaraq yazırdi: "Günlərdən 29 qasim 1932 salı. Ayasofiya camesinin arxa 
qapısında bir cənazə törəni. Seçkin bir qalabalıq dr. Abdulla Cövdət bəyin tabutu 
başında. Cənazə namazına başlanacağı sırada gənc bir müəllim, İlhan Şövkət bəy 
doktorun dinsiz olduğunu, dini törən yapılarsa, məzarında rahatsız olacağını 
söyləyir. 
Abdulla Cövdət bəy kimi, 1889-cu ildə "İttihad və Tərəqqi"nin İstanbuldakı 
ilk qurucularından dr. Hüseynzadə Əli, onun dinsiz olmadığını bəlirtir... Qısa bir 
sürə sonra mübahisə kəsilir. 
Zamanın bəzi qəzetləri, özəlliklə 1 aralıq 1932-ci il tarixli Cümhuriyyət belə 
yazırlar. Yaşamında olduğu kimi, tabutu başında belə dartışma yaradan doktorun 
cənazə arabası, iki yüzdən çox avtomobilin müşaiyyətilə Mərkəzəfəndiyə hərəkət 
edir..."
169
 
Beləliklə, Əli bəy Hüseynzadə "dindar bir dinsiz və ya dinsiz bir dindar" 
adlandırdığı Abdulla Cövdətin axirət evinə namazsız yola salınmasına imkan 
verməmişdi. Vaxtilə onu rəsuli-həqq adlandıran Abdulla Cövdətlə sonacan fikir və 
məfkurə dostu olduğunu cənazə törənində də isbatlamışdı. 
 
* * * 
 
Abdulla Cövdət Dozinin "Tarixi-İslamiyyət" əsərini tərcümə etdiyinə (bu 
kitabın tərcüməsi Türkiyədə hətta Məbusan Məclisində müzakirə olunmuşdu və 
kitab yasaqlanmışdı) görə yamanlanırdı. Ancaq "İslamın quduz düşməni"
160
 kimi 
təqdim edilən Abdulla Cövdət ruhunda böyük bir iman duyğusu daşıyırdı. "İslamın 
cəzb edə bilmədiyini türklük, türklüyün cəzb edə bilmədiyini islam cəzb 
edəcək".
161
 Bu fikirləri söyləyən bir adam, necə dinsiz ola bilərdi? Abdulla 
Cövdətin davası başqaydı. Dinə qarşı deyil, istibdada, mütləqiyyətə qarşıydı. "O, 
dinə, dinin yüksəlməsinə, mövhumatın təsfiyəsinə hizmət etmişdi".
162
 
Abdulla Cövdətin dinsizliyini Volterin, Xəyyamın dindarlığı ilə 
qiyaslandıran Əli bəy Hüseynzadə məqalələrinin birində bu məsələyə tam bir 
aydınlıq gətirərək yazırdı: 
"Şairliyə qırx il əvvəl "Nəti-şərif" ilə başlayan bu arkadaşıma vəfatından üç-
dörd ay əvvəl Tibbi-Adli müdərrisi Ədhəm Akif bəyin hüquq fakültəsindəki 
odasında rast gəldim; orada bir aralıq ihtifalı dolayısıyla Hötedən bəhs açıldı, bir az 
şaka tərzində dedim ki: Cövdət, Höte şairliyə Məhəmməd əleyhdarı bir gavur 
76 
 
olaraq başlamışkən, nəhayət, O-nun peyğəmbərliyinə inanaraq öldü; qorxuram ki, 
şairliyə müsəlman imanıyla başlayan sən, aqibət gavur olaraq öləcəksən!.. 
Mərhum bir az sinirləndi, dedi ki, Məhəmmədin peyğəmbərliyinə inanan bir 
müsəlman olmadığımı sizə kim söylədi?! 
Bunun üzərinə Akif bəy: 
— Öylə isə, ustad, dedi, bu vadidə də bir şeylər yazsana! Haqqındakı 
şübhələr ortadan qalxsın! Cövdət yazacağını vəd etdi və kim bilir, ibadət dilinin 
türkcəyə çevrildiyi bu günlərdə nə kibi ictihadlarda bulunacaqdı? Fəqət, heyhat, 
ömrü vəfa etmədi!.. Hər halda, həqiqət şu ki: Böyük məfkurəsinə doğru təkamül 
mərhələlərini müstəqim bir hal üzərində qət edən Ziya Gökalpın əksinə olaraq 
hədəflərinə varmaq üçün pək ziqzaq fikir və qənaət yollarında addımlayan Abdulla 
Cövdətin həyatı bir sürü bariz və anlaşılmaz təzadlarla doludur. Onun şəxsiyyəti 
ruh ilə cismin, mənəviyyat ilə maddiyyatın, ideal ilə ehtirasın daimi çarpışmasına 
səhnə olmaqdan ibarət qalmışdır".
163
 
Onu da xatırlatmaq yerinə düşər ki, Əli bəy Hüseynzadənin tam dini yöndə 
yazılmış "İncizablarım" şeri 1923-cü ildə A. Cövdətin "İctihad" məcmuəsində dərc 
olunmuşdu: 
 
Vəhy ilə səmadan enmədir Quran.  
Quranla pestidən yüksəlir insan.  
Məhəmmədin ruhu pür məalidir  
Meraca məzhərdir o ruhi-zişan. 
 
Nicatı sidqdə ara, sadiq ol;  
Adil ol, batildən haqqı fariq ol,  
Alnında iffətin nuru parlasın,  
Rızayı Heydərə talib, aşiq ol. 
 
Qadınlığa şərəf vermişdir Zəhra,  
O nuri-dideyi Həbibi-Xuda.  
Etmişdir analıq vəzifəsini  
Xaneyi-Heydərdə bihəqqin ifa. 
 
Sadıq bəy Ağabəyzadə Əli bəyə ünvanladığı 1923-cü il 10 noyabr tarixli 
məktubunda yazırdi: "Sənin Peyğəmbər, onun qızı, xələfi barədə şerin daha çox 
əziz Abdulla Cövdətin bəraətinə təsir göstərəcək, əks təqdirdə belə bir şeri dərc 
edən jurnalın redaktoru dinsiz ola bilməz. Ona mənim salamımı çatdır". 
Əli bəy nə üçün dini məramlı şeir yazdı və onu A. Cövdətin məcmuəsində 
dərc etdirdi? Ağabəyzadə isə öz məktubunda A. Cövdətin bəraəti barədə söhbət 
açır. Bunlar təsadüfi məqamlar deyil. Bəhailər haqqında yazdığı bir məqaləsinə 
görə Abdulla Cövdət həbs olunmuşdu. Əli bəy də həmin şerini məhz Abdulla 
77 
 
Cövdətin həbsdən qurtulması üçün "İctihad"da dərc etdirmişdi. Sadıq bəy də bəraət 
məsələsində buna işarə edirdi. 
 
* * * 
 
Cövdətin başyazarı olduğu "İctihad" məcmuəsi də o dönəmdəki Türkiyənin 
qərbçiliyi təbliğ edən bəlkə də yeganə tribunasıydı və tutaq ki, islamçı görüşləri 
təlim edən "Səbirül Rəşad" nə dərəcədə dinçi idisə, "İctihad" da bir o qədər 
qərbçiydi. 
 
* * * 
 
Bayronun "Şilyon məhbusu"na yazdığı müqəddimədə Cövdətin söylədiyi 
fikirlər bugünkü nöqteyi-nəzərdən daha diqqətçəkicidir: "Bu gün Bayron sağ 
olsaydı, türklər dəxi əlan Türkiyədə icrayi hökm edən bişüur məmurların idareyi 
müstəbidəyi-mütləqəsindən qurtulmaq üzrə qiyam etsələrdi, əcaba Bayron türk 
mücahidlərinin səfləri arasında bulunmazmı idi? Bu suala "Əvət, bulunurdu" — 
deyə cavab verməyə pək mütəmayiliz, bu təmayüldə haqlı olduğumuza Bayronun 
"Çayld Harold" ünvanlı əsərindən müstəxrəc şu sözləri işhad edəriz: türklər nə 
aldatıcıdırlar, nə alçaqdırlar, nə də qatildirlər, etiqadsızları ehraqi-binnar etməzlər. 
Daima inkviziyonsuz olaraq öz bir olan allahlarına sadiqdirlər".
164 
Abdulla 
Cövdətin Bayrondan çevirdiyi bu fikirlərə Əli bəy Hüseynzadə tamamilə başqa bir 
aspektdən dəyər verirdi: "Bir əsr əvvəl Bayron kimi haqpərəst, bir böyük dahi 
tərəfindən söylənən bu sözlər, bu gün türkləri vəhşilikdə ittiham etmək istəyən 
qərəzkəranə mətbuata gözəl bir cavab olduğuna diqqət etməlidir".
165 
 
* * * 
 
...Bəllidir ki, iyirminci yüzilin əvvəllərində Türkiyədə fransız filosofu Oqüst 
Kontun (1798-1857) pozitivist fəlsəfəsi çox məşhurdu. Filosof metafizikadan və 
ümumiyyətlə, təcrübəyə söykənməyən bütün düşüncələrdən imtina edib özü həyat 
dini adlı yeni bir din təklif edirdi və "indiyə qədər insanların inandığı bütün dinləri, 
insanlıq dininə keçid üçün bir hazırlıq mərhələsi"
166
 hesab edirdi. Böyük bir 
aydınlar nəsli, o cümlədən ...Tofiq Fikrət, Rza Tofiq, Cənab Şəhabəddin, Xalid 
Ziya Uşaqlıgil... insan düşüncəsini teoloji, metafizik və pozitiv olaraq üç 
mərhələdən ibarət hesab edən pozitivist fəlsəfənin böyük təsiri altındaydılar, onun 
peşindəydilər. Tofiq Fikrət isə bu səhnədə daha qabarıq görünürdü: 
 
Düşünüb işləmək ayinimdir; 
Yaşamaq dini mənim dinimdir. 
Möminəm: Varlığa imanım var; 
78 
 
hər qanad bir mələk eylər iqrar. 
Məndədir xeyr ilə şər əsbabı. 
...Dini haqq, məncə bu gün dini-həyat...
167 
 
Hələ 1908-ci ildə "İctihad" məcmuəsində yazdığı "İhya-yi Layemut: Hekim 
Edib Ali Bey Hüseynzade" məqaləsində "Əli bəy üzərimizdə bir rəsul təsiri icra 
edərdi" — deyən Abdulla Cövdət də pozitivizmin təsiri altındaydı və bu fəlsəfəni 
təmsil edən ədəbiyyatı türkcəyə tərcümə edirdi. 
İstanbul  kimi qədim dini ənənələrə malik olan bir şəhərdə Qafqazlardan 
gəlmiş gənc bir fikir adamını birbaşa rəsul deyə təqdim etmək məhz "elm adamı bir 
rəsuldur" düşüncəsinə söykənən bir ibarəydi. Əli bəy Hüseynzadə ərəb, fars, 
ingilis, rus, alman, fransız, yunan, çin dillərini,   bu dillərdə yaradılmış ədəbiyyatı 
sərbəst oxuya, yaxud mükəmməl tərcümə edəcək bir səviyyədə gözəl bilirdi. Onun 
Əsgəri-Tibbiyəyə gəlişi ilə Avropa mədəniyyətinin havası Universiteti qapsamışdı. 
Əli bəy Peterburqdan gəlmişdi. Dünyanın ən qabil və görkəmli elm 
müəssisələrindən birini yüksək səviyyədə tamamlamışdı və onun Abdulla Cövdət 
tərəfindən rəsul adlandırılmasının bir səbəbi də bu idi. Pozitivizm Əli bəy 
Hüseynzadə tipli  insanları peyğəmbər mərtəbəsində görürdü. Çünki "elm adamları 
bir rəsul idilər". 
Hüseynzadə barəsində yazanlar təəssüf ki, bir qayda olaraq, bu epitetin 
zahiri cazibədarlığına məftun olublar. Fərqinə belə varmayıblar ki, rəsuli-həqq 
məsələsi ötəri, gəlişigözəl bir söz deyil, ciddi siyasi proseslərin nəticəsində hasilə 
gəlmiş xüsusi bir hadisədir. 
Abdulla Cövdətin 1906-cı ildə "Füyuzat"da yazdıqlarından da anlaşılır ki, 
hələ Parisdə yaşadığı illərdə, onun nəzər-nöqtəsinə görə, ən gözəl ibadət elm 
öyrənməkdir, "bizim məzhəbimizdə, məzhəbi həqdə, həqiqi müsəlman 
məzhəbində əfzəli-ibadət, nasə xidmət etməkdir". 
 
* * * 
 
Abdulla Cövdətin tərcüməçilik istedadını Əli bəy çox yüksək 
dəyərləndirərək yazırdı ki, Abdulla Cövdət Avropa şairlərini bəzən nəzmən, bəzən 
də nəsrən tərcümə ediyor. Fəqət, hansı surətlə olursa-olsun, bu tərcümələr 
fövqəladə gözəl düşüyor. Adətən, əslindən heç vəchlə geri qalmıyor! 
Abdulla Cövdət Hamleti, Şekspiri türkcəyə nə üçün tərcümə edirdi? 
Bir tərəfdən onun fikrincə, "Şekspir başlı-başına bir cahandır; başlı-başına 
bir kainatdır; başlı-başına bir kövnü-məkandır". 
Cövdət bir də onu xatırladırdı ki, "məşhur Volter ilə Rusiya imperatriçəsi 
böyük Katerina arasında təati olunmuş məktubları vaxtilə oxumuşdum. Bunlardan 
birində Volter diyor ki, "Türkiyəyi təqsim etməli, türkləri məhv etməli, çünki 
onlarda zövqi-şeir və ədəb yoxdur". Bu bir iftiradır, o başqa bəhs, fəqət bən şimdi 
79 
 
az qalıyor ki, "Şekspiri sevməyən, Şekspiri təqdir etməyən millətləri yer yüzindən 
qaldırmalı" deyəyim". Elə A. Cövdətin yazısının bu yerində Əli bəy Hüseynzadə 
münasibət bildirib Tolstoyun Şekspiri rüsvay etməsini xatırladır. "Tolstoy Şekspiri 
öylə kəlmələrlə söydü ki, o kəlmələri qələm bir ədəbi cəridə sütunlarına zikrdən 
utanır. Məmafih "Füyuzat" Şekspirin əhəmiyyətini nə Cövdət qədər 
mübaliğələndirmək, nə də Tolstoy qədər tənqis etmək istər".
168 
 
* * * 
 
Abdulla Cövdətin Şekspirə münasibətinin dərəcəsi elə özünün vəcdli 
sözlərlə ifadə etdiyi bir səviyyədədir. Ancaq Əli bəy Hüseynzadə onun Şekspirin 
əsərlərini, xüsusən "Hamlet"i türk dilinə tərcümə etməsi ilə əlaqədar yazırdı ki, nə 
üçün... o, dünya ədəbiyyatının belə möhtəşəm bir əsərini tərcüməyə girişdi. 
"Səbəbi aşikardır: Sultan Həmid dövrünün türkləri ilə "Hamlet" arasında olduqca 
bir müşahibət var idi... İşdə türklər də Sultan Muradın süqutundan və Midhət 
paşanın şəhadətindən sonra Sultan Həmidə bir ögey ata nəzərilə baxıyorlar. 
Qanuni-əsasi bu hökmdarın zərbəsilə mühlik bir sədəməyə uğradıqdan sonra 
osmanlılar üçün ən mühüm məsələ "varmı olayım, yoxmu" məsələsi oldu". 
Eyni sözləri "Yuli Sezar"ın tərcüməsi ilə əlaqədar da demək olar. Cövdətin 
məqsədinin kökündə əslində Şekspirin gərəkli olan belə fikirlərini cəmiyyətə 
xatırlatmaq istəyi dayanırdı: "Romalılar qoyun sürüsünə döndükləri üçün Sezar 
qurd kimi olmuşdu". 
 
* * * 
 
A.Cövdət "İttihad və Tərəqqi"nin ilk təmsilçlərindən biri kimi İstanbuldan 
çıxarılmışdı. Bu ərəfələrdə Parisdə, İngiltərədə, Almaniya və İsveçrədə, Avstriyada 
yaşamışdı. Fransız dilini fransızca mükəmməl şeirlər yazmaq dərəcəsində 
öyrənmişdi. "Pafale de parfums" kitabındakı orijinal şeirlərini Qərb ədəbiyyatçıları 
yüksək dəyərləndirirdilər. Ərəbcə, farsca yazdığı şeirlər də kamil ədəbi 
nümunələrdir. 
* * * 
 
Abdulla Cövdətin çarpıcı və türk cəmiyyətini hövsələdən çıxaran fikirləri 
çoxdur. O heç kəsin demədiyini, heç də hamının inanmayacağını, qəbul 
etməyəcəyini dilə gətirirdi: "Digər vacib bir tədbir qanımıza qan əlavə etməkdir. 
Türkiyə içinə bir köç sistemi axımı gerçəkləşdirilməlidir. Mən bu sistemi 
incələyirəm. Nəticəni Sağlıq və Sosial yardım bakanlığına sunacağam. Bunun ana 
cizgiləri, İtaliya, Almaniya kimi müdhiş bir dərəcədə artan və daşan millətlər 
vardır... Bunları türkləşdirmək şərtiylə ərazi veririk. Sosial durumları layiq olan bu 
adamlar Türkiyədə evlənərək əqrabalıq qurub türk irqi içində qaynarlar. Digər bir 
80 
 
şərt də Anadolu içinə gələcək və qanlarını qanlarımıza qatacaq bu köçmənlərin 
ziraət və ziraət sənayesində bilgili olmaları və bir miqdar sərmayəyə sahib olmaları 
gərəkdir".
169
 
"Tevhidi Əfkar"da yazdığı bu sözlərdən sonra aləm bir-birinə dəymişdi. 
Abdulla Cövdəti qınamışdılar. 
Amma Abdulla Cövdət də fikirlərində israrlıydı. Cavab verirdi ki, 
"müsəlman və türk olmaq istəyi ilə qanı aşıb-daşan köçmən selləri vardır ki, 
bunlardan yararlana bilərik deməklə (damazlıq insan) və qan (artımı)nın nə əlaqəsi 
vardır".
170
 
Abdulla Cövdət türkləşdirmənin mümkün olan və olmayan bütün 
aspektlərinə müdaxilə edirdi. Onun türkçülük görüşləri əslində başqa və fərqli 
məzmun kəsb edirdi. Cövdətə görə türkləşdirmə heç də türkün türkləşməsiylə 
məhdudlaşmamalıydı. Onun nəzər-nöqtəsinə görə "Fransa, yüksək kültürünün 
yayılmasıyla millətləri fransızlaşdırır" demək daha doğruydu.  Şərqdə də, Qərbdə 
də aydınların və seçkinlərin əksəriyyəti az-çox fransızlaşmışdı. İngilis kültürünün 
yayğın olduğu uzaq doğuda və xüsusən Yaponiyada münəvvərlər, öndərlər  
ingilisləşmişdilər. Cövdətə görə fransız mədəniyyətinin aydınlatdığı hər yer 
Fransadan ibarət idi. Fransız Fransada "Vətəndaş, fransızca danış!" deməyə möhtac 
deyildi. Danışmaq bir yana dursun - deyə Cövdət yazırdı — Parisdə fransız şairi 
olmuş ingilis, alman, yunan... və hətta bir türk şairi də görmüşəm. Onun "Lyre 
Turque" adlı şeir kitabının yayınlanmasını Paris şairləri 1901-ci ildə böyük bir 
ziyafətlə qutlamışlar. Cövdət deyirdi ki, bizim qüvvətli, səs salan və parlaq bir 
kültürümüz, bir dilimiz, bir ədəbiyyatımız, bir mütəfəkkir zümrəmiz olsun, o 
zaman türkləşdirməklə   məşğul   olmağa   qətiyyən   hacət   qalmadan, türkləşmə 
sürətli bir şəkildə genişlənər və    dərinləşər... Tanıdıqlarımızdan Stüart Mill bir 
ingilis olduğunu heç xatırlamazdı və mükəmməl bir fransız şairiydi. Con Morias 
bir yunanlı olduğu halda, guzidə bir simvolist fransız şairi olaraq öldü. De Musset 
yəhudi çocuğu ikən... fransız ədəbiyyatını eyha etdi. Yəhudi Heyne alman 
şairlərinin ən ünlülərindəndir"
171
 və s... 
 
* * * 
 
Abdulla Cövdət Əsgəri Tibbiyyədə təhsil almışdı. 1894-cü ildə Əli bəy kimi 
o da yüzbaşı rütbəsi və həkimlik ixtisası ilə tibbiyəni bitirmişdi. 
O da Əli bəy Hüseynzadə ilə birgə Türkiyənin sonrakı taleyini 
müəyyənləşdirən "İttihad və Tərəqqi"nin qurucularından biri idi. 
 
* * * 
 
81 
 
Əli bəy Hüseynzadə Peterburqdan sonra İstanbula nə üçün gəldiyinin 
səbəblərini də bir başqasına deyil, məhz Abdulla Cövdətə açmışdı: "...Türkiyə bir 
türk və müsəlman hökumətidir. Bu hissiyyatla hər digər vətəndən daha ziyadə 
vətənimdir..." 
 
* * * 
 
A.Cövdət başyazarı olduğu "Ramazan bağçası" məcmuəsində təxminən  
1890-cı  ildə alman dilindən  Əli bəy Hüseynzadənin tərcüməsində Bodenştedtin 
"Xəyyam" araşdırmasını çap etmişdi. 
 
* * * 
 
Abdulla Cövdətin Azərbaycanla əlaqəsi, onun Azərbaycan cəmiyyətinə 
tanıtdırılması Əli bəy Hüseynzadənin əvvəlcə "Həyat"ı, sonra da "Füyuzat"ı 
vasitəsi ilə gerçəkləşir. "Həyat"da da, "Füyuzat"da da Əli bəy dönə-dönə Abdulla 
Cövdət barədə yazmışdı, onu "insanlıq yolunda yorulmaq, usanmaq bilməyərək 
çalışan... zati aliqədr, vücudi-nadirüləmsal" adlandırmışdı, o isə Əli bəyi "nuri-
didəm" deyə əzizləyirdi. Hüseynzadə deyirdi ki, Abdulla Cövdətin "vətən və millət 
xeyrinə etdiyi dad və fəğandan naşi görmədiyi bəla, çəkmədiyi əziyyət, uğramadığı 
möhnət qalmamışdır. Hürriyyət, haqq və həqiqət üzündən məhbəslərdə, 
mənfalarda, qürbətlərdə sürünməklə, vücud çürütməklə Dantelər, Tassolar kimi 
şərəfyab olanların da biri bu zatdır..."
172
 O isə darülfünunda birlikdə təhsil aldıqları 
illəri xatırlayıb: "Əli bəy sakit, mütəfəkkir haliylə, əsrarəngiz vazi-uzletperverisiyle 
(tənhalığı sevən, guşənişin halıyla — A.T.) üzərimizdə bir rəsul təsiri icra edərdi" - 
deyir. Hüseynzadə Əli bəy "Füyuzat"ın 1906-cı ildə nəşr olunan 4-cü sayının üz 
qabığında onun bir rəsmini dərc edib, jurnalın elə həmin sayında da "Abdulla 
Cövdət" adlı bir məqalə ilə çıxış etmişdi. Bu yazı isə Azərbaycanda Abdulla 
Cövdət barədə yazılmış ilk və deyəsən hələlik son məqalə kimi maraqlıydı. 
 
* * * 
 
Abdulla Cövdət əvvəlcə "Həyat"ın, sonra "Füyuzat"ın həm ardıcıl oxucusu, 
həm də ardıcıl müəlliflərindən biriydi. Hətta həmin illərdə gah Parisdə, gah da 
Misirdə yaşamasına baxmayaraq, Bakıda dərc olunan yazılara da dərhal reaksiya 
verirdi. 
Abdulla Cövdət Misirdə "İctihad" dərgisinin səhifələrində "Həyat" 
Qafqaziya müsəlmanlarının acı bir fəryadi-intibahıdır. Fəryad deyiriz, Kəbeyi-nicat 
ilə aralarında açılmış olan girdabın müşahidəsi onlara dəhşət və fəryaddan qeyri nə 
ilham edə bilir?"
173 
- yazırdı. 
82 
 
Hüseynzadə Əli bəy də Cövdətin yazılarını, ayda bir dəfə nəşr olunan 
məcmuənin fəaliyyətini diqqətlə izləyir, başyazara və məcmuəyə böyük qiymət 
verirdi: "...Bu gün aləmi-islamda mətanət, vüsət və ciddiyyəti-əfkar, nəzakət, 
lətafət və mükəmməliyyəti-lisanı nöqteyi-nəzərindən birincilik ünvanına şayəstə 
bir cəridə varsa, o da şübhəsiz, "İctihad" məcmuəsidir..."
174
 
Bir-birləri haqqında xoş sözlər deməklə yetinmirdilər, onlar iradlarında da 
açıq və səmimiydilər. Tutalım, Cövdət Əli bəy Hüseynzadənin "Qırmızı qaranlıqda 
yaşıl işıqlar" məqaləsindəki bir məqama etiraz edərək "Simvolizm ilə dekadanlığı 
bir qiyas etdiyində yanılıyorsan: bunlar, bana qalırsa başqa-başqa şeylərdir. Bodler 
dekadanların ünmüzəcidir. Fəqət, simvolist deməkdə mütərəddidəm. Qustav 
Kahnın "Les symbolistes et les Dekadentes" ismli bir kitabı vardır. Fəqət bilirəm 
ki, bunlarla uğraşacaq zamanımız yoxdur"
175
 — deyə yazırdı və Cövdətin bu 
qeydləri böyük məhəbbətlə dərginin növbəti saylarından birində dərc edilirdi. 
Yaxud, "İctihad" məcmuəsində "Hökmdar və ədəbiyyat" adlı məqalənin 
sonunda redaksiya belə bir qeyd vermişdi: İsgəndəriyyə kitabxanası guya xəlifə 
Ömərin əmrilə Əmr bin As tərəfindən yandırılıb. Əli bəy  Hüseynzadə isə "Həyat" 
qəzeti vasitəsilə Misirdəki dostuna xatırladırdı ki, belə məsələlərdə İran 
mənbələrinə əsaslanmasın. Həqiqəti öyrənmək istəyirsə Hindistanda yaşayan Şibli 
Nemaninin bu münasibətlə yazdığı əsərini oxusun. Müəllifin özü tərəfindən ingilis 
dilinə tərcümə olunmuş həmin əsərdə Şibli Nemani bildirirdi ki, İsgəndəriyyə 
kitabxanası Hz. Ömər İsgəndəriyyəni fəth etməmişdən daha əvvəl yandırılmışdı. 
Əli bəy Hüseynzadə Abdulla Cövdətə onu da xatırladırdı ki, İsgəndəriyyə 
kitabxanasının əhli-səlib müharibələri tərəfindən yandırıldığını hətta məşhur 
fransız alimi Renan da isbat edir. 
Abdulla Cövdət "İctihad" dərgisini uzun illər, ömrünün sonunacan nəşr etdi. 
Türkiyədə yaşadığı illərdə Əli bəy "İctihad"la müntəzəm əlaqə saxlayırdı, 
yazılarının, şeirlərinin, tərcümələrinin nəşr olunduğu mətbuat orqanlarından biri də 
"İctihad"dı. "Səmada müqəddimə", "Kələbək", "İncizablarım", "Kəfalət, yaxud 
vəfakar dostlar", Ziya bəyin "Dəli çay" şeri haqqında qeydlər... və nəhayət, böyük 
dostunun ölümü ilə əlaqədar yazdığı "Abdulla Cövdət" məqaləsi həmin dərginin 
səhifələrində dərc olunmuşdu. Abdulla Cövdət haqqında Bakıda ilk geniş məqaləni 
"Füyuzat", Əli bəy Hüseynzadə barədə İstanbulda ilk ciddi məqaləni "İctihad" 
oxuculara təqdim edirdi. 
Ziya Gökalpı da Abdulla Cövdətin təlqin etdiyi ifrat qərbçiliyin 
cazibəsindən Əli bəy Hüseynzadə çıxarmışdı. Onun Qərb mədəniyyətinə türk 
qanlı, islam imanlı bir fədai olaraq daxil olmasını Hüseynzadə təmin etmişdi: 
"Ailəsinin doktor Abdulla Cövdətlə görüşməsini yasaqlamasına rəğmən, onunla 
yaxınlığını artıran Ziya Gökalp... fransız sosioloq və pozitivistlərini onun tövsiyə 
etdiyi əsərlərdən öyrənmişdir... Ziya Gökalpın Abdulla Cövdət cizgisindən 
uzaqlaşması Hüseynzadə Əli bəylə tanışlıqdan sonra olmuşdur... Ziya Gökalpın 
83 
 
üzərində ən böyük təsiri isə Hüseynzadə Əli bəy yapmış və onun yaxşı bir türkçü 
olmasını təmin etmişdir".
176 
 
* * * 
 
Abdulla Cövdət həm də Əli bəy Hüseynzadə kimi tibbə dair kitablar yazırdı. 
Beyin problemləri ilə məşğul olurdu, "Fiziyologiyayi-dimağ" əsəri dövrünün 
istinad edilən tibbi kitablarından biriydi. İstanbulda göz həkimi işləyirdi. Və Əli 
bəyin təbiriycə, sadəcə cismani gözlərin deyil, mənəvi gözlərin də təbibi olmuşdu... 
Əli bəy Hüseynzadənin 1906-cı ildə yazdığı "Əbdi-qlaf və Məhfəzə qulu" 
əsərinin əsas personajlarından biri Abdulla Cövdətdir. Xaraktercə demək olar ki, 
bu Abdulla Cövdətlər eynidir. 
Sadıq bəy Ağabəylinin 1920-ci illərdə Parisdən Əli bəyə yazdığı 
məktublardan aydınlaşır ki, Əli bəyin evinin məhrəm adamlarından biri də Abdulla 
Cövdət olmuşdur.
*
 
 
Əli bəy Hüseynzadə müasir Azərbaycan boyakarlıq sənətinin banisidir 
(rəsm əsərləri haqqında məlumat) 
 
"Bir vaxtlar rəssamlığa çox həvəsim var idi, hətta az qaldı Peterburqun 
sənayei-nəfisə akademiyasına giriyordum. Ancaq ülum və fünun təhsilinə 
meylim qalib gəlib məni ayrı yollara sövq etdi... Bununla bərabər rəssamlığa 
meylim heç azalmadı! Hətta getdikcə çoxaldı belə!.. Çoxaldığı üçün 
kitabxanamın bir qismini hər vaxt rəssamlığa dair kitablar təşkil edirdi: "Tarixi-
sənayei-nəfisə", Tenin "Fəlsəfəyi-sənayei-nəfisə"si, Karl Robertin portret, 
mənzərə və sair nəzəriyyatı, fənni-mənazir, nəzəriyyəyi-əlvan və ilx. həp bu 
cümlədən idi. Fikrimin, zehnimin yorğun zamanlarında hər növ iş-gücümü tərk 
edib rəssamlığımda, nəqqaşlığımda özüm böyük istirahət tapardım..." 
Əbülnəqqaş - Ə.Hüseynzadə 
 
Əli bəy Hüseynzadənin bir rəssam olaraq, sənətkarlığı barədə Türkiyə 
sənətşünaslarından Özay Erkılıcın mülahizələri maraqlıdır: Əli bəyin "sehirləyici 
bir üslubu var. Sağlam cizgi və prespektiv anlayışının rənglərdə tez-tez ustaca bir-
birini əvəz etməsi" və s. 
Səlim Turan isə atasının rəsmləri haqqında danışarkən "üslublarımız çox 
fərqlidir" — deyirdi. 
                                                          
* Bu kitabın üzərində çalışarkən Türkiyənin Ege Universitetinin professoru Əli Yavuz Akpınarla 
görüşdüm. Yuxarıda qeyd etdiyim kimi, Əli bəyin arxivinin əhəmiyyətli bir hissəsini qızı Feyzavər 
həmin universitetə bağışlayıb. Akpınar söylədi ki, arxivdə Abdulla Cövdətin Əli bəyə yazdığı otuza 
yaxın məktub qorunur – müəllif. 
84 
 
(Əli bəy Hüseynzadədən bəhs edən bu kitabda onun təsviri sənət 
sahəsindəki çalışmalarının qısa xülasəsini verməklə kifayətlənirəm). 
1. "Pilevnə qəhrəmanı Qazi Osman paşanın rəsmi". 
Bu əsərə görə Əli bəy İran şahı Müzəfərəddin tərəfindən "Şiri-xurşid" 
ordeni ilə təltif olunub. 
2.  "Tesaliya hərbində türk əsgərləri" 
Tablonun Berlin Hərb Tarixi Muzeyində saxlanıldığını deyənlər də var. Əli 
bəy isə onun Sultan Əbdülhəmidə verildiyini yazır. 
3.  "Şeyxülislamın portreti" 
Yağlı boya. Bakıda Azərbaycan İncəsənət Muzeyindədir. 
Bu əsər, birmənalı şəkildə belə bir qənaəti söyləməyə əsas verir ki, onun 
yaradıcısı Əli bəy Hüseynzadə müasir Azərbaycan rəngkarlığının banisidir. 
(Həmin əsəri Hüseynzadə Peterburqda təhsil alarkən tətillərdən birində — 
Tiflisdə çəkib. İstanbul Darülfünuna gedərkən portreti nənəsinin dəvəyunu şalına 
büküb özü ilə aparıb. 1903-cü ildə Bakıya gətirib və qardaşı İsmayıl Hüseynzadəyə 
bağışlayıb. Muzeyə isə onu İsmayıl bəyin qardaşı oğlu Bəhram Hüseynzadə və 
onun həyat yoldaşı Sara Aşurbəyli təqdim edib. 
Əli bəy 1880-ci illərdən etibarən professional rəssamlıqla məşğul olub. 
Onun belə mükəmməl bir portreti, eləcə də digər əsərləri yaratmasını nəzərə 
almayan müəlliflərin realist dəzgah boyakarlığının, portret və mənzərə janrlarının 
formalaşmasını Bəhruz Kəngərlinin adı ilə bağlamasını anlamaq çətindir. 
Unutmayaq ki, Əli bəy Hüseynzadə "Şeyxülislamın portreti" əsərini yaradarkən 
Bəhruz Kəngərli hələ dünyaya gəlməmişdi (doğumu 1892). 
4. "Xacə Hicri əfəndinin portreti". 
Bu əsər barədə və digər rəsmlərinin varlığı haqqında ötəri də olsa, məlumat 
verən bir yazısında Əli bəy Hüseynzadənin belə bir xatırlatması var: "Bir gün 
İstanbul fazil üləmasından Xacə Hicri əfəndi həzrətləri öz əsəri-təbi olan bir 
mənzuməyi bənə oxuyurdu ki, bir qitəsi böylə oldu: 
 
Gülzara baxdım ağladım,  
Tutmuş bu insanlar yeri.  
Vəhşi bir alayi-sərsəri,  
Yad eylədim keçmişləri,  
Hüzzarə baxdım ağladım!.. 
 
Xacə Hicri əfəndi nurani üzlü, ağ saqqalı qoca bir kişi idi... İsrail 
peyğəmbərlərinin rəsmlərini çəkən Avropa rəssamları onu görsəydilər, öz lövhələri 
üçün nümunə ittixaz edə bilərdilər. Bən də əlimdəki qurşun qələmlə onun şəklini 
çəkmək həvəsinə düşdüm... bilmiyoram, qoca adamlardakı riqqəti-qəlbiyyədənmi, 
nədənmi Hicri əfəndi balada dərc olunan qitəyi oxurkən ağladı... 
85 
 
Bənim əlimdəki kağız üzərində dəxi onun rəsmi ağlar bir halda çıxdı... 
Lazım idi ki, onun dəvairi-rəsmiyyəsində hər an baxıb ağladığı adamların dəxi 
portretləri göstərilsin. Bunun üçün bən də Hicri əfəndinin rəsmi müqabilində bir 
neçə məxluq şəkli çəkdim ki, bədənləri əlbiseyi-rəsmiyyəyi ləbis insan bədənləri 
olduğu, başları qoyun, öküz, qurd, ayı və sairə başlarından ibarət idi. Bənim bu 
yoldakı kiçik şəkillərim bənə kiçik bir şöhrət qazandırdı..."
177
 
5. "Azərbaycanlı ailəsi". 
Yağlı boya. İstanbulda Feyzavər Alpsarın evindədir. 
Bu əsərdə təsvir olunan yaşlı qadın Nisə xanım Əli bəyin nənəsi Hüsniyyə 
xanımın bacısıdır. Şeyxülislam Əhməd Səlyaninin baldızı və şeyxülislam Axund 
Məhəmmədəlinin qızıdır. Tablodakı kiçik qız isə İsmayıl bəyin qızı 
Böyükxanımdır. 
6. "Azərbaycanlı ailəsi". 
Yuxarıda qeyd olunan əsərin başqa bir variantıdır. Əli bəy bu əsəri 
Azərbaycandan getdiyi ərəfədə, yəni 1910-cu ildə sonuncu dəfə Salyandakı 
qohumları ilə vidalaşarkən ata yurdunda çəkib. Qələmlə kağız üzərində çəkilmiş bu 
əsər Səttar Bəhlulzadənin bacısı oğlu Rəfail Abdinovdadır. Əsəri ona nənəsi Maral 
xanım bağışlayıb. R.Abdinovun atası Böyükağa Əli bəyin qohumlarındandır. 
7. Bibiheybət məscidi. 
Azərbaycan incəsənət muzeyindədir. 1905-1906-cı illərdə çəkilib. 
"Bibiheybət məscidi" əsərini... Bakıdakı ingilis konsulu Mak Donnel alıb 
Londona göndərmək istəyir... Bu söhbəti "Bəradərən Orucovlar"ın böyük qardaşı o 
axşam H.Z. Tağıyevin evində qonaq olanda danışır. Hacı Zeynalabdin beş yüz 
manat verib deyir ki, həmin əsəri sabah göndər bizə... Ancaq bu barədə Əli bəy heç 
nə bilməsin, pul almaz. Bibiheybət məscidinin şəkli qoy Bakıda qalsın, gedib 
Londona düşməsin".
178
 
8. "Çeşmə başında" 
Bu əsəri Ə. Hüseynzadə "Bibiheybət məscidi" rəsmi ilə bir yerdə Orucov 
qardaşlarının Nikolayevski küçəsindəki mağazasına satış üçün verir. Müəllimlərin 
yığıncağında Həbib bəy Mahmudbəyovun təklifilə müəllimlər hərəsi on manat 
qoyub şəkli 300 manata alıblar. Sonra həmin şəkil püşkatma nəticəsində 
müəllimlərin birində qalıb. 
"Çeşmə başında" tablosunda "meşənin içində, bulaq başında yaşlı bir 
adamın namaz qılması təsvir edilmişdi".
179
 
9. "Mənzərə" 
Osmanbəydəki evdədir. 
Səlim Turan deyir: "Atam bu rəsmi mən on üç yaşında olanda, 
Süleymaniyədəki evimizin pəncərəsindən baxaraq çəkmişdir". 
10. "Şeyx Şamilin portreti" 
Saida Santurun İstanbuldakı evindədir. 
86 
 
"Füyuzat" dərgisinin 1907-ci il 25 yanvar tarixli 8-ci sayının üz qabığında 
"Dağıstan istiqlalı mücahidlərindən Şeyx Şamilin təsviridir" adı ilə dərc olunub. 
11. "Atatürkün portreti" 
Feyzavər Alpsarın İstanbuldakı evindədir. 
12. "Natürmortla mənzərə" 
Feyzavər Alpsarın evindədir. 
13. "Saidanın portreti" 
Feyzavər Alpsarın evindədir. 
14. "Topqapı sarayı" 
Yağlı boya. Feyzavər Alpsarın evindədir. 
Və üzərinə "Quran" ayələri yazılmış xəttatlıq nümunələri və s. 
 
P.S. Tədqiqatçılardan biri yazır ki, Ə.Hüseynzadə məşhur Azərbaycan 
yazıçısı Hacı Zeynalabdin Marağayinin "İbrahimbəyin səyahətnaməsi" adlı əsərinə 
xüsusi sifarişlə şəkillər çəkmişdir".
180
 Bu, yanlış məlumatdır. Əli bəy yazırdı ki, 
"bir gün bənə bir hacı müraciət etdi ki, "Səyahətnameyi-İbrahim bəy" ünvanlı kitab 
üçün bir neçə şəkil çəkim. Zənnimə görə mühəqqəq indi də deyə bilmiyoram, bu 
hacı "Səyahətnameyi-İbrahim bəy"in müəllifi idi... Hər nə isə, kim bilir. Bəlkə bən 
də böylə bir ali vəzifəyi dərəhdə edə idim və bu gün böylə müfid bir kitabın 
müsəvviri bulunmaq şərəfinə nail olaydım!.. Ancaq o müsaid olmadı".
181 
"...Bəzi mənbələrdə göstərilir ki, Ə.Hüseynzadənin rəsm əsərlərinin xeyli 
hissəsi Şamaxı hadisəsində kitabxanasıyla bərabər yanmışdır".
182
 
Müəllifin hansı mənbələrə istinad edərək belə yazdığını aydınlaşdıra 
bilmədik. Bizcə, məlumat dəqiq deyil. Çünki Əli bəy Hüseynzadə heç vaxt 
Şamaxıda yaşamayıb. Şamaxıda Əli bəyin xalası Fatmanın evi olub. Fatma Əli bəy 
Hüseynzadənin qardaşı İsmayıl müəllimin qayınanasıydı. Eyni müəllif yazılarının 
birində "Əli bəy Hüseynzadənin əmisi İsmayılın qızı Mina xanım danışırdı ki..."
*
 — 
deyə bir xatirə söhbətini vurğulayır. Əli bəyin İsmayıl adında əmisi yox, qardaşı 
vardı və Mina xanım da İsmayılın həyat yoldaşıydı. Yalnız İsmayılın oğlu Bəhram 
1913-1918 illərdə Şamaxıda yaşamış və burdakı realnı məktəbdə təhsil almışdı. 
 
* * * 
 
Əli bəyin rəssamlıqla bağlı mütaliə etdiyi mənbələr də kifayət qədər 
düşündürücüdür. Karl Robertin "L'aquarelle" (1879); "Traite d'aquarelle par 
Cassagne" (1875) əsərləri akvarel janrının texnikasını öyrənmək baxımından o 
dövrdə sənətşünaslıqda əsas kitablardan idi. Əli bəyin xatırlatdığı "Fəlsəfəyi-
sənayei-nəfisə" əsəri isə rəssamlığın və ədəbiyyatın sosiologiyası ilə məşğul olan 
fransız filosofu İppolit Tenin məşhur "Rəssamlığın fəlsəfəsi" (1865) əsəriydi. 
                                                          
* Mina xanım 1958-ci ildə rəhmətə gedib — müəllif.  
 
87 
 
Əbu Turab və Jan Jak Russo 
 
1905-ci ildə Əli bəy Hüseynzadə Əbu Turabın "Bizə hansı elmlər lazımdır" 
yazısını dərc etdi və aləm bir-birinə dəydi. Qarasınca deyinənlər Əli bəyin özünü 
Əbu Turabın nüfuz dairəsindən kənarda saxlaya bilməməsində suçlayırdılar. 
Ancaq həqiqət bu idi ki, Əli bəy həyatı boyu heç kəsin nüfuzu altında 
olmamışdı. Əksinə, onun özünün nüfuz dairəsində böyük bir mədəniyyət və 
ədəbiyyat axımı cərayan edirdi. Hər halda, Əbu Turabın yazısını dərc etdiyinə görə 
onu çoxları, o cümlədən böyük müasiri Mirzə Cəlil də qınamışdı. 
Ancaq əslində Əbu Turabın məqaləsini qəzetinin səhifələrinə çıxaran Əli 
bəyin qəsdi başqaydı. Axı Əbu Turab kimi şəxsiyyətlər ənənəvi molla silkinin 
nümunəsi deyildilər və Əbu Turabın məqaləsini dərc etməklə Əli bəy cəmiyyətdə 
mövcud olan təsəvvürləri də kökündən dəyişdirməklə məşğuldu. 
Əbu Turabın böyük söz-söhbətə, fikir dartışmalarına səbəb olan: "Bizim 
oxucularımız Avropa əhalisini insaniyyət və mədəniyyətə dərəcəyi-kəmalə 
yetiribdirlər, amma mən deyirəm, Avropa əhalisi qanuni-siyasiyi-ilahiyyədən azad 
olduqlarına görə eyni vəhşətdədirlər... Hikməti-təbii bilməklə insan olmaq olmaz, 
hikməti-ilahi ilə kamil olmaq insanı insan edər... Əgər insan... dəyanəti-
islamiyyəyə alim və arif ola və ülumə cahil,  əlbəttə, insaniyyətə zərər 
yetirməyəcəkdir... Əgər bir şəxs tamam ömrünü ülumi-riyazi və hikməti-təbii 
təhsilində sərf edə,  müəllimi-əvvəl Aristotalis məqamını dərk edə, əlbəttə,   təriqi-
übudiyyətə, həqtəalayə, alim və arif olmayacaq və insaniyyət və mədəniyyət 
şəhrinə daxil olmayacaqdır"  —  mülahizələrinə Əli bəy tamam başqa və 
gözlənilməz aspektdən nəzər yetirirdi. Hüseynzadə Əbu Turabın qənaətlərini Jan 
Jak Russonun fikirləri ilə qiyaslandırıb, xatırladırdı ki,  18-ci əsrin ortalarında    
Fransanın Dejon Akademiyası elm və mədəniyyətin tərəqqisi bəşəriyyətin əxlaqına 
müsbət, yoxsa mənfi təsir göstərir? — sualına cavab tapmaq üçün bir yazı 
müsabiqəsi keçirmiş və həmin müsabiqədə eynən bu gün Əbu Turabın dayandığı 
mövqedən çıxış edən bir yazısıyla Jan Jak Russo fransız Akademiyasının 
mükafatını qazanmışdı. Hərgah Akademiya Russonun fikirləri ilə 
hesablaşmamışdı, mükafat isə onun yazısındakı üsluba — fəsahətinə və bəlağətinə 
görə verilmişdi. Əli bəy xatırladırdı ki, Russonun hökmü elm və fənnin ziddinə, 
əleyhinə idi...  Lakin Əbu Turab Axund bu qədər irəli getmir!.. Buyurur ki, elm və 
fənni, müsbət elmləri öyrənmək lazımdır, ancaq həm də o yetişir ki, dini elmlərə də 
haqqıyla vaqif olaq. 
 
* * * 
 
Axundun fikirləri ətrafında az qala yetmiş il davam edən mübahisələr 
açmağa ehtiyac belə yoxdu. Sadəcə, məsələyə münasibət yeniydi. İlk dəfə idi ki, 
Azərbaycanda bir axund fransız sentimentalizminin dahisi ilə qiyaslandırılırdı. Jan 
88 
 
Jak Russoya da, Axund Əbu Turaba da avtoritet olaraq münasibət göstərməkdən 
təbiəti etibarı ilə çox-çox uzaq olan Əli bəy üçün başlıca meyar həqiqət 
axtarıcılığında ehkamlara tənqidi münasibətdi. Hətta yazılarının birində çox böyük 
dəyər verdiyi Əhməd Midhət, Əbu Ziya Tovfiq, Uşşaqizadə Xalid Ziya, Əli 
Kamal, Əbdülhəq Hamid... kimi millət xadimlərinin, ədəbiyyat, sənət və siyasət 
böyüklərinin fikirlərinin ümumosmanlıların fikrini təmsil etmədiyini, olsa-olsa 
osmanlılardan kiçik bir firqənin hissiyyatını ifadə etdiyini bildirirdi. 
 
* * * 
 
Əbu Turabın "Bizə hansı elmlər lazımdır" yazısını dərc edən Əli bəy 
Hüseynzadə hadisələrə o dövrdə başqalarından fərqli olaraq daha geniş müstəvidə 
yanaşmağı bacarmışdı. Dini elmlərin tədrisini istəməyənləri də, dünyəvi elmlərin 
öyrənilməsinə qarşı çıxanları da məmləkətin ruhani həyatını onun elmi həyatı ilə 
bərabər miqyasda tənzim etməyin tərəfdarı olan Hüseynzadə eyni dərəcədə 
qınayırdı... 
 
* * * 
 
Əbu Turab məsələsinin başqa bir maraqlı  aspekti də var. "Müsahibeyi-
islamiyə", "İslam, Axund və Hatiful Qeyb", "Əl-kitabu fil-islami",  "İslamın 
təfriqəsi  səbəbləri"  kitablarının  yazarı Əbu Turab ədəbiyyat, tarix, təbiət, fəlsəfə, 
coğrafiya, məntiq, riyaziyyat elmlərinə aşinaydı,  fars, ərəb və  rus  dillərini  bilirdi.  
Tarixdə əbuturablarımız çox olmayıb. "Quran"ı, hədisləri bilənlər və üç xarici dildə 
sərbəst danışanlar Əbu Turab adlandırıla bilərdi və maraqlı dediyimiz məqam da 
ondan ibarətdir ki, ona bu şərəfli adı Əli bəyin ulu babası, yəni Axund Əhməd 
Səlyaninin qayınatası və əmisi  şeyxülislam  Axund  Məhəmmədəli   1846-cı ildə 
Tiflisdə vermişdi. Əslində Əbu Turab da Hüseynzadələrin milli tariximizdəki 
fəzilətli izlərindən biriydi... 
 
Turan məfkurəsinin şeyxi 
 
O, ilk Turani idi. Təriqət səviyyəsində bir ideologiya, ideologiya 
səviyyəsində bir təriqət qurmuşdu. 
"Osmanlı imperatorluğunun ümmət politikası ilə ayaqda dura bilməyəcəyi 
anlaşılınca vicdanlarda bir vətən olaraq Turan yolunu Əli bəy Hüseynzadə 
göstərdi"
183
 (Səməd Ağaoğlu). 
 
* * * 
 
89 
 
Cəmiyyətə təlqin imkanları çox geniş olan Hüseynzadənin milli özünüdərk 
davası təkcə mətbuat, məktəb, siyasət, sənət, tibb, beynəlxalq konqreslərdəki 
məruzələr, dövlət başçıları ilə görüşlər... müstəvisinə sığmırdı. Əli bəyin milliyyət 
havasına köklənmiş şeirləri hətta dərviş təkkələrinə, zaviyələrinə qədər sirayət 
edib, yayılırdı... 
"Son illərin dərviş repertuarından misal göstərdiyimiz şeir nümunəsi onların 
xalqa hansı əhvalı aşıladığını ifadə edir"
184
 — deyən görkəmli rus şərqşünası 
Konstantin Smirnov 1934-cü ildə yazdığı bir araşdırmasında naxçıvanlı dərvişlərin 
dilindən Turani ləqəbi ilə məşhur olan Əli bəy Hüseynzadənin "Hali-vətən" şerini 
Cavanşir bəy Qayıbovun yardımı ilə rus dilinə tərcümə edib öz tədqiqat əsərinə 
daxil etmişdi. 
Hüseynzadənin "Hali-Vətən" şerini söyləyən dərvişlərin təkkəsi 20-ci 
yüzilin əvvəllərində Naxçıvanda Əlixan məhəlləsində qurulmuşdu (Hüseyn 
Cavidin doğulub böyüdüyü ev də həmin bu Əlixan məhəlləsindəydi).
185
 
O da çox düşündürücüdür ki, gizli bir təriqətin mənsublarından irəvanlı 
dərviş İsmayıl Naxçıvanın küçə və meydanlarında, təkkələrdə Namiq Kamalın 
"Vətən", Əli bəy Hüseynzadənin "Hali-Vətən" şerlərini oxuyurdu. 
 
* * * 
 
Davranışındakı hədsiz sükutun da, təbiətindəki guşənişin ovqatın da adi 
prosesə bənzəmədiyi Əli bəy XX yüzilin əvvəllərində Qafqazda hürriyyətin 
mürşidi-kamilinə, istiqlal düşüncəsinin, Turan məfkurəsinin şeyxinə çevrildi. 
Onu bir Əli Turan olaraq yetişdirən hicrət etməyi bacarsa da ölməyi şəninə 
sığışdırmayan türkün ruhani əxlaqıydı. 
 
«Hali-Vətən», yaxud «Yurd qayğısı» 
 
Əli bəy Hüseynzadə məşhur "Ucundadır dilimin" misrası ilə başlayan şerini 
iki versiyada yazıb. "Hali-vətən" və "Yurd qayğusu". Bu gün Azərbaycanda dillər 
əzbəri olan şerin "Hali-vətən" şəklidir. Hüseynzadə şerin 1935-ci ildə yazdığı 
əlyazmasında belə bir qeyd vermişdir: "Bu şeir, bir az fərqli olaraq, Misirdə çıxan 
"Türk" qəzetəsinin, 24 təşrinisani tarixli 56-cı nömrəsində nəşr edilmişdir". 
Bəziləri "Yurd qayğısı"nın 1913-cü ildə yazıldığı qənaətindədir. Ancaq şeir, 
bir neçə dəfə, hətta 1906-cı ildə qabaqca "Hali-vətən" şəklində Bakıda nəşr olunan 
"Dəbistan" jurnalının 16-cı sayında, yenə həmin ildə "Tərcüman" qəzetində, daha 
əvvəllər Misirdə çıxan "Türk" qəzetində, 1909-cu ildə "Füyuzat" qiraət kitabında, 
1912-ci ildə — əvvəl "Türk yurdu" dərgisində, sonra isə "Tərcümani-həqiqət" 
qəzetində və s. dərc edilmişdi. Hüseynzadənin-Turaninin bu şeri barədə kövrək 
təəssüratlar doğuran mənbələr də var. Memuar yazarları Əli bəyin "Səadət" 
90 
 
məktəbində çalışdığı dönəmdə bu şeirə həmin məktəbin nəğmə müəllimi Üzeyir 
bəy Hacıbəylinin musiqi bəstələdiyini qeyd edirlər.
186
 
Lakin bu şeirlə bağlı daha maraqlı məqam, yuxarıda qeyd etdiyimiz kimi, 
iyirminci yüzilin əvvəllərində onu Naxçıvanda mövcud olan sufi təriqət 
mənsublarının ilahi kimi oxumaları olub. 
"Hali-vətən"lə "Yurd-qayğısı"nın fərqi ufacıq olsa da, hər halda diqqəti cəlb 
edən fərqlərdir. Müqayisə üçün şerin hər iki versiyasını təqdim edirik: 
 
 
Hali-vətən 
 
Ucundadır dilimin,  
Həqiqətin böyüyü.  
Nə qoydular deyəyim,  
Nə kəsdilər dilimi. 
 
Bilirmisən cühəla 
Nə etdilər vatana?  
Nə qoydular uyuya,  
Nə qoydular oyana. 
 
Durur bila-hərəkət,  
Rəvamı bir diriyə?  
Nə getmədə iləri,  
Nə dönmədə geriyə. 
 
Ədu qırır qapıyı,  
Biz evdə bixəbəriz.  
Nə başqa başqalarız,  
Nə ittihad edəriz. 
 
Ayıltmadı qələmim.  
Şu türk ilə əcəmi.  
Nə qoydular yazayım,  
Nə qırdılar qələmi. 
 
  
91 
 
Yurd qayğusu 
 
Ucundadır dilimin  
Həqiqətin əzəmi.
*
  
Nə qoydular söyləyim,  
Nə kəsdilər dilimi!.. 
 
Bilirmisən cahillər  
Nə etdilər vatana?  
Nə qoydular uyusun,  
Nə qoydular uyana. 
 
Böylə durmaq uyuşuq,  
Rəvamı bir diriyə!?  
Nə getmədə iləri,  
Nə dönmədə geriyə. 
 
Düşman qırar qapıyı  
Biz içərdə qayğusuz.  
Nə evləri ayırır,  
Nə bir evli oluruz. 
 
Ayıltmadı qələmim  
Şu türk ilə əcəmi.  
Nə qoydular yazayım,  
Nə qırdılar qələmi. 
 
Amerika qızıldərililəri 
 
Əli bəy Hüseynzadənin düşüncələrində cərəyan edən Qızılalma 
bağlarımızın coğrafiyasında hüdudlar daha genişdir. Hüseynzadənin Turan aləmi 
Balkanların türklər məskunlaşan qismini, Kiçik Asiyanı, Krımı, Qafqazı, 
Dağıstanı, Astarxanı, Volqaətrafını, Saratovu, Samaranı, Kazanı, Ufanı, 
Orenburqu, Sibiri, Monqolustanı, Çin və Rusiya Türküstanını, Buxaranı, Xivəni, 
Xorasanı, Xəzərin cənub sahillərini, otaylı-butaylı Azərbaycanın və Türkiyə 
ərazilərinin hüdudlarını aşırdı. 
 
* * * 
                                                          
* Ə.Bayatın göstərilən kitablarında əzəm sözü əvəzinə izam yazılmışdır. Hüseynzadəyə aid olan 
əlyazısında misra "həqiqətin əzəmi" kimi verilib — müəllif. 
 
92 
 
 
Amerika qitəsində yaşayan və dilinin lüğət tərkibində çoxlu türk sözləri 
olan yerli qızıldərili qəbilələr haqqında məlumat türk oxucusuna və türk 
cəmiyyətinə ilk dəfə Əli bəy Hüseynzadənin qələmindən ötürülürdü. Sonralar 
Atatürk də bu problemə maraq göstərdi. Axı Atatürk dönəmində "Türk tarixi 
incələnirkən prototürklərin yayılma alanları və köç yolları diqqəti çəkmiş, Güney 
Amerikada da bir çox türkcə yer adının bulunduğu görülmüş və Atatürk 
yaxınlarından birinə Maya Təpə soyadını vermişdi (bu orta Amerikada bir 
qızıldərili şəhərinin adıdır)".
187
 
Ancaq hələ 1905-ci ildə Əli bəy Hüseynzadə "Həyat" qəzetində (NQ129) 
"Kristof Kolumbmu, yoxsa türklərmi?!" məqaləsindən başlayaraq bu məsələ ilə 
ciddi və əsaslı şəkildə məşğul olurdu və yazırdı: "Məlumdur ki, Amerikanın kəşfi 
şərəfi Kristofor Kolumba aiddir. Bir neçə millət vardır ki, bu şərəfə iştirak 
iddiasında bulunuyorlar... Lakin... türklərin Kolumdan çox əvvəl Amerikaya 
getmiş olduqları anlaşıyor. Amerikayi cümhuriyyətlərindən olan Meksikanın 
üləmayi-lisaniyuni Meksikanın vəsətlərindən bəzi qəbilə və əşirətlərin türkcə 
danışıb söylədiklərini kəşf edib, fövqəladə düçari-heyrət olmuşlardır. Bunun 
üzərinə üləmayi-mümaun-ileyhim, ticarət qəsdilə Meksika şəhərində iqamət 
etməkdə olan istanbullu bir ruma müraciət edib məsələyi həll etmək üçün özləri ilə 
bərabər türkcə danışan qəbilələrin nəzdinə getməsini təklif etmişlər. Rus taciri dəxi 
təklifi qəbul edib oraları üləmanın rəfaqətində ixtiyari-səfər etmiş və qəbilə əfradı 
tərəfindən söylənən sözlərin tamamilə türkcəyə müşabeh olduğunu müşahidə 
eyləmiş və bir az qəbilənin şivəsilə kəsbi-ülfət etdikdən sonra Meksikanın bədəvi 
ilə türkcə təkəllümə başlayıb kəmali-sühulətlə təatiyi-əfkar eyləmişdir". 
Sonra yenə 1905-ci ildə Amerikadan Bakıya gəlmiş mətbuat vəkilləri mister 
Hovard Tomson, Feliks Kerson cənabları ilə söhbətində Əli bəy yenə də həmin 
məsələyə diqqəti cəlb edirdi. 
Amerikalı həmkarları ilə söhbətində Əli bəy "...bir tərəfdən üləmayi-
ətrakşünasanın Baykal gölü mavərasında "Orxon mədəniyyəti" namilə qədim bir 
türk mədəniyyəti kəşf etmiş olduqlarını və digər tərəfdən Sibiryanın əqsayi-Şərqinə 
qədər, daha doğrusu, Şərqi-şimali müntəhasına qədər yakuti qəbilələri kibi ancaq 
türk əqvamının müntəşir bulunduğunu və Amerikaya min-əl-qədim Berinq boğazı 
vasitəsilə ancaq Sibiryanın müntəhasından yol olduğunu nəzəri-mülahizəyə 
alırsaq" məsələnin ciddi müzakirəyə səbəb olacağını bildirirdi. Əli bəyin qonaqları, 
xüsusən "iştə müşarüleyh Hovard Tomson cənabları da bu fikri təkid etmək üçün 
buyurublar ki, Amerika elmi-bəşəri və elmi-əhvali əqvam üləmasından olub, axır 
zamanlarda vəfat edən Kuşinq nam alim dəxi Meksikadakı əqvami-bədəviyyənin 
əhvalını mütaliə üçün gedib məzkur qəbailin içində 15 iyul qədər tövən və iqamət 
edib bunların hörmətinə dəxi müzhir olmuş idi. Bu alim Meksikadan evə dönəndə 
özü ilə bir çox asari ətiqə, üzərində heroqlif yazısı olan daşlar, rəsmlər, 
93 
 
fotoqrafiyalar və sairə gətirdi. Bu asar bu gün cəmahiri-müttəfiqə paytaxtı olan 
Vaşinqtonda əqvam muzəsində hifz olunmaqdadır. 
Bu asarın rəsmləri dünyanın hər tərəfindən arzu edənlərə göndərilir. Bu növ 
asari-maddiyyədən başqa Kuşinq məzkur əqvamın əhvalına dair bir çox hekayət, 
rəvayəti-tarixiyyə və lojand məqaqib cəm eyləmişdir. Bunların cümləsi vasitəsilə 
isbat etmişdir ki... Zuni nam qövmi Berinq boğazından keçib Meksikaya ... 
gəlmişlərdir. Hətta bunların hekayət və mənaqiblərində gəldikləri yollara dair işarət 
və məlumat vardır. Bu qövmün şayani-diqqət adətlərindən biri də xanələrini dik 
qayalar başlarında daşdan tikmələridir. Feliks Kerson cənablarının söylədiklərinə 
görə bu xüsuslarda Rusiya üdəbasından olub, bir xeyli vəqt Meksikada əmrari-vəqt 
etmiş bulunan Belmondun "İskusstvo" nam məcmuənin axırıncı nüsxələrində nəşr 
etdiyi asar dəxi şayani-mütaliədir. Bu əsərlərin dəxi Meksikadakı əqvamın hekayət 
və mənaqibindən bəhsdir". 
Nəhayət, bu məsələ ilə əlaqədar fikrini yekunlaşdıran Əli bəy: "türk 
qövmünə təəllüqü olan bu növ həvadisə kəsbi-vüquf etdikcə... Meksikaya qədər bir 
əhvali-ətrak ilə iştiqal edən... bir heyəti-elmiyyə ezam"
188
 etməyin gərəkliliyindən 
bəhs edirdi. 
Əli bəyin həmin məsələlərə həsr olunmuş yazılarından 70-80 il sonra 
Amerikada qızıldərililərə məxsus Araz, Bərdə, Alma, Çala, Çənə, Sapul, Kara, 
Kara Ayaq, Keçə, Törə kimi 800-ə yaxın yer adını öyrənən bugünkü elmin də 
müəyyən mənada Əli bəy Hüseynzadənin nişan verdiyi — bildirdiyi yola çıxdığını 
düşünmək olar. Hələ üstəlik Azərbaycan türklərinin "Göyçək Fatma", Amerikanın 
qızıldərili Zuni qəbiləsinin "Matsakılı fəqir qız" nağıllarının demək olar ki, eyni 
düşüncənin məhsulu olduğu da artıq tədqiqatçıların diqqətini cəlb etməkdədir.
189
 
Onu da unutmayaq ki, ötən əsrin əvvəllərində Kuşinq və Belmond kimi, Əli 
bəy Hüseynzadə də zunilərin Berinq boğazı vasitəsi ilə Amerika qitəsinə keçmiş 
Sibir türkləri olduğunu yazırdı. Müasir elm də qızıldərililərin 14-18 min il əvvəl 
Berinqdən Amerika qitəsinə keçdikləri qənaətindədir. 
 
Maarifçilik. Romantizm. Ədəbi tənqid 
 
Dünya hərbinin astanasındakı Türkiyəni və Azərbaycanı mənəvi, fikri 
baxımdan gələcək və zəruri dünya qloballaşmasına hazırlayan, zərrədən bütövə 
doğru düşüncə keçidini təmin edən Əli bəy Hüseynzadəydi. 
Əli bəy Hüseynzadə Azərbaycan ədəbiyyatçılarının düşüncə sistemini 
Avropa fəlsəfi fikrinə, ictimai səmtin Avropa tərzinə yönəldilməsi baxımından çox 
iş görmüşdü. Mübahisəli görünsə də, belə bir fikrin üzərində israrla dayanmaq olar 
ki, Azərbaycanda maarifçilik görüşlərinin bir sistem halına gətirilib hərəkata 
çevrilməsi də daha çox Əli bəy tərəfindən gerçəkləşmişdi. Azərbaycan romantik 
mədəniyyət məktəbinin təməlini də Əli bəy Hüseynzadə qoymuşdu. İngiltərədə 
Göl məktəbinin, yaxud Almaniyadakı İen məktəbinin — "Ateney" jurnalının 
94 
 
(1798-1800) gördüyü işləri burada Əli bəy Hüseynzadənin "Füyuzat" məcmuəsi 
görürdü. 1798-ci ildə Vordsvortun və Kolricin "Lirik balladalar" mənzum 
məcmuəsi ilə romantik ədəbiyyat axımı necə vüsət almışdısa, 1906-cı ildən 
etibarən "Füyuzat"la da Azərbaycanda oxşar proseslər başlayırdı. 
Azərbaycan ədəbiyyatşünaslığında belə bir tarixi və danılmaz həqiqət ya 
heç etiraf olunmur, ya da çox ehtiyatla etiraf olunur. Ancaq bunun belə olduğunu 
görənlər hələ 20-ci illərdə vardı. Əli Nazim "Füyuzat"ın təmsil etdiyi ədəbiyyat 
axımı haqqında yazırdı ki, "1905-ci ildən sonra Azərbaycanda Əli bəy Hüseynzadə 
baş olmaq üzərə, yeni bir ədəbi cərəyan başlamışdı. Əvvəlcə "Həyat" qəzetəsilə 
kəndisini göstərən bu cərəyan, bilaxirə 1906-cı sənədən etibarən 32 nömrə qədər 
nəşr edilə bilən "Füyuzat" məcmuəsində öz həqiqi simasını bulmuşdu. Bundan 
dolayı, yeni Azərbaycan ədəbiyyatının bu mərhələsinə Əli bəy, yaxud "Füyuzat" 
dövrəsi deyilir... Bu ədəbiyyat Mirzə Fətəlidən etibarən davam edən xalqçı 
ədəbiyyatın qarşısına romantik guzidələr ədəbiyyatı kimi çıxmış və həyata 
girmişdir".
190 
...Azərbaycanın dünyaya qovuşmasının, milli mədəniyyətimizin Avropa 
mədəniyyətinə inteqrasiyasının təməli "Füyuzat" tərəfindən atılırdı. Milton, Höte, 
Şiller, Bayron, Heyne Əli bəyin ölkəsinə, necə deyərlər, Əli bəyin evindən daxil 
olurdu. 
Qərb və Şərqin, daha doğrusu, islam və xristianlığın ayrı-ayrılıqda təmsil 
etdiyi sivilizasiyaların yaxınlaşması, sintezi alman maarifçiliyinin Şərqə xeyli 
yaxın gəlmiş dahisi Hötenin olduğu kimi, Qərb uyğarlıqlarına çox yaxınlaşmış Əli 
bəy Hüseynzadənin də problemlərindən biriydi. 
Almaniyada Höte romantiklərlə əlaqələrdə nə dərəcədə məsafə 
saxlamışdısa,
191
 Azərbaycanda da Əli bəy Hüseynzadə o dərəcədə məsafə 
saxlamışdı. Bəlkə də bu ondan irəli gəlirdi ki, Höte öz yaradıcılıq kredosuna, 
təmsil etdiyi fəlsəfəyə kifayət qədər bağlıydı və  başqa  yolun,   problemə  başqa  
müstəvidən  yanaşmanın mümkünlüyünü qəbul etmirdi. Əli bəy Hüseynzadə də 
gördüyü işin artıq yalnız bir ədəbiyyat hadisəsi olmadığını, həm də məfkurə 
məsələlərinə  yönəldiyini  bilirdi.   Lakin  buna  rəğmən,   Əli bəy Hüseynzadəni 
Azərbaycanda romantik məktəbin   qurucusu adlandırmaq olar və belə bir təyinat 
zəruridir. Əli bəy ədəbiyyatına psixoloji cəhətdən kamil bir xarakter verən onun 
həm məfkurəyə yönəlmiş bir ədəbiyyat olması, həm də estetik ruhu ideolojiyə 
güzəştə getməməsiydi. Əli   bəy milli varlığımızın və milli kimliyimizin bütün 
aspektlərini ehtiva edən çox ağır və qapsamlı bir işin altına girmişdi. 
 
* * * 
 
Əli bəy Hüseynzadənin varlığında eynən Hötedə olduğu kimi, mütəfəkkirin 
elmə, biliyə qarşı coşqun arzuları çağlayırdı. 
95 
 
Onun da yazdıqları eynən Hötedə olduğu kimi, məlumatı çox olan adamın 
həyat təcrübəsinə istinad edirdi. 
O da Höte kimi, "yalqızlığı sevən dahinin taleyini" (Rixard Meyyer) 
yaşayırdı, "əsrarəngiz vazi-uzletperverisi" - tənhalığı sevən, guşənişin halı (Abdulla 
Cövdət) vardı. 
Əli bəy yazdıqlarındakı hədsiz informasiya yüküylə, üstəlik fərdi mənəvi-
psixoloji vəziyyətilə Höteni xatırladırdı. "Burada hər şey; onun ümidləri də, 
şübhələri də, biliyi də, kədəri də, iqtidarı da, imtianı da iştirak etmişdir; bu ehtiraslı 
insan üzüntüsü kompleksinə, bu insan ümidsizliyi aləminə hər şey öz hissəsini 
vermişdir... Tövrat, fəlsəfi əsərlər, təbiət, elm-sehr kitabları, Şekspir və xalq 
nəğməsi, Strasburq və Zezenheum, Roma və Veymar, Hötenin yaşadığı hər yer, 
oxuduğu hər şey ona yardım etmişdir".
192 
 
* * * 
 
Hötenin "Faust" və özü barədə dediklərini Əli bəy Hüseynzadə haqqında da 
söyləmək olar: 
"Öz yağı ilə qovrulan dahi yoxdur. Dahi bütün intibaları mənimsəyən və 
onlardan istifadə etməyi bilən, qarşısına çıxan dəyərlər toplusunu sistemləşdirən, 
canlandıran, kimindən tunc, kimindən mərmər alıb bu həmmadələrlə əbədi bir 
abidə quran insandır. Mən nə yaratdımsa, nə gördümsə, nə duydumsa, nə eşitdimsə 
bir araya gətirdim, həm təbiətin əsərlərindən faydalandım, həm insanların. 
Yazılarımdan hər birini minlərcə insana və ya minlərcə şeylərə borcluyam. Alim 
də, cahil də, bilgə də, dəli də, çocuq da, ixtiyar da əsərimi yazarkən yardımçım 
oldu. Yəni, mənim əsərim sadəcə reallıqda mövcud olan ünsürləri, çeşidli ünsürləri 
toparlayır. Höte dedikləri bu bütündən ibarətdir". 
(Əli bəy sağlığında müasirləri tərəfindən dahi adlandırılmış ilk Azərbaycan 
düşünürü — mütəfəkkiriydi). 
 
* * * 
 
Azərbaycanda ədəbi tənqidin yeni dəyərlərini meydana çıxaran Əli bəy 
Hüseynzadənin dəqiq müşahidəsinə görə bizdə həqiqətdən daha çox şəxsiyyətlərə 
əhəmiyyət verilirdi. Məhz bu xüsusiyyət Hüseynzadəyə görə bizim ədəbi 
meyarlarımızı zəiflədir, islam-türk düşüncəsini Avropaya nisbətlə geri qoyurdu. 
...   Əli   bəy   Hüseynzadə   həyatın   və   düşüncənin   bütün sahələrində 
avtoritarlığa qarşıydı. Sənət, ədəbiyyat məsələlərində olduğu kimi, milli məsələdə 
də o, avtoritetlərin peşində deyildi. Avtoritetlərlə hesablaşmayan, yeninin 
sorağında olan Əli bəy milli və siyasi məsələlərdə də yalnız həqiqətin tərəfini 
tuturdu. Əli bəyə görə, hər rast gəlinən bir millət vəkili, tərcümanı milləti təmsil 
edə bilməzdi. Hüseynzadə yazılarının birində "... hətta Əhməd Midhət, Əbu Ziya 
96 
 
Tovfiq, Üşşaqizadə Xalid Ziya, Əli Kamal kimi mötəbər türk mühərrirləri"ni, 
"yaxud Əbdülhəq Hamid, Əkrəm bəylər kimi böyük şairlər"i "dəxi... ümum 
osmanlıların tərcümani-əfkarı ədd etməkdən ictinab edərdim.  Çünki bunlardan hər 
biri olsa-olsa osmanlılardan kiçik bir firqənin hissiyyatını ifadə edə bilirlər"
193
 - 
deyirdi. Nəinki təkcə Əhməd Midhət, Əbu Ziya Tovfiq, Üşşaqizadə Xalid Ziya, Əli 
Kamal, Əbdülhəq Hamid... və b. Həmin siyahıda adlar, ünvanlar daha  mötəbər  
ismlərdən  ibarət  idi: Konfutsi, Tolstoy, Herbert Spenser, yaxud İbn Rüşt, Fərabi, 
Rumi, Sədi və b. Bu baxımdan, Əli bəyin tənqidçilik görüşlərinin klassik və yeni 
bir mərhələsi kimi dəyərləndirə biləcəyimiz "Tolstoyluq nədir?" məqaləsi təkcə 
Tolstoyla bağlı qələmə alınmış ilk yazı olaraq deyil, eyni zamanda, ədəbi tənqiddə 
yeni metodun tətbiq edilməsi kimi əlamətdar bir fakt idi. Əli bəy Tolstoyun təkcə 
yaradıcılığını deyil, şəxsi xüsusiyyətlərini hətta psixoloji yöndən də tədqiqata cəlb 
edirdi. Tolstoyun fikirlərində də nöqsan və natamamlıqları nəzərdən qaçırmayan 
Əli bəyə görə, bəlkə də dərin bir mütəfəkkir olmayan Tolstoy hər şeydən əvvəl, 
bəhri-bədaye olduğu üçün dəyərləndirilməliydi. 
Tolstoyu   müsəlman-türk   oxucusuna   daha   kamil   şəkildə tanıtdırmaq 
istəyən Əli bəy onu Firdovsi, Sənai,   Sədi  ilə qiyaslandırır və xatırladırdı ki, 
Tolstoy da Firdovsi kimi "Şahnamə" yazırdı. Sonra özünün "Şahnamə" 
mərhələsindən imtina edən Tolstoy Sənai kimi hərəkət etdi. Dindarlığa uğrasa da, 
Sənaidən fərqli olaraq inzivaya çəkilmədi. Nəhayət, Tolstoyun düşüncələrində 
Sədiyanə elpərvərlik mərhələsi başlandı... 
"Tolstoy məsləkinin əsası dindarlıq və elpərvərlikdir" — qənaətinə gələn 
Əli bəy onu da xatırladırdı ki, Tolstoy müasir xristian məzhəblərindən heç birinin 
yolu ilə getmir. Həm də buna görə Tolstoy kilsədən qovulmuşdur. 
Tolstoy peyğəmbərlik iddiasında da deyil. O, Cəlaləddin Rumi ilə də qiyas 
oluna bilməz. Çünki Rumi "Peyğəmbər deyildi, kitabı isə vardı". Tolstoy meydana 
bir məzhəb çıxarmaqdadır. Fəqət, düşüncələri pərakəndədir, biri digərinə ziddir. 
"Tolstoy şübhə və tərəddüd içindədir". 
Əli bəy Tolstoyun "Fənalığa müqabilə etmə" təliminə qarşı çıxır və onun 
Engelqarda yazdığı məktubdakı "Əgər xanəmə afrikalı bir zulus vəhşisi hücum 
edib bənim gözümün önündə ciyərparam olan övladımı xəncərlə doğrasa, bən əsla 
müqabilə etməm!" — fikirlərini əbəs yerə xatırlatmırdı. 
Çünki Əli bəy başqa cür düşünürdü: "Həyatın bütün zövqü fənalıqla 
mübarizədən ibarətdir". 
Tolstoyun dini məsləkinin əsassız olduğuna diqqəti cəlb edən Hüseynzadə 
dahi ədibdə baş verən zəlalətin səbəbləri barədə də danışırdı: "Bizə qalırsa bu 
zəlalətin əsl səbəbini Tolstoyun ehkami-islamiyyəni behəqq mütaliəyə rəğbət 
etməməsində aramalıdır. Tolstoy ömrünün bir qismini boşuna sərf edib ibrani və 
yunani lisanlarını əriz və əmiq təhsil edəcəyinə, ərəb və fars dilini gözəlcə öyrənib 
bu vasitələrlə bir də islamiyyəti tədqiq etməli idi. Şair Höte ömrünün axırında bu 
lüzumu hiss edib farscayı öyrəndi və bu təhsildən xeyli müstəfiz oldu". Əli bəy 
97 
 
Hüseynzadə Tolstoyun böyüklüyünü onun məzhəbində deyil, ədəbi-ictimai 
məsləkində görürdü. Əli bəyə görə Tolstoy bir sıra mənalarda böyük idi: 
Ona görə böyük idi ki, ayrı-ayrı təbəqələrin deyil, kütlənin, sadə insanların 
fikrini aydınlatmağa və əxlaqi tərbiyəsinə çalışırdı; 
Ona görə böyük idi ki, müharibənin ortadan qaldırılıb insanlar və millətlər 
arasında əbədi sülhün möhkəmlənməsinə qeyrət edirdi;  
Ona  görə  böyük  idi  ki,  dinlər arasında  birlik  və  vəhdət axtarışındaydı; 
Ona görə böyük idi ki, Tanrının bəşəriyyətə əmanət etdiyi bir vəzifənin 
uğrunda əlindən gəldiyi qədər cəhd edirdi... 
Əli bəyin Tolstoy haqqında yazdığı məqalə ədəbi tənqidi fikrimizin ən 
dəyərli nümunələrindən biridir. Məqalədə bir ədəbi şəxsiyyət yaradıcılığının və 
psixoloji halının çevrəsində tədqiq olunur, problem sona qədər çözülür, Tolstoy 
mahiyyətinəcən araşdırılırdı. 
* * * 
 
Ədəbi prosesi dünyadakı müasir sənət cərəyanlarının müstəvisində 
incələyən Əli bəy Hüseynzadə Azərbaycan ədəbi tənqidində yeni tipli bir 
mərhələnin əsasını qoyurdu...
*
 
 
«Faust» 
 
Əli bəy Hüseynzadənin almancadan tərcüməsində "Faust"dan parçalar 75 
ildir ki, İstanbulda "Hamid" mətbəəsində nəşr olunub. 
Hüseynzadənin araçılığı ilə Hötenin ədəbi nəhəngliyi, onun ecazkar şeri və 
fəlsəfəsi, alman maarifçiliyinin düşüncələr aləmi və romantizminin üslubu, 
obrazlar sistemi ilə türk dünyasının ilk tanışlığından 115 il ötür. 
Bu böyük ədəbi-tarixi hadisələrin çevrəsində olub-keçənlərə nəzər 
yetirərkən belə bir sual doğur: türk dünyası ilə yanaşı, Azərbaycanı da Höte 
fəlsəfəsinin cazibəsinə çəkib gətirən Əli bəy Hüseynzadənin məramı nə idi? 
 
* * * 
 
Əli bəy maarifçilik dövrünün fəlsəfəsini şəkilləndirən "Faust" 
qəhrəmanlarını milli ədəbi düşüncənin məhrəm  obrazlarına çevirməyi bacardı. 
Əli bəy Hüseynzadə və Höte arasındakı ruhani simsarlığın aşkarlanması 
Hüseynzadənin ədəbi-estetik görüşlərinin daha obyektiv dəyərləndirilməsinə imkan 
verir. 
                                                          
* Bütün bu məsələlər barədə daha ətraflı bax: Şamil Vəliyev "Füyuzat ədəbi məktəbi" (Bakı, 1999) və 
Rasim Mirzə "Türkçülüyün babası" (Bakı, 2000) 
 
98 
 
"Ötədən bəri uğraşmaqda olduğum "Faust" tərcüməsinin bir qismi (qismən 
mənzum) 1932-ci ildə Hötenin vəfatının 100-cü ildönümü dolayısı ilə prof. Tofiq 
Rəmzinin himmətilə basıldı". 
Bunu Əli bəy Hüseynzadə yazır. Ancaq ilk nümunə daha əvvəllər — 1893-
cü ildə Türkiyədə "Məlumat" məcmuəsində, sonra "İctihad" dərgisində dərc 
edilmişdi. Səlyaninin imzası ilə işıq üzü görən bu parça bir az əvvəl qeyd etdiyimiz 
kimi, türk oxucusunun və türk ədəbi camiasının Höte ilə ilk tanışlığına səbəb 
olmuşdu. Almaniyada maarifçilikdən romantizmə keçid dövrünü gerçəkləşdirən 
Höte türk dilində ilk dəfə az qala, bir türk şairi qədər şərqanə ahənglə danışmağa 
başlayırdı: 
 
Eyvah ki, dünyaları fikrim dolaşırkən,  
Təqibə nə at var, nə qanad var, nə də yelkən.  
Sərbəst uçuşub fövqü çəmənzarda quşlar,  
Əlhan ilə ihtar qılarlarsa baharı.  
Sevdayi-vətən sevqi ilə eylər isəm seyr  
Səhraları, dəryaları bir durna qatarı.  
Camlı, uca dağlar üzərində əzəmətlə  
Şahin pərü-balın açıb eylərsə təalı  
Yüksəlməyə balalara aləmləri seyrə  
Hər fərdi edər sevq onun hissi-xəyalı.
194 
 
Səlyani Höteni Almaniyadan siyasi, psixoloji təbəddülatlar məngənəsində 
gərilməkdə olan Türkiyəyə belə bir üslubda gətirirdi. Sonra Hötenin, necə deyərlər, 
Bakı — "Füyuzat" dövrü başlanacaqdı. Məncə, biz bu böyük tarixi və ədəbi 
gerçəkliyə biganə qalmamalıyıq. Qloballaşan dünyada müasir milli ədəbiyyatımız 
Əli bəyin öyrətdiyi kimi, dünya ədəbiyyatının estetik dövriyyəsində cərəyan 
etməlidir. Bir sıra hallarda isə o artıq özünün ədəbiyyat funksiyasını literatur 
funksiyası ilə bölüşməyə məcburdur... 
 
* * * 
 
1906-cı ildə nəşr olunan "Füyuzat"ın ilk sayında Almaniyanın Veymar 
şəhərində milli teatrın qarşısında 1857-ci ildə Şiller və Höteyə ucaldılmış məşhur 
abidənin (heykəltəraş Ritşel) təsviri verilmişdi və "Füyuzat" ilk   sayından etibarən 
oxucusunu "Faust"dan parçalarla tanış etməyi özünə deməzdim ki, təkcə ədəbi, 
ədəbi olduğu qədər də milli-siyasi və məfkurəvi bir vəzifə bilmişdi. Bu, 
Azərbaycan oxucusunu alman mədəniyyəti ilə tanış etmək cəhdindən daha çox, 
Qərbdəki, o halda isə Almaniyadakı maarifçilik düşüncəsinə - Veymar o zaman 
maarifçiliyin Qərbdəki mərkəzlərindən biriydi — və romantik ədəbiyyat axımına 
diqqəti cəlb etmək məqsədi daşıyırdı. 
99 
 
1932-ci ildə nəşr olunan kitab isə Hötenin Türkiyədə çıxan ilk kitabıydı. Və 
bizimkilərin əsasən dilinin ağırlığına görə qınadığı bu kitabçanı XX yüzil türk 
şerinin  dahilərindən olan və Əli bəy Hüseynzadənin 1905-ci ildə  "Kaspi" 
qəzetində dərc olunmuş məqalələrindən birində "Şərqin Bayronu"
195
 adlandırdığı 
Əbdülhəq Hamid yüksək dəyərləndirirdi və Əli bəyə ünvanladığı 10 aprel 1932-ci 
il tarixli məktubunda Hamid Əli bəy Hüseynzadəyə yazırdı: 
"Müəzzəz və möhtərəm əfəndim həzrətləri.  
Hötedən mütərcim bəzi asar və əşarınızı bəndənizə ihda etmək surətilə vaqi 
olan lütfünüzə hassatən ərzi-şükran edərim. Əsli nəfis olan bu əsərin tərcüməsi də 
ənfəs olmuş. Himməti-ədəbiyyəniz şayani-təbrikdir. Bir vaxti-müsaiddə ziyarəti-
alinizə şitab ilə şifahən də ərzi-minnətdari edəcəyimi bəyan edər və haqqı 
ustadilərindəki layəzal ehtiramatımı bu vəsiləylə dahi təyid eylərim əfəndim".
196
 
Türk ədəbiyyatının böyüklərindən olan Əbdülhəq Hamidin verdiyi qiymətə 
rəğmən "Faust"un Əhməd Cəmil tərəfindən Azərbaycan dilinə tərcüməsinin izahlar 
bölümündə "ədəbi dilimizin, xüsusən inqilabdan sonra keçən müddətdə nə qədər 
sürətlə inkişaf etdiyini, nə dərəcə dəyişdiyini, necə sadələşib gözəlləşdiyini görmək 
üçün Əli bəy Hüseynzadənin etdiyi həmin tərcümədən bir parçanı" misal 
gətirirdilər. Misal isə, təbii ki, hər dəfə olduğu kimi, "Faust"un: 
 
Ənzari-şəbabımda pədidar olan ey zill,  
Ey zilli-tüluat oluyorsın yenə peyda 
 
- misralarıyla başlanan hissəsiydi. 
Ə.Cəmilin böyük zəhmət bahasına hasilə gətirdiyi tərcüməsinin dəyərini 
azaltmadan bu məqamda onu da etiraf etməliyik ki, həmin mülahizəni irəli sürənlər 
nədənsə fərqinə varmırdılar ki, dilin sürətlə sadələşdirilməsi bahasına Hötenin 
təfəkkür tərzinə, poeziyasına çox da müvafiq olmayan bir "Faust" meydana 
çıxmışdı. 
Müqayisə həqiqətləri aydınlaşdırmaq üçün bəs edər: 
 
Bəli, yer üzünün allahı — insan,  
O qəribə məxluq bu günə qədər  
Heç dəyişməmişdir... Bəlkə çox güman,  
Sən ilahi nurun parıltısından  
Ona verməsəydin bir kiçik zərrə,  
Şüur adlandırmaz bunu. Bilmərrə,  
Olmazdı heyvandan beşbetər heyvan.
197  
(Ə.Cəmilin tərcüməsi) 
 
Bədbaxt o qədər olmaz idi bir zaman insan,  
Etsəydin əgər nuri-səmanı ona pünhan;  
100 
 
Əql ismini vermiş bəşər ol nura dilində,  
Heyvanlığı lakin gözəl alətdir əlində.
198
 
(Əli bəy Hüseynzadənin tərcüməsi) 
 
Bəli, başdan-başa, tanrım, qan, qada...  
İnsanlar qəm, möhnət, içindədir lap.  
Mən də rəhm eləyib, vermirəm əzab!
199  
(Ə.Cəmilin tərcüməsi) 
 
Yerdə görürəm hər şeyi nifrinə səzavar! 
İnsan o qədər çəkmədə dünyada səfalət 
Kim yox həvəsim verməyə biçarəyə zəhmət.
200
 
(Əli bəy Hüseynzadənin tərcüməsi) 
 
Mefistofel Allah haqqında: 
 
Hərdən xoşum gəlir lap bu qocadan,  
Onunla aranı vurmamaq şərtdir.  
Şeytanın özüylə belə mehriban  
Danışmaq, özü də bir kəramətdir.
201  
(Ə.Cəmilin tərcüməsi) 
 
Mefistofel Rəbbi-aləm haqqında: 
 
Bəzən də ziyarət xoş olur Zati-qədimi;  
Heç istəməm etmək Ona izhari-ədavət.  
Bunca əzəmət, heyrətə şayəstə deyilmi!  
Şeytana belə göstəriyor rıfkı-nəzakət!..
202
 
(Əli bəy Hüseynzadənin tərcüməsi) 
 
Dilimizin sürətli inkişafının göstəricisi qoca ilə Zati-qədimin arasındakı fərq 
qədər dərin və düşündürücüydü. 
Höte şeriyyətinin vüsəti, fəlsəfə və romantikası Əli bəydə daha mükəmməl 
bir şəkildə təzahür etmişdi. Görkəmli alman dili mütəxəssisi professor Nəzakət 
xanım Ağazadənin belə fikirləri vardı: "Əli bəy Hüseynzadənin əruz vəznində 
"Faust"dan etdiyi tərcümə əvəzedilməzdir. Əgər bu gün həmin tərcüməni alman 
dilinə çevirsək, eynilə Hötenin "Faust"unu alarıq".
203
 
Çünki Əli bəyin tərcüməsi Hamid demişkən, "Faust"un "əsli kimi nəfis" 
yaradılmışdı. 
 
* * * 
101 
 
Milli ədəbi düşüncəni Höte fəlsəfəsinin cazibəsinə çəkib gətirən Əli bəyin 
məramı nə idi? Bu sualın ən dürüst cavabını Hüseynzadənin tərcümə etdiyi 
parçaların mütaliəsi zəminində aydınlaşdırmaq olar. 
... Xalqının əhval-ruhiyyəsinə vaqif olan teatr müdiri "onun dəhşətli 
deyiləcək dərəcədə çox oxumuş olduğuna" da şübhə etmir. Və düşünür ki, "əcaba, 
nə yapmalıyız ki, təqdim edəcəyimiz şeylərin həpsi həm təzə və yepyeni görünsün, 
həm də böyük bir əlaqə oyandıraraq xoşa getsin?" Xalqın dəstə-dəstə teatra 
axışmasından başqa ona zövq verə biləcək bir səbəb yoxdur. Şair isə bu 
qənaətdədir ki, "bizi iradəmiz xilafına, girdabi-kəşməkəşə sürükləyən o seyli-
xüruşandan uzaq qalmalıyız..." Çünki "gələcək nəsillər için qeyb olmayan şey 
həqiqi gözəllikdən ibarətdir". Məddah isə fərqli düşünür: "Canım fərz ediniz ki, 
bən də əxlafdan dəm vurmaya başladım, o halda müasirlərimizi, bugünkü gəncliyi 
kim əyləndirəcək?" Teatr müdiri tamaşada daha çox macəra bolluğuna əhəmiyyət 
verir. Şairə görə isə "əgər sənət böylə bir şey isə" bu zaman o, çirkin bir şeydir. Və 
elə buna görə də " ... Əfəndi, get, kəndinə başqa bir kölə ara! Sən istiyorsun ki, 
şair, xatirin için, ən ülvi, ən insani haqqından, təbiətin ona bir mövhibəsi olan 
haqdan zəlilanə əl çəksin!" "O şair ki, ruhunda insanlığın mənəvi qüvvəti təcəlü 
edər" və s. 
1906-cı ildə Əli bəy, sanki Hötenin "Faust"una istinad etməklə, eyni 
zamanda, məmləkətin teatr siyasətini də müəyyənləşdirirdi. 
 
* * * 
 
İlhamını yüksəklərdən, fəzalardan, həqiqi gözəlliyin bərqərar olduğu aləmi-
lahutdan alan Əli bəy Hüseynzadənin "Faust"dan etdiyi tərcümələr, əslində həm də 
onun öz romantik sənət kredosunu bəyan edirdi. Sonralar bu məktəb yerə 
enməyəcəyini bəyan və israr edən səma şairi Cavidin timsalında əbədi bir ömür 
qazandı... 
 
Dəli şairin heyrəti. «Bir mələyin insanlara xitabı» 
Yaxud tədqiqatçılar nəyi sübut etmək istəyir? 
 
"Füyuzat" dərgisinin 1-ci sayında "Dəli şair" imzasıyla dərc edilmiş 
"Heyrət, yaxud bir mələyin insanlara xitabı" şerinin Əli bəyə aid olmadığını iddia 
edənlər var. Bu şeir guya 18-ci yüzil Türkiyə divan ədəbiyyatının 
nümayəndələrindən biri — Dəli Hikmətə məxsusdur. Amma az qala qeyd-şərtsiz 
elmi həqiqət kimi irəli sürülən bu versiyanı təsdiqləyəcək heç bir vəsiqə və mənbə 
yoxdur və yalnız fəhmə istinad edən belə ehtimallar əsasən şerin sonuncu bəndi ilə 
əlaqədar irəli sürülür. 
 
 
102 
 
İlahi, yox xəbiri-hikmətin, ancaq yapan sənsən, 
Neyləsin əql irişməz, neyləsin insanlar? İnsanlar! 
 
Şerin "Füyuzat"da dərc olunmuş mətninə deyil, digər mənbələrdə, özü də 
təhriflərlə dərc olunmuş misralarına istinadən "Diqqət edilirsə... misralar düzgün 
oxunmadığı üçün heç bir məna ifadə etmir, daha doğrusu, "xəbiri-hikmətin"... heç 
bir məna tutumuna malik deyil"
204
 — yazan tədqiqatçı onu da əlavə edir ki, əslində 
misra belə oxunmalı idi: 
 
İlahi, yox xəbəri Hikmətin, ancaq yapan sənsin 
Neyləsin əql irişməz, neyləsin insanlar? İnsanlar! 
 
Daha sonra da qəti bir hökm çıxarılır: "Və "Heyrət, yaxud bir mələyin 
insanlara xitabı" şeri, yuxarıda gətirdiyimiz ilk misrada adı çəkilən Hikmətə 
məxsusdur, onun Əli bəyə məxsusluğu barədə heç bir mübahisə, ehtimal ola 
bilməz. Hikmət 18-ci yüzil divan şerinin istedadlı nümayəndələrindəndir..."
205
 və s. 
Qəribədir, əgər Hikmət divan şerinin istedadlı nümayəndəsidirsə, bu, həmin 
şerin Əli bəyə aid olmadığını iddia etmək üçün hansı əsası verir ki? Axı tamamilə 
aydındır ki, buradakı "xəbiri-hikmətin" ifadəsi tərkibdir. Əslində misradakı sözlər 
"Xəbəri Hikmətin" şəklində oxunarsa "Hikmətin xəbəri yoxdur" anlamını verəcək. 
Şerin ümumi kontekstində isə "Xəbiri-hikmət" tədqiqatçının iddialarına rəğmən, 
əslində ciddi bir anlam daşıyır. Əksinə, bu kontekstdə "xəbəri Hikmətin" heç bir 
anlam daşımır. Bir halda ki, şeir "bir mələyin insanlara xitabı" və heyrətinin 
ifadəsiydi. 
 
Səmadan bir mələk heyrətlə der: İnsanlar! İnsanlar! 
Nədir bu, ruyi-ərzi qaplıyror al qanlar, insanlar! 
Şəhidi-tiğiniz ixvanınızdan almasın fəryad!  
Əcəb kimdir şu hun-alud bicanlar, insanlar!  
Ölən kim, öldürən kim, zülm edən kim, ağlayan kimdir?  
Bir az fikir eyləyin: sizdən deyilmi anlar? İnsanlar! 
Fədayi-zülmünüz sizdən, sizin cəlladınız sizdən!  
Nasıl qail bu halə ya vicdanlar? İnsanlar!..  
Mənahi zövqinizmi? Bir təhaşi yoxmu xaliqdən?  
Sizi niyranə sövq etməzmi bu üsyanlar? İnsanlar! 
Mübəşşirmisiniz cənnətlə? Yoxmu xövfi-rəbbani? 
Kitabüllahi bir təftiş edin fəttanlar! İnsanlar!  
Baxın bu nəzreyi ibrətlə səmti-məşəri-xakə!  
Şu iqlimi-vücuda ey olan mehmanlar, insanlar!  
Neçün bir firqəniz islah edər, bir firqəniz ifsad? 
Nədən təsirsiz qalmış əcəb büranlar? İnsanlar!  
103 
 
Nədən bir firqəniz imar edər, bir firqəniz təxrib  
Neçün xəndani bais dideyi-giryanlar? İnsanlar! 
Nədir bin müxtəlif surət? Nədir bin müxtəlif sirət? 
Nədir bu ərseyi hikmət? Nədir cövlanlar, insanlar!  
Nə heyrətbəxş olur görseydiniz ətvarınız böylə 
Dəmadəm ah edər eylərdiniz əfqanlar! İnsanlar!  
İlahi, yox xəbiri-hikmətin, ancaq yapan sənsən  
Nə yapsın əql irişməz, neyləsin izanlar? İnsanlar! 
 
Birbaşa romantik təsəvvürlərlə dolu olan bu şerin 18-ci əsrə və xüsusən də 
divan ədəbiyyatına çox az dəxli var. Yaxud, heç dəxli yoxdur. Azərbaycan 
ədəbiyyatında romantizm mərhələsinin başlanğıcında onun "Füyuzat"  
səhifələrində "Faust"dan bəzi parçalarla yanaşı dərc  olunması "Heyrət, yaxud bir 
mələyin insanlara xitabı"nın Azərbaycanda romantik mədəniyyət hadisəsinin ilk 
təzahürlərindən biri oduğunu ehtimal etməyə ciddi əsas verir. "Heyrət, yaxud bir 
mələyin insanlara xitabı" Əli bəy Hüseynzadənin estetik kredosu ilə tamamilə üst-
üstə düşən görkəmli bir ədəbiyyat hadisəsiydi. Və bu şerin Əli bəy  Hüseynzadənin 
qələmindən çıxdığını təsdiqləyəcək hər hansı bir vəsiqə olmadığı kimi (hər halda, 
ona "Füyuzat"ın ilk sayından başqa heç yerdə təsadüf edilmir), onun 18-ci yüzil 
Türkiyə divan ədəbiyyatının nümayəndəsi Dəli Hikmətə məxsusluğunu da 
söyləməyə əsas verən heç bir dəlil yoxdur. 
Bir məsələni də unutmayaq. Məlumdur ki, Əli bəy Hüseynzadə "İndicani" 
imzasından da istifadə etmişdir. "Heyrət, yaxud bir mələyin insanlara xitabı" 
"Füyuzat"da dərc olunandan bir müddət sonra "Molla Nəsrəddin" məcmuəsinin 
1907-ci il mart tarixli 9-cu sayında "Qabaqda gedən zəncirli" imzası ilə həmin şeirə 
nəzirə yazılmış və nəzirə "İndicaninin mini-mini ünsiyyəsinə dəhdiyyə" sərlövhəsi 
ilə dərc olunmuşdu. 
 
* * * 
 
İnsandakı  vəhşiliyə heyrət edən mələk mövzusu və dünya romantiklərinin 
cavab axtardığı ənənəvi sual Azərbaycan romantik ədəbiyyatında ilk dəfə "Dəli 
şair" imzası ilə təqdim edilən "Heyrət, yaxud bir mələyin insanlara xitabı" şerində 
təzahür edib. Şeirdə İblis — Mefistofel müstəvisində qaldırılan suallar 
qaldırılmışdı. Həm də o maraqlıydı ki, yer problemlərini, milli məsələləri, bəşəri 
ağrıları çözmək üçün romantikin sualı uzun müddət göy sferasından, səma 
qatından verilirdi və sözü gedən şerin timsalında Azərbaycan ədəbiyyatında eyni 
proses baş verirdi. 
"Füyuzat" jurnalı biblioqrafiyasında
206
 isə yuxarıdakı  şerin Məhəmməd 
Hadiyə məxsus olduğu qeyd olunub. Lakin məlumdur ki, Dəlilər Mühibbi (dəlilər 
dostu) imzasından istifadə edən Məhəmməd Hadi heç vaxt, o cümlədən 
104 
 
"Füyuzat"da "Dəli şair" imzasıyla yazmayıb. "Füyuzat"ın ilk sayında Dəli şair 
imzasıyla dərc olunan "Heyrət, yaxud bir mələyin insanlara xitabı"ndan sonra 
jurnalın 1906-cı il tarixli 6-cı sayında Dəlilər Mühibbinin "Dəli şairə, dəlilər 
mühibbi olan bir quşun köməyi" şeri dərc edilmişdi. Hətta məsələnin zahiri 
tərəfini, yəni Məhəmməd Hadinin "Füyuzat"da baş yazarın — Əli bəy 
Hüseynzadənin köməkçisi olduğunu nəzərə alsaq, 6-cı  saydakı  şerin  adı  da  Dəli  
şairin  Əli  bəy,  Dəlilər mühibbinin  Hadi  olduğunu  sadə  məntiqlə  təsdiq  edir.   
Şerin Məhəmməd  Hadiyə  aid  olması  qənaətinə  təəssüf  ki, müasir tədqiqatlarda 
da təsadüf olunur. Hətta bəzən "Dəli Şairə, dəlilər mühibbi olan bir quşun köməyi. 
Tövsiyeyi-mürğ"ün müəllifinin - Dəlilər Mühibbinin imzası Dəli şairlə dəyişik 
salınır.
207
 
Təəssüf ki, xatırlatdığımız biblioqrafiyada da ədəbiyyat və ictimai fikir 
tariximizdə belə bir ciddi və romantik başlanğıcın halal haqqı Əli bəydən "alınıb"... 
 
P.S. Məlumdur ki, Əli bəy "Turani", "Ə.H", "Füyuzati", "Həyati", 
"Ə.Hüseynzadə", "Şair Naim", "Əbülnəqqaş". "Əbülhafiz", "Ayn", "Ayn H.", 
"Hürendiş", "İndicani" "Tərəfdar" imzalarıyla yazırdı. Bu qədər gizli imzasının 
olmasına rəğmən isə Qulam Məmmədlinin tərtib etdiyi "İmzalar"
208
 kitabında 
ümumiyyətlə, Əli bəyin adı çəkilmir, Əli bəyə məxsus olan istər gizli, istərsə də 
aşkar imzalardan əsər-əlamət belə görünmür. 
 
Dünya ədəbiyyatına keçid, yaxud ədəbiyyatdan literatura 
 
Azərbaycan ədəbiyyatına yeni Avropa modelini Əli bəy Hüseynzadə 
gətirirdi. 
Şekspirin "Hamlet" faciəsinin Abdulla Cövdət tərəfindən türk dilinə 
tərcüməsi barədə danışan Əli bəy yazırdı ki, "bu əsər avropalıların "ağ şeir" 
dedikləri nəzmi-qeyri-müqəffa üsulu ilə dilimizə nəql edilmişdir. Çünki ingiliscə 
olan, əslində dəxi külliyyatı-etibarilə nəzmi-qeyri-müqəffadan ibarətdir. Britaniya 
şairinin fikrinə görə kəlam mövzusunda təbiilik mətlub isə, qafiyələrə əsla ehtiyac 
yoxdur. Surətən nəzmi-qeyri-müqəffa ilə şeir demək, müqəffa mənzumələrdən 
daha asan görünürsə də, həqiqət halda daha çətindir, çünki mərhum İshaq 
Sükutinin dediyi kimi, kəlamı bəyəndirmək qayətlə müşküldür. İş də kəlamı 
bəyəndirməkdir, yoxsa qafiyələri yan-yana düzmək deyildir. 
Nümunə üçün ingiliscə "Olum, ya ölüm" sözlərilə başlayan monoloqdan 
bəzi əbyatı burada zikr ediyoram: 
 
Varmı olayım, yoxmu, budur məsələ, 
İştə!  Zalım qədərin qədrinə etməkmi təhəmmül? 
Ya qarşı gəlib cuşinə bu seyli-fənanın, 
Verməkmi bu tufani-bəlayayə nəhayət!.." 
105 
 
Göründüyü kimi, Əli bəy Hüseynzadə həm də "Hamlet"in yazıldığı poetik 
üsul haqqında da ilk məlumatları verirdi. Qafiyəsiz şeir yazmağın qafiyəli şeir 
yazmaqdan daha çətin olduğunu Azərbaycanda ilk dəfə Əli bəy Hüseynzadə 
söyləmişdi. Əli bəyin məramı aydın idi. Bu, yaradıcılıq axtarışlarının səmtini 
Avropaya yönəldən Əli bəyin məramıydı. Türk cəmiyyətinin, o halda isə 
Azərbaycanın həm estetik, həm də məfkurəvi müstəvidə Avropaya inteqrasiyası, 
müasir dünya mədəni dəyərləri ilə qaynayıb-qarışması Əli bəyin amallarından 
biriydi. Türk qanlı, islam imanlı, firəng fikirli və Avropa qiyafətli olmağı istəyən 
Əli bəy təkcə geyim mənasında Avropa qiyafətli olmağı təlqin etmir, ədəbi 
üsulların da Qərb modelinə və Avropa qiyafətinə bürünməsini murad edirdi. 
Ədəbiyyat tariximizdə ilk dəfə, tutaq ki, fransız simvolistləri barədə o 
danışıb. Verlain, Mallarme, Bodler türk oxucusuna ilk dəfə onun vasitəsilə 
tanıtdırılıb. 
Artıq qeyd etdiyimiz kimi, Homerin "İliada"sı
*
, Esxilin "Zəncirlənmiş 
Prometey"i, Miltonun "İtirilmiş cənnət"i, Hötenin "Faust"u, Şillerin "Kəfalət, 
yaxud vəfakar dostlar"ı, Dantenin "İlahi komediya"sı, Firdovsinin "Şahnamə"si,
**
 
Vergilinin "Eneida"sı, Heynenin, Derjavinin şeirləri — yunan, ingilis, alman, 
italyan, fars, rus dillərindən türkcəyə məhz Əli bəy tərəfindən çevrilirdi. 
...Əli bəyin hazırladığı mənəvi məhlulda ən azından yüz ildə keçilə 
bilinəcək yolu müasir türk milli düşüncəsi bir neçə ildə keçə bildi. Tutaq ki, 
ədəbiyyatımızın yunan və İran mifolojisindən xilas olmasını təklif edən Ziya 
Gökalp milli mifolojinin tətbiqini istəyir və həm də buna görə türk mifoloji 
qaynaqlarını öyrənib, tədqiq edirdi. Əli bəy Hüseynzadə isə hər üç amili milli 
düşüncə arealına eyni zamanda tətbiq edirdi. Həm Qərbə - yunana, həm də Şərqə - 
İrana baş vurur, elə həmin darmacalda da türk mifoloji dəyərlərini tədqiqata cəlb 
edirdi. Prosesin davamlı və uzun olması üçün vaxt qıtlığını hiss edirdi. Türk 
ədəbiyyatının yunan və İran mfolojisindən qurtularaq milli mifoloji mətnə 
yönəlməsini təmənna edən Gökalpın mülahizələrinə Hilmi Ziya Ülken dəqiq, 
sərrast bir münasibət bildirir: "Ədəbiyyatımız heç bir zaman yunan mifologiyasını 
tanımamışdır ki, ondan qurtulmaq söz konusu olsun. İslam mədəniyyəti Homeri, 
Vergilini tanımırdı. Bu da öz milli ədəbiyyatımızın zəifliklərindən biridir. Çünki 
Qərb ədəbiyyatı və plastik sənətinin kökü bu mifologiyadır. İran mifolojisinə 
gəlincə, o da çox üzdən bilinirdi. Ədəbiyyatımız onu işləməmişdir. İlk dəfə hər iki 
qaynağa girmə ehtiyacını duyan Hüseynzadə Əli olmuşdur".
209
 
                                                          
* "Əli Turan "İliada"nı yunanca əslindən mənzum olaraq tərcümə etməyə başladı" (H.Z.Ülken. 
"Türkiyede çağdaş düşünce tarihi" səh. 275). 
** "Hüseynzade bir yandan "Şahnamə"nin mənzum çevirisinə çalışırkən..." (H.Z.ÜIken. gös. kitab. səh. 
275) 
 
106 
 
Erudit qafa, orkestral ruh. Böyük, ən böyük. Dahi... 
 
"Sabir kimi nəhəng şairin də ilk müəllimi Əli bəy Hüseynzadə olmuşdur"
210
 
(Mehdi bəy Hacinski), "mən qəzetçilik işinə təzə-təzə girişəndə ruscadan bir 
məqalə tərcümə edib, məşhur Əli bəy Hüseynzadə cənablarına göstərdim ki, 
oxusun"
211
 (Üzeyir Hacıbəyov), "Əli bəy o vaxta qədər bir beyt belə yazmamış olan 
Hadini dilləndirdi"
212
 (Abdulla Şaiq). 
Məhəmməd Hadi isə "İzhari-qədrdani" şerində Əli bəy Hüseynzadəni dahi 
adlandırmışdı: 
 
Düha! Ey baği-lahutun həzari-nəğmə pirası,  
Sənə gülşənmi olmuşdur Əlinin ruyi-rənası? 
Böyüksən, ən böyüksən, bizlərə ustadi-əkrəmsən, 
Vücudun ilə fəxr eylərdi, gər olsaydı Qərbiyyun.  
Hələ dərbərdədir ənzari-istedadi-Şərqiyyun,  
Bu gün qafilsə millət, yox əcəb, əhvali-zarından. 
Yarın şərməndə olmazmı nişangahi-məzarından? 
Vətən övladı dilsiri-həyat olsun fəratından,  
Neçin ləbtəşnələr feyz almasın abi-həyatından? 
Vücudun mayeyi-fəxri şərəfdir qövmi-islamə,  
Bizi irşad qılmaqçün sarıl, ey dahi, iqlamə!  
Neçin daldın sükuta, gəlməyir övradın ey dahi? 
Vərəqriz oldumu baği-füyuzabadın, ey dahi? 
 
Məhəmməd Hadinin şeirlərini ilk dəfə "Həyat" vasitəsilə mətbuata çıxaran 
Əli bəy Hüseynzadə olmuşdu. Sabir özünün məşhur (və həm də Sabiri 
məşhurlaşdıran) "Müsəlman və erməni vətəndaşlarımıza" şerini Əli bəyin 
"Pəncələşmək müqtəza bu narəva halət ilə" misrası ilə başlayan "Sülhə dəvət" 
şerindən ilhamlanaraq yazmışdı.
213 
 
Dövri islahatdır, sülhü səlah əyyamıdır!  
Arkadaşlar, sülh edin, sülh etmənin həngamıdır! 
(Ə.Hüseynzadə) 
 
Ey süxəndanan, bu günlər bir hidayət vəqtidir,  
Ülfəti-ünsiyyətə dair xitabət vəqtidir.  
(M.Ə.Sabir) 
 
Bu aspektdə örnəklərin, nümunələrin sayını istənilən qədər artırmaq 
mümkündür. Amma biz bununla kifayətlənirik. Yetər ki, o, Məhəmməd Hadinin, 
Mirzə Ələkbər Sabirin, Üzeyir bəy Hacıbəylinin ustadıdır. Yetər. Bunun əlavə 
107 
 
şərhə, izahata ehtiyacı yoxdur. Azərbaycanda romantik və realist şeir 
cərəyanlarının iki dahisi - Hadi və Sabir ədəbiyyat meydanına Əli bəy 
Hüseynzadənin xeyir-duası ilə çıxır. Romantik ədəbiyyat məktəbinin qurucusu 
odur. Realist ədəbiyyat məktəbinin təşəkkülündə əvəzsiz xidməti var. 
Bəzən Sabir və Əli bəyin münasibətlərini yanlış təqdim edən belə ədalətsiz 
yanaşmalar da olmuşdur ki, guya Sabir (o cümlədən başqa mollanəsrəddinçilər) 
"ədəbi dil olaraq türk dilini qəbul etməyi təklif edən" Əli bəy Hüseynzadəyə qarşı 
"qalibiyyətli mübarizə" aparıblar. Sabirin məhz dil məsələsində Əli bəylə belə bir 
mübarizə meyli heç bir mənbədə müşahidə olunmur. Əksinə, məhz bu məsələdə 
mövqelərin az qala üst-üstə düşməsindən söhbət gedə bilərdi. 
Sabirin: 
 
"Osmanlıcadan tərcümə türkə" — bunu bilməm, 
Gerçək yazıyor gəncəli, yainki hənəkdir;  
Mümkün iki dil bir-birinə tərcümə, amma 
Osmanlıcadan tərcümə türkə nə deməkdir?!
214 
 
— misralarında ifadə etdiyi fikir Əli bəyin "Yazımız, dilimiz, "İkinci 
il"imiz" məqaləsində qaldırdığı problemə olduqca məhrəm və tərəfdaş bir 
münasibətin ifadəsi kimi anlaşıla bilərdi. 
Sabir və Əli bəy Hüseynzadə münasibətlərinin araşdırılmasında təhriflər 
çox olub. Bu iki böyük insanı az qala bir-birinə yad, yabançı müstəvidə təqdim 
ediblər və bu, təkcə ədəbiyyatşünaslığın deyil, həm də bədii ədəbiyyatın 
problemlərindən biri olub. 
Ancaq unudulub və unutdurulub ki, Əli bəy Hüseynzadə Sabir haqqında ilk 
mətbu sözün müəllifidir. Sabir haqqında ilk yazılı fikir Əli bəydən gəlir. 1905-ci 
ildə "Həyat" qəzetəsində "Erməni vətəndaşlarımıza tövsiyə və ixtaratımız" adlı 
yazısında erməni mühərrirlərini, ziyalılarını qınayan Əli bəy deyirdi ki, "Üç-dörd 
gün müqəddəm qəzetimizin sütunlarında deyilmi idi ki, növrəsidəkan şüəramızdan 
Əli Əkbər Sabir bu büğz və ədavətin və bu nifaqın və bunlardan irəli gələn nəhb və 
qarətin, qətl və qitalın bir cəhl və qəflət, bir zəlalət nəticəsi olduğunu bildirmək 
üçün fəryad edib duruyordu. Erməni qəzetləri və qəzetə mühərrirləri buna diqqət 
etdilərmi? Erməni süxəndanları Əli Əkbər Sabirin mənzuməsində nəqərat olub 
təkrar edən: 
 
Ey süxəndanan, bu günlər bir hidayət vəqtidir,  
Ülfəti-ünsiyyətə dair xitabət vəqtidir 
 
— beyti-mənidarından ibrət alıb o yolda qələm oynatdılarmı? Bir şeir və ya 
bir məqalə yazdılarmı?.." 
 
108 
 
Əli bəy ədəbiyyatı 
 
Ustadi-əkrəmin — böyük ustadın (M.Hadi) şeirdən, poeziyadan umduqları 
uzun illər yanlış şərh olunsa da, bir həqiqət şəksizdir ki, irticapərəst adlandırdıqları 
Əli bəy estetik dəyərlərin qorunmasını ədəbiyyatın qarşısında başlıca vəzifə kimi 
qoyurdu. Əli bəy xatırladırdı ki, "şairlərimizin ilhamı güldən, bülbüldən ayrıla 
bilmirdi. Bəzi rəhbərlərimiz buna çarə qılmaq istədilər, lakin şairlərimizi daha fəna 
yollara sövq etdilər. Bunlara dedilər ki, canım, bülbüldən, məhbubdan əl çəkin, bir 
az da elmə, sənayeyə, məktəbə mədhiyyə yazın, camaatı elmə, sənətə təşviq edin. 
Biçarə şairlər də məktəbin, elmin, sənətin xidmətçisi olmağa başlayıb şeri tamam 
süquta uğratdılar.. Bilmirəm ki, rəhbərlərimiz nədən rəssamlara, heykəltaraşlara, 
bəstəkarlara bu tövsiyədə bulunmurlar. Görünür ki, aramızda bu gözəl sənətlərlə 
məşğul olanlara  rast gəlmədilər, çünki rast gəlsəydilər, bunların da hünərlərini 
məhv edəcəkləri şübhəsizdi. Canım, nəqqaşa,  ya rəssama demək olurmu ki, "nə 
üçün bir dağın, bir meşənin, üfüqün, ya qürubun mənzərəsilə məşğul olursan? Bizə 
bol-bol məktəb rəsmləri ver, camaatımızı elm və  maarifə təşviq  et!" Şairliyin, 
rəssamlığın hünər meydanı ayrıdır... Ədiblərin, şairlərin borcu bir tərəfdən 
türkcəmizi fəsahət və bəlağətlə, ahəng və üslubla islah edib zinətləndirmək, digər 
tərəfdən ruhumuzu incə, gözəl təsvirlərlə və həyəcanlandırıcı xəyallarla dərin 
düşüncələrə sövq etməkdir..." 
Beləliklə, türkçülüyün və demokratiyanın siyasi istiqamətini nişan verdiyi 
kimi, həm də gerçək sənətin estetik prinsiplərini XX yüzilin əvvəllərində məhz Əli 
bəy Hüseynzadə müəyyənləşdirirdi. 
O, "ədəbi dilimizi islah etməyə, ədəbiyyatımızı üslub və sənət etibarilə 
yüksəltməyə çalışırdı. Şeir və sənətin nə olduğunu gəncliyə anladırdı, qəzəl və 
məsnəvi şəklinin dar çərçivəsi içərisinə sıxışmış olan nəzmin yeni şəkilləri ilə aşina 
edirdi. Bundan sonra ədəbiyyat həm şəkil və həm də mövzu etibarilə xeyli 
zənginləşdi"
215 
(Abdulla Şaiq). 
Məmməd Səid Ordubadi isə bu dövrün ədəbiyyatını "Əli bəy ədəbiyyatı" 
olaraq təsnif edirdi. 
 
«Ədibi-möhtərəm Əli bəy Hüseynzadəyə» Cavidin «Çiçək sevgisi» 
 
1907-ci ilin 13 aprelində "Füyuzat"ın səhifələrində 25 yaşlı gənc şair H.R. 
Naxçıvani (Hüseyn Cavid) "Hali-əsəfiştimalimi təsvirdə bir ahi-məzlumanə" şerilə 
çıxış etmişdi. Sonralar, artıq Qafqazın məşhur şairlərindən biri olanda Hüseyn 
Cavid "Çiçək sevgisi" şerini, öz təbiricə desək, "Ədibi-möhtərəm Əli bəy 
Hüseynzadəyə" ithaf etdi. 
 
* * * 
 
109 
 
Rəfiq Zəka "Unudulmuş dahi" kitabında Səməd Ağaoğlunun şifahi 
söhbətlərinə istinad edərək yazırdı: "Əli bəy Azərbaycana dönmək istəyirmiş. 
Bundan xəbər tutan Hüseyn Cavid ünlü türkoloq Samoyloviç ilə ustada bu 
misralarını ilətmişdi: 
 
Sən ey yüksək fəzalardan enən səyyahi-zərrinpər, 
Uzaq, ey nəcmi-geysudar, uzaq gəz, ərzə yaqlaşma. 
Uzaqdan pək gözəlsin, mənzərən pək tatlı, pək dilbər, 
Məhəbbət yox təqərrübdə, şu məhrəkdən saqın, şaşma. 
 
Əli bəy Əhməd Ağaoğlu ilə birlikdə Cavidin misraları üzərində düşünmüş 
və məmləkətə dönməmişdir".
216
 
...1910-cu ildə "Həqiqət" qəzetində dərc olunmuş şerin konkret olaraq Əli 
bəyə ünvanlandığını iddia etmək tarix baxımından mümkün deyil. 
Ancaq "Nəcmi geysudar"ın Əli bəyə ünvanlandığını tamam başqa bir 
müstəvidə dəyərləndirmək olar. 1910-cu ildə Cavid siyasi proseslərin sonrakı 
məcrasını hiss edib öz böyük sənətkar fəhminə istinad edərək "Uzaq, ey nəcmi-
geysudar, uzaq get, ərzə yaklaşma" — deyə Əli bəyin gedişinə haqq verə bilərdi. 
 
Əli bəy Hüseynzadənin dil siyasəti 
 
Bu barədə Məhəmməd Fuad Köprülünün mülahizələri 
 
"Hüseynzadənin şiddətlə hücum etdiyi fonetik yazı şəkli türk ləhcələrinə 
uyğulandığı zamandan bəri ədəbi dil parçalanmışdır". 
Hilmi Ziya Ülken 
 
Əli bəy Hüseynzadənin dili bir problem olaraq tədqiqatçıların uzun-uzadı 
dartışdığı bir məsələdir. 
Bəzi tədqiqatçılar belə bir əsassız iddiada bulunurlar ki, Əli bəy "qəliz ərəb-
fars sözlərindən, ifadələrindən imtina etməyi ... nədənsə ağlına belə gətirmirdi".
217
 
Amma Əli bəyin dil siyasəti belə bir ittihamı qəbul etmir və etməməkdə də 
haqlıdır. Onun böyük zəkasının ehtiva etdiyi türk birliyi düşüncəsi bütün 
müsəlman aləmini qapsayırdı və əslində Əli bəyin dili türk dünyasının bütün Şərq 
aləmində yaxşı anlaşılmasını təmin etmək məqsədi güdürdü. Onun təklif etdiyi, 
tətbiqinə çalışdığı dil bütün yaxın Şərqə türk mədəniyyətini və problemlərini 
daşımaq gücündəydi. Eyni dil normaları ilə Qahirədə "Türk", Cenevrədə "İctihad", 
Bakıda "Füyuzat"ın üslubu formalaşırdı. 
O ki, qaldı qəliz ərəb-fars sözlərindən imtina etməyi ağlına belə 
gətirməməsinə, Əli bəyi belə bir çərçivədə qınamaq da ədalətsizlikdən başqa bir 
şey deyil. Bu fikrin möhkəm əsasının olmadığını Hüseynzadənin son yazılarının 
110 
 
dili də isbatlayır- "Əsgəri-Tibbiyyə tələbəsiydim. Buraya Peterburq Universitetində 
təhsilimi bitirdikdən sonra gəlmişdim. Qonuşurkən hənuz Azəri şivəsinin 
təsirindən qurtulamamışdım — hələ də tamamilə qurtulmuş deyilim ya - ləhcəmi 
düzəltmək üçün, arkadaşların tövsiyəsi üzərinə Uşaqizadə X. Ziyanın hekayələrini 
boş vaxtlarımda diqqətlə oxuyurdum".
218 
 
* * * 
 
Əli bəy Hüseynzadənin qəliz ərəb-fars sözlərindən istifadə etməsini, eyni 
zamanda, onun qaldırdığı problemlərdən senzuranı yayındırmaq cəhdi kimi təqdim 
etmək də
219
 bizcə, yanlış qənaətdir. Əli bəyin dil siyasətinin mahiyyətinə bu 
nöqteyi-nəzərdən yanaşılsa, onda belə bir haqlı sual da meydana çıxacaq ki, 
senzuranın tutalım, Hötenin "Faust"u ilə nə işi vardı? Məsələ heç də göründüyü 
kimi adi deyildi. Əli bəy Hüseynzadə sadəcə mövcud proseslərə deyil, milli 
düşüncənin təşəkkül və təkamülünün istiqamətinə yön verirdi. 
 
* * * 
 
Sonrakı mərhələdə Əli bəyin özü kimi, dili də ideoloji ittihamların 
obyektinə səbəbsiz yerə çevrilmirdi (ancaq kimsə bunu etiraf etməsə də, hər halda, 
dahi Üzeyir bəy Hüseynzadəni böyük dil bilicisi hesab edirdi). 
Əli bəyin yazdıqlarını diqqətlə mütaliə edib belə düşünmək olar ki, əslində 
anlaşılmaz dedikləri dil, xüsusi estetik mahiyyəti olan bir dildir. Əli bəyin yazıları 
dövrün zehniyyətinə ünvanlanmış bir üslubda qələmə alınırdı və Əli bəy 
Hüseynzadə təkcə türk dünyasının deyil, Qahirədə Məhəmməd Abduhacan, 
İngiltərədə Qovliyamacan (İngiltərə şeyxülislamı Şeyx Abdulla Qövilyamın 
Liverpulda nəşr etdiyi "Əl-hilal" qəzetində Uelssin "Türk dilini öyrənməyin 
mənafeyi" məqaləsi barədə məlumatlar Əli bəyin diqqət mərkəzindəydi) islam 
aləminin fikir mücahidləri ilə dialoq qurmuşdu. Və bu dil elitar bir dildi. 
 
* * * 
 
Əli bəyin dili zamanında zəfər çalmadı. Bu, ayrı bir söhbətin və 
mübahisənin mövzusudur. Ancaq Əli bəy dil məsələsində məhəlli şivələrdən bir 
ədəbi dil oluşdurmağın da əleyhinəydi. Bu da Hüseynzadənin məfkurəsinə bağlı bir 
məsələdir. Turan məfkurəçisi "Qəzetəmizin dilinimi sadələşdirməli, yoxsa 
camaatımıza öz dili olan türkcəyi öyrətməli? Məsələ burada! Zənnimizə görə 
yazdığımızdan daha sadə, Qafqazda söylənən şivələrdən biriylə yazmaq mümkün 
deyil. Həpimiz ayrı bir yerdən gəlmişiz, bu şivələrdən birini tərcih edəməyiz. 
Onları birləşdirməliyiz. Çünki ayrı-ayrı hankı şivəyi alsaq, bir əksikliyi vardır. 
Yeni türkcə artıq əski türkcə deyildir..."
220
 
111 
 
Hüseynzadənin 1909-cu ildə Bakıda ən qızğın mübahisələrə səbəb olan 
əsəri "Tərəqqi" qəzetində dərc edilmiş "Yazımız, dilimiz "İkinci il"imiz" adlı 
məqaləsi oldu. Məqalə Birinci Müəllimlər Qurultayının tövsiyəsilə "Səadət" 
məktəbi şagirdləri üçün dərs vəsaiti kimi nəşr olunmuş "İkinci il" kitabına həsr 
edilmişdi. Əli bəy Hüseynzadənin həmin məqaləsi ideolojidə türkçülüyü deyil, 
azərbaycançılığı əsas götürən Mirzə Cəlil, Firidun bəy Köçərli, Ömər Faiq 
Nemanzadə kimi müəlliflər tərəfindən tənqidlərə məruz qaldı. Ancaq Əli bəy bu 
məqaləsində də zamanına görə — latın qrafikasının tətbiqinə qədər — haqsız 
deyildi. Hətta bəzi məsələlərdə bu gün də Hüseynzadə haqlıdır. 
"İrəlidə hansı tərzi-imlanın qalib gələcəyi şübhəlidir!" — deyən Əli bəy 
yazırdı ki, Abdulla Cövdət bana, sana yazarsa, biz də bənə, sənə yazarız. Tatarlar 
da benqa, senqa yazarlar. İştə ittihad da, ittihadi-lisan və imla da o zaman pozular, 
gedər. Halbuki bana, sana zəmiri şəxsilərimizə bir əlaməti-müştərikə olub 
layətəğəyyür bir herioqlif kibi Baykal gölündən Nil vadilərinə, Altay dağlarından 
Balkanlara, Uraldan Himalaya qədər müxtəlif şivələrlə mütəkəllim ümum ətrakın 
asan anladığı bir şeydir!"
221
 
Beləliklə, Əli bəy ortaq ədəbi türkcənin tərəfindəydi. "Hüseynzadənin haqlı 
olduğu başqa bir nöqtə də eyni yazı şəklini dürlü şivə və ləhcələr ayrı-ayrı oxuya 
biləcəkləri halda, bütün türk dünyasına fonetik kural uyğulanırsa, hər şivə və 
ləhcənin ayrı bir yazı şəklinin meydana çıxması, bu üzdən ortaq türk ədəbi dilinin 
parçalanmasıdır... Halbuki, Hüseynzadənin şiddətlə hücum etdiyi fonetik yazı şəkli 
türk ləhcələrinə uyğulandığı zamandan bəri ədəbi dil parçalanmışdır".
222
 
Əli bəyin həmin məqaləsi ilə əlaqədar A.Şaiqin belə qeydləri var: 
"Süleyman Sani, Süleyman Əbdülrəhmanbəyov, Mahmud Mahmudbəyov, Fərhad 
Ağayev, Əlaəddin Əfəndiyev və mən yığışıb yazdığımız "İkinci il" dərsliyinə 
Ə.Hüseynzadə istehza edərək: "Bu nə dildir? Bu savadsız müəllimlər uşaqlarımızı 
bədbəxt edir" — deyirdi. O, mətbuatda... məqalə ilə çıxış edərək Səhhətin və 
mənim sadə Azərbaycan dilində yazdığımız və həmin dərslikdə çap olunan şeirləri 
tənqid etmişdi. O, tələb edirdi ki, dilimizi "Füyuzat" jurnalının dilinə oxşadaq".
223
 
Əslində "Yazımız, dilimiz "İkinci il"imiz"i diqqətlə araşdıranlar Əli bəyin 
belə açıq bir təmənnada və tələbdə olmadığını görəcəklər. Əli bəy "Qaranquşlar, a 
quşlar!" misrası ilə başlayan şerin bir bəndini misal gətirir və haqlı olaraq qeyd 
edirdi ki, bilirmisiniz burada imlanın doğruluğu nə üçündür? Qafiyələrin imladan 
irəli gələn sonunu düzəltmək üçün. 
Yaxud Hüseynzadə kitabda verilmiş: 
 
Göy bağçada dallar üzrə bir quş  
Çör-çöp yığıb aşiyan edirdi.  
Gahi oquyurdu nəğmələr xoş  
Gahi uçub ot saman çəkirdi. 
 
112 
 
— şeir parçasına münasibətini belə ifadə etmişdi: "Burada şu "aşiyan 
edirdi" ibarəsi düzmü? Və hələ əvvəli də farsi olan bu aşiyan kəlməsi insanı 
aldadır! Ancaq onun yerinə "yuva" qoyunuz, baxınız nə olur? Bütün küreyi-ərz 
üzərində hansı türk "yuva edirdi", "Ev
 
edirdi", ya "Məktəb ediyordı" deyir? Sonra 
saman çəkirdi nə? Quş samanı araba iləmi çəkirdi?.. "Gahi" yerinə "gah" 
denilməzmi?.." 
Mətləbdən uzaqlaşmayaq. Əli bəy bütün türklərin anlayacağı ortaq ədəbi 
türkcənin tərəfindəydi. Azərbaycan ədəbi dili də Əli bəyə görə həmin dil sisteminin 
tərkibində intişar tapmalıydı. Əli bəyin dil siyasətini Caviddən başqa heç kəs təqib 
etmədi. 1937-ci ildə isə məsələyə kədərli bir xitam verildi. 
Və Əli bəyin həmin məqaləsini diqqətlə oxuyanlar görəcəklər ki, söhbət heç 
də Əli bəyin "savadsız müəllimlər" adlandırdığı pedaqoqlardan getmir. 
Hüseynzadə məsələnin əhəmiyyətini nəzərə alıb bu böyük ümummilli və 
ümumtürk hadisəsinə tamam başqa aspektdən yanaşırdi: 
"Türkün imlasını islah üçün, deyil sərfü-nəhvi mükəmmələn bilmək. Bəlkə 
bütün ətrakın tarixinə, ədəbiyyatına, etnoqrafisinə, filologiyasına haqqilə aşina 
bulunmaq iqtiza edər. Nəcib Asim, Vəlid Çələbi, Əbu Ziya Tofiq, Əhməd Midhət, 
mərhum Şəmsəddin Sami kibi türk dilinə, türk tarixinə behəqqin aşina bulunan 
zəvaiti-giramın belə düçari-müşkülat olduqları bir məsələyi, bu kibi işlərdə hənuz 
mübtədi sayılan bizlərin nasıl qolaylıqla həll etmək istədiyimizə doğrusu, 
şaşarım!"
224 
* * * 
 
Əli bəyin dili barədə geniş danışmaq olar. Amma məsələnin mahiyyətini  ən   
mükəmməl  şəkildə  türk  ədəbiyyatşünaslığının dahisi Məhəmməd Fuad Köprülü 
qələmə alıb. Ancaq Əli bəyin dili barədə danışanların heç biri bu günə kimi 
Köprülünün dediklərinə istinad etməyib. Köprülü yazırdı: "Yalnız rus və Qərb 
ədəbiyyatını deyil, İran və Osmanlı ədəbiyyatlarını da çox mükəmməl bilən və 
bilhassə Osmanlı ədəbiyyatının Şinasi və Kamaldan  Hamidə, Əkrəm  və  Tofiq   
Fikrətə  qədər  gələn  təcəddüd  səhifələrinə tamamilə vaqif olan Əli bəy 
Hüseynzadə 1906-1907-ci illərdə nəşr etdiyi  "Füyuzat" məcmuəsi  ilə, Azəri 
ədəbiyyatının təkamül tarixində çox dərin bir iz  buraxmışdır.  Yazıları, dərsləri və 
müsahibələri  ilə  yeni  Azəri nəslinin ədəbi tərbiyəsi və firuri təkamülü üzərində 
şiddətlə müəəssir olan Əli bəy Hüseynzadə... həqiqi bir sənətkar ruhuna malikdi; 
Hamid ilə Fikrət və onların əllərində qüdrətli və ahəngli bir ifadə vasitəsi şəklinə 
girən ədəbi İstanbul ləhcəsinə heyrandı. Yeni açılacaq türk məktəbləri və mətbuatı 
vasitəsi ilə, bu ləhcəni Qafqaz türkləri arasında yaymaq və yeni Azəri ədəbiyyatını 
bu ləhcə üzərində qurmaq istəyirdi.. Milliyyətçi müsavat firqəsi orta və yüksək 
təhsildə İstanbul türkcəsinin kullanılmasını istəmək surətiylə, vaxtilə Əli bəy 
Hüseynzadə tərəfindən irəli sürülən fikirləri tətbiqat sahəsinə keçirmək qərarında 
olduğunu göstərmişdir".
225 
113 
 
Həm də münəccim... 
 
(Bu hissəni yazarkən Səməd Ağaoğlunun "Babamın arkadaşları"  
kitabına istinad etdim) 
 
Əli bəy Hüseynzadə deyir: 
"Əhməd bəylə bərabər Batumda idik. İstanbulda atəşkəs elan edilmiş, dövlət 
təslim olmuşdu. Bir gün eyni otaqda çarpayılarımıza uzandıq. Əhməd bəy mənə, 
yanında "Hafiz Şirazi" varmı? - dedi. 
"Nə yapacaqsan?" 
"Fala baxmaq istəyirəm". 
"Yox, fəqət Tassonun "Qurtarılmış Qüds"ü var. İkinci cildi. Yeni aldım. 
Madəm ki, fala baxmaq istəyirsən, bu da Hafiz Şirazi qədər böyük adamdır. Sən 
soruş, mən baxım". 
Əhməd bəy mənə sordu: 
"Məmləkətin istiqbalı nə olacaq?" 
Kitabın... səhifələrindən birini gəlişigözəl oxumağa başladım: 
"Ey mənə istiqbalın nasıl olacağını soran adam! Sən bilməzmisən ki, 
insanlar bunu kəşf etməyə müqtədir deyildir. Fəqət keçmiş zamanın təcrübələrinə 
baxaraq deyə bilərəm ki, Şərqin ən qaranlıq günlərində, sarı saçlı bir qəhrəman 
çıxacaq, milləti toplayaraq hürriyyətə, zəfərə götürəcək". 
Əhməd bəy inanmadı: 
"Alay etmə!" 
"Nə alayı? İştə al və gör!" 
Bunu isə Səməd Ağaoğlu yazır: 
"Bir az sonra qəribə bir yəqinliklə gerçəkləşən bu falı təsadüflərin heyrət 
ediləcək örnəklərindən saymaq mümkündür. 
 
* * * 
 
Əli bəy deyir: 
"Atəşkəsin ilk zamanlarında bir gün xanımımla baldızım bir məsələ 
üzündən mənimlə mübahisə etməyə başladılar. Onlara bir hədisdən bəhs edərək 
"qadınların ərlərinə və kişilərə baş qaldırdıqları gün göydən daş yağacaqdır" 
dedim. Sözlərim bitər-bitməz birdən top, tüfəng, bomba səsləri bütün İstanbulu 
sarsıtmağa başladı. İngilis təyyarələri qəfil bir basqın yapmışdılar. Xanımım və 
baldızım heyrət və qorxu ilə üzümə baxaraq əllərimə sarıldılar". 
 
  
114 
 
Əlyazmalar yanmır, yaxud «Bioqrafik müxtəsər məlumat» 
 
Bu kitabın üzərində çalışarkən Əli bəy Hüseynzadənin qələmindən çıxmış 
"Bioqrafik müxtəsər məlumat" adlı bir yazıya təsadüf etdim. 
1935-ci ilin fevralında A.H.Turani imzası ilə qələmə aldığı "Bioqrafik 
müxtəsər məlumat"ı mütaliə etdikcə hiss olunur ki, on səhifəlik bu yazı istər 
Türkiyədə, istərsə də Azərbaycanda daim alimlərimizin yeganə istinad mənbəyi 
olub. Sadəddin Nüzhətin 1936-cı ildə nəşr olunmuş "Türk şairləri" kitabından üzü 
bəri bu mətn tədqiqatdan tədqiqata ötürülüb, ancaq, onun özü haqqında heç bir 
müəllif məlumat verməyib. Əksinə, hadisələr birinci şəxsin deyil, ikinci şəxsin 
dilindən təqdim olunub. Bir sıra məqalələrdə və kitablarda isə Əli bəy 
Hüseynzadənin yazdıqları ilə onun araşdırıcılarının yazdıqları demək olar ki, bir-
birindən heç fərqlənmir. Çoxları Əli bəyin "Bioqrafik müxtəsər məlumat"da 
yazdıqlarını öz elmi axtarışının maraqlı səhifəsi kimi təqdim edib... 
Bilmək olmur, Əli bəy Hüseynzadənin öz dəst-xətti ilə yazıb "Əbədi 
gözəlliklər" adlandırdığı dəftər barədə oxucuya, elmi ictimaiyyətə məlumat 
verilməməsi, onun gizli tutulması, yaxud gizlədilməsi hansı səbəblərlə bağlı idi? 
Kitab boyu Əli bəyin "Bioqrafik müxtəsər məlumat"ına istinad etdim. İndi 
isə onu bütövlükldə təqdim edirəm: 
 
"Bioqrafik müxtəsər məlumat
*
 
 
24 fevral 1864-cü ildə Qafqaz Azərbaycanında, Kür çayı sahilində yerləşən 
Salyan şəhərində doğuldum. Atam Tiflis Müsəlman Məktəbinin müəllimlərindən 
Molla Hüseyn Hüseynzadə Qruzma
**
 bəylərindən Kazım bəy Hüseynzadənin dörd 
oğlundan ən kiçiyidir. Anam Xədicə xanım Qafqaz şeyxülislamı Axund Əhməd 
Hüseynzadənin qızıdır. 
İlk təhsilim: Türk, fars, ərəb və bir az da rusca Tiflis Müsəlman 
məktəbində, orta və lisə təhsilim: Tiflis 1-ci Klassik Gimnaziyasında (1875-1885); 
mükafatla bitirdiyim bu məktəbdə sinif keçərkən bəzən "təhsinnamə" ilə hədiyyə 
aldığım da olurdu. 
Yüksək təhsilim: Peterburq Universitetinin fizika-riyaziyyat fakültəsində 
(1885-1889). Bu, rus universitet gəncliyinin ən hummalı və üsyankar zamanına 
təsadüf edər; bulunduğumuz fakültənin tələbəsindən olan Saşa Ulyanov o sıralarda 
edam olunmuşdu (1886). Əsl ailə adı Ulyanov olan Lenin bu Saşanın kiçik 
qardaşıdır... 
                                                          
* "Bioqrafik müxtəsər məlumat" ilk dəfə tərəfimizdən "Ədəbiyyat qəzeti"nin 23 noyabr 2007-ci il tarixli 
46-cı sayında dərc olunmuşdur - müəllif. 
** Bakı vilayətində Kürlə Araz nəhrlərinin birləşdiyi yerə yaxındır (əqrabamdan bir çoxlarının 
bulunduğu Rudbar köyü də bu civardadır). 
115 
 
Tibb və ixtisas təhsilim: İstanbul Əsgəri-Tibbiyyəsində (1890-1895); 
yüzbaşı rütbəsilə bitirdiyim bu məktəbdən aldığım təbib diplomunun tarixi: 10 
temmuz 1311-dir... 
Bulunduğum vəzifələrin və işlərin səhifələri: Dürinq Paşa maiyyətində 
olaraq, Heydərpaşa əsgəri xəstəxanasında dəri mütəxəssisi (1895-1897); Tesaliya 
savaşında Çatalca (Farsala) və Dümekedə operator müavini — bəhriyə 
təbiblərindən operator Şükrü Bəyin (Paşa) maiyyətində - və sonra da əsgər həkimi 
(1897); Tesaliyanı təhliyə sıralarında, əsgərə rəfaqətlə müxtəlif Anadolu 
limanlarına səfər. İstanbula dönüşdə təkrar Heydərpaşa xəstəxanasında keçmiş 
vəzifəmi davam etdirdim; 1900-cü ildə Əsgəri-Tibbiyyədə açılan müsabiqə 
imtahanını qazanmaqla bu məktəbdə il yarım müddətində Əmrazi cildiyə və 
əfrənciyə müəllim müavini (Cəlal Muxtar bəyin). O sıralarda vəba xəstəliyini 
yerində tədqiq üçün Hindistana ezam olunmaq üzrə Əsgəri-Tibbiyyə məktəbi 
tərəfindən intihab olundumsa, Yıldızın haqqımdakı vəhmi huna mane oldu... 
Aşağıda zikr olunan "Vəba" kitabını bu münasibətlə yazıb nəşr etdirmişdik. 
1903-də əvvəlcə bir müddət mərhum Əhməd Cəlaləddin paşanın 
Çamlıcadakı köşklərində və Nişantaşındakı qonağında müsafir qaldıqdan sonra 
(Əbdülhəmid və istibdad rejiminin dürlü bəhanələrlə təqibləri üzündən Qafqaza 
köçməyə məcbur oldum və ora qəzetlərində mühərrirliyə başladım. O sıralarda 
"Əqsayi-Şərq" politikası üzündən Rusiya ilə Yaponiyanın arası açılmaq üzrə idi; 
Çox keçmədən (1904) baş verən müharibə Rusiyanın məğlubiyyəti ilə  nəticələndi, 
bunun   üzərinə istibdaddan bizar olan xalq ayaqlanıb məşrutiyyət tələb edirdi. Bu 
cərəyana tabe olaraq, məşrutiyyət tələbində bulunmaq üzrə, Azərbaycan türkləri də 
(və sair Qafqaz müsəlmanları) Peterburqa bir heyət göndərməyə qərar verdi. 11 
nəfərdən... ibarət olan bu heyəti-mürahhasada Ağaoğlu Əhməd, Adil X. Ziyadxan, 
mərhum Əli Mərdan bəy Topçubaşi, mərhum Fərrux Vəzirov və sairə ilə birlikdə 
mən də vardım... General Trepovun intriqalarına rəğmən, fikir və diləklərimizi, 
cüzi bir tədil ilə Başvəkil Vitteyə qəbul etdirə bildik (1905). Bir də o sıralarda 
bütün Rusiya islamlarının ilk yövmi qəzetəsi olmaq üzrə "Həyat" namilə bir 
qəzetin imtiyazını əldə etdik... Bundan sonrakı vəzifələrim; Bakıda intişara 
başlayan məzkur qəzetədə əvvəla Ağaoğlu ilə birlikdə, sonra da təkbaşıma 
başmühərrirlik (1905-1906), qapanan "Həyat"ın yerinə çıxan həftəlik "Füyuzat" 
məcmuəsində müdir və başmühərrirlik (1906-1907), Birinci Dövlət Dumasının 
dağıdılmasına görə Ə.M. Topçubaşinin, digər bir çox məbuslarla birlikdə 
(Finlandiyada) "Vıborq bəyannaməsi"ni imza etmiş bulunmasından ötürü həbsə 
atılıb, qəzetçilik kimi mədəni haqlardan məhrum edilməsi üzərinə, yerinə rusca 
yövmi "Kaspi" qəzetinin başmühərrirliyini icra etdim (1907). 
1908-ci ildə Bakıda bir neçə dost və arkadaş tərəfindən "Səadət" məktəbi" 
adı ilə təsis edilən orta proqramlı milli məktəbdə bir müddət dərs naziri və türkcə 
müəllimi olaraq çalışdım (1908-1910). Həmin məktəbə, o sıralarda müdirlik edən 
116 
 
Mirzə Ələkbər Xan Bəhmən idi ki, sonralar İranın Balkan və Misir səfiri 
olmuşdu... 
Məşrutiyyət dövründə, 31 mart vaqeəsindən bir müddət sonra, mərhum 
Baha Şakirin və digər ittihadçı dostların dəvəti üzərinə, Qafqazdan İstanbula avdət 
etdim. 
Bakıdan ayrılarkən bütün ev əşyamı - mebel, bufe takımı, kitablarımın bir 
qismi və sairə — "Səadət" məktəbinə hədiyyə etdim. 
İstanbulda Tibb fakültəsi əski yeri olan Sarayburnundan Heydərpaşadakı 
binaya köçmüşdü, burada, bir müsabiqə imtahanı nəticəsində "Əmrazi cildiyə və 
əfrənciyə seririyat şefliyinə (1910-28 birinci qanun 1326) və bir neçə il sonra da 
müəllim müavinliyinə təyin olundum. Müəllimimiz Cəlal Muxtar bəy idi. 1925-ci 
ildə seririyati cildiyə və əfrənciyə müəllimi oldum. Eyni dərslərin müdərrisliyinə 
təyinimin tarixi 4 may 1926-cı ildir. Nəhayət, 24 sentyabr 1931 tarixində təqaüdə 
çıxdım, fəqət yenə bir müddət fakültənin təkrar İstanbul tərəfinə keçdiyi günlərə 
qədər (yəni 1933-cü ilin sonuna qədər) müəllimliyə davam etdim. 
Fakültə hizmətlərimin xaricində bəzi siyasi və ictimai vəzifələrdə də 
çalışdım: bir aralıq Eyyub Səbri, Midhəd Şükrü, mərhum Ziya Gökalp, mərhum 
hatib Ö. Naci və sairə ilə "İttihad və Tərəqqi"nin mərkəzi ümumisi (və İstanbul 
mərkəzi) əzalığında bulundum - İstanbulda Selanikdə, sonra yenə İstanbulda. Zatən 
"İttihad və Tərəqqi"nin ilk təşəkkülü zamanından bəri, yəni daha Tibbiyyə tələbəsi 
ikən, İbrahim Temo, mərhum İshaq Sükuti, mərhum Osman Cövdət, mərhum Abd. 
Cövdət və sairə ilə bərabər bu məzkur Cəmiyyətin azasından biri idim... 
Bir neçə dəfə müxtəlif vəzifələrlə məmləkətin başqa tərəflərinə və yabançı 
ölkələrə göndərildim; bu səfərlərin ən mühümləri: "Hərbi-ümumi əsnasında Orta 
Avropada professor Yusuf Akçura, ayan katibi mərhum krımlı Əsəd və buxaralı 
Mukimiddin ilə birlikdə "Turan heyəti murahhası" namilə bir cevelan: Bu 
münasibətlə ümumtürklük lehinə propaqanda yaparaq, onun siyasi haqlarını 
müdafiəyə çalışdıq, ötədə bəridə konfranslar verdik, yazılar yazdıq... 
Stokholmda, məzkur Dünya savaşının önünə keçib müharibələri bir an 
əvvəl ümumi bir sülhə qovuşdurmağa bir yol bulmaq üçün toplanmaq istəyən 
beynəlmiləl sosialist konfransına türk işçisi adına,  prof.  Akil Muxtar və mərhum 
Nesim Masliyuh (Məclisi Məbusan üzvü) ilə birlikdə mürəxxəs olaraq getdik... 
İngilis və fransız  sosialistləri gələ bilmədiklərindən (hökumətləri mane olmuşdu) 
məzkur konfransdan bir nəticə çıxmadı isə də,  biz məzkur qayə ilə orada çalışan 
sosialist Hollandiya-Skandinav komitəsinə haqqımızı müdafiə yollu bir muhtıra 
verdik və sosialist aləminə türk diləklərinin haqlı   olduğunu anlatmağa çalışdıq. 
Bundan başqa İsveç paytaxtına gələn rus sosialist mürəhhəsləriylə faydalı   
təmaslarda bulunduq... Stokholmda bulunduğumuz müddətdə... ermənilərin  
əleyhimizdəki  propaqandalarına  qarşı antipropaqanda yapmaq məcburiyyətində 
qalmışdıq. Burasını da unutmam ki, Stokholma gedərkən, Berlində,  öncə alman 
sosialistlərinin liderlərindən biri olan (və bilaxirə müharibədən sonra, Almaniyanın 
117 
 
ilk rəisi Cumhuru olan) müttəfa Evert ilə (Ph. Şeidemanın  dəlaləti  ilə)  görüşmüş  
və  mülaqatından  istifadə etmişdik... 
Digər mühüm bir səfər də, "Qafqaz Cümhuriyyətləri Federasionu" ilə bir 
sülh müahidəsi əqd etmək üzrə, xariciyyə naziri Xəlil bəyin Batumda bulunduğu 
sıralarda Ağaoğlu Əhmədlə bərabər, xüsusi bir vəzifə ilə, əvvəla Batuma (Xəlil 
Bəyin nəzdinə), sonra oradan da, Federasiyondan ayrılıb ayrı bir hökumət halında 
təşəkkül etməkdə olan Azərbaycan Cümhuriyyətinin ilk paytaxtı olan Gəncəyə 
(Nuru Paşanın yanına) qədər getməmizdən ibarətdir... 
Burada türk ordusu sayəsində yenidən istiqlalını qazanmaqda olan 
Azərbaycanın münəvvərlərilə birlikdə, bu ölkənin bir Cümhuriyyət halında təəssüs 
və təşəkkül etməsi işlərində çalışdıq... 
Balkan hərbində (1912-1913) və sonra da Cahan hərbində (1914-1918), 
yuxarıda zikr edilən vəzifələrin xaricində, daima "Hilal-Əhmər"in hizmətində 
bulunaraq, müxtəlif xəstəxanalarda yaralı və xəstələrin tədavisiylə, əlimdən gəldiyi 
qədər uğraşmışdım... 
Damad Fərid paşa hökumətinin məşum dövrünə gəlincə, o sıralarda iki dəfə 
tevkif olunaraq, aylarca "Bəkirağa bölüyündə (indi tibb fakültəsinin təşrixanasıdır) 
qaldım. Malta adasına göndərilməkdən ancaq təsadüf olaraq qurtulmuşdum... 
İlk mətbu yazım A.H-zadə imzasıyla şair Ömər Xəyyama dair olub, Tibbiyə 
tələbəsiykən A. Cövdətin çıxardığı "Ramazan baxçası"nda dərc olunmuşdur. İlk 
mənzum əsərlərim Səlyani imzasıyla "Məlumat" və "İrtika" qəzetlərində 
basılmışdı. "İrtika"dakı "Qeyb edilmiş cənnət"dən bir parça olub, bu poemanı 
yazan ingilis şairi Miltonun "Korluqdan iştika"sıdır. 1902-ci ildə dr. M. Rəfi ilə 
birlikdə "Vəba və mikrobu" başlığı altında bir kitab təb və nəşr etdik. Bu kitab 
"Tədqiqi müəllifat komissiyası"nın təqdirnaməsini almışdır... 
A.Turani imzasıyla türklük və türkçülüyə dair olan ilk yazılarım 1904-cü 
ildə Misirdə çıxan "Türk" qəzetində nəşr edilmişdir. Yusuf Akçuranın 1928-ci ildə 
çıxardığı "Türk  yılı"nda bunlara dair məlumat vardır. 
İstibdad dövrünə aid İstanbul həyatından bir lövhə olan "Qlaf və məhfəzə" 
adlı hekayə kiçik bir kitab halında Bakıda basılmışdı. Çexovun bir əsərindən 
ataptasyondur... "Türklər kimdir və kimlərdən ibarətdir" və "Siyasət və fürusət" 
adları ilə türklərə və türk tarixinə dair yazdığım uzunca əsərlər Bakı qəzetlərində 
təfriqə halında çıxmışsa da müxtəlif səbəblərlə ayrıca kitab halına alınmamışdır... 
Qismən mənzum olan "Qərbin iki dastanında türk" adlı əsərim Bakı Türkoloji 
qurultayına getdiyimiz sıralarda Bakıdakı "Kommunist" qəzetinin qeyrətilə kitab 
halında basılmışdır (1926). Tərcümə etdiyim Adam Smitin "Sərvəti miləl" hüquq 
fakültəsinin təqdirnaməsini haiz olaraq Dövlət mətbəəsinə verilmişdir. Fəqət, hərf 
inqilabı dolayısıyla basılması indiyə qədər geri qalmışdır. Vaxtilə "Siflis"ə dair 
"Türk ocağı"nda verdiyim konfranslar, "Tanin" qəzetinin 15, 16 haziran və 12, 13, 
14, 15, temmuz 1916-cı il tarixli nüsxələrində təfriqə halında çıxmışdı, fəqət dərs 
sənələrimin məhsulu olaraq yazdığım "Siflis" kitabım hələ də nəşr olunmamışdır. 
118 
 
Professor Kamal Cənabla birlikdə yazmaqda olduğumuz "Ensiklopedik tibb lüğəti" 
basılmaq üzrədir... Ötədən bəri uğraşmaqda olduğum "Faust" tərcüməsinin bir 
qismi (qismən mənzum) 1932-ci ildə Hötenin vəfatının 100-cü ildönümü dolayısı 
ilə prof. Tofiq Rəmzinin himmətilə basıldı. Böyük ozanımız A.Hamid Tarhan 
göndərdiyi bir məktubda bu tərcüməni belə təqdir etmişdi: "əsli nəfis olan bu 
əsərin tərcüməsi də ənfəs olmuş; himməti ədəbiyyəniz şayani təbrikdir"... 
Bu günlərdə dağınıq olaraq nəşr edilmiş düzgülərimi bir araya toplamaqla 
məşğulam; niyyətim bir "Şeir məcmuəsi" halında nəşr etməkdir... 
Bioqrafik məlumata əlavələr: Almaniya imperatoru (şimdi ek-empreur 
Vilhelm tarafından, Tesaliya hərbi əsnasında Dümekeyə göndərilən mutəvəffa 
məşhur rəssam Roçholl bənim yağlı boya ilə böyük bir rəsmimi yapmışdı — 
muharibədə bulunduğum üçünmü, kəndisini tədavi edərək sıtmadan qurtardığım 
üçünmü, albomuna xatirə olaraq bir rəsm yapdığım üçünmü, yoxsa bəzən ufaq-
təfək xətalarını görüb söyləməkdən çəkinmədiyim üçünmü?.. orasını bir Roçholl 
bilir, bir də Allah!.. məzkur rəsm "Əsgər təbibi Əli bəy"in rəsmi — Almaniyadadır. 
Mən də əskidən bəri ara-sıra rəsm çəkərdim. Bunlardan yağlı boya olan bir-
ikisi Bakı muzeyindədir. "Bibiheybət" adlı peyzajın fotoqrafisi Rəsulzadənin 
"Azərbaycan tarixi"ndə verilmişdir... 
Lamya sırtlarında (Tesaliyadadır) "Türk əsgərləri"ni göstərən və altında 
"Səlyani" imzası bulunan böyük bir akvarel vaxtilə Sultan Hamidə verilmişdi. İndi 
də Yıldızdamıdır, bilmirəm. 
Plevne qəhrəmanı Osman Paşanın partlamış bir obüs üzərində yapdığım 
yağlı boya portreti Müzəffərəddin şaha verilmişdi (bu rəsm Tehranda olsa gərək). 
Bunun üçün mərhum şahdan "Şiri-Xurşid" nişanı aldım... Babam Axund Əhməd 
Səlyaninin portreti Salyandadır... 
(Azərbaycanda mənə dair bir çox yazılar yazılıb... Məsələn, "Füqəra 
füyuzatı"nın ilk nüsxəsində... Türkiyədə yazılanların mühümləri bunlardır: Yusuf 
Akçuranın məqalələri ("Türk yurdu"nda və "Türk yılı"nda). Ziya Gökalp ("Böyük" 
və ya "Kiçik məcmuə"də?), Abdulla Cövdət "İctihad"da, M.T. (Məhməd Əli 
Tevfiq "Təsvir əfkar"da). 
A.H.Turani  
Fevral 1935". 
 
  
119 
 
  
120 
 
  
121 
 
  
122 
 
  
123 
 
  
124 
 
  
125 
 
  
126 
 
  
127 
 
Əli bəydən sonra 
 
Əli bəy Hüseynzadəni... tanımayan yoxdur. Hüseynzadə girmədiyi, 
qarışmadığı, fikir işi yapmadığı hürriyyət qovğası qalmamışdır. Renessansın 
böyük mütəfəkkirləri kimi o da hər düşüncəyə uyğun erudit bir qafa, orkestral 
bir ruhdur. Doktor, ixtilalçı, rəssam, ədib, qəzetəçi, mühərrir, dilçi, türkçü, dəri 
həkimi, cərrah, qəzet redaktoru, professor, şair, riyaziyyatçı, mütərcim... hər şey, 
hər şey.. .
226 
İsmayıl Haqqı Baltaçıoğlu
*
  
(Türkiyə) 
 
Əli   bəyin  düşüncələrini  təsadüflər  doğurmurdu.  Tutaq  ki "Füyuzat"ın 
son sayında türk dilinin naminə savaşın ciddi bir məşqini keçən Hüseynzadə 
Məhəmməd  Əmin Rəsulzadənin "Təsəvvürati-əhraranə" şerini dərc etmişdi: 
"Gərək insan ola azad, mütləq..." 
Elə bil ki, Əmin bəyin bu misralarıyla Əli bəy sözü düşüncələrinin sonrakı 
və siyasi mərhələsinə - özünün təbiriycə Əmin arkadaşa verirdi. 
Əli bəy Hüseynzadə "Füyuzat" dərgisinin son sayını "Pərdə eniyor - son 
tamaşa" məqaləsi ilə başlayırdı. Və Şekspirin "Yuli Sezar" əsərindən birinci 
pərdənin enməsilə qapayırdı. Qəribədir ki, həmin pərdə Brutun bu sözləri ilə 
tamamlanır: "O halda bəni təqib ediniz". 
Milli müstəvidə Əli bəydən ayrılmamaq və sona qədər ona sadiq qalmaq 
diləkçəsilə bu kitabın son sözlərini yazıram. 
 
* * * 
 
Əli bəyin yazdıqlarını oxuduqca keçmişdə baş verən ədalətsizliklərin heç də 
həmişə sovet ideoloji maşınının diqtəsi ilə gerçəkləşmədiyinin də şahidi olursan. 
"Həyat" və "Füyuzat"ın baş mühərririnin haqqında deyilmiş insafsız mülahizələrə 
görə, Əli bəyin tutaq ki, bir məqaləsinə deyil, həmin məqalənin kontekstindən 
çıxarılmış fikirlərə istinad edərək Hüseynzadənin dağdan ağır fikirlərini kefləri 
istədikləri kimi təhlil edən müəlliflərin halına, durumuna acıyırsan. Bu hissləri 
Hüseynzadənin şərə, iftiraya, bir çox hallarda isə qısqanclıqlara məruz qalmış 
bütün yazılarını oxuyarkən keçirirsən. "Vəlvələ və zümzümə" məqaləsi bu 
baxımdan daha qabarıq görünür. Vaxt vardı, həmin yazısına istinad edən 
tədqiqatçılar onun "Aləmdəki gurultu-patırtıların bana nə dəxli var? Aləmdə istərsə 
                                                          
* Bəzi mənbələrdə (Ə.Hüseynzadə. "Seçilmiş əsərləri". "Çaşıoğlu"—2007. səh. 11) türk alimi Ergünün 
adından verilsə də, əslində bu sözləri Sadəddin Nüzhet Ergün "Türk şairləri" kitabının 2-ci cildində 
(səh. 478) İsmayıl Haqqı Baltaçıoğlundan sitat gətirmişdir. Baltaçıoğlu Əli bəyin yaxın arkadaşlarından 
biri idi - müəllif. 
 
128 
 
tufan qopsun, "bin vəlvələ, bin qiyamət olsun", bən yenə nəğəmat və əşar ilə həm 
özümü, həm qarein və sameinimi məşğul etmək fikrindəyəm" mülahizələrini 
"Vəlvələ və zümzümə"nin mahiyyətindən təcrid edib necə öz istədikləri kimi min 
yerə yozduqları adamın yadına düşür. Əslində Əli bəy həmin məqaləsində çox-çox 
dərin mətləblərdən söhbət açırdı, ədəbiyyat bir sənət hadisəsidir fikrində israrlı olsa 
da, cəmiyyətdəki vəlvələnin təkanları yazı masasının arxasında onu narahat edirdi, 
çünki dışarıda mühafizəkar bir rejim vardı, polis onun evindəki pianonun içərisində 
gizli vərəqələr axtarmış və bu səbəbdən simləri qırılan piano kökdən düşmüşdü, 
rejimin təcavüz etdiyi pianoda Motsartın, Bethovenin, Rubinşteynin, Əbdülqadir 
Marağinin, Farabinin gözəl bəstələri, ahəng və nəğmələri xaric səslənirdi, ya da 
artıq heç səslənmirdi. "... Heyhat, rəsm də yapmaq mümkün deyildir, çünki eyni 
zəbtiyyələr keçən gün rənglərimi dinamit və rəng qutusunu bomba zənnilə 
müsadirə etdilər... Demək ki, zəmanəmiz nə musiqi, nə rəsm, nə də şeir 
zamanıdır... O halda, bu zaman nə zamanıdır?" Cəmiyyət Dövlət Dumasına 
seçkilərə hazırlaşır, teleqraf agentlikləri məşhur iqtisad alimi Hersenşteynin 
qatilləri barədə xəbərlər yayır, "Rus milləti ittifaqı" qətllərlə məşğuldur və ətrafda 
bütün bunlar baş verirkən, "Xeyr, xeyr, bu kibi çirkin sağ firqələrə qoşula biləcək 
intixabçılar və məbuslar lehində səs verə bilmərəm... Gediyorum elmin, ədalətin, 
insafın təcəlli etdiyi mərkəz, bir az sola məyyal olan mərkəz firqələrinə mənsub 
zəvat lehində rəy verməyə. Bu firqələrin cəhd və qeyrətilə vəlvəleyi-müadimat 
keçmədikcə zümzümeyi-nəğəmat ilə feyziyab olamayacağam". 
Bütün bunları bilə-bilə Əli bəyin yazdıqlarını təhrif etmək nə üçündü? 
Həqiqəti deməyin mümkün olmadığı dövrdə heç olmasa, susmaq da mümkün 
deyildimi? 
İndi dövran dəyişilib və artıq köhnəlmiş kitablardakı bədheybət yalanlar Əli 
bəy Hüseynzadənin aydan arı, sudan duru yazılarının müqabilində heçə-puça 
çevrilməkdədir. 
Millətə onun milli varlığını xatırladan, türk dünyasını velikorus 
şovinizminin və fars millətçiliyinin pəncəsindən xilas edib onu özünə, öz 
məhvərinə yönəldən dahi Əli bəy Hüseynzadə kimdir sualına, onun barəsində nə 
yazsan, fəaliyyətinin hansı aspektinə nəzər yetirsən, cavab eyni  olacaq:  Əli  bəy 
Hüseynzadə türk millətinin müasir milli şüurunu sistemləşdirən bir dahidir. Əli 
bəydən sonra təkcə turançılıq düşüncəsi və türk millətinin yeganə xilas imkanı 
hesab edə biləcəyimiz türkçülük ideologiyası deyil, təkcə Azərbaycan 
Cümhuriyyəti və Məhəmməd Əmin, yaxud Türkiyə Cümhuriyyəti və Atatürk 
deyil, həm də türk xalqlarının konfederativ birliyi ideyası hasilə gəlir. 
 
 
* * * 
 
  
129 
 
Millətə onun kimliyini xatırladıb bütün həyatını bu amal uğrunda fəda 
etmək — Əli bəy Hüseynzadə olmağın çox sadə və çox mürəkkəb sirri bir də 
bundadır. Əli bəyi qiyaslandırmaq üçün heç bir ölçü, meyar təsəvvürə gətirə 
bilmirəm. 
Əli bəy Hüseynzadə türk millətinin iyirminci yüzillikdəki həyat və məfkurə 
istiqamətlərini müəyyənləşdirdi. O, yolun yenisini icad etdi. Əli bəyin fəlsəfəsi 
millətin yenidən qurulmasına, böyük və siyasi məhşərdə necə salamat qalmağın 
yollarının kəşf olunmasına yönəlmişdi. 
 
* * * 
 
Əli bəy Hüseynzadə elmdə türk orta əsrlərini tamamlayan bir mütəfəkkir 
deyil, o, türk tarixinin yeni erasını osmanlı və hətta səlcuqilər dövründən də irəlidə 
araşdıran fikir adamlarımızın ilkidir və bu mənada Əli bəy Hüseynzadənin əsl elmi 
siması onun "Türklər kimdir və kimlərdən ibarətdir" əsərindən başlanır. Çünki belə 
bir sualın ilk sistemli qoyuluşu Əli bəylə və daha çox da adı çəkilən mübarək əsərlə 
başlanır. Müasir dövrdə tarixi-ideoloji baxımdan Türk kimdir? sualının ilk müəllifi 
də, bu məsələyə cavab verən ilk elmi-etnoqrafik və fəlsəfi araşdırmanın yazarı da 
Əli bəy Hüseynzadədir. 
 
* * * 
 
Əli bəy o dərəcədə böyükdür ki, inanıram, bəlkə də onun ideoloji iştirakı 
olmasaydı, unudulmaz Ənvər Paşa Turan hərbinin romantikinə, Qazi Mustafa 
Kamal Paşa Türkiyənin realist siyasi memarına çevrilməzdi. 
Əli bəy Hüseynzadəni belə bir müstəvidə izləməyin, vizual Əli bəydən 
yalavac Əli bəyə adlaya bilmək üçün onu çağdaş türkçülük tarixinin məncə, hələlik 
natamam, yaxud qarışıq kontekstindən deyil, zəkasının doğurduğu daha qlobal bir 
Əli bəy Hüseynzadə qövsündən görərək dəyərləndirməyin zamanıdır. 
Ona "rəsul" deyənlər sonralar türkçülüyün müqəddəsatını yaratdılar: 
Abdulla Cövdət Misirdə və İsveçrədə "İctihad" məcmuəsini, Ziya Gökalp 
"Türkçülüyün əsasları" ilə bahəm Atatürkün fikirlərini, Atatürk isə Türkiyəni 
hasilə gətirdi. 
* * * 
 
Əli bəy Hüseynzadə çar müstəmləkəçiliyindən müstəqil Azərbaycana, eyni 
zamanda, xilafət və səltənət sistemindən milli Türkiyəyə keçidi öz universal 
zəkasının doğurduğu əsərlərlə təmin edən ideoloqların rəsuluydu və etiraf 
etməliyik ki, onun gördüyü işin miqyası o qədər genişdir ki, bu prosesin nəticəsi 
olaraq, təkcə Azərbaycanda və Türkiyədə deyil, türkçülüyün təşəkkülü ilə, 
ümumiyyətlə, dünyada XX əsrdən sonrakı yeni tarix başlanırdı. 
130 
 
* * * 
 
Əli bəy Hüseynzadənin qeyri-adi təfəkkürünü və varlığında daşıdığı 
fövqəladə milliyyət duyğusunu yalnız və yalnız fövqəlbəşərlik adlandırmaq olardı. 
Və belə düşünmək üçün çox, lap çox səbəblər var ki, XX əsr Azərbaycanda olduğu 
kimi, Türkiyədə də Əli bəy Hüseynzadə ilə başlayıb. Türk milli şüurunun təkamülü 
və onun orta əsrlərin ümmət fəlsəfəsindən milliyyət müstəvisinə ötürülməsi də XX 
yüzildə Əli bəy Hüseynzadənin üçlü düsturu ilə bağlıdır. 
XX yüzilin əvvəllərində Əli bəy Hüseynzadə tərəfindən başladılan məfkurə 
savaşının kimin xeyrinə nəticələndiyini yəqinləşdirmək üçün XXI yüzilin 
əvvəllərində başımızın üstündə dalğalanan bayrağımıza baxmaq bəs edər. Üçrəngli, 
ay-ulduzlu bayraq Əli bəyin düşüncələrini ehtiva edən rənglərə və mənalara 
bürünüb və müstəqil dövlətimizin bayrağı Əli bəy düşüncələrinin doğurduğu 
"xoşbəxt əsas"ın (Yusif Akçuraoğlu) — türkləşmək islamlaşmaq, müasirləşmək 
triadasının zəfərini yansıtmaqdadır. 
 
* * * 
 
Əli bəy Hüseynzadənin gövdəli düşüncələri Azərbaycan türkünü, bir daha 
təkrar edirəm, fars və rus assimləsindən qorudu. 
Əli bəyin İrana yönəlik siyasəti bu gün üçün də xeyli əhəmiyyətlidir. 
Yazırdı ki: "Bizim kimi ümum sair türklərin İrana olan məhəbbəti İranın şimalən 
həm türk, həm müsəlman, cənubən də ancaq müsəlman bulunduğu üçündür, yoxsa 
sadə farslıq üçün deyildir: "Füyuzat"ın tutduğu yol türklük, müsəlmanlıq və 
avropalılıqdır. Türk hissiyyatı ilə mütəhəssis, islam dini ilə mütədəyyin və avropa 
mədəniyyəti-hazirəsilə mütəməddin olmaqdır. Yoxsa farslaşmaq... deyildir". 
İctimai təfəkkür tariximizdə Əli bəy Hüseynzadə bitib-tükənməyən bir 
hadisədir. 
 
* * * 
 
Əli bəy Hüseynzadənin, ümumiyyətlə, mədəniyyətlərə münasibəti daha çox 
türk düşüncəsinin nəfinə formalaşırdı. Əli bəy yazırdı: "Türklər ərəbin, farsın ülum 
və ədəbiyyatlarına rövnəq verdikləri kibi rusun dəxi ülum və ədəbiyyatına 
xidmətdə bulunmuşlardır. Rus üdəba və üləmasının bir çoxu əcdadları tənəssür 
etmiş türk və tatarlardan ibarətdir... 
Müvərrixi-şəhir Karamzin, ədibi-şəhir Turgenev, şairi-şəhir Derjavin, 
üdəbadan Radişev, Bulqakov, Çomina xanım, elmi iqtisad üləmasından Toqan 
Baranovski və bir çox sairələri həp türk və tatar nəslindən bulunduqları kibi 
məşhur şair Jukovskinin də validəsi osmanlı türklərindəndir. Rusların şairi əzəmi 
Puşkini buraya daxil etmədik. Çünki bunun cəddi türk olmayıb ərəb ya zəncidir. 
131 
 
Bunlardan Derjavin Bəhrami Mirzənin əhfadından olub Böyük Katerina 
dövründə rus şüərasının sərəfrazı idi. Bu şairin bir şerini bən də bir vaxtilə 
ruscadan türkcəyə tərcümə edib Misirdə çıxan "Türk" qəzetində nəşr etmişdim".
227
 
Göründüyü kimi, heç bir halda Əli bəy türk müstəvisindən kənara 
çıxmırdı... 
 
* * * 
 
Avropalaşmağın ən dürüst və mükəmməl yolunu türk millətinə Əli bəy 
nişan verib və bu günə qədər bu yoldan, bu təlimdən kənarda dartışılan bütün 
mübahisələri öz dəqiq qənaətləri ilə kölgədə buraxıb: "Lakin ey qare... Biz 
avropalıların ədəbiyyatlarına, sənayelərinə, ülum və maariflərinə müraciət etmək 
istəyiriz, özlərinə deyil. Biz istəyiriz ki, islam ölkəsinə onların beyinləri, dimağları 
girsin, boğazları, mədələri girməsin. Biz istəriz ki, ölkəmiz onların beyinlərini 
həzm etsin. Yoxsa mədələrində həzm olunmasın".
228
 
Əli bəyin bu müddəası sonralar Gökalp tərəfindən belə konkretləşdirilmişdi: 
"Qərb mədəniyyətindənik" dediyimiz üçün də elmdə, fəlsəfədə, fəndə, digər 
mədəni sistemlərdə, tam bir avropalı kimi hərəkət edəcəyik". 
Hüseynzadə Avropaya necə inteqrasiya etməyin mübarək, dürüst və sağlam 
yolunu belə nişan verirdi. İyirminci yüzilin əvvəllərində yeni məfkurəvi türk 
düşüncəsi belə yola çıxırdı. 
Əli bəy Avropanın birləşə bilməsinin təməlində xristian qardaşlığının 
dayandığını bilirdi və elə buna görə də türklərin cahan səhnəsindəki birliyini təmin 
edə biləcək ən qüvvətli amil kimi həm də islamı görürdü. Beynəlmiləl ümmət 
düşüncəsini meydana çıxaran, islam dinini milli ideologiyanın təməlində görüb 
dəyərləndirən, islamı milli triadanın guşə daşlarından biri kimi 
müəyyənləşdirənlərin sırasında Əli bəy Hüseynzadə birincidir. Proses ağrılarsız 
keçmirdi. Turançılarla islamçılar arasındakı fikir dartışması "Kəbə, yoxsa Turan?" 
dilemmasını elə qarışıq bir hala gətirmişdi və iş o yerə çatmışdı ki, Babanzadə 
Əhməd Naim "İslamda  qövmiyyət  məsələsi"  əsərində   "Üzünüzü   Kəbədən 
Turana çevirməyin" — deyə səslənməkdəydi. Amma bütün parlaq zəkalı 
türkçülərin, yəni bu məfkurəni yoğurub-yapanların, ən əvvəl isə Əli bəyin 
qənaətinə görə: "türklərin külliyyatı etibarilə sair dinlərə meyl və istedad 
göstərməmələri və nadirən göstərənlərin isə milliyyət və qövmiyyətlərini qayıb 
edərək gah çinli, moğal və hindulara, gah əqvami nəsərayə qarışıb qayib olmaları 
və biləks türklərin ancaq müsəlmanlığa meyyal və müştaq bulunmaları və islamı 
qəbul etdikdən sonra bir tərəfdən aləmi-islamın mühüm bir rükn və istinadgahı 
sırasına keçmələri, digər tərəfdən də ancaq və ancaq bu dini mübin sayəsində öz 
qövmiyyət və milliyyətlərini mühafizə edib təmini bəqa edə bilmiş olmaları 
fövqəladə şayani-diqqət bir maddədir..."
229
 
132 
 
(Ziya Gökalp isə təməl daşını Əli bəyə istinad edərək qoyur: "İslam 
ümmətindənəm" — dediyimiz üçün, nəzərimizdə ən müqəddəs kitab "Qurani-
Kərim", ən müqəddəs insan Həzrəti Məhəmməd, ən müqəddəs məbəd Kəbə, ən 
müqəddəs din islam olacaqdır"). 
Əli bəy Hüseynzadə özünün islama münasibəti ilə Axundovun antiislam 
görüşlərini nəinki korrektə etdi, həm də Mirzə Fətəlinin islama daban-dabana 
müxalif olan düşüncələrinin milli ideoloji areala daxil olmasını geniş ölçüdə 
əngəllədi: "Bizim üçün islam xaricində səadət yoxdur!" Əli bəy ömrünün sonuna 
qədər bu zümrüd yaşıl xətti qırmızı qaranlıqların içərisində uğurla daşıdı. 
Azərbaycanın çağdaş dünyaya uyub mənəvi və dini dəyərlərdən ayrılmaması, öz 
təməlində sabit və ardıcıl qalması, şeyxülislamlardan daha çox, bir türk 
milliyyətçisi olan Əli bəyin xidməti idi. 
 
* * * 
 
Əli bəy Hüseynzadənin dövləti təfəkküründə türklük düşüncəsi 
Azərbaycanla Türkiyənin bir ola bilməsi — eyni siyasi-mədəni müstəvidə birləşə 
bilməsi istiqamətinə yönəlmişdi. Bunu dönə-dönə təkrar etməliyik ki, Əli bəyin 
Azərbaycan, eləcə də türk milli tarixində ən böyük xidmətlərindən biri Rus 
imperiyasının ruslaşdırma, İranın isə farslaşdırmaq siyasətindən Azərbaycanı xilas 
etməsi oldu. Bu mənada "Hüseynzadənin Qafqazı ruslardan və farslardan 
qurtarması bir vətənpərvər üçün təhəyyül oluna biləcək müvəffəqiyyətlərin ən 
parlağı, hizmətlərin ən böyüyüdür".
230 
Əli bəy Hüseynzadə yaradıcılıq 
məsələlərində də özünün qurduğu məfkurəyə müvafiq davranırdı. Əli bəyi bəzən 
osmanlıçılıqda ittiham ediblər. Əslində Əli bəyin osmanlıçılığı siyasi bir gedişdən 
başqa bir şey deyildi. Sadəcə, bu osmanlıçılığın millətimiz üçün çıxarı XX yüzilin 
əvvəllərində həyatımıza bütün sferalarda müdaxilə edən rusçuluğun sıradan 
çıxarılmasını təmin etməsiydi. "Bu surətlə rus mədəniyyəti də məğlub olmağa və 
yerini "Osmanlıçılığ"a tərk etməyə başlamışdı"
231
 (Ə.Nazim). 
 
* * * 
 
Türk milli ideologiyasını siyasi anlamda şəkilləndirən türkçülük məfkurəsi 
Əli bəyin əsəridir. Bu gün bu aydın həqiqəti etiraf etməkdən çəkinənlərin sələfləri 
də sovet dönəmində Əli bəyi məhz buna görə ittiham edirdilər: "Ə. Hüseynzadə 
"Kaspi", habelə Qahirədə çıxan ittihadçı "Türk" və "İctihad" qəzetlərində mənsub 
olduğu firqənin siyasi planlarını elmi-tarixi cəhətdən "əsaslandırmaq" kimi bir işə 
qurşanmış və onu daha böyük cinayətlərə itələmək istəyən dostları tərəfindən 
"türkçülük hərəkatının Azərbaycanda ilk naşiri" elan edilmişdir".
232
 Əli bəyi 
"cinayətə sürükləyən" dostlarının siyahısında isə başda Ziya Gökalp nişan verilirdi. 
 
133 
 
* * * 
 
Əli bəy vaqeəsi Peterburq və İstanbul universitetlərində yetişmir. Əslində 
Əli bəyin aldığı təhsil Rusiyadan və Osmanlı Türkiyəsindən daha dərin bir alt qatın 
— ona türkün dünyadakı elçibəyliyini, yalavaclığını bəxş edən Tanrının inayəti ilə 
mümkün olmuşdur. Sirli runik yazılarından Kasablankaya, Tolstoydan Tassoya, 
Amerikanı Kolumbdan qabaq kəşf etmiş türklərdən, iki böyük səltənəti — Rus 
çarlığı ilə İran şahlığını eyni miqyasda sarsıda biləcək bir güc və qüdrətlə yazılmış 
"Siyasəti-fürusət"ə ədəbi və siyasi simvolizmdən iki min illik türk tarixinin bütün 
mərhələlərinin ciddi elmi təsnifatına, hələ üstəlik, bu günə qədər tam etiraf 
olunmamış böyük yazıçılığına, həssas şairliyinə rəssamlığına, sistemli 
mühərrirliyinə, həkimliyinə, bir daha əvvələ qayıdıb təkrar edirəm, mübarək Turan 
ülküsünü çağdaş türk zehniyyətinə miras buraxdığına, dövlət qurdurmağı bacaran 
ideoloji qüdrətinə, Azərbaycan ədəbiyyatında romantizm cərəyanını başladığına, 
bir Əli bəy Hüseynzadədə min Əli bəy Hüseynzadə olduğuna görə, ən başlıcası isə 
ulusyaradan bir Dahi olduğuna görə o, XX yüzillikdən başlayan yeni türk 
sivilizasiyasının rəsuludur. 
 
* * * 
 
İndi Azərbaycanda və ümumən bütün türk dünyasında Əli bəy 
Hüseynzadədən sonrakı dövr yaşanılır. 
İndi Qərbin iki dastanında deyil, bir dastanında türk var. İndi "Qurtarılmış 
Qüds" hümanitar bir yalan, "Luziada" siyasi bir gerçəkdir. 
Əcdadımızın "müştərək mənşəyi" bu gün siyasi xəritədə deyil, Qərbin və 
Amerikanın tarix kitablarında həqarətlərə məruz qalır. 
 
* * * 
 
İndi o da adamda təəccüb və heyrət doğurur ki, öz möhtəşəm tarixini Çingiz 
və Teymur adlarının şərəfli yazıldığı kitablarda deyil, ruhunun qan dövranında 
mütaliə və müşahidə edən Əli bəy Hüseynzadənin Azərbaycanın, Türkiyənin və 
Türkistanın hüdudlarını aşan Vətən anlayışı nə üçün yalnız mədəni bir xəyal və 
istək olaraq qalmağa məhkum və təhrik edilməlidir? 
Turan anlayışının, turançılıq ülküsünün daha geniş anlamını ictimai-siyasi 
təfəkkürə aşılamanın zəruri olduğu bir ərəfədə Əli bəydən sonrakı indiki 
mərhələmizdə müqəddəs hüdudlarımızın dövləti birliyini xəyaldan gerçəyə, siyasi 
məqsədə çevirməyin mümkünlüyü nədən müzakirə mövzusu olmasın? 
Əvvəlcə özlərinin ümumdünya monarxiyası ideyasını, bu baş tutmayanda 
isə milli dövlət çabalarını sürdürən, bunu da yetərli bilməyəndə mədəniyyətlərin 
birliyi adı ilə iqtisadi və hərbi mərkəzləşməyə, yəni, əslində yenidən ümumdünya 
134 
 
monarxiyası - panxristianizm ideyasına qayıdanların bizə öyrətdikləri və bizə 
müsaidə etdikləri yalnız və yalnız mədəni birlik sindromu çağdaş, yəni XXI 
yüzildəki turançı gücün aşmalı olduğu ən böyük maneədir. 
 
* * * 
 
Hərgah, Əli bəy Hüseynzadə indiki kimi hələ o zaman türkləri 
asiyamərkəzçiliyində ittiham edən erməni ifritələrinə cavab verib yazırdı ki, "biz 
nə boğulub qərq oluruz və nə də panislamizməyi vase və böyük bir dövlət təşkil 
etməyi özümüzə bir vasiteyi-nicat biliriz". 
Bunu belə deyən Əli bəy, eyni zamanda, bütün həyatının ana xəttini türk 
dünyasının birliyi ideyasının elmi-nəzəri təsbiti üzərində qurdu. Əli bəy 
Hüseynzadənin "Turan" şerini turançılıq ülküsünün əlifbası adlandırmaq olarsa, 
"Türklər kimdir və kimlərdən ibarətdir" əsərini də bu ülkünün müntəxabatı hesab 
etmək olar. 
 
* * * 
 
Qloballaşan dünya Əli bəy Hüseynzadəyə "Yox!" - deyəcək. Demokratik 
Səlib axınlarının qarşısındakı Hüseynzadə Əli bəy Turan maneəsi ortadan 
qaldırılmaqdadır. Necə ki, kommunist məfkurəçiliyi bir zaman Əli bəyi 
yasaqlamışdı, kifayət qədər aydın və humanist deyilmiş, möhtəşəm "Nicat 
məhəbbətdədir" təlimi burada, özümüzünkülərin dimağına yatmırdı və Əli bəy 
siyasi föhşün və rəzalətin qınaq obyektinə çevrilmişdi. 
İndi isə ideoloji qərbləşdirilmə XXI yüzil türk insanının göy və yaşıl 
sivilizasiyadan təcridi, manqurtun etnosa qarşı qiyamının bəlirtisi kimi təzahür 
edir. 
Əli bəy bunun belə olmasını istəməmişdi. 
 
* * * 
 
Əli bəydən ayrılmaqla, əslində, bizə dünyanın mahiyyətini öyrədən bir 
intellekt qaynağından, milləti diri saxlayan enerji mənbəyindən ayrılmışıq. Aradan 
bir əsr keçib. Hüseynzadə mərhələsini yüz il də davam etdirsəydik, ona arxa 
çevirməsəydik, bu gün bizim nəinki Qarabağ, hətta heç vahid Azərbaycan 
problemimiz olmazdı. Milli düşüncəni hürriyyətin kandarına çatdırmağı bacaran 
Əli bəy Hüseynzadə onu yarıyolda qoymazdı. "Siyasəti-fürusət" bizi ideoloji-milli 
müstəvidə birləşdirməyə qabil bir zehniyyətinin ana yazısıydı. 
 
* * * 
135 
 
100 ildir ki, Əli bəyin savaşı səngimək bilmir. Çünki beynəlmiləl islamın və 
türklərin indiki halı yüz il əvvəlki vəziyyətindən çox az fərqlənir... 
 
Əli bəy Hüseynzadənin nəsil şəcərəsi
*
 
 
Əli bəyin xalası Fatma xanım Hacı Məhəmməd ağa ilə evlənmişdi. Fatma 
xanımın övladları: Mirzə Mehdi, Bəyim xanım, Mövsüm ağa, Mina xanım, Sultan 
xanım və Əhməd Ağa. Bu sonuncu — yəni Əhməd ağa Naib xanımın atasıdır. 
Fatma Naib (1911-1991) Məmmədsəlim Tahirli ilə evlənir və bu evlilikdən Sabir, 
Zakir, Fəridə xanım dünyaya gəlirlər. Övladların üçü də Tahirli familiyasını 
daşıyır. Sabir Məmmədsəlim oğlu Tahirli 1934-cü ildə anadan olmuşdu. Moskvada 
Dzerjinski adına Akademiyanı bitirib. Polkovnik idi. 2005-ci il dekabr ayının 23-də 
Moskvada rəhmətə getdi. Məzarı Moskvadadır. Zakir Tahirli 1939-cu ildə Bakıda 
dünyaya gəlib. Politexnik İnstitutunu bitirib. Azərbaycanda bir sıra məsul işlərdə 
çalışıb. Fəridə xanım Tahirli isə 1946-cı il təvəllüdlüdür. Dillər İnstitutunu bitirib. 
Ali məktəblərdə ingilis dilindən dərs deyib. İndi təqaüddədir. Bakıda yaşayır. 
Böyük şair Mirzə Ələkbər Sabirin nəvələri Sabir, Zakir və Fəridə həm də Axund 
Əhməd Səlyaninin nəticələridir. Beləliklə, Mirzə Ələkbər Sabirlə Əli bəy 
Hüseynzadə qohumdur. Sabir Əli bəyin xalası Fatmanın nəvəsi Naib xanımın 
qayınatasıdır. Təəssüf ki, bu günə qədər bu mötəbər qohumluğun tarixçəsi barədə 
bir kəlmə də olsun danışılmayıb. 
Fatma xanım anası Hüsniyyə ilə birgə Axund Əhmədin hüquqi varisiydi. 
Hüsniyyə xanım 1892-ci il yanvarın 2-də Qafqaz Ruhani idarəsinin rəisinə yazdığı 
ərizədə bildirirdi: "Mənim mərhum zövcüm şeyxülislam Zaqafqaz axund Əhməd 
Hüseynzadə 1884-cü ilin dekabrının 17-ci yomində Tiflis şəhərində vəfat edib və 
saniyən, ancaq o, mərhumun iki nəfər varisi-şəri qalıbdır. Birisi mən, arizə 
Hüsniyyə xanım məzburə və birisi də məndən təvəllüd edən və mərhum zövcümün 
sülbiqızı Fatmabikə. Və bizim o mərhuma varis olmağımız... mərhum 
şeyxülislamın "Formulyarnı spisoku"nda səbt və mərqumdur. Habelə... mərhum 
şeyxülislamın vəsiyyətnaməsində bizim varis olmağımız da vazeh müşəxxəsdir..." 
 
* * * 
 
Şeyx Əhmədin kürəkəni, yəni Fatma xanımın əri Hacı Məhəmməd ağa Hacı 
Mirzə Həsənin oğludur. 
Hacı Mirzə Həsənin övladları: Hacı Məhəmməd ağa, Hacı Əli Axund, 
Abdussəməd və Töhfə xanımdır. 
Hacı Məhəmməd ağanın anası ilə Əli bəy Hüseynzadənin atası Molla 
Hüseyn və İsmayıl bəy Ağabəyov bacı-qardaşdırlar. 
                                                          
* Kitabın "Əli bəy Hüseynzadənin təvəllüdü" hissəsinə əlavə - müəllif. 
 
136 
 
Deməli, Hacı Mirzə Həsənin arvadı Əli bəyin bibisi olub. 
İsmayıl bəy Ağabəyov Əli bəy Hüseynzadənin əmisidir. Məkkədə dünyasını 
dəyişmiş Hacı İsmayıl bəyin həyat yoldaşı Töhfə xanım, övladları, yəni Əli bəyin 
əmisi uşaqları Sadıqpaşa, Həzrət bəy, Badam xanım və Rahim bəydir... Əli bəy 
Hüseynzadənin ən yaxın dost və sirdaşlarından olan Sadıqpaşa məşhur general-
şərqşünas Məmməd Sadıq bəy Ağabəyzadədir. Azərbaycan Demokratik 
Cümhuriyyətinin daxili işlər naziri əvəzi, Azərbaycan milli polis sisteminin 
qurucusu, sonralar Lvov Universitetində şərqşünaslıq fakültəsinin yaradıcısı və 
professoru olmuşdu. Ərəb, fars, fransız, polyak, Ukrayna dillərində sərbəst danışan 
Sadıq bəy "Türkmən atalar sözləri və məsəlləri" (1904), "Türk dili" dərsliyi (1931), 
polyak dilində "Ərəb dilinin elementar qrammatikası" (1934) və "Fars dili" (1932) 
kitablarını yazıb nəşr etdirmişdi. Ağabəyzadə Göyçayda anadan olmuşdu.   Əslən 
Salyanın məşhur Ağabəylilər nəslindəndir. Sadıq bəy Qafqazdakı qohumlarından 
xəbər tutmaq üçün  Salyandakı qohumlarına məktub yollayırdı: "Mən Qafqazdan, 
bizimkilərdən heç nə almamışam. Bu günlərdə Salyana, İsmayıl bəyə 
qardaşlarımdan bir soraq tuta bilmək üçün məktub göndərdim" (S.Ağabəyzadənin 
Parisdən İstanbula — Əli bəyə yazdığı 20 yanvar 1923-cü il tarixli    məktubdan). 
Sadıqpaşa Ağabəyzadənin qəbri Lvov şəhərindədir. 1920-ci ildə İstanbulda Əli bəy  
Hüseynzadənin evində yaşayan Sadıq bəy Ağabəyzadə   sonralar Əli bəy 
Hüseynzadə ilə müntəzəm məktublaşmışdı. Ağabəyzadə 1921-37-ci illərdə 
Parisdən,  Polşadan Əli bəyə 32 məktub yazıb. Sadıqpaşanın Əli bəyə yazdığı 
məktubları
*
 YUNESKO katibliyində çalışmış Ramiz Abutalıbov Parisdən Bakıya - 
Dövlət Ədəbiyyat Arxivinə gətirib. (Məktublar Ceyhun Hacıbəylinin fondundadır). 
Ancaq Əli bəyin Məmmədsadıq Ağabəyzadəyə yazdığı məktublardan yalnız 
biri məlumdur. Qalan məktubların aqibəti barədə heç bir məlumata malik deyilik. 
 
                                                          
* Sadıq bəyin məktubları barədə ətraflı bəhs etmədən bir məktubunun üzərində xüsusi dayanmaq 
istərdim. Ağabəyzadə həyatının çətin günlərindən birində Parisdə Əlimərdan bəy Topçubaşovla görüşür 
və Əlimərdan bəy onu baron Xoven adlı bir tanışının yanına göndərir. Sadıq bəy bir müddət baron 
Xovenin evində yaşayır. Ağabəyzadənin Parisdən Əli bəy Hüseynzadəyə yazdığı 31 mart 1922-ci il 
tarixli məktubunda baron Xoven haqqında çox maraqlı məlumatlar var: "Bir neçə kəlmə baron Xoven 
haqqında söyləyəcəm. O, rus polkovnikidir. Deyir ki, sən onu Bakıdan tanıya bilərsən. Çünki 1900-cü 
ildə qubernatorluqda çalışıb. Fransız, ingilis, alman və fars dillərini mükəmməl bilir... Bakıda olarkən 
1897-ci ildə müsəlmanlığı qəbul edib və 35 yaşında sünnət olunub. Həm də o, bunu elə bir vaxtda edib 
ki, rus qanunları belə davrananları katorqa cəzasına məhkum edirdi. Onun islam dinini qəbul etməsi 
barədə rəhbərliyə məlumat çatanda onlar bunu şaiyə hesab edərək belə bir inanılmaz xəbərə əhəmiyyət 
verməyiblər. Onun müsəlman adı Mənsurdur. Atası Nikolay Yerusəlimdə olduğuna görə o, özünü 
Mənsur Nikolay — Muqduşi oğlu adlandırır. Körpə qızına Aişə adını verib... O, vegetariandır. Ət 
yemir. İllah da ki, ət müsəlman tərəfindən kəsilməmiş olsun. Müsəlmanları, türkləri, o cümlədən 
Azərbaycanı dəhşətli dərəcədə sevir". Baron Xoven haqqında bu sətirləri oxuduqca istər-istəməz adamı 
başqa nəsnələr düşündürür. Görəsən, Parisdə müsəlmanları, türkləri və Azərbaycanı dəhşətli dərəcədə 
sevən bir Xoven — Mənsurun özünün, qızı Aişənin aqibəti necə olub? Xovenin nəsli qalırmı, davam 
edirmi? Axı Azərbaycan üçün indi Parisli belə xovenlər necə də gərəkli ola bilərdilər — müəllif. 
 
137 
 
* * * 
 
Əli bəyə Menqli Qirey tərəfindən yazılmış bir məktub var.
233 
Məktub 
"Hörmətli dayım Əli bəy" sözləri ilə başlayır. Menqli Qirey Əli bəyə yazır ki, mən 
hələ Rusiyada yaşayarkən "dayım Sadıq bəydən sizin haqqınızda, bütün bizim 
qohumlarımız barədə çox eşitmişdim..." 
Özünü Əli bəyin qohumu olaraq təqdim edən Menqli Qirey kimdir? Bu 
barədə Sadıq bəy Ağabəyzadənin məktublarından məlumatlanmaq olur. Menqli 
Qirey Sadıq bəyin həyat yoldaşı Aişənin qardaşı oğludur. Sadıq bəy Əli bəyə bir 
neçə məktub yazıb xahiş etmişdi ki, o, Menqli Qireyin bir türk qızı ilə evlənməsinə 
yardımçı olsun. Yəni, fransızların Sudandakı böyük bir pambıqçılıq 
kompaniyasında plantasiya direktoru olan Menqliyə ailə qurması üçün bir türk qızı 
gözaltı eləsin. Menqli Qireyin əsl-nəsəbini anladarkən Sadıq bəy xatırladırdı ki, o, 
general Sahib Qirey Yenikovun oğludur. Anası isə Kokand xanlığının naziri Mirzə 
Həkim Umudovun qızıdır. Deməli, Sadıq bəy həyat yoldaşı tərəfdən həm özbək, 
həm də Krım xanları ilə qohum olub. Bu Menqli Qirey isə heç şübhəsiz ki, Fateh 
Sultan Məhməd tərəfindən Krım xanı təyin edilmiş Menqli Qireyin adını daşıyırdı. 
Əli bəy də öz növbəsində Menqliyə ailə qurmaq üçün Qədri Rəşid Paşanın qızı 
Məfxərət (Məfarət?) xanımı nişan vermişdi... 
 
* * * 
 
Əli bəy Hüseynzadənin bibisi oğlu (həm də xalası Fatmanın əri) şamaxılı 
Hacı Məhəmməd ağanın qardaşı Abdussəmədin oğlu Məhəmməd Tağı Əlizadənin 
nəvəsi Ələşrəf Əlizadə Azərbaycan Elmlər Akademiyasının ilk akademiklərindən 
biri, görkəmli geoloq və dövlət xadimidir, bir müddət Bakı şəhərinin meri olmuş 
Sənan Əlizadənin atasıdır. Sənan Əlizadənin həyat yoldaşı Dilarə xanım 
ədəbiyyatşünas Əziz Mirəhmədovun qızıdır. Ələşrəf Əlizadənin bacısı Qəmər 
xanımın qızı Aliyə isə məşhur tarzən Hacı Məmmədovun həyat yoldaşıdır. 
Hacı Məhəmməd Tağının digər nəvəsi Ağasəməd Əlizadənin qızı Xalidə 
xanım isə dövlət xadimi və ədəbiyyatşünas, faciəli surətdə həlak olmuş Vəli 
Məmmədovun həyat yoldaşıdır. 
 
* * * 
 
İsmayıl Hüseynzadə Əli bəyin yeganə qardaşıdır. 
Xalaları Fatma Şamaxı zəlzələsi zamanı həlak olandan sonra onun 1878-ci 
il təvəllüdlü qızı Mina Salyana — nənəsi Hüsniyyə xanımın yanına köçür. O 
zaman Mina xanımın 12 yaşı vardı. Sonralar Mina xanımla ailə quran İsmayıl 
Hüseynzadənin oğulları Sultanibrahim, Şəmsəddin Sami, Bəhram, Firidun və qızı 
138 
 
Böyükxanımdır. Əli bəy "Azərbaycanlı ailəsi" tablosundakı kiçik qızın təsvirində 
Böyükxanımın obrazını yaratmışdı. 
Əli bəy Hüseynzadənin qardaşı, sovet dönəmində də məhz Əli bəyin qardaşı 
olduğuna görə başı amansız müsibətlər çəkmiş İsmayıl Hüseynzadə 1868-ci il 
martın 17-də Salyanda anadan olub və 1941-ci ildə sürgün edildiyi Qazaxıstanda 
1943-cü ilin qışında dünyasını dəyişib. 
Amma buna qədər də İsmayıl müəllim, yenə də məhz Əli bəyin qardaşı və 
Sultan Hüseynzadənin atası olduğu üçün iki dəfə Sibir zindanlarında həbsdə 
olmuşdu. 
Qafqaz Müsəlmanları Ruhani İdarəsinin sədri şeyxülislam Axundzadənin 
imzaladığı bir sənəddə İsmayıl Hüseynzadənin Salyanın Bərəağzı deyilən 
məhəlləsində yaşadığı bildirilir. Doğulduğu binanın eyvanında İsmayıl müəllimin 
çəkdirdiyi şəkildə görünən məhəccərli ev həm də Əli bəy Hüseynzadənin dünyaya 
gəldiyi evdir. İsmayıl bəyin bu şəkli Salyanda — bərəağzında yerləşən həmin evin 
yeganə fotoşahididir. 
İsmayıl bəy də Əli bəy kimi əvvəlcə ruhani idarəsinin yanındakı məktəbdə, 
sonra Tiflis Gimnaziyasında təhsil almışdı. Tiflis 1 saylı Gimnaziyasının direktoru 
Markovanın imzaladığı 2 yanvar 1889-cu il tarixli arayışda bildirilir ki, İsmayıl 
Hüseynzadə gimnaziyaya 1878-ci ildə daxil olub və 1889-cu ildə nənəsinin 
xahişinə əsasən təhsilini yarımçıq qoyaraq gimnaziyadan azad edilsə də, ona 
məktəbi bitirən digər gimnazistlərin malik olduğu səlahiyyətləri veriblər. 
İsmayıl Hüseynzadə 1925-ci ilə kimi Salyan 1 saylı ikinci dərəcəli Müttəhid 
Zəhmət Məktəbində dərs demişdi və məktəb pedaqoji şurasının katibi olmuşdu. 
Qeyd etdiyimiz kimi, İsmayıl müəllim xalası Fatmanın qızı Mina xanımla 
ailə qurmuşdu. Bu evlilikdən də bənzərsiz taleli insanlar - Azərbaycanın istiqlal 
savaşına əmisinin məfkurəsiylə qatılan məşhur Sultan Hüseynzadə, Azərbaycan 
Cümhuriyyəti dövründə ali təhsil almaq üçün xaricə göndərilmiş 100 tələbədən biri 
Bəhram Hüseynzadə, Moskvada Timiryazev adına Kənd Təsərrüfatı 
Akademiyasında təhsil almış Firidun Hüseynzadə və Bakı Sənaye İnstitutunu 
bitirmiş Şəmsəddin Hüseynzadə dünyaya gəlmişdi. 
İsmayıl Hüseynzadənin ailəsi ilə birlikdə sürgünə göndərildiyi qatarda 
istiqlal dövrümüzün mücahidlərindən biri - Məhəmmədhəsən Hacınskinin ailə 
üzvləri də vardı. Uzun, üzücü sürgün yolunda vaqondakılar İsmayıl müəllimin oğlu 
Şəmsəddini özlərinə rəhbər seçmişdilər. İsmayıl Hüseynzadə sürgün illərində 
Hacınskinin ailə üzvlərinə də qəhmər çıxmışdı. Sürgün qafiləsindəkilər Şimali 
Qazaxıstanda Semipalatinsk vilayəti Jarminski rayonunun Balacarı kəndində 
məskunlaşmışdılar. Qızıl mədənində çalışan Hüseynzadələr və Hacınskilər sürgün 
illərini bir ailənin üzvü kimi yaşamışdılar. Məhəmməd Əmin Rəsulzadənin balaları 
da onlarla bir yerdə olmuşdu. Hacınskinin həyat yoldaşı Səadət xanım İsmayıl 
müəllimi kübar, nəcib bir insan kimi xatırlayırdı. Sürgün həyatında da öz kübar 
davranışını və təbiətini yadırğamayan İsmayıl Hüseynzadə daim başına qara şlyapa 
139 
 
qoyar, əllərinə ağ əlcək geyər, frakda gəzər və Səadət xanımgilə qonaq gedəndə 
mütləq təzə-tər güllər apararmış. 
 
* * * 
 
Sultan İbrahim Hüseynzadə İsmayıl bəyin ilk övladıdır. 1897-ci il 
yanvarın 13-də Salyan şəhərində anadan olmuşdu. Əvvəllər rus ordusunun zabiti 
idi. Cümhuriyyət dönəmində isə Azərbaycan Milli   Ordusunun   zabiti olmuşdu. 
Sovet ÇK-sının nəzarətə götürdüyü Azərbaycan Milli Ordusunun 141 zabitindən 
biriydi. Azərbaycanda Şura hökuməti qurulduqdan sonra sovet təhlükəsizlik orqanı 
tərəfindən "meşşan, türk, azərbaycanlı, realnı məktəbi bitirmiş, 1915-ci ildə 
könüllü hərbi məktəbə daxil olmuş, Müsavat ordusunun poruçiki, Dünya 
müharibəsində iştirak etmiş, hərbi ordenləri olan" Sultan Hüseynzadəni də təqib 
edirdilər. İrana qaçan S.Hüseynzadə İran ordusunda general rütbəsinə qədər 
yüksəlib. Ailə   qurmayıb. 1918-ci ildə Kürüstü kəndlərimizi yağmalayan erməni 
daşnak silahlı qüvvələrinə qarşı döyüşlərdə türk  ordusuna  yardım  göstərən  
Azərbaycan   milli  ordusunun sıralarında hərbi əməliyyatlara başçılıq edənlərdən 
biriydi. Kərrar stansiyası ətrafında gedən döyüşlərdə Qırmızı ordunun 3-cü və 5-ci 
taborlarına qarşı savaşda türk zabiti   "Ramazan bəyə azərbaycanlı zabit Sultan 
Hüseynzadə    kömək edirdi" (M.Süleymanlı). Əli bəy Hüseynzadənin 1921-ci ilin 
3 iyulunda Almaniyaya, Bəhram Hüseynzadəyə yazdığı məktubda Sultanın 
İstanbulda — Əli bəygildə qonaq olduğu bildirilir. 1924-cü ilin noyabrında isə 
Bəhram Almaniyadan Türkiyəyə — əmisi Əli bəy Hüseynzadəyə yazdığı bir 
məktubda Sultanın  Firidunla birgə Muğanda pambıq yığımında iştirak etdiyini 
bildirirdi. 1925-ci ildə İsmayıl bəy Hüseynzadənin Əli  bəyə yazdığı məktubdan isə 
məlum olur ki, həmin ilin yanvar ayında Sultan Hüseynzadə Şimali Qafqazda 
xidmət edib. 1920-ci illərdə siyasi dairələrdə fəaliyyəti dönə-dönə  hallandırılan 
general Hüseynzadənin adına bir də 1937-ci il repressiyası zamanı müxtəlif istintaq 
materiallarında rast gəlirik. Leytenant Tevosyanın hazırladığı 16 mart 1938-ci il 
tarixli arayışda Dövlət Konservatoriyasının müəllimi Xədicə Qayıbovanın 
cinayətlərindən biri kimi onun evində türk ordusunun azərbaycanlı zabiti Sultan 
Hüseynzadənin gizləndiyi və Hüseynzadənin İrana da Qayıbovanın yardımı ilə 
qaçıb getdiyi xatırladılırdı. 23 mart tarixli ikinci dindirilməsində Xədicə xanım 
zabit Sultan Hüseynzadənin ... hərdənbir onu teatra dəvət etdiyini bildirmişdi. 
Qayıbovanın ifadəsindən məlum olur ki, Sultan bəy İrana qaçmazdan əvvəl 1920-
ci illərdə Bakıda həbs olunub və onun azad edilməsi üçün Xədicə xanım Əliheydər 
Qarayevə və Mirzə Davud Hüseynova müraciət edib. Hüseynzadə onun evindən 
İrana 1925-ci ildə gedib. 
Xədicə xanım Qayıbovanın mənzili Sultan bəyin yaşadığı binadaydı. Sultan 
bəy indiki Murtuza Muxtarov küçəsində (keçmiş Poluxin) Mirzə Fətəli 
döngəsindəki 16 saylı evdə yaşayırdı. Milli teatrın arxasında Şah döngəsindəki 
140 
 
həmin evdə sonralar İsmayıl Hüseynzadə yaşayıb. Bura məşhur milyonçu 
Aşurbəyovun evidir. 
1921-1922-ci illərdə Sultan Hüseynzadənin Əli bəy Hüseynzadəyə yazdığı 
məktublarda adətən, ünvan olaraq, Bakı şəhəri Persidskaya küçəsi, Şah döngəsi 
№16, Qayıbovların mənzili göstərilir. 
Dost və qohumlarının, o cümlədən S. Hüseynzadənin Əli bəylə 
yazışmalarında Məmduh Şevkətin adı dəfələrlə keçir. Hətta məktublarda onların 
ailəvi yaxınlıqlarına işarətlər var. Məmduh Şevkət Bakıda 1920-ci ilin avqustundan 
1924-cü ilin 31 martına qədər böyükelçi vəzifəsində çalışıb. Onun Bakıya səfir 
təyin olunması, ümumiyyətlə, Türkiyə üçün tarixi bir hadisəydi. Çünki Əsəndal 
diplomatik sahədə işləmək məqsədilə Türkiyənin xaricə göndərdiyi ilk rəsmi 
məmur idi. Digər tərəfdən, M. Şevkət Əsəndal Türkiyənin görkəmli yazıçılarından 
biridir. Sultan bəy məktublarından birində Əli bəydən xahiş edirdi ki, ona 
göndərdiyi 800 lirəyə 29 qızıl alıb Məmduh Şövkətin ailəsinə çatdırsın. 
Sultan bəy həm də ticarətlə məşğul olurdu. İran-Hindistan yolunda özünün 
ticarət karvanları vardı. İran şahı tərəfindən ona bir kənd bağışlanmışdı. 1939-cu 
ilin 11 sentyabrında Əli bəy Hüseynzadənin Sadıq bəy Ağabəyova yazdığı 
məktubda Sultanın da adı çəkilir. "Tebrizdeki bizim Sultan beydən, xeyli zaman 
oluyor ki, bir haber alamıyorduk; bir aralık Tebrize uğramış olan Mehmet Sadık 
Azeri keçenlerde bize geldi, ona dair malumat verdi: hal-ü vaktı iyidir; ciftlik 
işlerile meşğul olarak maişetini temin ediyor. Şimdi Tebrize, ona da bir mektup 
yazdım; kendisinden sana da mektup yazmasını rica etdim. Ondan uzaklardakı 
akrabamıza dair malumat ala bilirsin..."
*
 
Sonuncu dəfə 1962-ci ildə İstanbulda dayısı Əzizin arvadı Səlma ilə 
görüşən Sultan özünün bütün varidatını dayısı arvadına miras buraxıb. Məzarı 
Təbrizdədir. 
 
* * * 
 
Bəhram Hüseynzadə 1901-ci il martın 4-də Salyan şəhərində anadan olub. 
Əvvəlcə Şamaxı realnı məktəbində (sentyabr 1913 — mart 1918), sonra isə Bakı 
Birinci realnı məktəbdə (1918 — 1919) təhsil alıb. Hər iki məktəb tərəfindən 
Bəhram Hüseynzadəyə verilmiş sənədlərdəki qiymətlərindən daha çox dəqiq 
elmlərə meyl göstərdiyi bilinir. Orta təhsilini bitirdikdən sonra Bəhram Azərbaycan 
Cümhuriyyəti Parlamentinin 1919-cu il 1 sentyabr tarixli qərarına əsasən dövlət 
hesabına ali təhsil almaq üçün Almaniyanın Darmştadt Ali Texniki Məktəbinə 
                                                          
* Ə. Səmədlinin "İki ömür yaşayan insan" kitabında bu məktub təqdim edilərkən "Təbrizdəki bizim 
Sultan bəy" - "Təbrizdəki Sultan bəy", "Məhməd Sadıq Azəri" isə "Məynis Sadıq Azəri" kimi 
verilmişdir. Məktubdakı "ciftlik işlərilə məşğul olaraq məişətini təmin ediyor" cümləsini də Ə. Səmədli 
"Çəltik əkini ilə məşğul olaraq ailəsini dolandırır" şəklində vermişdir - müəllif. 
 
141 
 
göndərilmişdi.
*
 Azərbaycan Cümhuriyyətinin təhsil naziri Şahsuvarovun imzası ilə 
ona verilmiş vəsiqədə Bəhram Hüseynzadənin hökumət xəzinəsinin hesabına təhsil 
alacağı bildirilirdi. Almaniyada energetika mühəndisi peşəsinə yiyələnən Bəhram 
təhsil aldığı ölkənin vətəndaşı, 1903-cü ilin 20 yanvarında anadan olmuş Luiza 
Held Bernarla ailə qurmuşdu. Darmştadt Politexnik İnstitutunu 1926-cı ilin 9 
noyabrında elektrotexnik ixtisası üzrə tamamlayıb. Təhsilini başa vurduqdan sonra 
1926-cı ildə  Azərbaycana qayıtmış, Gəncədəki Toxuculuq kombinatında elektrik 
təsərrüfatının, sonralar isə Azərbaycan Xalq Torpaq Komissarlığında 
"Azərkəndelektrik" bölməsinin rəisi vəzifələrində çalışmışdı. 1937-ci ildə 
Azərbaycanda yaşamaq Luizaya qadağan edildikdən sonra yeganə övladı Rayananı 
burada saxlamaq şərti ilə özünü ata vətəninə — Federativ Almaniyaya deportasiya 
ediblər. Anna Katarina Luiza Hüseynzadə Held Almaniyada - Darmştadt şəhərində 
dükan açıb və dükanını "Luiza Hüseynzadə" adlandırıb. Bəhram Hüseynzadə isə 
1938-ci aprel ayının 2-də həbs olunaraq ölüm cəzasına məhkum edilir. Sonra ölüm 
cəzası 25 illik sürgünlə əvəzlənir və o da sürgünə göndərilir. 
Bəhram Hüseynzadə 1956-cı ilin 31 yanvarında bəraət alır. 
Bəraətdən sonra bir müddət Çimkənddə yaşayan Bəhram nəhayət, Bakıya 
gəlir və tarixçi alim Sara Aşurbəyli ilə evlənir. 
Faciələrlə dolu ömür yaşamış Bəhram Hüseynzadə 1967-ci ildə mədə 
xərçəngindən vəfat edib. 
Luiza Helt Bəhramdan sonra ailə qurmamışdı. Son nəfəsinə qədər Bəhramın 
həsrəti ilə yaşadı. 1968-ci ilin yayında dünyasını dəyişdi. Ölüm yatağındaykən 
Rayana xanım anasının yanında olub və atasının ölüm xəbərini anasına əzablı 
ömrünün ən son dəqiqələrində bildirib. Allaha şükür ki, Rayana xanım yaşayır və 
mən bu sətirləri yazdığım günlərdə istirahət etmək üçün Kalininqraddan Bakıya — 
qızları Aybənizin, Laləzarın yanına gəlib. 
Bəhram Hüseynzadənin Almaniyadan Əli bəy Hüseynzadəyə yazdığı 
məktublar, istər Cümhuriyyət dönəmində ali təhsil almaq üçün xaricə göndərilmiş 
tələbələrin sosial vəziyyətini, istər Cümhuriyyət, istərsə də Sovet hökumətinin bu 
tələbələrə münasibətini, eləcə də bir insan olaraq Əli bəy Hüseynzadənin şəxsi 
keyfiyyətlərinin bəzi və çox mühüm cəhətlərini öyrənmək baxımından maraqlıdır. 
Əli bəy Bəhrama məktub göndərən doğmalarının içərisində birinci adamdır. Əli 
bəy Bəhramın maddi çətinliklərini nəzərə alıb ona 3600 frank pul göndərib və s. 
Xatırladım ki, Bəhram Hüseynzadə Almaniyadan Əli bəyə 7 məktub 
yollayıb. Hər halda, əldə olanların sayı bu  qədərdir. Məktubların yazılma tarixləri: 
15 oktyabr 1921, 30 mart 1922, 5 iyul 1922, 25 may 1923, 5 avqust 1923, 23 
sentyabr 1924 və  14 sentyabr 1925. 
                                                          
* Təhsil almaq üçün xarici ölkələrə göndərilən 100 nəfərin içərisində Bəhramdan başqa, İsmayıl bəy 
Hüseynzadənin yetirməsi olan daha iki nəfər salyanlı gənc vardı: Əlihüseyn Ağahüseyn oğlu Hüseynov 
və Zeynalabdinbəy Ağabəy oğlu Hüseynbəyov Fransaya ezam olunmuşdular - müəllif. 
 
142 
 
* * * 
 
Şəmsəddin Hüseynzadə 1908-ci il iyunun 15-də Salyan şəhərində anadan 
olub. Əsl adı Şəmsəddin Sami bəydir (bu adı ona Şəmsəddin Saminin xatirəsinə 
Əli bəy Hüseynzadə verib). Orta təhsilini Salyan 1 saylı ikinci dərəcəli Muttəhid 
Zəhmət Məktəbində başa vurmuşdu. Şəmsəddin Hüseynzadə 1925-ci ildə ali təhsil 
almaq üçün Bakıya gəlib və Azərbaycan Politexnik İnstitutunun inşaatçı-mühəndis 
fakültəsinə daxil olub. 1931-ci ildə ali təhsilini başa vurub. Ali təhsil aldığı illərdə 
Bakının müxtəlif orta məktəb və texnikumlarında müəllimlik edib. Bakı 
Neftayırma Texnikumunda dərs hissə müdiri olub. 1941-ci ildə atası İsmayıl bəy 
və anası Mina xanım, həyat yoldaşı, 1908-ci il təvəllüdlü Anna Yakovlevna, qızları 
— 1932-ci ildə doğulmuş Leyla və 1936-cı ildə anadan olmuş Laisə, qardaşı 
Bəhram Hüseynzadənin 1929-cu il təvəllüdlü qızı Rayana ilə birgə Şimali 
Qazaxıstanın Balacarı kəndinə sürgün edilmişdi. Həyat yoldaşı Anna xanımın 
vaxtsız vəfat etməsi səbəbilə Şəmsəddin müəllim sürgündə ikinci dəfə evlənib və 
müsəlmançılığı qəbul etmiş Sima xanımla nikahından Çimkənddə 1950-ci ilin 6 
fevralında sonbeşik qızı Cəmilə Hüseynzadə dünyaya gəlib. 
Şəmsəddin müəllimin ailəsi 1956-cı ildə bəraət almışdı. 
1957-ci ildə Şəmsəddin müəllim Azərbaycana qayıtmaq qərarına gəlir. Bu 
münasibətlə Mərkəzi Komitənin birinci katibi İmam Mustafayevə yazdığı məktubu 
oxuyarkən istər-istəməz düşünürsən ki, zavallı Hüseynzadələr, haqqın nahaqdan 
ayırd edilməsi üçün nə qədər əzab çəkiblər. Həmişə, bütün mərhələlərdə nəyisə 
izah ediblər. Adamları həqiqətə inandırmaq üçün məktublar, ərizələr, izahatlar 
yazıblar, ifadələr veriblər. 
1960-cı ildə əvvəllər yaşadığı evə köçməsinə imkan yaradılsa da, 
Şəmsəddin müəllim çoxdandır ki, burada yaşayan iki nəfər qocanın evdən 
çıxarılmasına imkan vermir və özü başqa mənzilə köçür. 
...Yol-körpü mühəndisi Şəmsəddin bəyin öz dəst-xətti ilə yazdığı saralmış 
kağızlara baxıram; Başqırd şairi Ağmollanın şeirləridir: Şəmsəddin Hüseynzadə 
həmin şeirləri başqırdcadan rus dilinə tərcümə edib. 
Şəmsəddin müəllim sürgündən sonra müxtəlif vəzifələrdə, o cümlədən 
Azneftin Azyolnəqliyyat idarəsində çalışıb. 
(Cəmilə xanımın oğlu İsmayıl üç ali təhsil alıb. Bakıda yaşayır...) 
 
* * * 
 
Firidun Hüseynzadə 1903-cü ildə Salyan şəhərində anadan olmuşdu. 
Timiryazev Akademiyasında təhsil almışdı. Aqronom idi. Rusiyanın məşhur 
nəsillərindən birinin nümayəndəsilə - Demidovlardan Aleksandra Konstantinovna 
Demidova ilə evlənmişdi. Aleksandra geoloq idi. 
143 
 
Firidun bəy bir dəfə Qazaxıstana sürgün edilməzdən əvvəl - 1933-cü ilin 20 
martında Əsildar Muğanlının işi üzrə həbs olunmuşdu. Həbsin motivi olaraq, 
Firidunun alman dərgilərini oxumasını göstərirdilər. Firidun, oğlu Atilla və arvadı 
ilə bir yerdə İsmayıl müəllimin sürgündə olduğu kənddə yaşayırdı. 
Atilla Firidun oğlu Hüseynzadə 1939-cu il təvəllüdlüdür. Peterburqda 
anadan olmuşdu. Kalininqradda yaşayırdı. Lomonosov adına Moskva Dövlət 
Universitetinin kimya fakültəsini və Kalininqrad Balıqçılıq İnstitutunu bitirmişdi. 
Esselər, məqalələr, şeirlər yazırdı, dənizçi psixologiyasına dair elmi tədqiqatların 
müəllifiydi. "Quran"ın bir sıra surələrini nəzmlə rus dilinə tərcümə etmişdi. 
Əslində Atillanın təfsirlərini onun həmin ayə və surələrdən ilhamlanaraq yazılmış 
orijinal şeirləri kimi də dəyərləndirmək olar. Atillanın tərcümələrini, daha doğrusu, 
özü demişkən, İman Valeriya Proxovanın "Quran" tərcümələrinə izahlarını Moskva 
mətbuatında Çingiz Hüseynov təqdir etmişdi. 
O da maraqlıdır ki, yaradıcılığının "Quran" cazibəsində hasilə gəlmiş bu 
qismini Atilla Əli bəy Hüseynzadənin xatirəsinə ithaf edib. 
Rusiyanın iki böyük ali məktəbini bitirən, həyatını qəriblikdə və sarsıntılar 
içində keçirən, cismi də qürbət torpağına tapşırılan Atilla Hüseynzadə islamın ən 
əsas şərtini hələ çox körpəykən sürgün illərində, nənəsi Mina xanım 
Hüseynzadədən öyrəndiyini söyləyirdi: "La ilahə illəllah Məhəmməd rəsul Allah". 
Atilla deyirdi ki, rusdilli bir uşağın ilk dəfə eşitdiyi bu sözləri bir daha təkrar 
etdirmədən əzbərləməsi və bütün həyatı boyu unutmaması ilahi fikrin düzgün dərki 
üçün genetik proqramlaşdırmanın nəticəsidir. 
XIX yüzildə Qafqazın şeyxülislamı olmuş Əhməd Salyaninin nəticəsi Atilla 
XXI yüzildə — 2008-ci il yanvarın 6-da Rusiyanın qərbində kəlmeyi-şəhadətinə 
sadiq qalaraq, dünyasını dəyişdi. 
Teymur və Murad adında iki oğlu var. 
 
* * * 
 
Böyükxanım Hüseynzadə isə Hacıağa İbrahimbəyli ilə ailə qurmuşdu. 
Əvvəllər Salyan qadın məktəbində şəriət müəllimi işləyən Böyükxanım ömrünün 
sonunadək pedaqoji işdə çalışmışdı. Böyükxanımın övladları Həyat
*
 və Hacı 
Muraddır. 
Hacıağa İbrahimbəyli müharibə illərinə qədər Zaqafqaz Hərbi Məktəbinin 
direktoru olmuşdu. Oğlu Hacı Murad İbrahimbəyli isə tarix elmləri doktoru, 
professor, Rusiya Təbiət Elmləri Akademiyasının akademik-katibi idi
**
. 1999-cu 
ildə Moskvada vəfat etmişdir. 
                                                          
* Əsl adı Nur-eynil-Həyatdır — müəllif. 
** Hacı Murad İbrahimbəylinin əsərləri ilə tanış olmaq üçün bax: Гаджи Мурат Ибрагимбекли. 
"Россия и Азербайджан в первой трети XIX века". "Наука", Москва, 1969. Гаджи Мурат 
Ибрагимбекли. "Страницы истории боевого содружество". Баку, 1970. 
144 
 
Sonralar partiya işində — Mərkəzi Komitənin katibi vəzifəsində çalışmış, 
hal-hazırda Ümumrusiya Azərbaycanlıları Konqresinin vitse-prezidenti, akademik 
Əfrand Daşdəmirov Böyükxanımın nəvəsi, Həyatın oğludur. 
Minaxanımın qardaşı Əziz 1920-ci illərdə Sənaye İnstitutunun professoru 
idi. 1926-cı ildə Bakıya Türkoloji Qurultaya gələn Əli bəy Hüseynzadənin daha 
çox təmasda olduğu qohumlarından biriydi. 1926-cı ildən sonra İstanbula gedib 
ömrünün axırına kimi orada qaldı. Milliyyətcə çeçen olan Səlma ilə evləndi. Üç 
övladı var: İbrahim Mehdi Aksu, Fatma Bikə (İngiltərədə yaşayır), Ayxan. 
Əziz bəy 1933-cü ildə İstanbulda vəfat edib. 
 
* * * 
 
Azərbaycanın görkəmli opera müğənniləri Fidan və Xuraman Qasımova 
bacıları da Əli bəy Hüseynzadənin əqrabalarındandır. 
 
P.S. Hüseynzadə Əli bəy Turanın nəsil ağacı   bununla bitmir... 
 
Səlim Turan 
 
"Sənət də uzaqlarda parıldayan bir dəniz fənəri kimidir. Orada bütün 
insanlar bərabərdir. Kral və dilənçi arasındakı bərabərsizlik silinmişdir. Oradakı 
yoxsul kəndli və ya bir pinəçi Hz. Süleyman və Hz. Davuddan fərqsizdir".
234
 
Səlim Turan 
 
Atası Əli bəy Hüseynzadənin aldığı bir rəsm dəftəri Səlim Turanın tale 
yolunu hələ çox balacaykən müəyyənləşdirdi. 
 
* * * 
 
1915-ci ildə dünyaya gələn Səlim Turan Əli bəy Hüseynzadənin üç 
övladından biri və tək oğludur. 
Orta təhsilini əvvəlcə Bəyazid Nümuneyi-Zükur məktəbində, sonra 
Qalatasarayda alıb. İstanbul Gözəl Sənətlər Akademiyasını bitirib. Rəngkarlıq, 
heykəltaraşlıqla yanaşı miniatür, təzhib, əbru kimi ənənəvi sənətlərlə də məşğul 
olub. Rəisül-Xəttat Hacı Kamil Əfəndidən (Kamil Aktik) xətt, İsmayıl 
Altunbəzərdən təzhib, Nəcməddin Oxyaydan əbru və cild dərslərini alıb. Fatih 
divanına miniatürlər çəkib. 
Səlim Turan 1940-cı ildə Türkiyədə "Yenilər qrupu"nun yaradıcılarından 
biri kimi
235
 tanındı. Onu Əli bəy Hüseynzadənin vurğunlarından biri, çağdaş türk 
düşüncəsinin məşhurlarından olan Hilmi Ziya Ülken hamıdan əvvəl 
dəyərləndirmişdi. 
145 
 
1947-ci il aprelin 1-də Parisə köçən Səlim Turan Ekol-De-Boze Ali 
Rəssamlıq Məktəbində rəngkarlıq və heykəltaraşlıq ixtisasları üzrə təhsil almışdı. 
Parisdə məşhur alman rəssamı, abstraksionist, taşizmin yaradıcılarından 
Hans Hartunqla tanış olan Səlim Turanın dostları sırasında simvolizmin təmsilçisi 
Andre Jid, sürrealizmin banilərindən Araqon, ekzistensialist Sartr, kubizmin banisi 
Pikasso və başqaları vardı. 
Səlim bəy Pikassonun xanımı Françoisə Ranson Akademiyasında dərs 
demişdi. Səlim Turanın yaddaşında Pikasso ilə birgə keçirdiyi günlərin gözəl 
xatirələri vardı: "Pikasso ara-sıra məni və arkadaşım Qoetzi bəzən qəhvəyə, bəzən 
də yeməyə dəvət edirdi. Özü yeməyi zeytun və bir az çörəklə keçişdirirkən, biz 
istədiyimizi yeyirdik. Zaman-zaman Valorisdəki emalatxanasına gedib çalışmalar 
yapardıq. Bir gün Mark Şaqal gəlmişdi, at rəsmi çəkmək istədi, amma alınmadı. 
Bunun üzərinə Pikasso aldı və bir eşşək rəsmi çəkdi..."
236
 
Səlim Turan ünlü fransız rəssamları ilə bir sırada Ranson Akademiyasının 
müəllimlərindən idi. 
Səlim bəyin mücərrəd rəsmlərdən ibarət ilk sərgisi 1950-ci ildə Parisdə 
Breteau qalereyasında keçirilmişdi. 
Onun üslubunu mücərrədlə konkretin vəhdətini yaradan bir üslub olaraq 
dəyərləndirirlər. "Çarpıcı axıcılıq, rəng harmoniyası Səlim Turanın yaradıcılığına 
xas xüsusiyyətlərdir".
237 
 
* * * 
 
Səlim bəy impressionizmin banilərindən Eduar Manenin aşiqiydi. 
 
* * * 
 
Sorbonn universitetindəki divar rəsmləri də Səlim Turanındır. 
 
* * * 
 
1975-ci ilə qədər Paris, Nyu-York, London, Bordo, Viviuan, Edinburq, 
Pitsburq, Təl-Əviv və Brüsseldə... 15 fərdi sərgisi keçirilən Səlim Turanın 
Türkiyədə şəxsi sərgilərinin təqdimi 1981-ci ildən etibarən başlanıb. 
Səlim Turan Fransanın və İtaliyanın müxtəlif guşələrini — küçə və 
meydanlarını bəzəyən çoxlu heykəltaraşlıq əsərlərinin müəllifidir. Lille texniki 
universitetinin həyətindəki heykəllər də Səlim Turanındır. Onu türk 
heykəltaraşlığında bənzərsizlərdən biri hesab edirlər. 
O bir Səlim Turan idi ki, "Sezanda kainatı, Rembrantda dünyanı görərsiniz. 
Səlim Turan isə kosmik qasırğanın içərisində dünyanın bir alt ifadəsini göstərir" 
(Səma Olqaç). 
146 
 
Filosof rəssam Səlim Turanın əlavə ifadə vasitələrindən könüllü imtina 
etməsi onun dahi sənətçiliyinin təzahürüdür. Eyni zamanda, rəssam Səlim  Turanın 
təxəyyülünü kətana, kağıza köçərkən nizamlayan qüvvə böyük sənətkarın filosof 
təfəkkürüdür. Burada, bu mücərrədlikdə düşünmək üçün mürəkkəblik deyil,  
sadəliyin (bəlkə də aydınlığın) özü imkan yaradır. Səlim Turanın əslən Azərbaycan 
kökənli olmasını nəzərə alsaq,  deməli, mücərrəd rəsmin — abstraksionizmin 
dünyadakı birincilərindən biri bizdəndir. Səlim Turan da qəribədir ki, atası kimi 
yalnız dünyada olmadığı dönəmdə iftixar qaynağımıza çevrilir. Belə bir tale 
sənətkarın hansı dərəcədə xoşbəxtliyidir, deyə bilmərəm. Onu bilirəm ki, 
millətimiz üçün bunu ancaq kədərli iftixar adlandırmaq olar. Hər halda, bu 
hisslərimi sözlə ifadə etməkdə çətinlik çəkirəm. 
 
* * * 
 
Səlim Turan "Sarı qız" əfsanəsinin içərisində əfsanələşmiş bir sənətkardır. 
O, Sarı qıza çoxlu rəsmlər, abidələr həsr edib. Sanki Sarı qıza sevgisinin etirafı 
olaraq, Səlim bəy öz şəxsi vəsaiti ilə taxtaçı türkmənləri üçün bir etnoqrafiya 
muzeyi də açdı. Taxtaquşlar kəndində 1991-ci ildə yaradılmış bu muzey Türkiyədə 
dövlət yardımı olmadan açılmış ilk etnoqrafiya muzeyi idi. İndi Səlim Turanın 
adını daşıyır. 
Səlim Turanın "Sarı qız" motivlərinə romantik sevgisindən bəhs edən 
türkiyəli sənətşünasların diqqətdən qaçırdığı bir məqam var ki, onu xatırlatmağı 
lazım bilirəm. "Troya pərisinin hekayəsi"nin (Homer. "İliada") sərbəst və həm də 
çox sərbəst tərcüməsini yapan Əli bəy Hüseynzadə izahlarının bir yerində yazırdı: 
"Məmləkət" qəzetəsinin 27 şubat 1919-cu il tarixli və 18 nömrəli nüsxəsində Baha 
Said bəy "Anadoluda gizli məbədlər" ünvanlı məqaləsində "Qırx könüllü" 
türklərdən, "Taxtaçı" türkmənlərdən, "Sarı qız" məbədindən və "Sarı Qızın 
yanyatır sürəgi"ndən bəhs ediyor. 
Çingiz xana aid Alankova mənaqibini xatırladan bu Sarı Qız Məbədi daha 
İda dağının aid olduğu Qaz dağı silsiləsində bir çamlı təpədə bulunur. Qədim 
yunanlılarla türklərin bu dağa aid etiqadlarındakı müşabihət şayani-təqdirdir!.. Hər 
iki tərəf burasını eşq makdəsinin təcəlligahı ədd edərlər". 
Sarıqız əfsanəsinin Türkiyədə ən mötəbər araşdırıcısı Baha Səid yuxarıda 
xatırlatdığım kimi, Əli bəyin yaxın dostlarından biri idi. Səlim Turan hələ çox 
balacaykən Baha Səidlə doğma münasibətlərdə olmuşdu... 
 
* * * 
 
Səlim Turan doğulduğu İstanbula 33 il gələ bilmədi. Gəlməsinə izn 
vermədilər. Amma o, bunu başqalarının və Türkiyənin başına qaxınc etmədi. 
Susdu. Bu barədə danışmadı. Həsrətini çox çəksə də, Səlim bəyin Bakıya gəlişi də 
147 
 
mümkün olmadı. Ancaq buna çox can atdığı Abbas Zamanova göndərdiyi 24 mart 
1978-ci il tarixli məktubdan da aşkar görünür: 
"Möhtərəm qardaşım Zamanov. 
Maaləsəf bir sənə də keçdi. Bəzi üst-üstə gələn hadisələrdən bu günədək 
yazamadığımdan üzgünəm. 
İlkin, qarım bir qəza keçirdi. Bacağını qırdı. O iyiləşdiyində 33 sənədir 
getməmiş olduğum Türkiyəyə girmək üçün bir fürsət edildi. Keçən temmuz ayında 
2 ay üçün oraya getdik. Orada ailədən və sənətkar, yazar qəzetəçilər ayrı-ayrı 
aradılar və məşğul oldular və açmış olduğum davanı qazandım. Daha sonra bir 
sərgi açdım. Çox bəyənildi. Həpsi satıldı. Nəhayət, 7 ay sonra Parisə döndük.  
Parisə gəldiyimizdə bir çox adminstrativ işlər birikmiş bulduq. Onları 
yapdıqdan sonra gözümdən əməliyyat oldum... Şimdi çox iyi görüyorum gözlüklə. 
Göz əməliyyatından bir ay sonra qarnımda bəzi narahatlıqlar oldu, doktorlar tədavi 
ediyordu, birdən artdı. Klinikdə əsaslı bir kontrol yapıldı və az qalsın qalın bağısaq 
dəlinəcək və ya tıkanacaqmış... Bu təhlükədən qurtardılar. Şimdi tədavi ilə kontrol 
ediyorlar. Böylə iyi gedərsə   əməliyyat yapmayacaqlar. Onun üçün uğraşıyorlar. 
İştə əzizim, bizə arxa-arxaya gələn hadisələri izah etdim. 
İnşaallah, yaza qədər tamamilə iyiləşir və sonbahara Azərbaycana bu səfər 
artıq gəlmək olur. 
Yeni il münasibətilə sizə və bütün ailənizə sağlıq və səadət 
təmənnalarımızla hörmət və sevgimizi sunarız. Səlim... Paris". 
 
* * * 
 
Səlim Turan təvazökar bir ömür yaşadı. Hətta haqqında yazılmış kitabda o, 
"öz sərgisinin açılışına belə gec gəlib bir kənardan izləyəcək qədər alçaqkönüllü, 
dəbdəbədən uzaq bir adam" — deyə tanıtdırılır. 
Ona Albert Marçhois kimi fransız şairləri şeirlər qoşub, sənəti haqqında 
Avropanın məşhur sənətşünasları — Madelin Russo, Robert Virinat, Klaude, 
Vessel... yazıb. 
 
* * * 
 
1992-ci ilin iyul ayında Səlim Turanla İstanbulda görüşən əmisi nəvəsi 
Cəmilə xanım deyir ki, Səlim çox bilirdi, ağıllı və az danışan idi. Səsi qeyri-adi 
gərəcədə xoş - ipək kimi yumşaq və həzindi... 
Məmməd Səlim bəy türk qızı Şahiqa xanımla ailə qurmuşdu. İndi Parisdə 
Səlimsiz yaşayan Şahiqa Turan da keramik və çini qablara naxış çəkən tanınmış bir 
rəssamdır. Səlim Turan "xanımı bənzərsiz insan Şahiqa xanımla  birlikdə tam  bir 
ermiş ömrü yaşayırdı".
238 
 
148 
 
* * * 
 
Sonacan Parisdə ikiotaqlı mənzilində iddiasız bir ömür sürdü. Daha 
doğrusu, birində yaşadı, digərində  yaradıcılıqla məşğul oldu... 
 
* * * 
 
Səlim Turan 1994-cü ilin oktyabrında dünyasını dəyişdi. Cənazəsi Türkiyə 
prezidenti Süleyman Dəmirəlin himayəsi ilə Parisdən İstanbula gətirilən böyük 
rəssam Qaracaəhməd qəbristanında atası Əli bəyin məzarına dəfn olunub.
*
 
 
P.S. Səlim Turanın 1975-ci ildə Fransada qurduğu bir abidə var. "Tezis 
Antitezis və Sintez" adlanır. Monumental və mistik görkəmli bu abidənin təməli 
Səlim Turanın atasının 1904-cü ildə irəli sürdüyü məsələlərin fəlsəfəsinə söykənir. 
Yusuf Akçura demişkən "...Əli bəy... tezis və antitezisləri yüksək bir sintez halında 
birləşdirmişdir" ,
239
 Əli bəy bunu elmdə, Səlim Turan isə özünün "Tezis. Antitezis. 
Sintez"ini islam ümmətindən, türk millətindən və Qərb mədəniyyətindən olmaqla, 
Avropanın mərkəzində gerçəkləşdirdi... 
 
Sözardı 
 
Bakıda və doğulduğu Salyan torpağında Əli bəy Hüseynzadənin ev-muzeyi 
yoxdur. Ancaq olmalıdır. Həyatı kəşməkəşlər qoynunda keçmiş, yazıb-yaratdıqları 
da özü kimi cəlayi-vətən olmuş, dünyaya səpələnmiş bu tarixi şəxsiyyətin 
yaradıcılığını - məqalələrini, məktublarını, bədii əsərlərini, məruzələrini... daha 
sistemli tədqiq etmək, öyrənmək, bir yerə toplamaq baxımından onun ev 
muzeyinin, yaxud Əli bəy Hüseynzadə irsini araşdıran elmi təsisatın yaradılması 
zəruridir. 
Avqust-noyabr 2007,  
Bakı-Neftçala-Salyan-Bakı 
 
                                                          
* Səlim Turanla vida mərasimində Azərbaycanı xalq yazıçısı Anar, Abbas Abdulla və Tofiq Abdin 
təmsil edirdi. Atatürk Kültür Mərkəzində keçirilən ayrılıq törənində Anar çıxış etmişdi — müəllif. 
 
149 
 
Qaynaqlar 
 
1. Xeyrulla Məmmədov. "Nəhr gur çeşmələrdən yaranır". "Azərbaycan №1, 2000. 
səh.178 
2. Akçuraoğlu Yusuf. "Hüseynzade Ali beg". "Türk yurdu", с VIII, s.2555. 
3. Yusif Vəzir Çəmənzəminli. "Əsərləri". 3-cü cild, Bakı, 1966. səh.93 
4. Mirzə Fətəli Axundov. "Məqalələr məcmuəsi". Bakı, 1962. Azərbaycan SSR 
Elmlər Akademiyasının nəşriyyatı. səh.302. 
5. Mirzə Fətəli Axundov. "Əsərləri". 3 cilddə. 3-cü cild, səh.265-266. Bakı, 1962. 
Azərbaycan Elmlər Akademiyası Nəşriyyatı. 
6. Şeyxülislami-Zaqafqaz axund Əhməd Hüseynzadə. "Məktubat". "Əkinçi" 
qəzeti, 1 yanvar 1876 
7. Hüseynzadə Əli bəy. "Məsaülül-həyat". "Füyuzat", 1907, №13. 
8. Seyid Əzim Şirvani. "Əsərləri". 3 cilddə. 2-ci cild, səh.350-351. Azərbaycan 
SSR Elmlər Akademiyasının nəşriyyatı. Bakı, 1969 
9. S.M.Qənizadə. "Gəlinlər həmayili". Bakı, 1986. səh.233. 
10. "Ziya" qəzeti, 1881. 6 yanvar, №3. 
11.  F.Ə. Seyidov. "Qori Müəllimlər seminariyası və onun məzunları". Bakı, 
"Maarif" nəşriyyatı, 1988. səh.13. 
12.  Axundov Mirzə Fətəli. Göstərilən kitab, səh.278. 
13.  E. Əhmədov. "XIX əsr Azərbaycan məktəbi". Bakı, "Maarif", 1985. səh. 43-44. 
14.  Xeyrulla Məmmədov. Göstərilən məqalə, səh.174 
15.  Hüseynzadə Əli bəy. "Nümunə məktəbi". "Həyat", 1906, №185. 
16. Şəmsəddin Hüseynzadə. "Əli bəy Hüseynzadənin qısa avtobioqrafiyası". 
Əlyazma, 1970. 
17. Gülməmməd Məmmədli. "Şeyxülislam Axund Molla Əhməd". "Azərbaycan", 1 
iyun 1990. Ofeliya Bayramlı. "Əli bəy Hüseynzadə və Şeyx Əhməd Səlyani". 
"Ədəbiyyat qəzeti", 13 oktyabr 2006. 
18. Ş. Mehdiyev. "Şəxsiyyətlər, düşüncələr". "Ədəbiyyat və incəsənət" qəzeti, 3 
aprel, №14, 1970. 
19.  Akçura  Yusuf. "Türkçülüyün tarixi". Bakı, "Hüquq", 2006. 
20.  Ə.Turani. "Məktubi-məxsus". "Türk" qəzeti, № 56. 24 təşrini-Sani 1904. 
21.  Ə.Hüseynzadə. "Şiller". "Füyuzat", №5, 1906. 
22.  Ə.Hüseynzadə. "Ebedi güzellikler" dəftəri. Əlyazma. "Bioqrafik muhteser 
malumat", səh. 1. 
23.  Selim Turan. Tuğray sanat qalaresi yayınları, s.15. İstanbul, 1992. 
24.  Ə.Hüseynzadə. "Bakines" qəzetinin redaksiyasına məktub. 1907. 
25.  Ə.H. "Bakı Vilayəti məbusları". "Həyat", № 119, 1906. 
26.  Əli bəy Hüseynzadə. "İttihad və tərəqqi" nasıl quruldu? Türkiyədə yayınladığı 
əsərləri, səh.149. Türk dünyası Araştırmaları Vakfı, İstanbul, 1992. 
150 
 
27.  Ə. Mirəhmədov. Ə.Hüseynzadə haqqında oçerk. "Fikrin karvanı" kitabında, 
səh.66. "Yazıçı", Bakı, 1984. 
28.  Aslanov Mirabbas. Həqiqəti yazaq. "Xalq qəzeti", 19 may 1992. 
29.  "Türkyılı", 1928. 
30.  Ə.Hüseynzadə. "Nümunə məktəbi". Ə.Bayatın "Ə.Hüseynzadə" kitabında, 
səh.47. Atatürk Kültür Merkezi Başkanlığı, Ankara, 1998. 
31.  Rasim Mirzə. "Türkçülüyün babası". Bakı, 2000, "Elm". 
32.  Ə.Hüseynzadə. "Molla Nəsrəddin"ə təşəkkür". "Həyat", 1906, №125. 
33.  Əli bəy Hüseynzadə. "Rusiya cəmaitinin vəsaiti-inqilabi". "Həyat", 1905, 
№111 
34.  Abdullah Cevdət. "İhyayi Layemut: Hekim Edib Eli Bey Hüseynzade". 
"İctihad", c: 2, sayı 5, 1908. 
35.  Abdulla Şaiq. "Füyuzat" məcmuəsi. Xatirələrim, s.200. "Gənclik", Bakı, 1973. 
36.  Aslanov Mirabbas. Göstərilən məqalə. 
37.  Akçura Yusuf. "Türkçülüyün tarixi", səh.232-233. Bakı, 2006. 
38.  Əlabbas Müznib. "Əli bəy Hüseynzadə". "Övraqi-nəfisə" jurnalı, 1919, №5. 
39.  Hilmi Ziya Ülken. "Türkçülügün və türk sosializminin babası Ali Turan", səh.7 
40.  Abdullah Cevdet. "İhya-yi Layemut: Hekim Edib Ali Bey Hüseynzade". 
"İctihat", c:2, sayı 5, 1908. 
41.  Akçura  Yusuf. Göstərilən əsəri, səh.231. 
42.  Ziya Cökalp. "Türkçülüyün əsasları", s.28. Bakı, 1991, "Maarif". 
43.  Əziz Mirəhmədov. "Türklüyə xidmət nümunəsi". Ə. Hüseynzadənin "Türklər 
kimdir və kimlərdən ibarətdir" kitabına ön söz, səh.5. Bakı, 1997, "Mütərcim". 
44.  Ə.Hüseynzadə. "Kuhi-Qaf və Simurğ". "Həyat", 1906, №143. 
45.  Ə.Hüseynzadə. "İttihad ve Tereqqi" nasıl kuruldu?". Türkiyədə yayınladığı 
əsərləri, s.154. İstanbul, 1980. 
46. Ə.Hüseynzadə. "Əski Tibbiyə" Türkiyədə yayınladığı əsərləri, s. 51. İstanbul, 
1980. 
47. Ənvər Ziya Karal. "Büyük Osmanlı Tarihi". c: 4. səh.513-514. Atatürk Kültür, 
Dil ve Tarih Kurumu Yayınları. 
48. Bayat Аli Haydar. "Huseynzade Ali Turan ve Türkiyede yayınladığı eserleri", 
s.150 
49. Hilmi Ziya Ülken. "Türkçülügün və türk sosializminin babası Ali Turan", səh.7 
50. Əli bəy Hüseynzadə. "Ebedi güzellikler" dəftəri. Əlyazma. "Bioqrafik muhteser 
malumat", səh. 4. 
51. Abdin Tofiq. "Ah İstanbul... İstanbul", s. 94. Bakı, 2005, "Avropa". 
52. O.Bayramlı. "Qırmızı qaranlıqlar içində yaşıl işıqlar" kitabına müqəddimə, 
s.25. Bakı, 1996, "Azərnəşr". 
53. Nur Rıza. "Hayat ve Hatıratım". 3 cilddə. 1-ci cild. "Rıza Nur kendini 
anlatıyor", səh 115. "İşaret" yayınları, İstanbul, 1992. 
151 
 
54. Şevket Süreyya Aydemir. "Makedoniydan Ortaasyaya Ənvər Paşa". "Remzi" 
kitabevi, 2000. 1 с səh.164. 
55. Necib Fazıl Kısakürek. "Ulu hakan". Büyük Doğu yayınları, İstanbul, 2003. 
s.246 
56. Hilmi Ziya Ülken. "Türkçülügün və türk sosializminin babası Ali Turan", səh.9 
57. "Böyük Lorousse". c.23, səh. 11754. "Milliyet". 
58. "Osmanlı Ansiklopedisi". c: 8. səh. 80. Tarih. Medeniyet. Kültür. İstanbul, 
1994. Ağac Yayınçılık Ltd. Şti. 
59. Əli bəy Hüseynzadə. "Ebedi güzellikler" dəftəri. Əlyazma. "Bioqrafik 
muhteser malumat", səh. 2. 
60. Kamal Karpat. "Osmanlı". İslam Ansiklopedisi, 12/1. səh.366. Milli Egitim 
Basımevi, İstanbul, 1988 
61. M.E.Yurdakulun eserleri - 1, Şiirler, s.251. Türk Tarih Kurumu, Ankara, 1969, 
Hazırlayan Feyziye Abdullah Tansel. 
62. O. Bayramlı. "Ə.B.Hüseynzadənin həyatı və türkçülük fəaliyyəti". "Qırmızı 
qaranlıqlar içində yaşıl işıqlar" kitabına müqəddimə, səh. 26. Bakı, 1996, Azərnəşr. 
63. Əli bəy Hüseynzadə. "Ebedi güzellikler" dəftəri. Əlyazma. "Bioqrafik 
muhteser malumat", səh. 8. 
64. Əli bəy Hüseynzadə. "Ebedi güzellikler" dəftəri. Əlyazma. "Bioqrafik 
muhteser malumat", səh. 10. 
65. Bayat Аli Haydar. "Huseynzade Ali Turan ve Türkiyede yayınladığı eserleri", 
s.30. İstanbul, 1992, Türk Dünyası Araşdırmaları Vakfı. 
66. Ə.Hüseynzadə. "Nicat - məhəbbətdədir". "Füyuzat", 1906, №6. 
67. Ə.Hüseynzadə. "Novruzi-inqilab". "Füyuzat", 1907, №12. 
68. Əli bəy Hüseynzadə. "Ebedi güzellikler" dəftəri. Əlyazma. "Bioqrafik 
muhteser malumat", səh. 2. 
69. Ə. Mirəhmədov. Ə. Hüseynzadə haqqında oçerk, "Fikrin karvanı" kitabında, 
səh 68. Bakı, 1984, "Yazıçı". 
70. Rıza Tahsin Gencer. "Mirat-ı Mekteb-i Tibbiye", s. 63,140-142. İstanbul, 1991 
71. Bayat Аli Haydar. "Huseynzade Ali Turan ve Türkiyede yayınladığı eserleri", 
s. 21. İstanbul, 1992. 
72. Əli bəy Hüseynzadə, "Ebedi güzellikler" dəftəri. Əlyazma. "Bioqrafik 
muhteser malumat", səh. 2. 
73. Hüseyn Bayqara. "Azərbaycan istiqlal mübarizəsi tarixi", səh.146. Bakı, 1992 
74. M.Aslanov. "Üzeyir Hacıbəyov gündəlik yazmış olsaydı", səh. 40. "Şur", Bakı, 
1994. 
75. Bakudə müəllimlər ictimaı "Füyuzat" №30, 19 oktyabr 1907. 
76. M. Aslanov. Göstərilən kitab, səh.69. 
77. Hilmi Ziya Ülken. "Türkiyede çağdaş düşünce tarihi", s.274-275. Ülken 
yayınları, 2001. 
152 
 
78. Yusif Vəzir Çəmənzəminli, "Əsərləri". 3-cilddə. 1-ci cild, səh.152. 
"Avrasiyapress", Bakı, 2005. 
79. Ə. Hüseynzadə. "Bakı vilayəti məbusları". "Həyat", 1906, N 119. 
80. Azərbaycan ədəbiyyatı tarixi. II cild. səh.410. Azərbaycan SSR Elmlər 
Akademiyasının nəşriyyatı, Bakı, 1960. 
81. Hüseyn Cavid. "Əsərləri". 5-ci cild, səh.258. Bakı, 2005, "Lider nəşriyyat". 
82. Səadət Qarabağlı. "Həmişəyaşar Leyli və Məcnun". "Xalq qəzeti", 25 yanvar 
1998. "Şərqin 95 yaşlı ilk operası". "Musiqi dünyası", səh.58. 2003, №1-2. 
83. Əlabbas Müznib. "Yazıçılarımız və yazılarının əhəmiyyəti". "İqbal" qəzeti, 31 
oktyabr 1913. 
84. Manaf Süleymanov. "Eşitdiklərim, oxuduqlarım, gördüklərim...". səh.170. 
Bakı, 1989. Azərbaycan Dövlət Nəşriyyatı. 
85. Ə.Müznib. "Əlibəy Hüseynzadə". "Övraqi-nəfisə" jurnalı, 1919, № 5. 
86. Sadəddin Nüzhət Ergün. "Türk şairləri". c.2. səh.477. İstanbul, 1936. 
87. Əlabbas Müznib. "Yazıçılarımız və yazılarının əhəmiyyəti". "İqbal" qəzeti, 31 
oktyabr 1913. 
88. Abdulla Şaiq. "Xatirələrim", səh. 201. Bakı, 1973. 
89. А.Гусейнзаде. Что такое младотуречества. "Каспи", 27 март 1905. №55. 
90. İslam Ağayev. "Əlabbas Müznib: həyatı, yaradıcılığı, əsərlərindən seçmələr", 
səh.185. Bakı, 2003, "Elm" nəşriyyatı. 
91. Əli bəy Hüseynzadə. "Ebedi güzellikler" dəftəri. Əlyazma. "Bioqrafik 
muhteser malumat", səh. 4. 
92. Ə. Mirəhmədov. "Məhəmməd Hadi", səh.31. Bakı, 1985, "Yazıçı". 
93. Azərbaycan ədəbiyyatı tarixi. II cild. səh.441. Azərbaycan SSR Elmlər 
Akademiyasının nəşriyyatı, Bakı, 1960. 
94. Ə.Hüseynzadə. "Kuhi-Qaf və Simurğ". "Həyat", 1906, №143. 
95. Bayur Yusuf Hikmet. "Türk inkilapı tarihi", səh.35. Ankara, 1963. 
96. Ömər Faiq Nemanzadə. "Seçilmiş əsərləri", səh.453. Bakı, 1992. 
97. Hüseyn Cavid. "Əsərləri". 5 cilddə. 5-ci с səh.268. Bakı, 2005, "Lider 
nəşriyyat".  
98. Ə. Müznib. "Əlibəy Hüseynzadə". "Övraqi-nəfisə" jurnalı, 1919, № 5. 
99. Fethi Tevetoğlu. "Ömer Naci". s.112. Ankara, 1987. 
100. Fethi Tevetoğlu. Göstərilən əsəri, s. 116. 
101. Yakob M.Landau.  "Pantürkizm", səh.53. Türkcesi: Mesut Akın. Sarmal 
yayınevi, İstanbul, 1999. 
102.  Sadəddin Nüzhət Ergün. "Türk şairləri", c.2. səh.478. İstanbul 1936. 
103. Yusif Vəzir Çəmənzəminli. "Əsərləri". 3-cilddə. 1-ci cild, səh.153. 
"Avrasiyapress", Bakı, 2005 
104.  Selim Turan. Tuğray sanat qalaresi yayınları, İstanbul, 1992. s.15 T. Abdin. 
"Ah İstanbul... İstanbul", səh.127. 
153 
 
105.  Əli bəy Hüseynzadə. "Ebedi güzellikler" dəftəri. Əlyazma. "Bioqrafik 
muhteser malumat", səh.7. 
106.  Temir Ahmet. "Yusuf Akçura". s.49-50. Ankara, 1987. Kültür ve Turizm 
Bakanlığı. 
107.  Ə. Mirəhmədov. Ə.Hüseynzadə haqqında oçerk. "Fikrin karvanı" kitabında, 
səh.77. Bakı, 1984, "Yazıçı". 
108.  Əli bəy Hüseynzadə. "Ebedi güzellikler" dəftəri. Əlyazma. "Bioqrafik 
muhteser malumat", səh.5-6. 
109.  François Georgeon. "Türk milliyyətçiliyinin kökənləri. Yusuf Akçura", 
s.118. İstanbul, 1999. Tarih vakfı. 
110.  Hilmi Ziya Ülken. "Türkiyede çağdaş düşünce tarihi", s. 275. Ülken yayınları, 
2001. 
111.  "Tekanüsi-nüfus məsələsi. Əmrazi zöhrəviyyə". "Tanin" qəzeti, 15 haziran, 
12, 13, 14, 15 temmuz 1916. 
112.  Əli bəy Hüseynzadə. "Ebedi güzellikler" dəftəri. Əlyazma. "Bioqrafik 
muhteser malumat", səh.7. 
113.  Hilmi Ziya Ülken. "Türkiyede çağdaş düşünce tarihi", s. 269. Ülken yayınları, 
2001. 
114.  Ə. Hüseynzadə. "Azərbaycanda düşündüklərim". "Türkiyədə yayınladığı 
əsərləri" kitabında, səh.137. 
115.  Tadeusz Svietachovskı. "Rus Azerbaycanı 1905-1920", səh.163. Bağlam 
yayınları, Ankara, 1968. 
116.  Ə.Bayat. "Ə.Hüseynzadə", səh. 22. Atatürk Kültür Merkezi Başkanlığı, 
Ankara, 1998. 
117.  Əli bəy Hüseynzadə. "Ebedi güzellikler" dəftəri. Əlyazma. "Bioqrafik 
muhteser malumat", səh.7. 
118.  Səlim  Turan. "Cümhur" qəzeti, 3 nisan, 1992. 
119.  "Гунай". 6 сентября 2003. 
120.  Hilmi Ziya Ülken. "Türkiyede çağdaş düşünce tarihi", səh.269. 
121. Türkoloji qurultay. "Yeni fikir" qəzeti, 1926-cı il, 26 fevral, № 1026, səh.3. 
122.  Hilmi Ziya Ülken. "Türkçülügün və türk sosializminin babası Ali Turan", 
səh.25. 
123.  Ə.Hüseynzadə. "Yazımız, dilimiz, "İkinci il"imiz". "Tərəqqi" qəzeti, 10 
fevral 1909. 
124. "Ədəbi parçalar" məcmuəsi, № 1. Bakı, 1926. 
125. A.Şaiq. "Xatirələrim", səh.202. Bakı, 1973. 
126. Ə. Mirəhmədov. Ə.Hüseynzadə haqqında oçerk. "Fikrin karvanı" kitabında, 
səh.77-78. Bakı, 1984. 
127. C. Məmmədquluzadə. "Əsərləri", 3 cilddə. 3-cü cild, səh.681. Azərbaycan 
SSR Elmlər Akademiyasının nəşriyyatı. Bakı, 1967. 
154 
 
128. Əli bəy Hüseynzadə. "Ebedi güzellikler" dəftəri. Əlyazma. "Bioqrafik 
muhteser malumat", səh.7. 
129. Səməd Ağaoğlu. "Babamın arkadaşları", səh. 83. Baha matbaası, İstanbul, 
1969. 
130. Ə.Hüseynzadə. "Ona inan" şerinə yazdığı izahdan. Ə.Bayatın 
"Ə.Hüseynzadə" kitabında, səh.146. 
131. Sadıq Ağabəyzadənin Əli bəy Hüseynzadəyə 18 avqust 1923-cü il tarixli 
məktubu. 
132. Ə. Topçubaşinin Ə.Hüseynzadəyə yazdığı 28 aprel 1925-ci il tarixli məktub. 
S. Mümtaz ad. ARDƏİA-i F. 649, s. 1, iş № 256, vər.1-6. 
133. Rasim Mirzə. "Türkçülüyün babası", səh.14. "Elm", Bakı, 2000. 
134. "Siflomani və frəngiyə dair bilgilərimizin tarixindən bir nəbzə". "Sihhat" 
almanaxı, səh.233-241. İstanbul, 1933. 
135. Tofiq Abdin.  "Ah İstanbul... İstanbul", səh.134. Bakı, 2005. 
136. V. Pavlovun Ə.Hüseynzadəyə yazdığı 3 yanvar 1932-ci il tarixli məktub. 
137. Ə. Hüseynzadənin Sadıq bəy Ağabəyzadəyə 11. 09. 1939-cu il tarixli 
məktubu. 
138. T.Abdin. Göstərilən əsəri, səh.131. Bakı, 2005. 
139. François Georgeon. Göstərilən əsəri, s.185. 
140. Akçura  Yusuf. "Türkçülüyün tarixi", səh.235. Bakı, 2006. 
141. M.Ə. Rəsulzadə. "Əsərləri". 2-cild, səh.496. Bakı, 2001. 
142. M.E.Resulzade. "Azerbaycan Kültür Gelenekleri ve Çağdaş Azerbaycan 
edebiyatı", səh. 37. Ankara, 1984. 
143. Mehmed Emin Resulzade. "Kafkasiya türkleri", səh.34. Türk Dünyası 
Araştırmaları Vakfı. İstanbul, 1993. 
144. O.Bayramlı. "Türkləşmək, islamlaşmaq və Avropalaşmaq". "Respublika" 
qəzeti, 15 may 2002. 
145. M.Ə. Rəsulzadə "Əsərləri", 1-ci cild. Mirzə Bala Məmmədzadənin 
"Məhəmməd Əmin Rəsulzadə" məqaləsi, səh.6. Bakı, 1992, "Azərnəşr. 
146. Yusif Vəzir Çəmənzəminli. "Əsərləri", 3 cilddə. 3-cü cild, səh.153. 
"Avrasiyapress", Bakı, 2005. 
147. François Georgeon. Göstərilən əsəri, s.103. 
148. Yakob M.Landau. "Pantürkizm", səh.26. Türkcesi: Mesut Akın. Sarmal 
yayınevi. İstanbul, 1999. 
149. İnci Engünün. "Araştırmalar ve belgeler", səh.76. Dergah yayınları. İstanbul, 
2000. 
150. Akçuraoğlu Yusuf. "Gökalp Ziya beg haqqında hatıra ve mülahizeler". "Türk 
yurdu", 1340, № 156. 
151. Hüseyn Tuncer. "Türk yurdu üzerine bir inceleme". Ankara Kültür 
Bakanlığı yayınları, 1990, s.503. 
152. Sadəddin Nüzhət Ergün. "Türk şairləri". c.2. səh.477. İstanbul, 1936. 
155 
 
153. Samet Ağaoğlu. "Babamın arkadaşları", səh. 82. Baha matbaası, İstanbul, 
1969. 
154. Hilmi Ziya Ülken. "Türkçülügün və türk sosializminin babası Ali Turan", səh. 
28. 
155. Qurtulan İldəniz. "Azərbaycan bayrağını mənalandıran üç ümdə amilin 
ideoloqu Əli bəy Hüseynzadədir". "Ədəbiyyat qəzeti", 12 iyun 1992, №24. 
156. Akçura Yusuf. "Türkçülüyün tarixi", səh.230. "Qanun", Bakı, 2006. 
157. Ə.Hüseynzadə. "Şüunat". "Füyuzat", №3. səh.36. Noyabr 1906. 
158. Abdullah Cevdət. "İhyayi Layemut Hekim Eli Bey Hüseynzade". "İctihad", 
c.2, sayı 5, 1908. 
159. "Türk edebiyatı tarihi". Abdullah Cevdet. c.2. s.702. 
160. Necib Fazıl Kısakürek. "Ulu hakan". Büyük Doğu yayınları. İstanbul, 2003. 
161. Abdullah Cevdet. "Türk-İslam ve medeniyeti-ahire". "İctihat", V-121. 6 
Teşrih-i sani 1330. s.384. 
162. Müd. Dr. Hüseynzade A. "Abdullah Cevdət". "İctihat", s.357, 1932, s.2895. 
163. Müd. Dr. Hüseynzade A. "Abdullah Cevdət". "İctihat", s.357, 1932, s.2896. 
164. "Həyat", 1906, № 68. 
165. "Həyat", 1906, № 68. 
166. Rıza Bağçı. "Bizim edebiyatımız". "Pozitiyizmin Türkiyeye girişi ve modern 
türk edebiyatı üzerine tesirleri", 8.211. İzmir, 1997. 
167. Tevfik Fikret. "Rubabi şikəstə", səh.380. İstanbul, 1973. "Yelken". 
168. "Füyuzat", №24. Avqust 1907. 
169. "Tevhidi Əfkar", 12 ocaq 1925. 
170. "Axşam" qəzetəsi, 17 temmuz 1925. 
171. A. Cevdet. "Türkleştirme". "İctihat", XXIII. 
172. "Həyat", №59, 1906. 
173. "Həyat", №59, 1906. 
174. "Həyat", №59, 1906. 
175. "Füyuzat", №10, 1907. 
176. Abdurrahman Dodurğalı. "Osmanlıdan Cumhuriyete siyaset və deger 
tartışmaları". Editör Ferhat Коса, səh.128. İstanbul, 2000. "Rağbet" nəşriyyatı. 
177. Ə.Hüseynzadə. "Molla Nəsrəddin"ə təşəkkür". "Həyat", 1906, №125. 
178. M. Süleymanov. Göstərilən kitab, səh.117. 
179. M. Süleymanov. Göstərilən kitab, səh.117. 
180. M.ƏIiyev. "Əli bəy Hüseynzadə". "Ədəbiyyat və incəsənət" qəzeti, 4 mart, 
1988-ci il. №10. 
181. Ə.Hüseynzadə. "Molla Nəsrəddin"ə təşəkkür". "Həyat", 1906, №125. 
182. O.Bayramlı. "Ə.Hüseynzadənin həyatı və türkçülük fəaliyyəti". "Qırmızı 
qaranlıqlar içində yaşıl işıqlar" kitabında, səh.35. Bakı, 1996, "Azərnəşr". 
183. Samet Ağaoğlu. Göstərilən əsəri, səh.82. Baha matbaası. İstanbul, 1969. 
156 
 
184. К.Смирнов. "Материалы по истории и этнографии Нахичеванского 
края", с.91. Баку, "Озан", 1999. 
185. К.Смирнов. Göstərilən kitab s. 91. 
186. М. Süleymanov. Göstərilən kitab, səh.166-167. 
187. Mecit Doğru. "Türkiyede kızılderili dilinde yer adları ve prototürk- 
kızılderili ilişkisi". "Türk dünyası araştırmaları", səh.6. Ağistos 1982. 
188. Əli bəy Hüseynzadə. "Amerika mətbuat vəkilləri ilə mulağat". "Həyat" 1906, 
N-13. 
189. Ahmet Аli Arslan. "Azerbaycandakı "Göyçek Fatma" nağılının zuni kızılderili 
kabilesindeki varyantı". "Türk dünyası arştırmaları", s.203-213, 1993, Ekim. 
190. Nazım A. "Yeni Azeri edebiyatı hakkında". "Türkyurdu", №31, 32. 1927. 
191. Берковский. "Романтизм в Германии", стр.17. Ленинград, 1973. 
192. Koqan. "Qərbi Yevropa ədəbiyyatı tarixi oçerkləri", səh. 262. Birinci cild. 
Bakı, 1936. Azərnəşr. 
193. Ə.Hüseynzadə. "Həyat", 1905. №58. 
194. Ali beg Hüseynzade Türkiyede yayınladığı eserleri, səh.49. 
195. А. Гусейнзаде. "Что такое младотуречество". "Каспи", 27 март, 1905. с.8. 
196. Əbdülhəq Hamidin Əli bəy Hüseynzadəyə yazdığı 10 aprel 1932-ci il tarixli  
məktub. 
197. İ.V. Höte. "Faust". Bakı, "Yazıçı", 1986. səh.488. 
198. Ali beg Hüseynzade Türkiyede yayınladığı eserleri, səh.124. 
199. İ.V. Höte. "Faust", səh.22. Bakı, "Yazıçı", 1986. 
200. Ali beg Hüseynzade Türkiyede yayınladığı eserleri, səh.125. 
201. İ.V. Höte. "Faust", səh.24. Bakı, "Yazıçı", 1986. 
202. Ali beg Hüseynzade Türkiyede yayınladığı eserleri, səh.126. 
203. "Ədəbiyyat və incəsənət" qəzeti, 4 mart 1988-ci il. №10. s.6. 
204. A.Kəngərli. "Azərbaycan romantiklərinin yaradıcılığında türkçülük", səh.51. 
Bakı, 2002. 
205. A.Kəngərli. Göstərilən əsəri, səh.51. 
206. Xəlilov Aydın. "Füyuzat" jurnalı biblioqrafiyası". Bakı, 1996. 
207. Osmanlı Vəli. "Məhəmməd Hadinin romantizmi". Bakı, 2006. 
208. Məmmədli Qulam. "İmzalar". Bakı, 1977. Azərbaycan Dövlət nəşriyyatı. 
209. Hilmi Ziya Ülken. "Türkiyede çağdaş düşünce tarihi", səh.324. 
210. "Kaspi", 1911, №161. 
211. M.Aslanov. Göstərilən kitab, səh.22. 
212. Abdulla Şaiq. Göstərilən əsəri, səh. 202. 
213. Sabir Mirzə Ələkbər. "Hophopnamə". 2 cilddə. 2-ci cild, səh.260. Bakı, 2004, 
"Şərq-Qərb". 
214. Sabir Mirzə Ələkbər. Göstərilən nəşr. 1-ci cild, səh.313. 
215. A.Şaiq. Göstərilən əsəri, səh.202. 
216. Refik Zeka. "Unutulmuş dahi", səh.31. "Korkut yayınevi", Bakü, 1994. 
157 
 
217. A.Kəngərli. Göstərilən kitab, səh.265. 
218. Əli bəy Hüseynzadə. "İttihad və tərəqqi" nasıl quruldu? "Türkiyədə 
yayınladığı əsərləri", s.149. 
219. Rasim Mirzə. "Türkçülüyün babası", səh.115. Bakı, 2000. 
220. Ə.Hüseynzadə. "Qəzetəmizin dili". "Həyat", № 7, 1905. 
221. Ə.Hüseynzadə. "Yazımız, dilimiz "İkinci il"imiz". "Tərəqqi" qəzeti, 1909-cu 
il, 10 fevral, №32. 
222. Hilmi Ziya Ülken. Göstərilən əsəri, səh.274. 
223. A.Şaiq. Göstərilən kitab, səh.201. 
224. Ə.Hüseynzadə. "Yazımız, dilimiz "İkinci il"imiz". "Tərəqqi" qəzeti, 1909-cu 
il, 10 fevral №32. 
225. M.F.Köprülü. "Azeri". İslam Ansiklopedisi. c.2 s. 146-147. İstanbul, 1979. 
Devlet kitapları. 5.baskı. 
226. Sadəddin Nüzhət Ergün. "Türk şairleri", c.2. İstanbul, 1936. 
227. Turani "Türk dilinin vəzifeyi-mədəniyyəsi". "Füyuzat", № 9. səh.141. Fevral 
1907. 
228. Hüseynzadə Ə. "Kasablanka faciəsi və Osmanlı-İran komediyası". "Füyuzat", 
№ 1907. 
229. Ə. Hüseynzadə. "Türklər kimdir və kimlərdən ibarətdir". Bakı, 1997. 
230. Sadəddin Nüzhət Ergün. Göstərilən kitab, səh.477. 
231. Nazım A. "Yeni Azeri edebiyatı hakkında". "Türkyurdu", №31,32. 1927. 
232. Ə. Mirəhmədov. "Azərbaycan Molla Nəsrəddini", səh.302. Bakı, Yazıçı, 1980 
233. Menqli Qireyin Ə.Hüseynzadəyə yazdığı 30 noyabr 1926-cı il tarixli 
məktubu. S. Mümtaz ad. ARDƏİA-i F. 649, s. 1, iş № 246, vər.1-2. 
234. Selim Turan. "Sanat ve Toplum üzerine". Köprü yayınları. İstanbul, 1969. 
235. Thema Larousse. Tematik Ansiklopedi. Türk resminde "Yeniler", 6 cilt. 
s.360. "Milliyet", 1993-1994. 
236. Erhan Karaesmen, Oğuz Karaesmen. "Selim Turan", s.35. Tuğray sanat 
galaresi, İstanbul, 1992. 
237. Thema Larousse. Tematik Ansiklopedi. "Selim Turan" 6 cilt. s.361. 
"Milliyet", 1993-1994. 
238. Erhan Karaesmen, Oğuz Karaesmen. Göstərilən kitab, s.6. 
239. Yusuf Akçura. "Türkçülüyün tarixi", səh.230. "Qanun", Bakı, 2006 
 
 
 
  
158 
 
Qafqaza 32 il şeyxülislamlıq etmiş Axund Əhməd Səlyani 
 
159 
 
Salyanda Əli bəy Hüseynzadənin doğulduğu ev 
 
Səməd Ağaoğlu bu illəri belə xatırlayır: "... Fəqət üç kiçik çocuq, kəndisindən çox gənc bir 
qadın, bir qayınvalidə, bir baldız, ayrılmaqları mümkün olmayan uzaq bir əqraba ilə 
bütün gəlir mənbələrinin tükəndiyi bir zamanda..." 1925-ci il, İstanbul 
 
  
160 
 
Soldan: balaca Əli bəy kiçik qardaşı İsmayılla 
 
  
161 
 
Peterburq Universitetinin tələbəsi Əli bəy (sağda), ortada Məmməd Tağı Əlizadə, 
ayaqüstə Sadıq bəy Ağabəyzadə 
 
  
162 
 
Solda Əli bəy Hüseynzadə, ortada Əlimərdan bəy Topçubaşi. Peterburq 
 
  
163 
 
"Füyuzat" dərgisinin baş redaktoru Əli bəy Hüseynzadə. 1906-cı il 
 
  
164 
 
"Səadət" məktəbinin müdiri Əli bəy Hüseynzadə. Dahi Üzeyir bəy də onunla bir yerdədir. 
1908-ci il 
 
Balkan hərbi sırasında Hilal Əhmərin xidmətində. Həkim Əli bəy  
həmkarları və xəstələr arasında 
 
  
165 
 
Ədhiyə xanım Əli bəydən 24 yaş kiçik idi 
 
  
166 
 
Əli bəy Hüseynzadə. İstanbul, 1912 
 
  
167 
 
Oturanlar (soldan): türküstanlı Sədrəddin Xan, Əli bəy Hüseynzadə, sibirli Abdurrəşid 
İbrahim, kazanlı Abdullah Bahəddin, ayaqüstə duranlar (sağdan): Osman Tokumbet, Fuad 
Köprülü, Həlim Sabit və Nurəddin bəy Xudayarxanov. Bir neçə saatdan sonra onlar 
Rusiyadakı əsir türklərin haqqını qorumaq tələbi ilə Avropaya yola düşəcəklər.  
İstanbul, 1918 
 
Fuad Köprülü, Əli bəy Hüseynzadə və Həlim Sabit. Odessa, 1918 
 
  
168 
 
Əli bəyin yeganə qardaşı İsmayıl Hüseynzadə 
 
  
169 
 
Şeyxin nəvəsi Mina xanım İsmayıl müəllimin həyat yoldaşı və 
həm də xalası Fatmanın qızıdır 
 
  
170 
 
1926-cı ildə Bakıda çəkilmiş bu şəkil böyük bir tarix əsəridir. Ortada əyləşmiş Əli bəy 
Hüseynzadənin və Fuad Köprülünün çöhrəsinə mürəkkəb dağıdılıb. Bu mürəkkəb ləkəsi 
1937-ci ilin yadigarıdır. Hüseynzadənin qardaşı şəkli tələf etməyib. Sadəcə üzərinə 
mürəkkəb dağıdıb ki, Əli bəy tanınmasın. Şəkil isə uzun və əzablı sürgün  
yollarından keçib bu günə gəlib... 
 
1926-cı ildə çəkilmiş başqa bir şəkil 
  
171 
 
Türkoloji Qurultayda. Fuad Köprülü, Əli bəy Hüseynzadə və Salman Mümtaz.  
1926-cı il. Bakı 
 
Saida qardaşını ziyarət etmək üçün Parisə gəlib. Səlim Turan, Saida və Şahiqa. 1945 
 
  
172 
 
Saida Hüseynzadə 
 
  
173 
 
Səlim Turan 
 
  
174 
 
Mina xanım, Şəmsəddin, Böyükxanım və Badam 
 
  
175 
 
Əli bəyin qardaşı oğlu, türk ordusunun azərbaycanlı zabiti məşhur Sultan Hüseynzadə 
 
  
176 
 
Əli bəyin qardaşı oğulları Firidun və Bəhram Hüseynzadələr 
 
  
177 
 
Şəmsəddin Hüseynzadə 
 
  
178 
 
Şəmsədin Hüseynzadə qızı Cəmilə xanımla 
 
Şəmsəddin müəllim anası Mina xanım və ailə üzvləri ilə birgə sürgün illərində 
 
  
179 
 
Əli bəyin əmisi oğlu, Azərbaycanın ilk daxili işlər naziri, Lvov Universitetinin ilk 
şərqşünaslıq professoru Sadıq bəy Ağabəyli 
 
  
180 
 
İsmayıl Hüseynzadə 1925-ci ilə kimi Salyan 1 saylı ikinci dərəcəli Müttəhid Zəhmət 
Məktəbində dərs demiş və məktəb pedaqoji şurasının katibi olmuşdu 
 
Feyzavər, Səlim Turan, Əli bəyin qardaşı nəvəsi Cəmilə və Saida Hüseynzadələr. İstanbul, 
iyul 1992-ci il. Arxada görünən tablo Əli bəy Hüseynzadənin "Qohumlarım" əsəridir.  
Sağ tərəfdə isə Əli bəyin çəkdiyi "Saidanın portreti"dir. 
 
   
181 
 
Professor Əli bəy Hüseynzadə 
 
  
182 
 
Əli bəy Hüseynzadənin çəkdiyi "Şeyxülislamın portreti". 1884 
  
183 
 
"Bibiheybət ziyarətgahı". Rəssam Əli bəy Hüseynzadə 
Əli bəy Hüseynzadə. "Natürmortla mənzərə" 
  
184 
 
Əli bəy Hüseynzadə. "Qohumlarım". 1908 
 
  
185 
 
Ə.Hüseynzadə. "Atatürkün portreti” 
  
186 
 
Rəsm Əli bəy Hüseynzadənindir 
 
  
187 
 
Rəsm bir sintezdir, anladılan şeylər isə analizdir. Səlim Turan 
 
  
188 
 
MÜNDƏRİCAT 
 
Əli bəy Hüseynzadənin təvəllüdü ............................................................................. 4 
Qafqazın birinci adamı ............................................................................................. 6 
Peterburq Universitetinin tələbəsi Əli bəy Hüseynzadə ......................................... 13 
Əli bəy Hüseynzadənin İstanbulda təhsil illəri — 1889-1895 ................................ 16 
Əli bəy Hüseynzadə «İttihad və Tərəqqi» Cəmiyyətinin qurucularından biridir.... 23 
Əli bəy Hüseynzadə Yunanıstan — Türkiyə müharibəsində ................................. 27 
1900-1903-cü illər. Bakıya qayıdış ərəfəsi ............................................................. 29 
Əli bəy Hüseynzadə 1903-1910-cu illərdə Bakıda ................................................. 30 
Əli bəy Hüseynzadə «Leyli və Məcnun» operasının tərtibatçı rəssamı olmuşdur. . 36 
Əli bəyin romanı..................................................................................................... 37 
Əli bəy Hüseynzadənin Bakıdan gedişi .................................................................. 38 
1910-cu ildən sonrakı həyatı .................................................................................. 39 
1911-1914-cü illər .................................................................................................. 42 
1915-1917-ci illər ................................................................................................... 44 
1918-ci il. Azərbaycan cümhuriyyətinin qurulmasında Əli bəy Hüseynzadə də 
iştirak edirdi ........................................................................................................... 49 
1919-1921 .............................................................................................................. 51 
1926-cı il. Bakı. I Türkoloji Qurultay .................................................................... 52 
1926-cı il. Əli bəy İstiqlal məhkəməsi qarşısında .................................................. 59 
1928-ci il ................................................................................................................ 61 
1930-1940-cı illər ................................................................................................... 62 
Müasirləri onu belə səciyyələndirir ........................................................................ 66 
1940-cı il 17 mart. Əli bəy Hüseynzadə dünyasını dəyişdi .................................... 67 
Türkləşmək, islamlaşmaq, avropalaşmaq ............................................................... 68 
Qanun və insan haqları ........................................................................................... 73 
Əli bəy Hüseynzadəyə «rəsuli-həqq» deyən Abdulla Cövdət ................................ 74 
189 
 
Əli bəy Hüseynzadə müasir Azərbaycan boyakarlıq sənətinin banisidir ................ 83 
Əbu Turab və Jan Jak Russo .................................................................................. 87 
Turan məfkurəsinin şeyxi ....................................................................................... 88 
«Hali-Vətən», yaxud «Yurd qayğısı» ..................................................................... 89 
Amerika qızıldərililəri ............................................................................................ 91 
Maarifçilik. Romantizm. Ədəbi tənqid ................................................................... 93 
«Faust» ................................................................................................................... 97 
Dəli şairin heyrəti. «Bir mələyin insanlara xitabı» Yaxud tədqiqatçılar nəyi sübut 
etmək istəyir? ....................................................................................................... 101 
Dünya ədəbiyyatına keçid, yaxud ədəbiyyatdan literatura ................................... 104 
Erudit qafa, orkestral ruh. Böyük, ən böyük. Dahi... ............................................ 106 
Əli bəy ədəbiyyatı ................................................................................................ 108 
«Ədibi-möhtərəm Əli bəy Hüseynzadəyə» Cavidin «Çiçək sevgisi» .................. 108 
Əli bəy Hüseynzadənin dil siyasəti ...................................................................... 109 
Həm də münəccim... ............................................................................................. 113 
Əlyazmalar yanmır, yaxud «Bioqrafik müxtəsər məlumat» ................................. 114 
Əli bəydən sonra................................................................................................... 119 
Əli bəy Hüseynzadənin nəsil şəcərəsi .................................................................. 135 
Səlim Turan .......................................................................................................... 144 
Sözardı ................................................................................................................. 148 
Qaynaqlar ............................................................................................................. 149 
 
 
  
190 
 
Azər Turan 
 
(Azər İmamverdi oğlu Əbilov) 
 
1963-cü ildə Neftçala şəhərində anadan olub. 
Azərbaycan Dövlət İncəsənət İnstitutunu bitirib. "Yeni 
Azərbaycan" qəzetində humanitar şöbənin müdiri və 
"Ədəbiyyat" əlavəsinin məsul redaktoru olub. 2003-cü 
ildən "Ədəbiyyat qəzeti"ndə baş redaktorun 
müavinidir. Azərbaycan Yazıçılar Birliyinin (1997) və 
Azərbaycan Jurnalistlər Birliyinin (1998) üzvüdür. 
Mətbuat Şurasında dil komissiyasının üzvüdür. 400-
dən çox məqalə və essenin müəllifidir. Türkiyədə, 
Rusiyada, İraqda, İranda, Kıbrısda məqalələri dərc 
olunub. Prezident təqaüdçüsü (2001). Azərbaycan 
Respublikasının Əməkdar Mədəniyyət İşçisi (2005).  
"Hüseyn Cavid", "Şahmar Əkbərzadə" (2001), Türk Törə Ocağının Bilgə 
mükafatı (2001), "Qızıl Qələm" (2005), "Həsən bəy Zərdabi" (2005) və s. 
mükafatlar... 
1993-cü ildə Həcc ziyarətində olub. Ailəlidir. Bir qızı var. 
Müxtəlif illərdə A.Turanın aşağıdakı kitabları nəşr olumuşdur: 
"Behişt zəvvarı" (1995), "Məkkədən Mədinəyə" (1997) "Əhli beyt 
pərvanəsi - Füzuli"
 
(1998), "Qafqaz İslam Ordusu Neftçalada" (1999-2004), "Ölüm 
süvarisi" (2000), "Nobel mükafatı laureatı Abdus Salam" (2001), "Hüsni-Xuda 
şairi. Hüseyn Cavid" (2000), "Əbədi Turan" (2001), "İrfan çobanı" (2003), "Cavid 
əfəndi" (2004), "Tahir Rasizadə" (2005), "Turan Cavidin son söhbəti... Son 
yaşantıları... Son günü" (2005), "Əzəl-axır dünya türkün dünyası" (2007), "Yorğun 
şəhərin işığı" (Türk, ingilis və rus dillərində. İstanbul-2007), "Hüseyn Cavid" 
(2007). "1918-ci ilin 31 günü" (2008) və s. 
"Əli bəy Hüseynzadə" müəllifin 24-cü kitabıdır. 
A.Turan eləcə də Prezident Heydər Əliyevin sərəncamı ilə çəkilmiş "Səma 
şairi" (Hüseyn Cavid) sənədli filminin ("Yaddaş" studiyası, 2003) və Ömər Faiq 
Nemanzadəyə həsr olunmuş "İşığımız sönməsin" (Lider TV, 2003), "Birinci 
Türkoloji Qurultay" (İctimai Televiziya, 2006) sənədli televiziya filmlərinin, "İki 
dünyanın atası - İbrahim peyğəmbər" televiziya tamaşasının (Az TV, 1992) ssenari 
müəllifidir. "Bakıfilm" studiyasında çəkilməsi nəzərdə tutulan "Əli bəy 
Hüseynzadə" sənədli filminin ssenarisini də A. Turan yazmışdır. 
 
  
191 
 
 
Азер Туран 
(Абилов Азер Имамверди оглу) 
«АЛИ БЕК ГУСЕЙНЗАДЕ» 
(на азербайджанском языке) 
 
 
 
 
 
Корректор: Э. Алекперова  
Верстка: Р. Аббасов  
Дизайн обложки: Э. Исаев 
 
 
 
 
 
 
Подписано в печать 05.02.2008. 
Формат 60x90/16. Печать офсетная. Усл. п. л. 17,5 
Тираж 5000 экз. Заказ № 6513 
 
 
 
 
 
Отпечатано с готового оригинал-макета ОАО «Ордена Октябрьской 
Революции, Ордена Трудового Знамени «Первая Образцовая Типография» 
115054, г. Москва, ул. Валовая, 28 
 
 
 
