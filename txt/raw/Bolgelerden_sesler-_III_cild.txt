                 
 
 
 
 
Azərbaycan Respublikasının Gənclər və İdman Nazirliyi 
(AGİN) -  http://mys.gov.az/ 
 
Dünya Gənc Türk Yazarlar Birliyi (DGTYB) 
 
 
 
 
 
 
BÖLGƏLƏRDƏN SƏSLƏR 
3 
 
Bu kitab AGİN-in maliyyələşdirdiyi 
“Bölgələrdən səslər-3” adlı layihə 
çərçivəsində nəşr olunub.  Kitab DGTYB 
tərəfindən hazırlanıb,  məzmunu donorun 
mövqeyini əks etdirmir.  
 
 
 
 
 
 
BAKI – 2017 
BÖLGƏLƏRDƏN SƏSLƏR-3 
 
 2 
 
 
 
 
 
Layihə rəhbəri və 
baş redaktor:  Əkbər M. QOŞALI  
 
Tərtibçilər:  Şəfa VƏLİ, Tural ADIŞİRİN,   
 Əfsanə ƏLƏSGƏRLİ,  Nofəl ÜMİD 
 
Redaktorlar:  Azər HƏSRƏT, Sərdar ŞİRVAN 
 
Məsləhətçilər: Rəşad MƏCİD,  şair-publisist,  
                                        “525-ci qəzet”in baş redaktoru 
XƏZANGÜL,  şair, AYB Gəncə filialının başqanı, 
dos.dr. Şəmil SADİQ,  yazıçı-publisist, 
 
Rəyçilər  İbrahim İLYASLI, şair, Əli Kərim adına Poeziya 
                         Klubunun direktoru (Sumqayıt), 
Müşfiq XAN,  yazıçı-publisist, 
İlham İSMİXANOĞLU, şair-publisist 
 
 
Dünya Gənc Türk Yazarlar Birliyi (DGTYB). 
“BÖLGƏLƏRDƏN SƏSLƏR” 3-cü cild. Bakı–2017.  192 səh. 
 
Azərbaycan Respublikasının bölgələrində yaşayan gənc yazarların şeir, 
hekayə və esselərindən ibarət toplu 
 
 ISBN: 9039007273422 
 
Dünya Gənc Türk Yazarlar Birliyi (DGTYB), 2017 
WWW.DGTYB.AZ, WWW.BizimYAZI.AZ 
BÖLGƏLƏRDƏN SƏSLƏR-3 
 3 
BÖLGƏLƏRDƏN YENİ SƏSLƏR 
 
Dünya Gənc Türk Yazarlar Birliyi (DGTYB) yarandığı gün-
dən hər zaman Türk Dünyasının istedadlı gənc yazarlarının səsi 
olmağa çalışıb. Türk dünyası ədəbiyyatının önəmli ünvanı (ha-
disəsi) olan çağdaş Azərbaycan ədəbiyyatına nəzər saldıqda, son 
dövrlər yeni imzaların ədəbi ictimaiyyətə tanınmasında DGTYB-
nin həyata keçirdiyi ədəbi layihələrin, poeziya görüşlərinin də 
rolunun danılmaz olduğunu görərik. 
Bu baxımdan da Birliyin həyata keçirdiyi layihələr, ha-
zırlayıb ədəbi ictimaiyyətə təqdim etdiyi toplular neçə-neçə yeni 
parlaq imzanın geniş ədəbi meydana çıxmasında rol oynayıb, 
onların yaradıcılığına oxucu marağını yönəlməsində, ədəbi tən-
qidin, elmi münasibətin formalaşmasında önəm daşıyıb. 
Çağdaş dövrdə Azərbaycan ədəbiyyatında gənc yazarların 
rolunu araşdırdıqda, görürük ki, ölkənin bölgələrində yetərincə 
istedadlı, yeni yaradıcı düşüncəyə malik yazarlar özlərinəməxsus 
ovqatla və ovqatda (mühitdə!) çalışır... Lakin bölgələrdə yaşayıb-
yaradan gənclərin yalnız müəyyən qisminin imzası geniş (ciddi) 
ədəbi mühitə tanışdır. Bəzən, ədəbi mühitə o qədər də bəlli ol-
mayan, ancaq yaradıcılıq axtarışında olan xeyli gənc yazar böl-
gədə qalmaqla... kölgədə qalır (əlbəttə, böyük şəhərdə də yaşaya-
raq kölgədə qalmaq hallarına təsadüf edilə bilər – o ayrı söhbətin 
mövzusudur)... DGTYB-nin ötən illərdə, habelə, bu kitabın da 
daxil olduğu yeni layihə çərçivəsində bölgələrimizdə keçirdiyi 
tədbirlərdə ədəbi ictimaiyyətə (o cümlədən, türk dünyası ədəbi 
dairələrinə) tanış olmayan (yaxud geniş tanış olmayan) belə iste-
dadlı gənclərlə tanışlıq onların daha geniş auditoriyaya təqdim 
edilməsində həlledici (bəzən başlanğıc...) rolu  oynayıb. İntiqam 
Yaşar, Taleh Mansur, Şəfa Vəli, Cavid Qədir (Şükür), Tural Tu-
ran, Zamir Erkin, Ülkər Dəniz (Piri), İlham İsmixanoğlu, El-
məddin Nicat, Vüsal Oğuz, Gülnar Səma, Tural Adışirin, Gündüz 
Sevindik, Tapdıq Türksoy, Rəfail Agah, Səxavət Kəlbəcərli, İsrail 
Fərhad, Arzu Hüseyn, Ruslan Nadir, Emil Rasimoğlu, Emin Piri, 
BÖLGƏLƏRDƏN SƏSLƏR-3 
 
 4 
Nilufər Muğantürk, Pərvanə Nizaməddin, Ruslan Dostəli, Ruslan 
Talıb, Roma Xosrov, Səbinə Dəniz, Elnur Süleymanlı, Elnarə 
Nur, Toğrul Kərimli, GÜLSADƏ (İbrahimli), HİKMƏT (Qa-
rayev), Cahandar Aybər, Qabil Ədalət, Vasif Əlihüseyn, Arzuman 
Savadsız, Sevil İşıq, Sərvər Kamranlı, Nofəl Ümid, Günay Hə-
sənli, Müşfiq Cəbi, İltimas Səmimi, Xəyalə Mətin, Allahşükür 
Ağa, Günel Eyvazlı, Vasif Zöhrab (oğlu), Xəyalə Sevil, Yusif 
Nazim, Fərrux Rəhimli, Nəsibə Nəsibqızı, Afət Viləşsoy, Tural 
Sahab, Könül Eldar(qızı), Şəfa Nur, Qoşqar Qaraçaylı, Mücirəd-
din Mübariz (oğlu), Habil Rzanur, Ruzbeh Məmməd, MirŞahin 
Ülvi, Bəhruz Xəlil, Valeh Qoca, Məhəmməd Turan, ... – bu iste-
dadların biri dünən, biri bugün... öz istedadı ilə seçilib, seçilir, 
gələcəkdə də seçiləcəklərinə inanırıq. Onların yazılarında bölgə 
var, bölgəçilik yoxdur; onlar harda yaşasalar da, nədən yazsalar 
da, bir Azərbaycan yazarının, Azərbaycan gəncinin duyğularını 
sözə çəkir, sözlərini öz göyləri boyda qanadlandırırlar...  
Beləliklə, DGTYB bölgə yazarları ilə paytaxtda fəaliyyət 
göstərən yazarlar arasında ədəbi ilişkiləri daha da möhkəmlət-
mək, ədəbi iş birliyini genişləndirmək (ən önəmlisi, bölgə yazar-
ları arasında istedadlıların, gələcək vəd edənlərin üzə çıxarılması) 
baxımından etiraf olunmuş forma sayılan, indiyədək iki sayı 
çıxmış “Bölgələrdən səslər” toplusunun 3-cü sayını çap etməyə 
qərar verdi.  
İndi isə... Əziz oxucu, budur, “Bölgələrdən səslər” toplusu-
nun üçüncü sayı əlinizdədir. Ümid edirik, bu sayla neçə yeni 
istedadı tanıyacaq, onların ilk oxucusu olmaqla, yeni imzaların ta-
nınmasında, oxucu ilginiz, həmkar dəstəyiniz, vətəndaş sözü-
nüzlə... öz töhfənizi əsirgəməyəcəksiz. Çünki, ədəbiyyat yeni 
imzaların, istedadlı gənclərin yaradıcı düşüncəsi, irəliçi baxışları 
ilə dolğunlaşır, yeniləşir... –  DGTYB-nin timsalında bu, həm də 
türk dünyasına yeni imzalar qazandırmaq anlamı daşıyır... 
     
Sayğılarımla,  
Ə. QOŞALI 
BÖLGƏLƏRDƏN SƏSLƏR-3 
 5 
AĞCABƏDİ 
 
 
 
CAHANDAR AYBƏR 
 
(Cahandar Namiq oğlu ALISOY) – 
1990-cı ildə Ağcabədinin Qaravəlli 
kəndində doğulub. 2008-ci ildə Ş.Mə-
hərrəmov adına Qaravəlli kənd orta 
məktəbini bitirib. Şeir və hekayələri 
DGTYB nəşrlərində yer alıb. 
 
 
 
QUZĞUN 
(hekayə) 
 
İti caynaqlı və iti dimdikli, acgöz, didişdirmək üçün leş axta-
ran bir quzğun idim. Gözlərimi yerə zilləyərək, havada süzürdüm. 
Didişdirməyə leş var idi, amma yerə enməyə imkan yox idi. 
Tüstü və barıt iyi məni boğur, silah səsləri isə qorxudurdu. 
Bura hansısa savaş meydanıydı. Yerdə dağınıq şəkildə çoxlu əs-
gər leşi var idi. Mən onlardan birinin bədənini didib-parçalamaq 
üçün yerə şığımağa fürsət gəzirdim. Xeyli vaxt keçəndən sonra 
səs-küy dayandı, tüstü-duman bir az çəkildi. Ayaq üstə olan kim-
sə gözə dəymirdi. Mən bundan istifadə edərək, həmin əsgər leş-
lərindən birinin üstünə, sanki məndən qaçacaqmış kimi ildırım 
sürəti ilə şığıdım. 
Onun əynində qalın, zirehli paltar var idi. Bircə sifəti və başı 
açıq idi. İti caynaqlarımla nə qədər cırmaqlasam da, zirehli paltarı 
cırıb-dağıda bilmədim... və bu işə çox vaxt itirmək istəmədi-
yimdən, onun güllə dəymiş, qan içində olan başını dimdikləməyə 
başladım. Öncə başının dərisini, sifətini didib-parçaladım, sonra 
BÖLGƏLƏRDƏN SƏSLƏR-3 
 
 6 
qanlı kəllə sümüyünü və gözlərini var gücümlə dimdiklədim. 
Gözlərini yuvasından çıxarıb uddum. Dimdiyimin ağır zərbələri 
ilə kəllə sümüyünü qırıb-dağıtmağa, beynini ayağımın altına tök-
məyə nail oldum. Budur, mən onun beynini acgözlük və böyük 
iştahla yeyirəm. Bu mənə hədsiz dərəcədə zövq verir, ətrafda baş 
verənlər isə vecimə deyil. Az vaxtdan keçmiş işimi bitirdim: artıq 
onun kəlləsi boş kasaya bənzəyir, dimdiklədikcə, boş taqqıltı səsi 
verirdi. – Bir az tox, dimdiyim, caynaqlarım qan qarışıq beyin qa-
lıqlarına bulaşıq şəkildə (bir az da qorxu içində) ətrafa boylanır, 
hərdən sanki kefimdən içini yediyim kəlləyə bir dimdik vu-
rurdum. 
Qəfildən yenə silah səsləri gəldi, toz-torpaq qopmağa başla-
dı. Mən təlaşdan cəld təkan vurub, özümü havaya tulladım, 
qanadlarımı yelləyib, bacardıqca yuxarıya uçmağa tələsdim. 
Yerdən ayaqlarımı üzdüyüm andan özümdə qəribə dəyişikliklər 
hiss etməyə başladım; elə bil bu kiçik beynimdə böyük dönüş 
yaranır, beynim qızışır, yaddaşıma heç vaxt görmədiyim, 
eşitmədiyim şeylər gəlirdi: “O düşməndir, onu məhv etməlisən!”, 
“O quzğundur, onu parçalamalısan!” deyə, bağırtılar başımın içini 
döyəcləyirdi. Bunlar sanki başımın içində soxulcan kimi sürünür, 
sağ gözümün dəliyindən çıxıb, sol gözümün dəliyindən yenidən 
başımın içinə daxil olur, beynimin altından girib, üstündə onu 
sıxaraq düyünlənirdi... Və sanki birdən bu “soxulcan” baş tərəfini 
sağ qulağıma, quyruq tərəfini isə sol qulağıma tıxayırdı, mən heç 
bir səs eşitmirdim, yaxud eyni şəkildə, başını və quyruğunu 
gözlərimə pərçimləyirdi, heç nə görmürdüm. 
Məndə mənə aid olmayan qisasçılıq əmələ gəlir və mən istər-
istəməz tez-tez məni görərlər deyə gizlənmək istəyir amma giz-
lənə bilmir, gah da bir təpənin arxasından, yaxud səngərdən ki-
misə güdürmüş kimi başımı qaldırıb baxırdım və hər dəfə qarşıda 
ucsuz-bucaqsız boşluqdan başqa heç nə görə bilmirdim. Çünki 
bunların hamısı havada baş verirdi. Bütün bunlar, yəqin ki, ye-
diyim beynin içində idi – onun... adına nə deyirsiz..? – hə, düşün-
cələr, yaratdığı reflekslər idi... və mən onu yediyim üçün o, ac 
BÖLGƏLƏRDƏN SƏSLƏR-3 
 7 
mədəmdən qanıma keçmiş, qanımla beynimə və bütün bədənimə 
hopmuşdu – görünür, insanın beyni quzğun beynindən böyük 
olduğu üçün mənim beynimin idarəetməsinə qalib gəlib, onu iflic 
etmişdi. Yəqin beynini yediyim o əsgər də ölməmişdən öncə bu 
cür düşünüb, ya da bu düşüncəni onun beyninə zorla yeridiblər. 
Mən göydə hərdən özümü uçan insan kimi hiss edir, insan və ya 
quzğun olduğumu ayırd edə bilmirdim... 
Təxminən yeddi-səkkiz dəqiqə “insan – quzğun” qarışıq 
düşüncə çək-çevirləri ilə havada fırlandım. Sonra qəflətən sürətlə 
yerə – indicə güllə sinəsini deşik-deşik edən əsgərin meyitinin 
üstünə şığıdım. Bu, qarşı tərəfin əsgəri – bayaq beynini yediyim 
əsgərin, indi sahibi olduğum beyinin düşməni idi. Onun paltarını 
da güllə sinəsi ilə birlikdə deşik-deşik etmişdi. O öz qanı içində 
yıxılıb qalmışdı. Heç kim onu yada salmır, ya da öz canı bahasına 
yada salmaq istəmirdi. Bu, mənim üçün əla fürsət idi. Mən düz 
onun üstünə çökdüm və parça-parça olan paltarını caynaqlarımla 
cırıb tökdüm. O, xırıltılı səslə zarıyır, ağzından qanlı köpük 
gəlirdi. Mənə elə gəldi ki, o hətta bir neçə dəfə məni qovmağa da 
cəhd etdi, lakin nə səsi çıxdı, nə də qolları qalxdı. Mənsə heç nəyə 
fikir vermədən, onun sinəsindəki güllə yaralarından qan axan 
sinəsini dimdikləməyə başladım. Dimdiyim həmin güllə dəlik-
lərindən içəri keçir, mən oradan ət qırıntıları dartıb qoparır və 
yeyirdim. Bu, məndə öncəkindən daha dəhşətli şəkildə baş 
verirdi. Artıq onun bayaqkı zəif xırıltılı səsi də kəsilmişdi. Mən iti 
caynaqlarım, əyri və güclü dimdiyimlə onun sinəsini oyub tök-
düm. Birdən dimdiyim ürəyinə sancıldı, elə bil qorxulu yuxu 
görürmüş kimi bir dəfə möhkəm diksindi və yenidən yerdə sərilib 
qaldı, bundan dərhal sonra da bütün vücudu soyumağa başladı. 
Bu, onun sonuncu hərəkəti oldu. Mən bir xeyli əlləşdikdən sonra 
həmin əsgərin ürəyini dartıb çıxardım. Özü də bunu elə etdim ki, 
sanki neçə illərdi onunla qan düşməniyik və mənim kimi o da 
məni öldürməyə fürsət gəzirmiş, lakin mən ondan zirək tərpə-
nərək, onu qabaqladım. Qanlı ürək daha dadlı idi, onu yeməkdən 
daha çox ləzzət alırdım… 
BÖLGƏLƏRDƏN SƏSLƏR-3 
 
 8 
Mən indi onu necə yediyimi danışmayım, çünki bu artıq 
mənim ürəyimi ağrıdır. Yedim və yenə havaya qalxdım. Havada 
bir neçə dövrə vurduqdan sonra bayaqkı düşüncələrimin – qisas-
çılıq və düşmənçiliyin yavaş-yavaş beynimdən yoxa çıxdığını, 
beynimin gərginlikdən azad olub, rahatlandığını hiss edirdim. 
Bunların əvəzində bədənim boşalır, məni kövrək hisslər öz ağu-
şuna alırdı. Bir neçə ay öncə tərk etdiyim yuvam, o yuvada 
böyütdüyüm, uçmağı öyrətdiyim balalarım yadıma düşürdü. Bu 
hisslər çox qəribə, həm də gözlənilən deyildi. İndi yerdə gör-
düyüm əsgər leşlərinə də baxa bilmirdim, onlar gözümə hələ 
uçmağı öyrənməmiş, yuvadan yıxılıb yerdə qalan balalarım kimi 
görünürdü... 
Mən tezliklə uçub buranı tərk etmək, buradan çox uzaq olan 
yuvama dönmək istədim. Bu istəyimi qanadlarımı tez-tez yel-
ləyərək həyata keçirməyə başladım və get-gedə bütün bədənimi 
çuğlayan həmin hisslər içində uçmağa başladım. Necə, haraya və 
nə qədər uçduğumu da bilmədim. Bircə onu gördüm ki, mü-
haribəyə görə boşalmış, evlərinin çoxu uçub-dağılmış hansısa bir 
kəndin üzərindəyəm. Bu kənd mənə çox doğma gəlir, gördüyüm 
və baş verən hər şey isə taqətimi tükəndirirdi. Getdikcə yorğun-
luqdan aşağı endiyimi, nəfəsimin təngidiyini, evlərə yaxınlaş-
dığımı görürdüm. Və birdən hansısa naməlum, doğma (qarşısı-
alnmaz!) qüvvənin təsirindən özümü boş bir evin çiliklənmiş pən-
cərəsindən içəri saldım. Bu zaman qarşı tərəfdəki divarda göz-
lərimə bulanıq şəkildə ürəyini yediyim əsgərin rəsmi göründü. 
Onun əlində silah var idi və sanki məni nişan almışdı. Mən özümü 
saxlaya bilməyib, taqətsiz halda sinəsi üstə qarşı tərəfdəki divara 
– həmin rəsmə çırpılıb, döşəmənin üstünə düşdüm. Sonra nə qə-
dər cəhd eləsəm də, tərpənə bilmədim. Bir az sonra isə öldüyümü  
hiss elədim və mənə elə gəldi, bura mənim öz yuvamdı... 
 
 
 
BÖLGƏLƏRDƏN SƏSLƏR-3 
 9 
AĞDAM 
 
 
ƏNTİQƏ SƏMƏNDƏR 
 
(Əntiqə Səməndər qızı MURADO-
VA) – 1994-cü ildə Ağdamda doğu-
lub. Bakı Slavyan Universitetinin mə-
zunudur (2012- 2016).  “Ədəbiyyat 
qəzeti”, “525-ci qəzet”, “Kaspi”, 
“Bütöv Azərbaycan” qəzetində, 
“Ulduz”, “Azərbaycan”,“Qobustan”, 
“Almaz” dərgilərində çap olunub.  
AYB üzvü, Azərbaycan Prezidenti 
Təqaüd Fondunun tədaüdçüsüdür. 
 
ADDIM 
 
Hər gün yastığa baş qoymaqdı 
buludlara söykənmək... 
Sənə bir addım qalmış 
çilikləndi gülüşlər... 
Gözümü yollara söykəmişəm – 
sənsizlikdən başlayır yollar… 
 
 
SONDAN BAŞLAYAN 
 
Yaşamaqdan yaşamağa 
köç etməkdi 
şeirə köç etmək. 
Ən ilk gediş 
son gedişdi –  
hər şey yenidən başlanır… 
 
BÖLGƏLƏRDƏN SƏSLƏR-3 
 
 10 
 
QADIN AĞLAYIRDI 
 
Qəlbimin ən isti yerində  
gözlərində ümid, 
ürəyində həsrət, 
əllərində şeir  
      bir qadın ağlayırdı. 
Gözümün ən soyuq yerində, 
misraların birində, 
sonuncu şeirimdə 
            adın ağlayırdı. 
 
İTİRİLMİŞ SƏN 
 
İtirdiyim hər gülüşdə 
şeir var. 
Hər şeirdə sən qədər həsrət, 
hər həsrətdə bircə misra 
        sən varsan. 
İtirməkdə çox yaxşıyam  
şeirimi də itirirəm, 
            gülüşümü də, 
                bəzən özümü də. 
İçim özgələşəndə 
gəlişimi tanımıram. 
Sətirlər donanda, 
gülüşümü tanımıram. 
Yanmağa əlimdən başlayıram, 
misralarda kül oluram. 
 
 
BÖLGƏLƏRDƏN SƏSLƏR-3 
 11 
GÜNAHLAR VAR 
 
Sabahlar var, sabahlar 
dünəndən qısa sabahlar... 
Nələri yazacaq, 
           nələri alacaq... 
Özüm kiçildikcə, 
             içimdən böyük 
           günahlar var, günahlar... 
Leysanlar da yuya bilməz, 
      sərt küləklər tozun silər, 
Min laylaya uya bilməz, 
günahlar var, günahlar... 
Məni misralar gizlədər, 
          şeirlər bələyər, 
          xatirələr unudar... 
Şeirimə çəkdiyim 
çox ahlar var, çox... 
 
BÖLGƏLƏRDƏN SƏSLƏR-3 
 
 12 
ZAMİR ERKİN 
(AĞAZADƏ) – 
 
1991-ci ildə Ağdam şəhərində doğulub. 
Yazılı mətbuata ilk çıxışı Ağdamın 
“Qeyrət qalası” qəzetində “Qarabağ bi-
zimkidir” şeiri ilə olub. 2011-ci ildən 
etibarən ölkəmizdə və Türkiyədə yazıları 
çap edilməkdədir. DGTYB Məclisinin 
üzvüdür. 
 
 
SOLUM AĞRIYIR 
 
Təkliyi əynimə elə biçmisən, 
çıxarıb bir yana ata bilmirəm.  
Ağlımı başımdan almısan deyə 
başımı heç nəylə qata bilmirəm. 
 
Əlin əllərimdən süzüldü iptək; 
Başını qoyduğun qolum ağrıyır... 
Qalmışam mən indi bir quru çöptək – 
Sağam,  
        Bilmirlər ki, solum ağrıyır...  
 
İçimi ovutsam, çölüm incidir, 
çölümü unutsam, içim incidir. 
Hər gün evə qaçan, yanına gələn 
ayağım incidir, qıçım incidir. 
 
Sanki bəxtimizə daş bağlayıblar, 
sonra da atıblar kor bir quyuya... 
Axı hansı dildə yalvarım ki, mən, 
Tanrı dərgahında səsim duyula? 
 
BÖLGƏLƏRDƏN SƏSLƏR-3 
 13 
ASTARA 
 
 
AMİD İSMAYIL – 1998-ci ildə Asta-
ranın Siyəkəran kəndində doğulub. Lən-
kəran Dövlət Universitetinin tələbəsidir. 
Esselər və lirik şeirlər yazır.“Yaradıcı 
tələbələr”in ilk buraxılışında bir neçə 
essesi yayınlanıb. 
  
 
 
QIRX GÜNLÜK YAĞIŞ 
(esse) 
 
Ağacdan düşən sadə bir yarpağam. Hələ ağacın budaqlarına 
ilişib aşağıya doğru yellənirəm. Hər yellənəndə aşağı ilə yuxarının 
arasında necə təzadda dayandığımı duyuram. Uca dağın zirvəsinə 
bənzəyir sanki bu: hündürdəsən: nə yerdə, nə də, göydəsən! Orada 
nə qədər yüksəkdə olsan da, yenə də zərrə kimisən. 
Sevgi dolu həyat yolu arzulayıram. Hələ ki, qarşıma çıxmasa 
da, “Tanrıdan ümid kəsilməz” deyirəm. “Xoşbəxtlik mücərrəd bir 
şeydir” sözü həyatım üçün qanun olub sanki, aksiom olmağı ba-
carmayıb. Tanrı insanı yaradanda onun torpağını 39 gün qəm, 
qüssə, kədər yağışı ilə, 1 gün isə xoşbəxtlik yağışı ilə isladıb. 
Təkcə bu kəlməyə görə aksiom ola bilmədi “xoşbəxtlik” sözü 
ruhumda... 
Bir kəpənək olmaq istəyirəm, tez doğulub, tez də ölməkçün. 
Hər gülə qonanda, həyatdakı pisliklərin tam şahidi olmadan... 
sadəcə, gözəlliklərdən zövq alıb, təzədən ölüm yollarına sarılmaq 
istəyirəm; ya da, çox çalışqan şagirdin qələmi olmaq istərdim. 
Dəftərə çox yazı yazmaqla varağa qarışıb bitmək istərdim... 
Təəssüf, istəklər nəzərə alınmır. Bir dostumun sözü yadıma düş-
dü: “Arzu-istəklər məktəbi deyil”. 
BÖLGƏLƏRDƏN SƏSLƏR-3 
 
 14 
Ürəyimdə çoxlu arzum var. Gözəl yazıçı olmaq istərdim. 
Yazıçı olanda yalançı olmaqdan qorxuram. Yazılarımı bədbin gö-
rüb bəlkə oxumadılar. Yazılarımın adını faciə qoyub, komediya 
yazmağımı istərlər. Mən də onlara uzun və xoşbəxt həyat 
yollarından yalanlarla dolu nağıllar yazaram. Guya ki, nağıllar 
həqiqətdir! Ancaq uşaqlıqda həqiqət olur, böyüdükcə hər şey 
“Xoşbəxtlik” kəlməsi kimi yalan olur... Bir xəstəliyim var sanki, 
xoşbəxtliyi görə bilmirəm. Çox təəssüf, bu xəstəliyin dərmanını 
yaşadığımız dünyada tapmaq mümkün deyil. Əlbəttə, gerçəklikdə 
tapmaq mümkün deyil. Xəyallarda, bəxtiniz gətirsə, yuxuda da 
tapmaq olar xoşbəxtlik yalanlarını. Ölməz əzablarımla bir otaqda 
dərdləşirəm. Əzablarım xəyal tək qarşımda canlanır, mənə: 
“Xatırla!” pıçıldayırdı. Mən xatırlayırdım, cavabım göz yaşlarım 
ilə dodağımdan süzülən “Niyə axı?”-kəlməsi olurdu. Xəyallarım-
dan ürküb yuxuya daldım. Yenə acı həyatımın acı fraqmentləri 
yuxumu ağuşuna aldı. Oyan, deyib yuxudan ayıldım. Oyana-
cağımla bitəcəyini düşünməyim belə gülünc oldu. Xatirələri canlı 
gördüm. Yuxunu, xəyalın mənə sunduğu yalançı anların geri 
qayıtmasını istədim. 
Həyatımızı, bilirsiz, necə təsəvvür edirəm? – Hər şey bazara 
bənzəyir. Kimi satıcı rolunu qapıb, kimisi alıcı... Mənə isə bazar 
dilənçisi rolunu veriblər. Bəziləri deyir, dilənmək ardı, get işlə, 
qazan. Cavab verirəm ki, sənətim də budur, əzabım da! Nə kiməsə 
badalaq vururam, nə də, pislik edirəm. Sadəcə, həyatı bazar bilib 
qapısında nəzir dilənirəm. Nəzirimin məhsulu nə puldur, nə ləl! 
Ancaq xoşbəxtlik istəyirəm mən, xoşbəxtlik! 
18 yaşım tamamdır. 18 ildi, sabitqədəm bir dilənçi tək dilə-
nirəm. Sadəcə, bir parça xoşbəxtlik qırıntılarıdır istəyim. Bazar 
dilində necə deyirlər? – “Hələ siftə eləməmişəm”. Çoxları xoş-
bəxtliyi “siftə eləmədən” gedir həyatdan. Biri qarşımdan, biri 
üstümdən keçir, kimisi də baxır gülür. “Min bir gecə” nağılını düz 
18 ildi, yaşayıram. Min gecə yaşadım dərdli, acılı. Dərdimin nə 
qədər çox olduğundan şikayətləndimsə, həyat “azdır” deyib, bir o 
qədər də artırdı... Artırsın! Yenə dərd, qüssə mənə səni xatırladır. 
BÖLGƏLƏRDƏN SƏSLƏR-3 
 15 
Bəlkə o anlarda tanıdım səni? – ondandır bəlkə?.. amma çox yaxşı 
ki, tanıdım səni, mənim yaşama səbəbim. Qırx günlük yağışın 
qırxıncı günü! 
 
 
 
 
 
 
 
 
 
 
 
 
 
 
 
 
BÖLGƏLƏRDƏN SƏSLƏR-3 
 
 16 
BALAKƏN 
 
ƏFSANƏ İMRAN 
 
(Əfsanə İmran qızı HUDULOVA) –  
1996-cı ildə Balakəndə doğulub. Bala-
kəndəki Humanitar və Texniki təmayüllü 
liseyin məzunudur. Hazırda Bakı Dövlət 
Universitetinin filologiya fakültəsinin tələ-
bəsidir. 
 
BİLMƏZDİM 
 
Eh... bircə təsəllim şəkilləridi, 
Daha sevgisinin gözündə yoxam... 
Bilməzdim, haçansa dara çəkilib, 
Elə ürəyində asılacağam. 
 
İslanır gözümdə xatirələrin, 
Bəxtimin ağlayan yarası dərin... 
Göynəyir içimdə bir vida yeri, 
Nə qədər özümə qısılacağam?! 
  
İlahi, bilmədim gedişi nəydi, 
Ayrılıq həsrəti qəddimi əydi... 
Zalımın balası, kaş ki, biləydi, 
Mən bu sevgi üçün yaradılmışam... 
 
 
 
 
 
 
BÖLGƏLƏRDƏN SƏSLƏR-3 
 17 
QAYIT... 
 
Qayıt sevgimizə, elə etmə ki, 
Əzabla bir ömür yaşayım sənsiz... 
Bəlkə də... bəlkə də bir azca qalıb, 
Bir ölmüş adama oxşayım sənsiz. 
 
Dolaşıb gəzirəm xatirələrdə, 
Nə bilim, haçansa dönərsən deyə... 
Gözümdən şərab tək süzülür eşqim, 
Ayrılıq naxışlı dibsiz badəyə... 
 
Qayıt... 
         Özümü də itirsəm əgər, 
Gözümün yaşını, de, kim siləcək? 
Ölsəm kim qoyacaq gül sinəm üstə? 
Yoxluğumla de, kim dərdləşəcək? 
 
 
DÜNYANIN 
 
Hər ayının fəslinin alabəzək donu var,  
Həftəsinin, ilinin qaçış marafonu var, 
Yaratdığı hər şeyin əvvəli var, sonu var  
Nə əvvəli bilinir, nə də sonu dünyanın. 
 
Baş aça bilməsək də dünyanın kələyindən, 
Şikayətçi olmuşuq çərxindən, fələyindən.  
Yığıb bizi keçirir can alan ələyindən, 
Nə əvvəli bilinir, nə də sonu dünyanın.  
 
Əcəldən qaçmaq olmur olsa da milyonumuz,  
Əynimizə biçilir kəfən adlı donumuz,  
Bəlli olur bizlərin əvvəlimiz, sonumuz  
Nə əvvəli bilinir nə də sonu dünyanın... 
BÖLGƏLƏRDƏN SƏSLƏR-3 
 
 18 
BEYLƏQAN 
 
 
KÖNÜL ELDAR 
 
(Könül Eldar qızı SƏFƏROVA) – Beyləqan 
şəhərində doğulub. Beyləqandakı “Araz” ədəbi 
birliyinin üzvüdür; eyniadlı almanaxda şeirləri 
çap olunub (2014). 2010-cu ildə “Könülün 
könül səsi” adlı ilk şeirlər kitabı gün üzü gö-
rüb. 
 
 
 
OCAĞINDAN KÜSMÜŞƏM, 
KÜLÜNDƏN İNCİMİŞƏM 
 
Ruhumun dincliyini bir baxışla alanım, 
Səni mənə gətirmir, yolundan incimişəm. 
Qədəminə iz olum, su tək axım, calanım, 
Küləklərlə öpüşən telindən incimişəm. 
 
Gecə-gündüz çağırır səni dilim,-demişdin, 
Dünyamsan-söyləmişdin, obam-elim- demişdin, 
Neçə gülün içində, mənə “gülüm”- demişdin, 
Yad çiçəkdən yapışan əlindən incimişəm. 
 
 
“Unut!”- dedim könlümə, ürək qınadı məni, 
Qırdı qol qanadımı, qəlbin inadı mənim; 
Elə yandırdı-yaxdı sevdanın odu məni, 
Ocağından küsmüşəm, külündən incimişəm. 
 
 
BÖLGƏLƏRDƏN SƏSLƏR-3 
 19 
BAŞINA MƏN DOLANIM 
 
Sabahımsan, axşamımsan, 
yar, başına mən dolanım. 
Pərvanəyəm, sən şamımsan, 
dur, başına mən dolanım. 
 
Dinlə, agah olsun sənə, 
bağlanıram gündən-günə; 
İnan, sənsiz dünya mənə 
dar, başına mən dolanım. 
 
Mənim qibləm, ibadətim, 
baş tacımsan, dəyanətim; 
Ölənəcən sədaqətim 
var, başına mən dolanım! 
 
Kənar düşsün bizdən qada, 
eşqimizi vermə bada; 
Qıyma olum el-obada 
xar, başına mən dolanım. 
 
Ox olmusan, kaman mənəm, 
sən bir dağsan, duman mənəm, 
Səndən insaf uman mənəm, 
ver, başına mən dolanım. 
 
Sən olmusan sohbət-sözüm, 
Hicranına çətin dözüm, 
Ağlamaqdan oldu gözüm 
kor, başına mən dolanım. 
 
Qəlbin sevir etmə inad, 
Ayılığın daşını at… 
İkimizə sən toy-büsat 
qur, başına mən dolanım. 
BÖLGƏLƏRDƏN SƏSLƏR-3 
 
 20 
SİZDƏN BİZİM EVƏCƏN… 
 
Sizdən bizim evəcən təzə cığır düşəydi… 
İzimiz o cığırda görüşüb öpüşəydi. 
Aydınca səhərlərə çıxaydıq biz səninlə, 
Düşüb ömrün arxına axaydıq biz səninlə. 
Sizdən bizim evəcən təzə cığır düşəydi… 
İlmələrə dönəydik, yanaşı toxunaydıq. 
Həp-həzin bir nəğməyə, 
lap bir kövrək misraya 
dönüb biz oxunaydıq. 
Sizdən bizim evəcən təzə cığır düşəydi… 
Elə yozulaydı ki, gördüyümüz yuxular 
çevrilib çin olaydı. 
Xəyallar gerçək olub, 
Ayrılıq ikimizdən 
min ağac gen olaydı. 
Qəfil arzu-diləklər gerçəyə çevriləydi, 
Yerlə-yeksan olaydı, lap dünya dağılaydı, 
lap dünya devriləydi. 
Təki bircə sən, zalım, 
təki mənim olaydın. 
Bəxtimə yazılaydın, ömrümə ömür qatıb, 
ömrüm-günüm olaydın. 
Sizdən bizim evəcən təzə cığır düşəydi… 
 
Kaş ki, qoşa düşəydik biz oyunda zər kimi 
Birimiz acı olub, birimiz şirin olub, 
təki qoşa olaydıq gülüşlə qəhər kimi. 
Ya səma, ya da bulud, ya da ki, quş olaydıq. 
Biz bu ömür yolunda iki yoldaş olaydıq. 
Sizdən bizim evəcən təzə cığır düşəydi… 
Ömrümüz bir-birinə qaynayıb qarışaydı. 
Vüsala yetişəydik… 
                        Göydə ulduzlarımız ömürlük barışaydı... 
BÖLGƏLƏRDƏN SƏSLƏR-3 
 21 
BƏRDƏ 
 
  
RUSLAN DOSTƏLİ 
 
1993-cü ildə Bərdənin Xanərəb kəndində 
doğulub. 2014-cü ildən DGTYB-nin üzvü-
dür. 2016-cı ildə ilk şeirlər kitabı gün üzü 
görüb. Hazırda Qazaxıstanın Türküstan şə-
hərindəki Ə.Yasəvi ad. Qazax-Türk Univer-
sitetinin tələbəsidir. 
 
 
MƏN BELƏ ADAMAM 
 
Üstümə tökülən gecə günahdı, 
bu zülmət bürümüş küçə günahdı. 
Mən yaxşı bilirəm necə günahdı, 
qulağı bir şirin səsdən küsdürmək. 
 
Bir yoldan ötənə qoşub özümü, 
yetdiyim yollara dikdim gözümü. 
Elə öz öhdəmə düşüb... özümü 
toydan çəkindirmək, yasdan küsdürmək... 
 
Nizamım, düzənim pozulub mənim, 
ömrüm nə yuxudur, yozulub mənim. 
Elə bil alnıma yazılıb mənim, 
ruhumu ən doğma kəsdən küsdürmək... 
 
Öz içim ən doğma guşəmdir elə, 
tale sındırılmış şüşəmdir elə... 
Mən belə adamam, peşəmdir elə, 
sevdiyim insanı qəsdən küsdürmək ... 
BÖLGƏLƏRDƏN SƏSLƏR-3 
 
 22 
 
İLAHİ EŞQ 
 
Bundan sonra ikinci sən tapılmaz, 
taleyində mənsiz bir gün tapılmaz. 
Səni kimi məni sevən tapılmaz, 
sənə kimsə “zülm” eləməz mən kimi... 
 
Pənahım yox pənahların içində, 
yurd salmışam bu ahların içində... 
Heç kim, heç kim... günahların içində 
mürgüləməz, mürgüləməz mən kimi ... 
 
İndi harda o sən deyən ayıq baş, 
ağrıları o səngiyən ayaq baş..? 
Öz ömrünün şəkillərin ayaq-baş, 
bircə nəfər sərgiləməz mən kimi ... 
 
Bu məhəbbət haram oldu gör necə, 
məni xoşbəxt eyləmədi bir gecə... 
Bu ilahi eşqə kimsə adicə 
sevgi deməz, sevgi deməz mən kimi... 
 
 
YENƏ SƏKSƏNDİM, 
AY DƏLİ 
 
Bu payız vaxtın eşqinə, 
qaş-qabağınla yer süpür, 
alnını qırışdır, getsin… 
 
O buz otaqda az üşü, 
göndərdiyim məktubları 
yığ, topla, alışdır, getsin… 
BÖLGƏLƏRDƏN SƏSLƏR-3 
 23 
 
Divardakı mən deyiləm, 
şəkildi də, kin saxlama, 
bir söz de, danışdır, getsin… 
 
Yenə səksəndim, ay dəli, 
belə qəfildən yadıma 
düşməyi… yığışdır, getsin… 
 
SƏNƏ BİR ŞEİR YAZMIŞAM 
 
Səni mən tək sevməyənlər, 
bilirəm, mənnən qəşəngdi. 
Adam var adamdan qəşəng, 
gün var ki, günnən qəşəngdi... 
 
İslandıqca baxışlar da, 
aram dəyir yağışlarnan... 
Alnım, üzüm qırışlarnan, 
saçlarım dənnən qəşəngdi ... 
 
Ruhum sevgi, səsim sevgi, 
quruca nəfəsim – sevgi... 
Kim nə deyir desin, sevgi, 
imandan, dindən qəşəngdi... 
 
Səni sözə oxşatmışam, 
nə cür görmüşəm, yozmuşam; 
Sənə bir şeir yazmışam, 
incimə, səndən qəşəngdi... 
 
BÖLGƏLƏRDƏN SƏSLƏR-3 
 
 24 
ÜRƏYİM SÖZ-SÖZ ÜŞÜYÜR 
 
Misra-misra tir-tir əsir, 
ürəyim söz-söz üşüyür... 
Bu sözlə yaşayan ruhum, 
üşüyür, sözsüz üşüyür... 
 
Bürünək dərdə, üşüyək, 
sərilək, yerdə üşüyək; 
Gəlsin bir yerdə üşüyək, 
kim gecə-gündüz üşüyür... 
 
Sellənib Kürdən boylanıb, 
dillənib sirdən boylanıb; 
Xatirələrdən boylanıb, 
yola baxan göz üşüyür… 
 
Keçdim bu günnən ötəri, 
təkliyim, sənnən ötəri..! 
Bəlkə də, mənnən ötəri 
hardasa bir qız üşüyür... 
 
BİZ NECƏ AYRILMIŞIQ..? 
 
...Nə ayağın yer tutur, 
nə də, dilin adımı... 
Adım ad deyil, olsun 
dilim-dilim adımı... 
 
Tavandakı rəsminin, 
rəssamı gözlərimdi... 
Elə düşmən kəsilən, 
rəssama gözlərindi... 
 
BÖLGƏLƏRDƏN SƏSLƏR-3 
 25 
Lap anla istədiyin 
şəkildə, bir yerdəyik... 
Biz necə ayrılmışıq, 
şəkildə bir yerdəyik?.. 
 
Yenə küs, inci məndən, 
de ki, şəkil çəkdirək... 
Gəl, ayrı-ayrılıqda, 
iki şəkil çəkdirək... 
BÖLGƏLƏRDƏN SƏSLƏR-3 
 
 26 
CƏLİLABAD 
 
  
ALLAHŞÜKÜR ÜMMAN 
 
(Allahşükür Əminağa oğlu ƏLİYEV) –  
1995-ci ildə Cəlilabadın Alaşar kəndində 
doğulub və burada tam orta məktəbi bi-
tirib. ADPU-nun Cəlilabad filialının İb-
tidai sinif müəllimliyi fakültəsinin tələ-
bəsidir. 2016-cı ildə “Qəlbimin səsi” adlı 
ilk kitabı gün üzü görüb.  
“Gənc Ədiblər Məktəbi”nin dinləyicisidir.  
 
 
*** 
Xalq şairi S.Vurğunun “Ola bilməz”adlı bir qəzəlinin təsiri altında 
yazılıb. “Zəka İşığında” Milli  Dəyərlərin Təbliğinə Yardım 
İctimai Birliyinin  Xalq şairinin anadan olmasının 110 illiyinə ad 
edilmiş “Milli Zəka” şeir yarışmasında “Fəxri Fərman”a layiq 
görülüb (27.12.2016). 
 
Eşqin meyini içməsə canan, nəyə lazım? 
Sevda yolunu bilməsə meydan, nəyə lazım? 
 
Dünya evinin nəbzini şair dəqiq anlar, 
Əfsus ki, təbi oldusa peşman, nəyə lazım? 
 
Aşiq bağının bənzəri bir cənnəti-rizvan, 
Olsa əgər o məskəni viran, nəyə lazım? 
 
Söz ki, ürəyə daxil olur, zirvələr istər, 
Səssiz söz özü olsa da dastan, nəyə lazım? 
 
Xalqın kədərin yoxsa edən həllini bərpa, 
Bülbül nəyə lazım, ya gülüstan nəyə lazım? 
BÖLGƏLƏRDƏN SƏSLƏR-3 
 27 
 
Qəlbində ədəb, mərifəti, vicdanı yoxsa 
İnsanlığı dərk etməyən insan nəyə lazım? 
 
Xalqın əbədi yaddaşının Vurğunu, Ümman! 
Şairlər olar, olmasa dövran nəyə lazım? 
 
 
 
BÖLGƏLƏRDƏN SƏSLƏR-3 
 
 28 
 
BƏHRUZ XƏLİL 
 
(Bəhruz Şahhüseyn oğlu TALIBOV) –   
1988-ci ildə Cəlilabad rayonu Günəşli 
kəndində doğulub. Müəllimlər İnstitutunun 
Sumqayıt filialının Riyaziyyat və informa-
tika fakültəsini bitirib (2009). Hazırda Cə-
lilabad rayonunun Qarakazımlı kəndində 
müəllim işləyir.   
 
 
*** 
Boğuldum yalançı təbəssümlərin  
                                           cizgilərində, 
üz cizgiləri kədərin əksi imiş. 
Kədər – gedənlərin ayaq izləridi 
insan taleyində... 
 
Bir də, “sevgilim” sözü   
iki şəxsin ehtiras fotosudur 
dillərdə..! 
 
Saqi, sən meyini süzməyində ol, 
ürəyimin bütün kədərini xərcləyəcəyəm 
badə-badə... 
 
GECİKƏNLƏRİN ŞƏRƏFİNƏ 
 
Sən elə vaxt gəlmisən,  
nə yazım sənə indi?  
Dünya yazarlarından 
görüm nə tapa bilsəm yazılmamış,  
Sənindi... 
 
BÖLGƏLƏRDƏN SƏSLƏR-3 
 29 
Qısa məlumat verim, 
Sənə öz hayatımdan; 
Kimlər ki, çıxıb gedir,  
heç vaxt çıxmır yadımdan. 
 
Sən elə vaxt gəlmisən, 
danışan vaxtım deyil,  
Susan yaşımdı mənim... 
Ağzıma boylanınca,  
bir də gözlərimə bax, 
Hislərimi gözümdən  
qusan yaşımdı mənim... 
 
 
 
QARIŞQA YUVASI 
 
Dörd, ya da beş, bilmirəm, 
neçə kvadrat olar, 
Oturduğum bu otaq..? 
Bir kimsəsiz qəbiri xatırladır nədənsə, 
uzandığım bu yataq... 
 
Artıq gözlərimi də, 
qorxa-qorxa yumuram... 
Divarlar uçur, düşür  
bu daşdüşmüş başıma... 
 
Deyinirəm:  
- İlahi, gözü yumulu adama 
əl qaldırmaq nədənsə 
heç vaxt gəlmir xoşuma... 
 
Bilmirəm, bu nə sirrdir? 
ölü görəndə ancaq,  
düşünürəm həyat var... 
BÖLGƏLƏRDƏN SƏSLƏR-3 
 
 30 
Şirələrdən zövq alan,  
bir neçə həşarat var... 
Arı ola bilmədim, 
qarışqa olum barı! 
 
 
*** 
Hələ qazlar susurdu, 
romalılar yatırdı... 
Amma mənim ürəyim, 
hey sənə can atırdı. 
Hələ doğulmamışdıq... 
 
Bütün imperiyalar, 
biz qovuşmadıq deyə 
dəydilər bir-birinə. 
Qan-qadalar çəkilsin, 
gəlib “mən”i tapardım, 
Olsam sənin yerinə. 
 
Herkules iki ilandan 
birini öldürəndə, 
Mən Don Kixotluq edib 
sənə nəğmə qoşurdum. 
Hərdən elə baxırdın, 
gözlərimə… 
Çaşırdım… 
 
Alınmırsa, darıxma, 
darıxsan nə olacaq? 
Qovuşmasaq yaxşıdı… 
qovuşsaq bu sevgi  də, 
Vallah, heç nə olacaq..! 
 
 
BÖLGƏLƏRDƏN SƏSLƏR-3 
 31 
BƏHRUZ MİRABDULLA 
 
(Bəhruz Mirabdulla oğlu BABAŞOV) –  
1992-ci ildə Cəlilabadın Uzuntəpə kəndində 
doğulub.  
ADPU Cəlilabad filialının ibtidai sinif müəl-
limliyi fakültəsinin tələbəsidir. 
 
 
 
QƏZƏL 
 
Bəxş edib dünya evin bizlərə meydan anamız, 
Gəldi bağ mülkünə bağban ilə rəvan anamız. 
 
Təbimin donduğu yerdə mənə güc-qüvvə verib, 
Eyləyər canını övladına qurban anamız. 
 
Elə nankorlar olur öz yaşamaqları üçün, 
Kimsəsizlər evində qüssə çəkir, can anamız. 
 
Hələ “Qurani-Kərim”də buyurub Tanrı bizə, 
Daim səcdəgahımızdır, həmi iman anamız. 
 
Ananın çöhrəsində dünya sanki təsvir olub, 
Ayağı altda qalır cənnəti-rizvan anamız. 
 
Doqquz ay öz vücudunda bizə məskən salaraq, 
Veribdir öz damarından bizə pay qan anamız. 
 
Dərk elə, gəl başa düş, sən bunu, ey nankor adam, 
Bizə bu dünya evin bəxş edən insan – anamız. 
 
Bəhruzun yazdığı sözlər kiçicik zərrəsidir, 
Tamına yox hünəri, çünki, bir dastan anamız... 
 
BÖLGƏLƏRDƏN SƏSLƏR-3 
 
 32 
SƏRƏSTAN GUR 
 
(Sərəstan Zakir oğlu BƏŞİROV) –  
1994-cü ildə Cəlilabadda  doğulub.  
Şeirləri bir sıra mətbu orqanlarda çap olun-
ub.  
Qələmini, əsasən, poeziyada sınayır. 
 
 
 
 
*** 
Kimçün sevinc, kimçünsə,  
ah-amandı bu ömür..  
Ancaq yaşayan bilər,  
nə yamandı bu ömür..  
 
Kədər bitirir yolu,  
dərddir-qəmdir sağ solu,  
Hər qarış günah dolu,  
bir məkandı bu ömür.. 
 
Ağında, qarasında,  
haqq yox heç harasında,  
Nəfəsim arasında  
olan andı bu ömür...  
 
Hər bir anı “ah” olan,  
hər işi agah olan,  
Münsifi Allah olan,  
imtahandı bu ömür. 
 
 
BÖLGƏLƏRDƏN SƏSLƏR-3 
 33 
*** 
Qırılmış bir şüşə kimi, 
əllərimi kəsdi dünya. 
Mən günahsız olsam belə, 
yenə məndən küsdü dünya. 
 
Xoş günlərin ömrü gödək, 
dərd verirmiş sonda fələk; 
Bir həsrətin küləyi tək, 
ürəyimdə əsdi dünya. 
 
Şaxtasilə qəlb üşüdən, 
istisiylə dərd isidən; 
Qulaqları cingildədən, 
bir ötəri səsdi dünya. 
 
Öldürür dərd, qübar məni, 
bu bəladan qurtar məni... 
Birdəfəlik apar məni, 
yaşamağım bəsdi, dünya..! 
BÖLGƏLƏRDƏN SƏSLƏR-3 
 
 34 
ZAUR SAHİL 
 
(Zaur Fazil oğlu BAĞIROV) –  
1988-ci ildə Dağıstanın Kaspiysk şəhərində 
doğulub. Orta təhsilini Cəlilabadın Astanlı 
kənd orta məktəbində alıb. 2012-2014-cü il-
lərdə Bakı Slavyan Universitetinin yaradıcılıq 
fakültəsinin dinləyicisi olub. 2014-cü ildən 
DGTYB-nin üzvüdür. 2016-cı ildə “Salam, 
kəndim” adlı şeirlər kitabı gün üzü görüb. 
 
 
*** 
Vətən bir güzgüdü, 
ancaq qürbətə çəkilib, 
özünü vətəndə 
görə bilərsən. 
        29.10.2016, Əfqanıstan. Kabul 
   
 
QÜRBƏTDƏN MƏKTUB 
 
Qürbətin yolları nə uzun imiş, 
çatmır Vətənə ki, gedəm evimə. 
Atam kəndimizdən, anam məzardan, 
sevgilim şəhərdən gələ, sevinə... 
                    25.09.2016, Əfqanıstan 
 
 
SƏNİ 
 
Məni üşüdən adam, 
istim yandırar səni. 
Soyuq dəyər canıma, 
tüstüm yandırar səni. 
BÖLGƏLƏRDƏN SƏSLƏR-3 
 35 
 
Vaxtım vaxtına yaxın, 
baxtım baxtına yaxın. 
Gəlsəm taxtına yaxın, 
üstüm yandırar səni. 
 
Könlüm buta gəzdirir, 
ömrüm ata gəzdirir. 
Ölüm xata gəzdirir, 
büstüm yandırar səni. 
  
*** 
Atam sağ gözümdü, 
anam sol gözümdü. 
Anam öləndən sonra, 
bu dünyaya iki gözümlə 
baxa bilmirəm. 
Sağ gözümlə bu dünyanı, 
sol gözümlə o dünyanı 
                        görürəm. 
 
 
QÜRBƏTDƏN SON MƏKTUB 
 
              (Həyat yoldaşım Nərmin üçün) 
 
Bütün günü  
saata baxmaqdan  
gözlərim saata dönüb, 
kipriklərim rəqəmləridi. 
Hər gün kipriyimin 
birini qopardıram, 
sənə çatmaq üçün. 
Darıxma, ikicə kipriyim qalıb, 
gözlərimi çılpaq qoyub, 
BÖLGƏLƏRDƏN SƏSLƏR-3 
 
 36 
zamanı geyindirmişəm. 
Bircə papağı qalıb. 
Bilirəm, 
sən mənə sual verəcəksən: 
-“Bilirsən, qışda vaxt 
niyə tez gəlir?” 
Deyim: 
-“Qışda, üşüyür zaman, 
qaçmağa məcbur olur. 
Yaydasa istidən özündən keçib, 
mürgüləyə-mürgüləyə addımlar”. 
Sonra... sonra, nə deyim?  
Mən zamanı gözlərimə yığıb, 
gözlərimi yumub, 
uşaq kimi bələmişəm. 
Onu körpəliyinə qaytardığımçün 
hər gözümə işıq sürəti verib. 
“Gözlər qəlbin aynasıdır” deyirlər, 
Deyirəm ki, 
Dən kimidi gözlər, 
Yerə düşüb cücərəsi... 
Bax, qapıdayam, 
təkcə döyməyim qalıb. 
Min addımdan 
bir addıma düşmüşəm. 
Min addımın biri qalıb... 
Sən qapını açanda, 
gözlərimdən 
gözlərinə düşmüşəm. 
Yalnız sənin gözlərindi, 
diri qalıb. 
            09.01.2017, Əfqanıstan  
 
 
BÖLGƏLƏRDƏN SƏSLƏR-3 
 37 
CULFA 
 
 
GÜLSADƏ (İBRAHİMLİ) – Naxçıvan Muxtar 
Respublikasının Culfa elinin Dizə kəndində doğu-
lub. 2010-cu ildə Naxçıvan Özəl Universtetini biti-
rib. 2017-ci ildə gün üzü görən “Son tanqo” adlı 
şeirlər kitabı ədəbi ictimaiyyətin geniş marağına 
səbəb olub. 
Azərbaycan Prezidenti Təqaüd Fondunun təqüd-
çüsü olub. DGTYB-nin üzvüdür. 
 
SƏNƏ QALSIN BU ŞƏHƏR 
 
Mən gedirəm buradan,   
sənin olsun, 
                  sənə qalsın bu şəhər. 
Al xatirələrimizi 
çiçək-çiçək at,  
                   Xəzərin qoynuna... 
Mən gedirəm yoluma, 
        sən gedirsən yoluna. 
Ötəri tanışıydıq  
                    bir ömür kəsiyində, 
Bir sevgi oğurladıq  
                             qağayı dimdiyində... 
Sabah mənsiz qalacaq görüş saatlarımız, 
sabah sənsiz olacaq qurduğumuz xəyallar. 
Küsmələrim sənsiz, 
                     darıxmaların mənsiz... 
Mənsiz qalacaq evin, 
mənsiz qalacaq divarlarında kölgən... 
Bir şəhər tənhalığı gələcəkdi üstünə... 
Mən gedirəm, əlindən 
                      uçan son telim kimi. 
BÖLGƏLƏRDƏN SƏSLƏR-3 
 
 38 
“Biz” olduq bu şəhərdə, 
                    bizləşdik yana-yana, 
“Tez doğulmuş sevgi”ni 
gətirdik ətə-qana... 
Sağ ol! 
Özünü qoru! 
Unut məni bu sabah, 
Keç pəncərə önünə... 
Amma gözləmə yolu...  
 
BİR ŞEİRLİK ÖLÜM 
 
Keçdi,  
üstümdən bir şeirlik ölüm keçdi, 
Qapadım gözlərimi, 
adını pıçıldadım,  
Dodaqlarım çatladı... 
Ölüm nədir şairlərin əlində?! 
Ölüm nədir dul gəlinin evində?! 
Ölümə ölüm göstərdim, 
bağrı çatladı. 
Gəl, gəl,  
məndən bir qat yuxarı, 
Tanrıdan bir qat aşağı, 
məbədim olan adam..! 
Mən sənin ətəyində  
        səcdəylə günahdayam. 
Sənsizlik qəbir zülmü, 
sanma sənsiz yaşayam. 
Sevirəm səni, 
sevirəm, əcəl adam... 
 
BÖLGƏLƏRDƏN SƏSLƏR-3 
 39 
HƏYAT 
 
Eyni nota dəfələrlə basmaq kimdir  
HƏYAT... 
Və zamanla sevirsən  
bu anlamsız “ahəng”i... 
Bəzən səbəbsiz diblərə vurmaq 
Və bəzən  
      yerdən üzülüb,  
                  uçmağı diləməkdi... 
Eyni fəsillərin sənin ömründə təkrarıdır, 
         anladığın... 
İllərin, fəsillərin duelidir həyat. 
İpdən asılmış kuklalara bənzəyirik, 
həyat tamaşasıyla aldadılıb,  
          həyatın tamaşasına dönürük... 
Nə fərqi var? – 
cəhənnəm odu olsaq 
   ya solğun yanan bir şam – 
sonunda sönürük. 
Süz, bir qədəh şərab, 
pəncərəni aç gecəyə, 
üşüsün dodağında yalan... 
Aç interneti, oxusun TEOMAN... 
Və sən...  
      və sən bir dadlı yalana inan... 
Çevirdikcə xatirələr dəftərini, 
xatirələşir insan... 
                 insanlaşır xatirə... 
Aç gecəyə pəncərəni, 
üşüsün dodağında yalan.... 
Əyil, öpüm dodağından... 
BÖLGƏLƏRDƏN SƏSLƏR-3 
 
 40 
VAĞZAL 
 
Gəl, tut əllərimdən, yaxın dost kimi, 
öpüm baxışından, yola sal məni. 
Yetişir ayrılıq dəmi yol üstə,  
yol boyu uzanır yetim xəyallar; 
Topla uzaqlardan, ələ al məni... 
Bir baxış borc olsun  
                bir söz yadigar... 
Çox, çox uzaqlara varar bu qatar... 
Yaman ayrılığa tələsmişik biz, 
necə də dözümsüz çıxdı dərdimiz. 
Duyulur vağzalda bir qızın səsi, 
“Qatar yola düşür, 
tələsin!” 
Üzülmə, 
bir xəyal salla sən, qatar dalınca, 
ötəri sevginin yolçusuyuq biz. 
Bəlkə, 
      bəlkə, 
           bəlkə nə vaxtsa, 
Kəsişdi təsadüf görüşlərimiz. 
Dəli sevgisindən itkin düşdüyüm 
o kişi bir oğlan atası olar, 
Mənim saçlarımda səndən yadigar 
taleyi naməlum ağ telim qalar... 
 
BÖLGƏLƏRDƏN SƏSLƏR-3 
 41 
DARIXDIM 
 
Qaranlığı sevən yarasayam, 
sən – qaranlığa kölgə. 
Mən sənsiz qaldıqca, 
səndən yetim qalacaq bu ölkə..! 
Oğurluğa çıxıram, 
hər qadının pəncərə önündəki gözləyişindən, 
hər qadınsız kişinin sevilmək həsrətindən, 
hər yetim körpənin gülüşündən alıram, 
Yığıram yırtıq cibimə, sənə qaçıram... 
Qaçıram, 
        qaçıram, 
              qaçıram... 
Arxamca səslənir bir polis zildən, 
təngənəfəs itirəm işıqsız tinlərdə... 
Qorxularım dolaşır ayaqlarıma, 
kimsə toxunur çiynimə birdən 
diksinib dönürəm ardıma... 
-Aaaa, sənsənmi, sevgilim, 
bəs haçandan evdəsən?! 
 
GEDİRƏM MƏN 
 
Gedirəm mən, 
Mənim kimi gedirəm, 
çırpmıram  
          sənin kimi 
                ürəyinin qapısını, 
sındırmıram ümidlərin pəncərəsini; 
sadəcə, gedirəm... 
Yumub gözlərimi  
             göz yaşlarımın azadlığı xətrinə, 
alıb ümidlərimi  
             dilindəki yalanların əlindən, 
BÖLGƏLƏRDƏN SƏSLƏR-3 
 
 42 
Gedirəm canım, daha içdən, 
                           daha dərindən... 
Bilmirəm, baxmazsan arxamca bəlkə, 
baxışını səpməyəssən ləpirimə, izimə... 
Getməyimi gözləmədən gedəcəksən, 
görünmədən gözümə. 
Gedirəm, 
qırılacaq əllərimi qandal bilən əllərinin zənciri. 
Donuq gülüşlərinə bahar gələcək, 
daşa dönmüş lal sükutun kim bilir 
Hansı masada, 
hansı otaqda, 
hansı yataqda dinəcək... 
Oxşanacaq üzümə qıymadığın baxışlar, 
sevgisiz baxışlarla... 
Ovunassan  
             səni məndən arındıran qucaqlarla... 
İçib-içib masalarda səhəri açacaqsan, 
mən yadına düşəcəm, 
sənsə sırf mənə inad 
məni sənə danacaqsan. 
Gedirəm, 
səndən, 
özümdən, 
evindən... 
Toplayıb ümidlərimi yol çantamın cibinə, 
gedirəm həyatından. 
Yaxşıca bax üzümə, 
yollarına düşəcəyin bu qadını heç çıxarma 
yadından..! 
Özünə yaxşı bax... 
  
 
BÖLGƏLƏRDƏN SƏSLƏR-3 
 43 
MirŞAHİN ÜLVİ 
 
(Mirşahin Mirfəttah oğlu SEYİDOV) –  
1984-cü ildə Naxçıvan MR Culfa rayon Əbrə-
qunus kəndində doğulub. Hazırda Naxçıvan 
Müəllimlər İnstitutunun riyaziyyat və informa-
tika müəllimliyi ixtisası üzrə təhsil alır. Şeirləri 
bir sıra mətbuat orqanlarında çap olunub.  
 
 
DAĞINIQ FİKİRLƏR 
 
Sənin zülfün, mənim fikrim dağınıq, 
çıxa bilsək bu gecədən səhərə, 
Günəş baxıb, süzən zaman otağı, 
sən saçını yığacaqsan bir yerə, 
Mən toplaya bilməyəcəm fikrimi... 
 
Bir-birinə cazibəsi var isə 
bir ümmanda toplanacaq zərrələr. 
Zirvələrdə qarlar, buzlar ərisə, 
öz suyunu toplayacaq dərələr, 
Mən toplaya bilməyəcəm fikrimi. 
 
Düşünməkdi bəxt güzgümü tərlədən, 
fikir axır, axır... hər bir qarışda. 
Aman Allah!  
           Mən əkdiyim tarladan, 
özünə yem toplayacaq qarışqa, 
Mən toplaya bilməyəcəm fikrimi... 
 
Mən nə üçün qərarsızam, nə üçün? 
öz-özümü, vallah, başa düşmədim. 
Dəmir, polad əridərək mənimçün, 
BÖLGƏLƏRDƏN SƏSLƏR-3 
 
 44 
silah toplayacaq alçaq düşmənim, 
Mən toplaya bilməyəcəm fikrimi. 
 
Desələr ki, bu sözlərin yeri yox, 
harayımı cəfəngiyyat saysalar... 
Dırnağımı qoparsalar xeyri yox, 
diri-diri dərimi də soysalar, 
Mən toplaya bilməyəcəm fikrimi. 
 
Nə qədər ki, quru yerdə yatan var, 
nə qədər ki, taxt üstündə əyləşən... 
Sən, ey yeri, göyü, bizi yaradan, 
bu əyrini əyri yerdən əyməsən, 
Mən toplaya bilməyəcəm fikrimi. 
 
BORCLARIM 
 
Göyə də borcluyam, yerə də borclu, 
Ataya,  
         anaya,  
yara da borclu. 
Borcluyam-  
                torpağa,  
                           havaya,  
                                         suya... 
Dilimin borcu yox borcumu saya..! 
Bir haqq sahibidi əl-ayağım da, 
Yəni əlimin də əli yaxamda! 
Borcluyam qaşıma, gözümə, hətta, 
özümə borcluyam, özümə... hətta! 
Bu qədər borc üçün dizimə vursam, 
borcunu istəyər dizim də ordan. 
Elə ağır borclar altındayam ki, 
heç nə qalmayıbdı ahımda sanki. 
BÖLGƏLƏRDƏN SƏSLƏR-3 
 45 
Göyə də borcluyam, 
                     göydəkinə də, 
Yerə də borcluyam,  
                        yerdəkinə də... 
Bunları dərindən duydum, düşündüm. 
məni öz yerimə qoydum, düşündüm. 
Düşündüm, bu qədər borcluyam niyə?!. 
beynimə borclandım – düşündüm deyə..!  
 
Tək-tək saymağa da yox idi gərək, 
tək borclu olduğum,  
                           elə TƏKDİ, TƏK!  
Göyün sonsuzluğu,  
                          dənizin dibi, 
hansı yana baxsam Odur sahibi. 
Ən böyük borcumdu etiraf etmək, 
ki, Tanrı  borcunu olmaz ödəmək. 
Elə ibadət də bundan ibarət, 
adi vərdiş kimi etməyək adət, 
Ürəklə əyilək O ucalığa, 
nə dağa borcumuz qalsın, nə bağa. 
İnamla əyilib, 
            əzmlə qalxsaq, 
Bizə bu cismimiz borclu qalacaq, 
əlimiz, dizimiz borclu qalacaq... 
 
Niyə çox düşünüb beynimi yorum? 
min dənə fikrim var, bir dənə yolum! 
SƏNƏ BORC VERƏNİ UNUTMA BİR AN, 
SƏNİN BORC VERDİYİN ÇIXSIN YADINDAN! 
 
BÖLGƏLƏRDƏN SƏSLƏR-3 
 
 46 
ƏL ÜSTƏ KİMİN ƏLİ 
 
Əl üstə kimin əli? 
Əmin oğlu Əlinin; 
Gör əlindən nə gəlir, 
Aşağıdan əlini, 
        götür qoy üstə.  
 
Əl üstə kimin əli? 
Dayın oğlu Adəmin; 
Kim deyir ki, adama, 
əli qalxmaz adamın? – 
         götür qoy üstə.  
 
Əl üstə kimin əli? 
o uca Yaradanın! 
Ondan aşağı bəlli, 
ondan yuxarı hanı? 
Bax indi iki əlli, 
      əl aç sonsuz göylərə! 
 
...Göyə əl açsın hər kəs, 
mən yumum gözlərimi. 
Əlimdən  heç nə gəlməz, 
götürüb öz əlimi, 
qoydum öz əlim üstə – 
                   Əl üstə kimin əli?  
 
BÖLGƏLƏRDƏN SƏSLƏR-3 
 47 
FÜZULİ 
 
 
ORXAN SAFFARİ 
 
(Orxan Namiq oğlu SƏFƏROV) –  
1998-ci ildə Füzuli rayonu Qərbənd kəndində 
doğulub. Hazırda Lənkəran Dövlət Universi-
tetinin İqtisadiyyat fakültəsində turizm və otel-
çilik ixtisası üzrə təhsil alır.  
 
 
*** 
Məni çağır toyuna,  
köhnə tanışın kimi. 
Üzdə gülümsünərəm, 
uzaq qohumun kimi. 
 
Məni çağır toyuna, 
gəlim mən də sevinim. 
Bütün arzular kimi  
qara kostyum geyinim. 
 
Məni çağır toyuna, 
hissimi oynadaram. 
Bu sevginin şəninə,  
bir badə qaldıraram. 
 
Məni çağır toyuna, 
qıraqdan baxım mən də...  
Belindəki al lentdən 
arzumu asım mən də... 
 
 
BÖLGƏLƏRDƏN SƏSLƏR-3 
 
 48 
*** 
 
Bəlkə də belə olmayacaqdı heç nə, 
bəlkə də üzülməyəcəkdik... 
Bəlkə də bu “bəlkə”lər olmasa 
indi sığınıb bir küncə  
xoşbəxt ola biləcəkdik.. 
kim bilir... bəlkə də... 
 
Bəlkə də indi kimsə  
                      bədbəxt günlərini fikirləşir, 
qayıdaraq çox yaxın, uzaqlaşan keçmişə... 
Bəlkə də indi hardasa bir nəfər 
                      uzaqdan-uzağa sevir kimisə... 
kim bilir... bəlkə də... 
 
Bəlkə də indi xoşbəxtdi hamı, 
   eləcə qıraqdan bədbəxt görünür... 
kim bilir, indi bəlkə də  
       kiminsə ümidi yerlə sürünür... 
Kim bilir... bəlkə də... 
 
 
TANRI ONU UNUDUB 
 
Bu küçədə bir uşaq var, 
uşaqlıqdan xəbəri yox... 
Bu küçədə bir uşaq var, 
dərdi-səri, kədəri çox... 
 
Bu küçədə bir uşaq var, 
daha doğru, uşaq adı... 
Bu küçədə bir uşaq var, 
yamaqlıdır paltarları... 
BÖLGƏLƏRDƏN SƏSLƏR-3 
 49 
 
Bu küçədə bir uşaq var, 
gözlərinin altı qara... 
Bu küçədə bir uşaq var, 
əl-ayağı, üzü yara... 
 
Bu küçədə bir uşaq var, 
küçələrdən yorulub... 
Bu küçədə bir uşaq var, 
Tanrı onu unudub... 
 
 
BÖLGƏLƏRDƏN SƏSLƏR-3 
 
 50 
GƏDƏBƏY 
 
 
TURAL SAHAB 
 
(Tural Elmar oğlu NURİYEV) – 1989-cu 
ildə Gədəbəy rayonunda doğulub. 2006-
2010-cu illərdə BDU-nun filologiya fakültə-
sində təhsil alıb. Hazırda pedaqoji fəaliyyət 
göstərir. “Onun adı Elyanora deyil” (heka-
yələr) və “Ləman”(roman) adlı  kitabları  
gün üzü görüb. 
 
 
 
BEŞİNCİ QATDA RƏQS 
(hekayə) 
 
On gündən çox olardı ki, qarşıdakı binanın beşinci qatında –
üzbəüz mənzildə qəribə olaylar baş verirdi. Hər gün eyni saatda 
baş verən bu olay getdikcə onun marağını daha çox cəlb edirdi. 
Axşamlar, gecə yarısına bir saat qalmış pəncərədə bir qadın rəqs 
etməyə başlayır və bu oyun düz bir saat çəkirdi. Binalar bir-birinə 
çox yaxın olduğundan bu olayı aydınca görmək mümkün idi. İki 
binanın arasından sadəcə bir yol keçirdi. Qaranlıq şəhərin üzərinə 
çökən kimi evə tələsirdi. Bu rəqsin nə qədər davam edəcəyini 
bilmirdi, lakin bu olay indi onun həyatının ayrılmaz bir parçasına 
çevrilmişdi. 
Ürək həkimi olan Vidadi otuz beş yaşında subay kişiydi. 
Demək olar, bu günə qədər həyatında heç bir qadın olmamışdı. 
Daha doğrusu, qadınlara ayıracaq zamanı yoxdu... Öncə təhsil, 
sonra işləmək və başarılı olmaq onu bəzi şeylərdən məhrum 
etmişdi. Ölkədə yetərincə tanınan, qazanan bir həkim olmasına 
baxmayaraq, son zamanlar içində bir boşluq hiss etmişdi. Elə 
qarşı binanın pəncərəsindəki qadın da bu zamanlarda rəqs etməyə 
BÖLGƏLƏRDƏN SƏSLƏR-3 
 51 
başlamışdı. Gecə olanda beyninə suallar hücum edir, bu qəribə 
olayı anlmağa çalışırdı. Bu küçəyə bir ay olardı köçəli, ona görə 
də heç kimi tanımırdı. İlk iyirmi gündə hər şey qaydasında idi, 
heç o pəncərəyə fikir də verəməmişdi. Lakin on gün bundan öncə 
pəncərədə siqaret çəkərkən bir qadının qəribə hərəkətlər elədiyini 
gördü. İlk öncə nə baş verdiyini başa düşmədi, ancaq aradan xeyli 
vaxt keçəndən sonra qadının rəqs etdiyini anladı. Artıq on gün idi 
ki, hər gecə rəqs edən qadın onun ağlını əməlli-başlı almışdı. 
Pəncərədən göründüyü qədər, qadın gəncdi. Onun bədən cizgiləri 
belə düşünməyə əsas verirdi. 
Bu gün on birinci gündür. Daha səbr edə bilmir. Bir az da 
gözləsə, həqiqətən, ağlını itirəcək. Nə olur, qoy olsun, deyə 
düşünür. Bu gecə gedib qadının qapısını döyəcəkdi. Yəqin ki, 
qadın onu öldürməzdi bunun üçün... Ancaq bu rəqsin sirrini 
öyrənməsə özü öləcəkdi. 
Vaxt getmirdi, deyəsən, saatın əqrəblərini hansısa sehrli bir 
qüvvə tutub saxlayır, bu görüşü əngəlləmək istəyirdi. Yox, heç nə 
ona mane ola bilməyəcəkdi. Bu gecə o qadının sirrini öyrənmə-
liydi! Vaxt gəlib düzələnə qədər düz bir qutu siqaret çəkdi. 
Nəhayət ki, gözlədiyin an gəlib çatdı... Pencəyini geyib qapıdan 
çıxdı. Pilləkənləri düşərkən dizlərinin titrədiyini hiss etsə də, 
yolundan dönmədi. Hər ehtimala qarşı əməliyyatlarda istifadə 
etdiyi kəsici alətlərdən birini pencəyinin cibində gizlətmişdi. 
Qarşıdakı binaya daxil olub, pilləkənləri yuxarı qalxarkən sadəcə 
ayaqları deyil, bütün bədəni əsirdi. Bu qadın əri və ya sevgilisi ilə 
yaşasa, onlara nə deyəcəkdi, yox tək yaşasaydı, gecə vaxtı yalnız 
bir qadının evinə hansı adla gedirdi? 
Sualları birtəhər beynindən qovub qapıya yaxınlaşdı. Sakitcə 
qapının zəngini sıxdı. Bir neçə dəqiqə gözləməli oldu. Bu dəqi-
qələrin necə keçdiyini sözlərlə demək çox çətindi. Ürəyi elə döyü-
nürdü, bir an damarlarındakı qanın burnundan, qulaqlarından 
fışqıracağından qorxdu. Ürək həkimi indi öz ürəyinə nəzarət edə 
bilmirdi. Və nəhayət ki, ayaq səslərini eşitməyə başladı. Bir neçə 
saniyə sonra isə qapı açıldı. Qapını açan gənc, gözəl bir xanımdı. 
BÖLGƏLƏRDƏN SƏSLƏR-3 
 
 52 
Əynində qırmızı gecə köynəyi, dodaqlarında qırmızı boya. Bəli, 
qadın rəqsə hazırlanırdı. Üzündə, bədənində ehtirasın bütün rəng-
lərini görmək olardı. Lakin nə qədər baxsa da, onun gözlərində bir 
damcı da sevgi görə bilmədi. Qadın qapını açdıqdan sonra heç nə 
demədən içəri keçdi. Qapı açıq olduğuna görə onu izləməli, o da 
qadının ardınca içəri keçməli idi. Bir an tərəddüd etsə də, daha 
geri dönmək olmazdı. Onun üçün içəri keçdi. Evdə işıqlar söndü-
rülüb, şamlar yandırılmışdı. Yəqin ki, qadın tək yaşayırdı, çünki 
ətrafda heç kimi görmədi. Saat 23:00 oldu – bunu saatın zəngi 
bildirdi. Bu zaman qəribə bir musiqi səsləndi və qadın içəri otaq-
dan gəlib, düz onun qarşısında rəqs etməyə başladı. Pəncərənin 
önündə deyil də, onun qarşısında oynadığına görə, deməli, bu rəqs 
onun üçün, onun diqqətini çəkmək üçündü... İndi ürəyindəki 
qorxu daha da şiddətlənmişdi. Başına nələrin gələcəyini bilmirdi. 
Qadın isə öz dünyasında rəqs edir, bu rəqslə onu ehtirasa, atəşə 
“çağırır”dı. Nədənsə, vaxt indi çox sürətlə keçir, onu həyacanlan-
dırırdı. Masanın üzərində qırmızı şərab, bir ədəd də piyalə vardı. 
Bu şərab kimin üçündü?.. İndi bunu düşünəcək zaman deyildi. 
İçməsə həyəcandan yıxılacaqdı. Heç nə düşünmədən özü üçün 
şərab süzdü. Qırmızı şərabı dodaqlarına yaxınlaşdırarkən, qarşı-
sında da qırmızı gecə paltarında, dodağında qırmızı boya olan 
qadın rəqs edirdi. Qırmızı, qırmızı, yenə qırmızı! Belə bir anda 
bütün bunlar təsadüf ola bilərdimi, görəsən? Ürəyinin döyüntüsü 
dayanmırdı. Saatın əqrəbləri gecə yarısına yaxınlaşmaqdaydı. Bir 
az sonra rəqs bitəcək və nə isə baş verəcəkdi. Ancaq nə olacağını 
bilmirdi. Şərabı nə zaman bitirdiyini bilmədi. Bircə sonuncu dəfə 
piyalə əlindən yerə düşdü, düz qadının ayaqları altında çilik-çilik 
oldu. Şüşə parçaları qadının yalın ayaqlarını yaralasa da, o, rəqs 
etməyə davam edirdi. İndi qırmızıların sayı artmışdı, ancaq bu 
dəfəki qırmızının adı qandı, qan! Bir istədi ayağa qalxıb buradan 
qaçsın, lakin ayaqlarında onu aparacaq güc qalmamışdı. Bir az 
şərabın sərxoşluğu, bir az da qorxu olsa gərək... 
Məcbur olub bu işin sonunu gözləməliydi. Bir neçə dəqiqə 
qalırdı vaxtın bitməsinə. Sonlara doğru qadının ehtirası daha da 
BÖLGƏLƏRDƏN SƏSLƏR-3 
 53 
artmışdı. Sanki bu dünyada deyildi, haradasa buludların üzərində 
uçur, buludlardan adlayıb ulduzlara çatmaq istəyirdi. Nəhayət, 
birdən musiqi dayandı. Rəqs bitmişdi! Oyun sona çatan kimi 
qadın yerə yıxıldı. Nə baş verdiyini anlaya bilmirdi. Görəsən, bu 
mənzərə hər gecəmi baş verirdi? Qadın xalçanın üzərində huşsuz 
halda uzanmışdı, ayağından isə qan axırdı. Huşunu itirməsinə bu 
balaca yara səbəb ola bilməzdi. Həm yara balacaydı, həm də  bir 
neçə dəqiqə olardı, ayağı yaralanmışdı. Birdən ürəyinin döyün-
tüsü dayandı və o yerindən qalxa bildi. İndi qadına yardım etmək 
lazımdı. Tez onu qucağına alıb, divanın üzərinə yatırdı. Yarasını 
təmizləmək lazımdır – deyə düşündü. Bu zaman otağa, evə göz 
gəzdirməli oldu. Ətrafda qəribə heç nə yoxuydu. Öncə lampanı 
yandırdı. Şam ışığı otaqda qorxulu hava yaradırdı. Otaq işıqlandı; 
indi ürəyi normal döyünürdü. Qadının dodaqlarına, bədəninə 
baxdı. Qırmızı rəng bir qadın dodaqlarına, bir də qürub vaxtı 
Günəşə bu qədər gözəl yaraşa bilərdi! 
Filosofluq etmək zamanı deyildi. – Xanımın ayağında olan 
yaraları təmizləməyə başladı. Bir tərəfdən yaranı təmizləyir, digər 
tərəfdən də onun bədəninə baxırdı. Bu indiyə qədər gördüyü, ta-
nıdığı qadınların ən gözəli idi, ən gözəli! Qadının ayağında belə 
qəribə bir gözəllik vardı..! İndi o yavaş-yavaş gözlərini açmaq is-
təyirdi, lakin yorğunluq buna imkan vermirdi. Yaranı təmizlədik-
dən sonra qadını qucağına alıb, otağına apardı və yerinə yatırdı. 
Bəli, qadın gözəl bir şəkildə yuxuya getmişdi. Bu yuxunu 
Günəş batımının dağ gözəlliyinə bənzətdi. Bir qədər də onu iz-
lədikdən sonra otaqdan çıxdı. Burada – yad bir qadının evində 
çox qalmaq olmazdı. 
Öz evinə gəldi, yatağına uzandı. Beynindəki suallardan heç 
birinə cavab tapa bilməmişdi. Ancaq, heç olmasa qadını tanımış-
dı, onun gözəlliyini gözləri ilə görmüşdü. Bu düşüncələrlə haçan 
yuxuya getdiyini bilmədi.... 
Sabah yuxudan ayılıb işə getdi. Bütün gün eyni olaylar tək-
rarlandı;, xəstələr, reseptlər... Ağlı isə evdə –  pəncərənin qar-
şısında qalmışdı. Birtəhər iş gününü başa vurub evə gəldi. Axşamı  
BÖLGƏLƏRDƏN SƏSLƏR-3 
 
 54 
böyük həyacanla gözləyirdi. Görəsən, yenə qadın pəncə-rənin 
qarşısında rəqs edəcəkmi? Gözləməkdən dəli olacağından 
qorxurdu, vaxt isə keçmək bilmirdi. Siqaretin birini söndürüb, 
digərini yandırırdı. Bir an da yerində dayana bilmirdi. Vaxt ta-
mam olan kimi pəncərənin qarşısına keçib gözləməyə başladı. 
Ancaq nə otaqdan işıq gəlir, nə də qadın rəqs edirdi. Bir saat 
beləcə keçdi. Ürəyi yenidən dəhşətlə döyünməyə başladı. Tez 
evdən çıxıb, qaça-qaça sirli qadının mənzilinə gəldi. Qapının zən-
gini nə qədər sıxsa da, qapı açılmadı, açılmadı... Əvəzində, qonşu 
mənzilin qapısı açıldı. Yaşlı qadının dediyinə görə burada bir 
ildən çox olardı ki, heç kim yaşamırdı... SübhanAllah!.. Olanları 
daha anlamağa çalışmırdı, sakitcə küçəyə çıxdı. Uzun zaman 
gəzib dolaşdı. Dünən gecə nələr baş vermişdi, yoxsa bütün bu 
olanlar düşüncələrinin ona bir oyunu idimi? Bilmirdi... 
Aradan aylar keçməsinə baxmayaraq, olanlar unudulmurdu. 
Bir tərəddüdü də vardı; unutmadığı o gecə olanlar, yoxsa qadının 
özü idi? Bu zaman qapı döyüldü və təcrübə üçün gələn bir qrup 
tələbə otağa daxil oldu. Gələn qızların içində bir nəfər o sirli 
xanıma çox bənzəyirdi. Sadəcə dodaqlarında boya, əynində isə 
gecəlik yoxdu... Özünü ələ alıb, tələbələri mehribanlıqla qarşıladı. 
İndi keçmişi, yaşadıqlarını xatırlamağın bir anlamı yoxuydu... 
“Bəzən elə şeylər olur, onu ağılla heç vaxt izah etmək mümkün 
olmur” – deyə, öz-özünə düşündü... 
Gözlərini isə qızdan çəkə bilmirdi.. 
 
 
BÖLGƏLƏRDƏN SƏSLƏR-3 
 55 
GƏNCƏ 
 
 
CEYHUNƏ MEHMAN – 1989-cu ildə Go-
ranboyun Ağamalıoğlu kəndində doğulub. 
“Tənha çiçək” (hekayə) və “Kədər kölgəsində” 
(şeir) kitabı gün üzü görüb. Hazırda Gəncədə 
yaşayır. 
 
KEÇƏM KÜÇƏNİZDƏN 
 
Keçəm küçənizdən bir qış gecəsi, 
ya adi dost kimi, ya tanış kimi. 
O gecə yuvandan perik düşəsən, 
yuvası dağılan qaranquş kimi. 
 
Bir “ah” çəkəsən ki, göylər alışa, 
fəryadın dünyanın ucuna düşə. 
Keçəm küçənizdən bir payız günü, 
ürəyin sürüşüb, ovcuna düşə. 
 
Məni gözləməyi adət edəsən, 
özünə sevimli bir “peşə” kimi. 
Keçəm küçənizdən bir yaz səhəri, 
boynunu bükəsən bənövşə kimi. 
 
Bütün günahların yuyula o gün, 
günahın olmaya, suçun olmaya. 
Soruşam, necəsən? – alışa qəlbin, 
“sənsizəm..!” deməyə gücün olmaya... 
 
BÖLGƏLƏRDƏN SƏSLƏR-3 
 
 56 
*** 
Əlim dəyməyəcək əlinə bir də, 
ətrinə, qoxuna bürünməyəcəm. 
Görünməz yollarda gedirəm indi, 
bir də gözlərinə görünməyəcəm. 
 
Olmadı ömründə, olmadı yerim, 
indi də ömründən köçkün düşürəm. 
Səni uzaqlara əmanət etdim, 
mən də uzaqlara sürgün düşürəm. 
 
Daha bircə gündə qalmaram burda, 
bu yerlər əbədi bir dərddir mənə. 
Sənsiz öz evimdə kirayəşinəm, 
sənsiz öz vətənim qürbətdir mənə. 
 
Səndən umacağım yoxdur biləsən, 
çıxıb gedəcəkdim ya tez, ya da gec... 
Mən səni bir ömür əfv etməyəcəm, 
sən də bağışlama, bağışlama heç... 
 
*** 
Adın düyünlənir dodaqlarımda, 
dilimdə, sözümdə hecalanırsan. 
Gecə yuxularda tapıram səni, 
səhər xəyalımda parçalanırsan. 
 
Elə vuruşuram özüm-özümlə, 
sinəmə çəkilən dağ oluram mən. 
Hər gecə üz-üzə durub ölümlə, 
hər gün həsrətinlə doğuluram mən. 
 
Bütün əzabları yığıb çəkməyə, 
demə, ürək adlı tərəzi varmış... 
BÖLGƏLƏRDƏN SƏSLƏR-3 
 57 
Bu dünya qəsdimə dayanıb sanki, 
hamının mənimlə qərəzi varmiş..? 
 
Deyirsən, sənin də ağırdır yükün, 
bu ki, sənsizliyi daşımaq deyil. 
Sən elə bilirsən yaşayıram mən?! 
hələ nəfəs almaq yaşamaq deyil... 
 
BÖLGƏLƏRDƏN SƏSLƏR-3 
 
 58 
GÜLNARƏ SADİQ 
 
(Gülnarə Ələkbər qızı QASIMOVA) – Gəncə 
şəhərində doğulub. 2000-2006-cı illərdə GDU-nun  
Filologiya  fakültəsində oxuyub.  
2014-cü ildə “Mucizem benim” adlı ilk şeirlər kitabı 
gün üzü görüb. 2015-ci ildə “Yuxuların günahı ol-
mur” (şeirlər), “Paralanmış ürək” (povest və heka-
yələr) kitabları, bədii  qiraətçi  Xəyal Ölməzin ifa-
sında “Həsrət” adlı şeir albomu çıxıb.  
 
 
HARDASA, BURALARDA... 
(hekayə) 
 
...Babasının səsindən kiçik toppuş əlləri ilə qulağını tutub, 
dolabın yanına sığınıb bürüşmüşdü. Anasının hıçqırtısı qulaq-
larına iynə kimi batırdı. Aradabir başını dolabın yanından çıxarıb 
anasına baxırdı. İçin-için ağlayırdı; babası anasının başının üstünü 
kəsdirib durmuşdu: 
- Sən özünü nə hesab edirsən? Adam olmusan? Hələ bir 
işləmək fikrinə də düşmüsən!? Buna bax bir, boşanıb iki küçüklə 
üstümə gəldiyi bəs eləmir, indi də işləmək istəyir? Kimsən axı 
sən, kim?! 
- Ata, uşaqlar böyüyür. Dərs, məktəb, əyin-baş... 
- Kəs səsini! Uşağının qədrini bilən ölüb oturardı ər evində! 
Lalə atasının qışqırtısı ilə eyni anda sifətində qaynar nəsə hiss 
etdi. Atasının qəfil sillələrinə alışqan olsa da, bu dəfə tarazlığını 
saxlaya bilmədi. Üzüstə divana yıxıldı. Səid qapının ağzında 
dayanmışdı. Cəmi doqquz yaşı olan bu uşağın baxışlarından 
qopan qığılcımlarda, sanki, illərin dərdi, əzabı gizlənmişdi. Ana-
sının yıxıldığını görən kimi içəri atılsa da, nənəsi Gülsüm arvad 
onun qolundan tutub saxladı: 
BÖLGƏLƏRDƏN SƏSLƏR-3 
 59 
-Gəl bura, anasına oxşamış! Öldürəcəksiz kişini, öldürüb din-
cələcəksiz... Gəl, çıx eşiyə, gəl... 
Gülsüm Səidin qolundan tutub onu həyətə çıxardı. Səid ağ-
lamaq istəsə də bacarmadı. Donmuşdu. Susqun idi. Kiçik bağçası 
olan bu həyət evində sanki bir dünya kədər gizlənmişdi. Yaşıl 
rəngdə, yarı paslanmış olan balaca darvaza, yanında kiçik hovuz, 
yarıuçuq bir tövlə, cəmi üç alma ağacı və bir də xurma ağacı var 
idi. Kürsülü evin zirzəmisinin qıraqları uçmuşdu. Həyətdəki 
yeganə qəribə görünən isə darvazanın sol yanında hasara bitişik 
olan köhnə işıq dirəyi idi. İllərdi, həmin küçənin işıq dirəkləri 
yenilənsə də, bu dirəyi çıxarmamışdılar nədənsə. Və budur, dirə-
yin “gərəkliliy”i özünü göstərdi – baba qışqırırdı: 
-Bax, bu sənə son xəbərdarlığımdı: Ya səsini kəsib yaşayır-
san, ya da səni, bax, o dirəkdən asacam! 
Qüdrət kişi bağıra-bağıra sözünü deyib iti addımlarla evdən 
çıxdı. Lalə divanda oturub hıçqıraraq atasının son sözlərini dərk 
etməyə çalışırdı. Səlma hələ də dolabın yanından çıxmamışdı. 
Yavaşca çıxmaq istəyirdi ki, bu dəfə də mətbəxdən nənəsi Gül-
süm gəldi. Divanda qızının yanında oturdu. Zavallı Lalə hələ də 
hıçqırırdı. 
-Kişinin başını yeyib dincələcəksən. Onda rahat kef eliyərsən 
eee. O iş sənin, bu iş mənim gəzərsən. Onsuz da sənin kimilərdə 
abır-həya yoxdu ki! 
-Ana, heç olmasa sən başlama. Mən gəzmək dərdində deyi-
ləm. Deyiləm! 
-Qız doğan günümə daş düşəydi. Bəxtəvər başıma, ağ günə 
çıxmışam. (Gülsüm əllərini dizinə vuraraq özünü yeyib-tökməyə 
başladı). Özgənin qızları analarının dizinin dibində oturub ağıllı-
başlı ərə getdi. Mənimki də oxuyacam deyib durdu. Sonra da özü 
kimi qanmazın birinə getdi. 
-Ana, qurban olum, bəsdi. İllərdi ki, eyni sözü deməkdən yo-
rulmadızmı? Niyə həmişə qohum-qonşunun qızları sənin üçün 
daha qiymətlidi? 
BÖLGƏLƏRDƏN SƏSLƏR-3 
 
 60 
-Olacaq də, qiymətli olacaq də. Bax, qonşu Zərqələmin qızı-
na, siçovula oxşayır, amma, sən gəl bunun bəxtinə bax daa. Mək-
təbi qurtaran kimi varı-halı yerində, Rusiyada işləyən oğlan gəldi 
aldı. Ya bibinin qızı Südabə? Sən ağılda bibin də dedi ki, oxu! 
Qız dedi ki, ərə gedəcəm. Getdi də! İndi, maşallah, yağ-bal içində 
üzür. 
-Axı, onların mənə nə dəxli? Hərənin öz qisməti var. Mən 
boşanacağımızı bilsəydim heç Turala ərə gedərdim? 
-Hə də, professor oğlu idi dəə. Əsl sən istəyən. Qarnı ac, cibi 
boş, başı dolu. Hətta, o qədər dolu idi ki, axırda aşıb-daşdı, başına 
hava gəldi. Getdi üstünə evləndi. 
-Ana... 
-Kəs səsini, həyasız! Allah, görən, kişi hara getdi? Yeyəcək-
sən kişinin başını, demişəm sənə, yeyəcəksən. Məclisdə-mərəkədə 
hamı qızından, kürəkənindən, qudasından  danışanda başımı aşağı 
salıram. Ölüb yerə keçirəm. Axı necə deyim, qızım boşanıb üstü-
mə gəlib? Heç olmasa, bu köpək oğlu öz küçüklərini belə saxla-
madı ki, bir az qulağım dinc ola. 
-Ana, yalvarıram uşaqları sözə qatma. Yazıqlara bir tikə çö-
rək verirsiz, əvəzində yüz dəfə başımıza qaxınc edirsiz. 
Lalənin bu sözü Gülsümü lap özündən çıxardı. 
“Yazılmamış mental qanunlar” Gülsümü də, Qüdrəti də La-
ləyə düşmən kəsmişdi. Lalənin nə şişmiş sifəti, nə qızarmış 
gözləri, nə də ki, titrəyən əlləri Gülsümün gözünə görünmürdü. 
- Dedim, a qızım, gəl dizini qır, otur evdə. Qoy ailəcanlı bir 
oğlan tapım səninçün. Yox, mən dedikcə, qızım havalara uçdu, 
oxuyacam mən, oxuyacam. Kül sənin qız başına! (Gülsüm iki əli 
ilə Lalənin başından itələdi). 
-Ana, arzularını itirən tək sən deyilsən. Sən qızına olan arzu-
larını itirmisən. Mənsə, bütün həyatımı, arzularımı itirmişəm. 
Varammı, yoxammı, bilmirəm. İtirdiyim ümidlərimi tapa bilmi-
rəm. Tapsaydım, mənim də üzüm gülərdi. 
Lalə əllərini üzünə tutub həyətə qaçdı. Bir neçə saniyə sonra 
darvazanın səsi gəldi. Gülsüm hələ də deyinirdi. 
BÖLGƏLƏRDƏN SƏSLƏR-3 
 61 
- Buna bax eee, yenə qaçdı vurğun vurmuş bibisigilə...Allah, 
görən, kişi hara getdi? 
Gülsüm deyinə-deyinə harasa getdi. Səid də ortalıqda görün-
mürdü. Balaca Səlma tək qaldı. Çox qorxmuşdu. Dolabın yanın-
dan çıxa bilmirdi. Bir neçə dəqiqə də gizləndikdən sonra yavaşca 
qabağa çıxdı. Ağlamaqdan qıpqırmızı qızarmışdı. Qıvrım, dağı-
nıq sarımtıl saçları tərdən islanmışdı. Ətrafa ürkək-ürkək boylan-
dıqdan sonra gəlib divanda oturdu. Hələ də ağlayırdı. Qəfildən 
susdu. Cəld göz yaşlarını sildi. Atılıb divandan düşdü. Barmağını 
dişləyib gülümsədi. Sonra başladı nəsə axtarmağa. Evin altını 
üstünə gətirdi. Dolabın  içindəki qablara qədər ora-bura dağıtdı. 
Televizor altlığının bütün rəflərini tökdü. Sonra anası və qardaşı 
ilə yatdıqları otağa keçdi. Oranı da qatdı bir-birinə. Yenə heç nə 
tapmadı. Daha sonra mətbəxə keçdi. Axtardığını tapmadıqca Səl-
ma lap özündən çıxırdı. 
Yenidən ağlamağa başlamışdı. Hıçqırtıdan az qalırdı ürəyi 
partlaya. İndi də nənəsigilin otağına keçmişdi. Səlma bu otağı lap 
diqqətlə axtarmağa başladı. Quruya düşən balıq su axtaran kimi 
axtarırdı... Bütün evi ələk-vələk etdi. Bircə evin qapısının önün-
dəki ayaqqabı üçün olan kiçik rəf qalmışdı. Səlma elə yenicə rəfi 
axtarmağa girişmişdi ki, Qüdrət kişi darvazadan girdi. Gülsüm də 
onun dalınca. Səlma diksindi. Elə möhkəm ağlayırdı, əlləri bum-
buz olmuşdu. Nəfəs ala bilmirdi uşaq. Qüdrət Səlmanı bu halda 
görən kimi bir az insafa gəldi sanki. Gəlib onun saçını tumarla-
maq istəsə də Səlma geri çəkildi. İçini çəkə-çəkə dedi: 
-Baba, inan, bayaqdan axtayıyam. Biliyəm, haydasa buyalay-
dadı. Ana özü dedi, itiymişəm. Bu saat tapacam. Noyay, anaya 
qışqıyma. 
- Səlma, bala, axı sən nəyi axtarırsan? 
Səlma cavab verə bilmirdi. Yazıq uşaq o qədər ağlamışdı, nə-
fəsi daralırdı. Bir neçə dəqiqə sonra Səid gəldi. O da nə illah elə-
disə Səlmanı sakitləşdirə bilmədi. Sonra tez qonşuya – Lalənin 
bibisigilə qaçdı. Lalə ordaydı. İki dəqiqə sonra Lalə özünü Səl-
BÖLGƏLƏRDƏN SƏSLƏR-3 
 
 62 
maya yetirdi. Hətta, Lalə belə Səlmanı sakitləşdirə bilmədi. Səl-
ma anasını qucaqlayıb hıçqıra-hıçqıra dedi: 
-Ana, bayaqdan axtayıyam. Bağısya, tapa bilmiyəm. 
-Qızım, axı sən nə axtarırsan? Nəyi itirmisən? 
-Ana, mən yoo, sən itiymisən. 
-Nəyi qızım? 
-Ümidləyini... Bayaq özün nənəyə dedin, itiydiklərimi tap-
sam güləydim. Mən də sənin ümidləyini axtayıyam. 
- ..! 
- Ana, mən onlayı gəyəy tapım. Baba da dedi, səni diyəyə 
asacam. Axı, sən oyda üşüyəysən... 
Laləni ağlamaq tutdu. Hətta, Qüdrət kişi belə yerindəcə do-
nub qaldı. Gülsüm yaylığı ilə gözünü sildi, başını aşağı saldı. Səid 
də donub qalmışdı. Lalə Səlmanı bərk qucaqlayıb hönkür-hönkür 
ağlamağa başladı. Qızını qucağına alıb evə, otaqlarına keçdi. Səid 
də onların dalınca getdi. Qüdrət kişi bir neçə dəqiqə hərəkətsiz 
dayandı. Gülsüm də susmuşdu... 
Lalə bir az özünü toplayıb Səlmanı və Səidi bağrına basdı. 
Ana-bala qucaqlaşıb xeyli ağladıqdan sonra yuxuya getdilər; am-
ma Qüdrət kişi içəri keçdikdən sonra divanda oturub bir müddət 
susqun dayandı. Gülsüm yemək, çay – nə dedisə, heç nə istəmədi. 
Gecəyarı olmuşdu. Qüdrət kişi Laləgilin yatdığı otağın qapı-
sını açdı. Yazıq uşaqlar analarına sarılıb ac-susuz elə yatmışdılar 
ki, elə bil bunları yuxuda da kimsə ayıracaq. Qüdrət kişi xeyli da-
yanıb onları seyr elədi. Sonra sakitcə qapını örtüb yenidən divan-
da oturdu. 
-Ay kişi, yenə ürəyin ağrıyacaq. Gəl yat, dincəl. 
-Sən yat! 
-Deyirəm... 
-Sən yat! 
Qüdrət kişi bu dəfə Gülsümə sərt cavab verdi. Gülsüm sakit-
cə otağa keçdi. Qüdrət kişi səhərə qədər yatmadı. İçində öz-özüy-
lə dava edirdi. Bu qaranlıq gecədə iki Qüdrət qabaq-qənşər da-
BÖLGƏLƏRDƏN SƏSLƏR-3 
 63 
yanmışdı: biri ata Qüdrət, digəri isə el-oba qeybətindən qorxan, 
azğın, dar düşüncəli Qüdrət... 
Qaranlıq ağır-ağır əriyirdi... 
BÖLGƏLƏRDƏN SƏSLƏR-3 
 
 64 
ŞƏFA VƏLİ – 1988-ci ildə Göyçə mahalının 
Basarkeçər elinin Dərə kəndində doğulub. Elə 
həmin il, Ermənistanın dövlət səviyyəli terror 
və deportasiya siyasəti nəticəsində onminlərlə 
soydaşımız kimi, Şəfanın ailəsi də, öz dədə-
baba yurdundan perik düşüb... Hazırda Gən-
cədə yaşayır. Azərbaycan Müəllimlər İnstitutu 
Gəncə filialının məzunudur. 2013-cü ildən 
DGTYB-nin üzvüdür. AYB-nin nəzdində fəaliy-
yət göstərən “Gənc Ədiblər Məktəbi”nin dinlə-
yicisi olub (2013-2015).  
İstedadlı gənc yazar olaraq, 2015-ci ildə Azərbaycan Prezidenti Tə-
qaüd Fondunun təqaüdünə, 2016-cı ildə isə AGİN-nin “Gənclər mü-
kafatı”na layiq görülüb.  
 
*** 
Heç nə gəlmir əlimdən 
bu aprel  soyuğunda, 
Adın yenə dilimdə... 
qan rəngi yanağımda... 
 
Birdən görən tapılar 
bükülən dodağımın 
gizlətdiyi adını... 
Utanmaqdan da betər... 
Kaş ki, kimsə duymasın 
“Sən”  boyda günahımı... 
 
Aprel... 
Məğrurluğunu  
mənəmi göstərirdi 
o ilin o apreli?..  
Ömrümə səmt ağacı... 
Mən hansı yönə dönsəm 
o “sən”i  göstərirdi... 
                                  
BÖLGƏLƏRDƏN SƏSLƏR-3 
 65 
*** 
İncimə... 
qayıdıb gəldim qapına, 
söykədim çiynimi çərçivəsinə... 
Üşüdüm... 
Sığındı ürəyim 
evinin tərləyən pəncərəsinə... 
İncimə... 
Gəlişim zəfərin deyil. 
Gəldim ki... 
Gəldim ki, biləsən 
ovcumda ümidim çoxdan can verib... 
Dünənin olubdu, 
hələ açılacaq səhərin deyil... 
Gəldim ki... 
Gəldim ki, biləsən yorulub yollar... 
Yoxluğun deyilən o həyat ki, var, 
Orda səni nə qocalda, 
nə unutdura bilmir illər... 
Orda... 
“Saranı apara bilmədi sellər...” 
İncimə... 
Gəldim ki... 
Deyəm ki... 
Bil ki... 
Mən sənsiz heç nəyi yaşamadım ki! 
Yaşamadım ki! 
 
BÖLGƏLƏRDƏN SƏSLƏR-3 
 
 66 
GÜLNAR SƏMAYA 
 
Bu  gecə qatarla bir şair gedir, 
bu  gecə gül rəngi gülümsəyir ay... 
Qatar aynasında gecə rəqs edir, 
başına bürüyüb qara kəlağay... 
 
Bu  gecə qatarla bir şair gedir, 
axır misra-misra yol işıqları... 
Hardasa bir sevda dolaşıq düşür, 
üşüdür xatirə - dolaşıqları... 
 
Bu  gecə qatarla bir şair gedir, 
bütün gedişlərin sonu üç nöqtə... 
Üst-üstə toplasan bir şeir edir, 
on iki kəlmənin onu üç nöqtə... 
 
                                                
*** 
Tənha aşiqlərə keşik gecələr 
mənim təkliyimə yiyə çıxmadı... 
Fələklə əlbirdi keşiş gecələr... 
ümiddən düymələr heç açılmadı... 
 
Yiyəsiz sevdanın saçı pırtlaşıq, 
daha indən belə hörüyə gəlməz... 
“Yanıq Kərəmi”yə ağlayan aşiq 
güzgü qabağında gülməyə bilməz... 
 
Dedin göz yaşıyla islanmışdılar 
pəncərən önündə qızılgüllərin... 
Səni xatirəylə ağlatmışdılar? – 
ay şehi qurusun qızılgüllərin! 
                                                            
BÖLGƏLƏRDƏN SƏSLƏR-3 
 67 
*** 
Yığıb qoltuğuma qış paltarımı 
düşdüm yoxluğuna gedən cığıra... 
Bir səsə köklədim qulaqlarımı: 
-Bəlkə getməyəsən? 
-Gedirsən? 
-Hara?.. 
 
Vallah, bu gedişim gediş sayılmaz, 
bir-iki sözümə qara xətt çəkər... 
Gödəkçəm bükülər... 
Düyməm bağlanmaz... 
Çəkməm ayağımda xəcalət çəkər... 
 
Nə billəm nə deyim... 
mən ki, bu günə 
ürəklə bir “vida” yaza bilmirəm... 
Vallah, oxşamıram səndən gedənə, 
mən elə qayıdıb sənə gəlirəm... 
 
      
BÖLGƏLƏRDƏN SƏSLƏR-3 
 
 68 
  
ZEYNƏB MÜNZƏVİ – 1989-cu ildə Gəncə 
şəhərində doğulub. 2010-cu ildə Azərbaycan 
Dövlət Aqrar Universitetini bitirib. “Buta-
2”Qadın yazarlar seminarının iştirakçısıdır. 
 
 
 
 
*** 
Çox qəribə hissdir bu: 
Səni dünən sevmirdim,  
bu gün isə sevirəm… 
Sabah da sevməyəcəm… - 
Gözəl oyundur – 
Bir gün sevgi,  
bir gün ölmüş hisslər aləmi...  
Bu gün yenə qəlbimdəsən, 
Bu gün göz yaşımın hər giləsində,  
Bu gün xatirəmdə,  
Bu gün məndəsən...  
Qal, səni qovmaram, qal yanımda qal – 
amma bircə günlük… 
Sabah ölə bilər duyğular…  
Gəl birgə ağlayaq sabahı,  
ilk dəfə üz-üzə, 
göz-gözə baxaq...  
Gəl, birlikdə qaçaq  
uzaqlardan uzağa…  
Eh..!  
Xatırladım səni yenə bu axşam… 
Günləri sayıram heç dayanmadan…  
Gəl, ilk günümüzə yenə qayıdaq…  
Mən baxmayım gözünə, 
BÖLGƏLƏRDƏN SƏSLƏR-3 
 69 
sənsə gülümsəmə saf gülüşlərlə,  
Başlamadan son verək hekayəmizə… 
Yarımçıq romanları sevmədim… 
Bilirsən?  
           səni çox sevmişdim, dəli, 
Bilmirəm niyə… 
 
BÖLGƏLƏRDƏN SƏSLƏR-3 
 
 70 
GORANBOY 
 
 
AYNURƏ İSMAYIL – 18 avqust 1996-cı 
ildə Goranboy rayon, Səfikürd kəndində do-
ğulub. 2016-cı ildə Naxçıvan Tibb Kollecini 
bitirib. 
 
 
 
 
*** 
Öz bəxtimi yaza bilsəm, 
silib yenidən yazardım. 
Gördüyüm hər yuxunu da, 
yaxşılığa yozardım... 
 
Hər rəngə sevgi qatardım – 
rəngli qələmlərim çoxdu... 
Tanrı, Sən qara yazırsan 
başqa rəng qələmin yoxdu?.. 
 
Əgər bəxtləri mən yazsam, 
adamlara vaxtım qalmaz. 
Mən Tanrı deyiləm ancaq, 
məndən Tanrıça da olmaz... 
 
*** 
Sənsizlik qonaq gəlib, 
çıx get desəm, gedərmi?  
Qəlbim param-parçadır,  
gəlib öpsən keçərmi? 
 
Yenə yalan danışsan,  
gəlib “Sevirəm” desən...  
BÖLGƏLƏRDƏN SƏSLƏR-3 
 71 
Səninçün nə fərqi var, – 
inanacam, bilirsən...  
 
Doğrusunu bilsəm də,  
yalanına möhtacam; 
Gəlsən də, gəlməsən də, 
hər gün sənə yazacam... 
 
Yazacam sənsizlikdən,  
sənə olan sevgimdən;  
Yazacam “darıxmışam, 
hər günüm olub dərd-qəm”.  
 
Sənə yazmaq da gözəl,  
səndən yazmaq da gözəl;  
Bilsən, nələr yazaram..? – 
yetər ki, sən qayıt gəl..!  
 
Sənsizlik qonaq gəlib,  
-Çıx, get! - desəm, gedərmi?  
Qəlbim param-parçadır,  
gəlib öpsən... keçərmi?.. 
 
 
 
BÖLGƏLƏRDƏN SƏSLƏR-3 
 
 72 
RƏVAN CAVİD 
 
(Rəvan HƏSƏNƏLİYEV) – 1998-ci ildə Go-
ranboy rayonunun Səfikürd kəndində doğulub. 
Hazırda Azərbaycan Memarlıq-İnşaat Univer-
sitetində “İnşaat mühəndisliyi” üzrə təhsil alır. 
Şeirləri 2011-ci ildən bir çox qəzet və portal-
larda, həmçinin, “Ulduz”, “Laçın yurdu” kimi 
dərgilərdə nəşr olunub. “Bağışla” adlı kitabı 
gün üzü görüb. Azərbaycan Yazıçılar Birliyində 
təşkil olunan “3-cü Gənc Ədiblər Məktəbi”nin dinləyicisidir. 
 
YAD ŞƏHƏR 
 
Bir səhər oyanasan, 
pəncərəndən yad şəhər sənə “salam” söyləyə, 
Xəzər dalğalarını yad sahilə söykəyə. 
Unudasan hər şeyi, 
başqa cür başlayasan bir günəşli səhərə; 
Yuxunu danışasan sənə yad bir şəhərə. 
Gecələr içməyəsən qırmızı, tünd şərabdan, 
şərab edib içəsən qara, tünd gecələri. 
Qocalasan bir günlük, 
başqa cür dolaşasan köhnə, dar küçələri. 
Atıb beşmərtəbədən tozlu xatirələri, 
uşaq kimi bağlayıb taxta pəncərələri 
Kimsə duymasın deyə 
hıçqırıq səslərini boğasan qaranlıqda.. 
Bir səhər oyanasan, 
görəsən nə Xəzər var, 
nə Bakı var sahildə… 
 
 
BÖLGƏLƏRDƏN SƏSLƏR-3 
 73 
SƏNSİZLİK 
 
Dəyişdi Bakı da, 
küləkləri də, 
birgə gəzdiyimiz küçələri də, 
təklikdə açdığım səhərləri də, 
sərxoş keçirdiyim gecələri də... 
 
Dəyişdi şeirimin sətirləri də, 
O qumlu sahilin ləpirləri də; 
İndi daha yalqız, tək izləri var, 
Daha kimsəsizdi böyük şəhər də, 
“mən”i, “sən”i  yoxdu, 
“biz”, “siz”ləri var... 
 
Dəyişdin, çox heyif, 
dəyişdin sən də, 
artıq anlamırsan bu şeirləri; 
Darıxıb yazanda fikir vermirəm, 
nə gəldi yazıram şeir adına 
baxmıram, nəğmədi, nalədi, nədi... 
 
Unutmaq! – hər şeyi bircə dəfəlik, 
Unutmaq!– dostu da, tanışları da; 
Buraxmaq içinə özgəni, yadı, 
sən demə, nə vaxtdır 
səhv bilirmişəm, 
sənsizlik – nə sənin yoxluğun deyil, 
                  nə də darıxmağın ikinci adı... 
 
Sənsizlik – kimsəsiz, yalqız harayın 
içimdə əbədi sükunətidir... 
 
 
BÖLGƏLƏRDƏN SƏSLƏR-3 
 
 74 
XAÇMAZ 
 
 
AYNUR VƏTƏNQIZI 
 
(Aynur Teymur qızı AĞABALAYEVA)  
– 1987-ci ildə Xaçmazın Qımıl-qışlaq kən-
dində doğulub. Bir müddət bölgədə fəaliy-
yət göstərən televiziyada aparıcı olaraq ça-
lışıb. Yazıları 2013-cü ildən yayımlanmaq-
dadır. Xaçmazdakı “Ulduzlar” ədəbi məc-
lisinin üzvüdür. 
 
*** 
Aramızdan hasar çəkək, 
bir daş sən qoy, birini mən. 
Bilsəm, xoşbəxt yaşayırsan, 
axtarmaram yerini mən... 
 
Ümid, güman toplamışam, 
tonqal edib keç üstündən. 
Göz yaşımı süz badəyə, 
iç... mənsizliyin üstündən... 
 
Təki xoşbəxt ömür yaşa, 
seç, sev, evlən qarı qoşa... 
Məzarıma çat düşəndə, 
bil ki, nigaranam səndən... 
                 
 
ANAM TORPAQ 
 
Vaxtsız xəzan vurmuş körpə yarpağam, 
budağımdan ayrılanda 
bir çiyinə qonacağam. 
BÖLGƏLƏRDƏN SƏSLƏR-3 
 75 
Ya da bəlkə mən talesiz, 
bir tonqalda yanacağam. 
 
Tüstüm göyə ucalacaq, 
Ağ dumana bürünəcək, 
çox sevdiyim o bağca-bağ... 
Çatır-çatır yanan ocaq, 
qonşu bağa səs salacaq... 
 
Alov artır, ocaq yanır kösöv-kösöv. 
Bir taleyin izi itir... 
Kimsə duymaz bu yanğını, 
kimsə bilməz bu ağrını... 
Bircə duyur anam torpaq. 
Mən yandıqca parçalanır, sızıldayır, 
yanır bağrı, 
Anam mənim, ana torpaq... 
 
FƏLƏK 
 
Gülə-gülə göz yaşımı silirəm, 
kəmənd atıb, nə dartırsan yay fələk? 
Zərrə-zərrə yanıb külə dönürəm, 
de, nədir mənimlə davan, ay fələk? 
 
Addım-addım ayrılıram həyatdan, 
Əzrayılın hüzuruna gəlirəm; 
Əl çəkirəm yetmədiyim muraddan, 
məni cana doydurmaqdan doy, fələk. 
 
Arzularım qanadını sürüyür, 
xəyallarım dizin-dizin sürünür; 
Kimsə sənə “mən sayanı say” demir, 
bircə dəfə xeyrimizə say, fələk... 
BÖLGƏLƏRDƏN SƏSLƏR-3 
 
 76 
QIZIL PARÇASI 
 
Mən bir qızıl parçasıyam, 
kiminsə qol saatından 
qırılıb yerə düşmüşəm. 
Unudulmuş qoca kimi 
tənhalığa qapılmışam, 
                  incimişəm, küsmüşəm. 
 
Əsrlərdir yaşayıram, 
görkəmimi  
min bir kərə dəyişmişəm... 
Başlarda tac olanda da, 
toz-torpaqda qalanda da, 
Bir saniyə, bir anda da 
unutmadım keçmişimi... 
 
Unutmadım keçmişimi, 
tarixi varaqlayıram, 
Necə şahlar, bəylər gedib, 
sahibim olmuş igidlər, 
nazəndə gözəllər gedib. 
Neçə məni döyən əllər, 
qədir bilən zərgər gedib. 
 
Eh,  
daha kimlər, kimlər gedib  
                         bu dünyadan... 
Yenə yeni sahibimi arayıram.  
Mən bir qızıl parçasıyam, 
çəkim artıb-azalsa da, 
Öz ismimi qoruyuram. 
Mən bir qızıl parçasıyam, 
dəyərimi qoruyuram... 
BÖLGƏLƏRDƏN SƏSLƏR-3 
 77 
DİLQƏM ÜMİD DƏDƏLİ 
 
(Dilqəm Vəlirza oğlu NƏSRULLAYEV) 
– 1987-ci ildə Xaçmazın Dədəli kəndində 
doğulub.  
Şeirləri Qubadakı “Gülüstan” Ədəbi Məc-
lisinin “Şəfəq” qəzetində gün üzü görüb. 
Hazırda Xaçmazdakı “Ulduzlar” Ədəbi 
Məclisinin üzvüdür. 
 
 
ATA 
 
Xəstə yatağından qaldır, İlahi, 
ömrümü ömrünə cala atamın. 
Bağışla nə qədər varsa günahı, 
Dərdini-sərini tala atamın... 
 
İzn ver, qopmasın hələ qiyamət, 
tapsın bəndələrin düz istiqamət. 
Aç tövbə qapını, eylə hidayət, 
çevirmə dilini lala atamın! 
 
Batırma dənizdə qayıqlarını, 
Qaçırma torundan balıqlarını, 
Bir müddət söndürmə işıqlarını, 
Yolunda ocaqlar qala atamın! 
 
Ümidim böyükdür, bir gün gələcək, 
o tövbə edəcək, üzüm güləcək. 
Hər bir günahını Rəbbim siləcək, 
batacaq əlləri bala atamın! 
 
BÖLGƏLƏRDƏN SƏSLƏR-3 
 
 78 
QƏZƏL 
 
Xəyalım uçdu bir an keçdi qaranlıq küçədən, 
son ömür pəncərəsin seçdi qaranlıq küçədən. 
 
Susadı cismim o dəm “Huri-Mələk”lərdən alıb, 
          dolu mey badəsini içdi qaranlıq küçədən... 
 
 
Bizi “əl-Haqq” yaradıb qurdu ədalət mizanın, 
      hər adam əkdiyini biçdi qaranlıq küçədən. 
 
Xəyalım seyr edib artıq bunu dərk etdi yəqin, 
     qoca dünya kədəri heçdi qaranlıq küçədən. 
 
Çox adamlar yaşayıb bərzax həyatından, Dilqəm..! 
         və cəhənnəm evinə köçdü qaranlıq küçədən. 
 
 
QƏZƏL 
 
Uca Tanrım, bütün aləmlərə hakim Sənsən, 
həmin aləmlər içində böyük alim Sənsən! 
 
Əzəlindən yaranan canlıların, zərrələrin, 
dilinin təkrarı-zikr etdiyi daim Sənsən! 
 
Sənə ki, təzim edir hər gecə dağlar, daşlar, 
bunu da təsdiq edir ismin “əl-Azim” Sənsən! 
 
Verilən əmrini icra edir hər bir məxluq, 
edən öz varlığına hər şeyi təslim Sənsən. 
 
Belə, Dilqəm, çox öyünmə, sözünün var dəyəri, 
qulusan xəlq edənin dünyada hər kimsən sən... 
BÖLGƏLƏRDƏN SƏSLƏR-3 
 79 
HABİL RZA NUR 
 
(Habil Əlisafa oğlu MUSTAFAYEV) –  
1990-cı ildə Xaçmaz rayonu Ağaşirinoba 
kəndində doğulub. Ədəbiyyata  məktəb illə-
rindən  maraq göstərib. 
Xaçmazdakı “Ulduzlar” ədəbi məclisinin 
üzvüdür. 
 
 
 
SƏN BELƏSƏN 
 
Gör necə zərifsən, necə də safsan, 
yenicə doğulmuş uşaq kimisən. 
Yuxumda nişanlım, şeirdə sözüm, 
xəyalən öpdüyüm dodaq kimisən. 
 
Can verən canımsan, kəsən qılıncım, 
sən mənim imanım, mənim inancım. 
Saçların yorğanım, sinən balıncım, 
qısılıb yatdığım yataq kimisən. 
 
Yazın qaranquşu, qışın sərçəsi, 
dağların kəkliyi, bağın karcası*, 
Tanrının ən gözəl şeir parçası, 
alnıma yazılı varaq kimisən. 
 
Nə fəryad, nə nalə, nə bir ah bilir, 
nə qorxu, nə üsyan, nə günah bilir; 
Ruhum da sevgini səcdəgah bilir, 
ziyarət etdiyim ocaq kimisən. 
                                                 
* karca – alabaxta 
BÖLGƏLƏRDƏN SƏSLƏR-3 
 
 80 
Əlimin qabarı, alnımın təri, 
ömrümün bəzəyi, bəzəyin zəri... 
İlahi sevginin duracaq yeri, 
Tanrının açdığı qucaq kimisən. 
                                 
     08.11.2016 
 
 
BU QIZA BİR ŞEİR YAZIN 
 
Bu qıza bir şeir yazın, 
nə olsun üzünə kirşan,  
qaşına qələm çəkməyib?  
Kim deyə bilər ki, axı,  
bu qızı qələm çəkməyib?  
 
Tanrının da qələmi var,  
bəlkə şeirlər də yazır.  
Bəlkə də, biz xəbərsizik,  
büsbütün bəşərdi bu qız.  
Bəlkə elə yazılmağı  
gözləyən əsərdi bu qız?  
 
Üşüyür əli, ayağı,  
nəfəsi donur bu qızın.  
Gözünün yaşı qaynayır,  
ciyəri yanır bu qızın...  
 
Bu qıza bir şeir yazın,  
bu şeirə nəfəs verin.  
Bu qıza bir şeir yazın,  
yaşamağa həvəs verin.  
 
Qurban olum, elə yazın,  
hər sözündə bir can ola.  
BÖLGƏLƏRDƏN SƏSLƏR-3 
 81 
Şeir elə uzun olsun,  
başı qarışsın şeirə.  
Büsbütün şeircan ola...  
 
Bu qıza bir şeir yazın,  
bu şeirə nəfəs verin.  
Bu qıza bir şeir yazın.  
yaşamağa, həvəs verin.  
                   29.12.2016 
  
AZADLIQ MƏNİMLƏ HƏMYAŞID İMİŞ 
 
Büsbütün güllələr vəfalı ola,  
daha silahları tərk etməyələr.  
Tətiklər o qədər ədalı ola,  
barmaqlar dəyməyə ərk etməyələr.  
 
Nə tabut qalıbsa toz basa... qalsın,  
nə fəryad duyulsun, nə gözlərdə yaş.  
Ot bassın məzarlıq cığırlarını,  
qərənfil satanlar kasıblaşa, kaş!  
 
Daha utanmayım, çəkinməyim heç,  
bu şərəf yolunun, dərdi, kədəri, 
azarı mənimlə həmyaşıd imiş.  
O “20 Yanvar” şəhidlərinin,  
ana göz yaşları, ana ahları 
məzarı, mənimlə həmyaşıd imiş!  
  
BÖLGƏLƏRDƏN SƏSLƏR-3 
 
 82 
DEYƏSƏN,  
           ŞAİRLƏŞİRƏM 
 
Şeirlərdə gəzin məni, 
mən artıq evdə qalmıram.  
Acanda şeir yeyirəm,  
çoxdandı çörək almıram.  
 
 
...İstəsəm şeir geyərəm,  
əllərimdə əlcək olar.  
Bir şeirim ağ köynəyim,  
Biri qara pencək olar.  
 
Şeirlə ətirlənirəm, 
Şeir aparram görüşə...  
Qiyamət işdir bu şeir, 
Vallah, yarıyır çox işə...  
 
Şeirdən çəmən salıram,  
şeirdən çiçək dərirəm.  
Çiçəklərə şeir yazıb,  
sevənlərə göndərirəm.  
 
Görüb alır sevgililər,  
tər ləçək-ləçəkdi şeir.  
Şeir sevən sevgiliyə  
solmayan çiçəkdi şeir.  
 
Beləcə, ömür sürürəm,  
getdikcə, şeirləşirəm...  
O qədər şeir yemişəm,  
deyəsən, şairləşirəm...  
  
BÖLGƏLƏRDƏN SƏSLƏR-3 
 83 
TAPILMAZ 
  
Bilirəm, ömür də sirrdi,  
and olsun, səbrim dəmirdi.  
İçimi qəmim gəmirdi,  
çölümü yeyən tapılmaz.  
 
Bu belə dünyadı, atam,  
mən belə dünyada yadam.  
Hərdən günah edər adam,  
üzünə söyən tapılmaz.  
 
Bu ömür atın çaparsan,  
sənindi – hara aparsan;  
Yolüstü bir dərd taparsan,  
“mənimdi” deyən tapılmaz.  
 
Mən doğulandan beləyəm,  
beşiyəm qəmə, bələyəm.  
Qorxuram, ölüb eləyəm,  
dizinə döyən tapılmaz...  
 
  
QOY AYAQ İZLƏRİM YETİM QALMASIN 
 
Danışma, beləcə baxışaq, yetər, 
bəsimdi, nəfəsin, baxışın dinir.  
Üst başım kirlidi, “kəndçi”yəm, gülüm,  
ürəyim yuxadı, əllərim dəmir...  
 
Əziyyət olmasın, bir azca da gül,  
işıqlar sönəndə gərəyim olar.  
Yaxın dur, nəfəsin hədər olmasın,  
aparım qənd-çayım, çörəyim olar.  
 
BÖLGƏLƏRDƏN SƏSLƏR-3 
 
 84 
Qıymıram, əllərim qabar-qabardı,  
bircə bu arzuma yetib, çatardım...  
İcazə versəydin əlindən tutum – 
evimiz soyuqdu – rahat yatardım...  
 
Al apar ruhumu, canımdan qopar,  
nə canım, nəfəsim, ətim qalmasın.  
Qurbanam, bir dəfə yan-yana gəzək,  
qoy ayaq izlərim yetim qalmasın...  
  
SƏN 
 
Yatmadığım gecələrdə,  
gördüyüm yuxum kimisən.  
Bütün varlığım sən idin,  
olmusan “ah”ım kimi sən... 
 
Sevişir ağ dən başımla,  
nə durmusan, buyur, şumla...  
Sən onsuz da göz yaşımla,  
yetişən toxum kimisən...  
 
Budur mənim sədaqətim,  
elə safdı məhəbbətim;  
Hərdən duam, ibadətim,  
hərdən də ahım kimisən...  
 
Küsürsüzsə, küsün məndən,  
imanımı kəsin məndən;  
Allah inciməsin məndən,  
elə, ruh halım kimisən. 
BÖLGƏLƏRDƏN SƏSLƏR-3 
 85 
VÜSAL YURDOĞLU 
 
(Vüsal Teymur oğlu DADAŞOV) – 
1988-ci ildə Xaçmaz şəhərində doğulub. 
BSU-nun Yaradıcılıq fakültəsinin dinlə-
yicisi olub.  
Şeirləri DGTYB-nin “Səs... Söz... Rəng...” 
toplusunda, həmçinin, bir çox qəzet və 
dərgilərdə, portallarda yayınlanıb.  
 
 
ÖLÜRƏM SƏNİN ÜÇÜN 
 
“Ölmürəm yaşamaq üçün, 
  Ölürəm səndən ötəri” (İ.İLYASLI) 
 
Nə kəndir var, asılım, 
nə də kətil görünür ayağımın altında...  
Bıçaq da yoxdur məndə, saplayım ürəyimə,  
nə kağız var, nə qələm – 
vida məktubu yazıb imza qoyam altında...  
Tapa da bilməyirəm yaşamağın yolunu,  
sınaqdan çıxarmışam hər ölüm üsulunu... 
Məsələn, 
              ölmək üçün,  
bu ay ödəməmişəm qazın, suyun, işığın, 
              internetin pulunu...  
Yaxşı döyülmək üçün  
           söyüb, təhqir etmişəm 
qonşuluqda yaşayan bir harının oğlunu...  
Amma mənim bəxtimə “gəlim-görüm” düşməyib, 
O qədər çalışmışam,  
qismətimə nə düşüb,  
bircə ölüm düşməyib...  
Hər gəncin ürəyində, 
BÖLGƏLƏRDƏN SƏSLƏR-3 
 
 86 
qəlbində var arzusu,  
Bilirsən, nədir indi bu intihar söhbəti?.. – 
“Mən əslində belə də ölürəm yavaş-yavaş.  
Ölümün dad-tamını  
səndən uzaq yaşayıb görürəm yavaş-yavaş...”  
                               deyə-deyə gəlmişəm,  
                               qapının ağzındayam,  
Nə durmusan, tez ol, aç! 
Səni görsəm, bir il də yaşamağa razıyam...  
yəqin, bunu bilirsən... – ölürəm sənin üçün..! 
 
VİDALAŞIRAM 
 
Mən “Əlvida!”- deyirəm,  
deyib vidalaşıram.  
Son dəfə ürəyimi,  
yeyib vidalaşıram.  
 
Ürəyimin yiyəsi,  
sözün varmı deyəsi?  
Ayrılığın meyvəsi  
dəyib... vidalaşıram.  
 
Gedirəm, yola salma,  
qolunu qola salma.  
Məni dillərə salma, 
eyib... vidalaşıram.  
 
Otuz etdim yaşımı,  
unut məni, yaxşımı?  
Bu qismətə başımı  
əyib, vidalaşıram.  
 
 
BÖLGƏLƏRDƏN SƏSLƏR-3 
 87 
Əlin qoyma çiynimə,  
yaram kimi göynəmə.  
Kədərimi əynimə  
geyib vidalaşıram. 
 
ÇIXIRAM 
 
Səndən bir söz almaq üçün,  
yaddaşında qalmaq üçün,  
Gülüm, xoşbəxt olmaq üçün  
dəri-qabıqdan çıxıram.  
 
Budur mənim arzularım,  
tükənməyən intizarım.  
Səni kolundan qoparım, 
çiçəkli bağdan çıxıram.  
 
Ömrüm-günüm daralmamış,  
həsrət çəkib saralmamış.  
Ağ varağım qaralmamış,  
qaranı ağdan çıxıram.  
 
Yox, yolumu azmamışam,  
dosta quyu qazmamışam.  
Düzü əyri yazmamışam,  
çəmənə dağdan çıxıram. 
 
Sağımı sola verirəm,  
nə ola-ola, verirəm.  
Özümü yola verirəm,  
yolumu sağdan çıxıram.  
 
Yıxırsan könül evimi,  
yaman pozursan kefimi,  
BÖLGƏLƏRDƏN SƏSLƏR-3 
 
 88 
Sənə nə var, mən heyfimi  
oğul-uşaqdan çıxıram.  
 
Deyəsən, sözüm qurtarıb,  
görmür ki, gözüm, qurtarıb...  
Özümdə dözüm qurtarıb,  
“dad olacaqdan”... çıxıram. 
 
Yurdoğludan sor halını,  
göy halını, yer halını.  
Yemisən şeirin balını,  
Dərdlənib yağdan çıxıram. 
BÖLGƏLƏRDƏN SƏSLƏR-3 
 89 
XOCALI 
 
 
İSRAİL FƏRHAD – Xocalıda doğulub. 
Bərdədə yaşayır. DGTYB üzvüdür.  
Təfəkkür Universitetinin Filologiya fa-
kültəsini bitirib.  
BSU-nun Yaradıcılıq fakültəsinin dinləyi-
cisi olub. 
  
 
***  
Gözlərin kimi ölümcüldür 
Yerin cazibə qüvvəsi... 
Kəndirdən asılıb,  
körpüdən atılıb,  
gedirik əcəlin çağırış səsinə. 
Bəlkə də ölmürük heç,  
tükənəndə  
             dirəniş gücümüz uduzuruq  
                         Yerin cazibə qüvvəsinə... 
 
 *** 
Səndən sonra, mənə 
“xoşbəxt ol” deyən olanda 
bədbəxtliyimi xatırlayıram. 
Axı, xoşbəxtliyimi  
səninlə xəyal etmişdim... 
Bilirsən, bu təbrik  
oxşayır nəyə? – 
Doğulanda anasını itirən birini 
       doğum günü münasibətilə 
                            təbrik etməyə...  
  
BÖLGƏLƏRDƏN SƏSLƏR-3 
 
 90 
*** 
Üz çevirib getdin məndən... 
Mən üz çevirmədim. 
Ona görə yox ki, 
sən üz çevriləcək adam deyildin. 
Ona görə ki, 
coğrafiya dərslərində 
Yerin kürə şəklində olduğunu 
öyrənmişdim. 
Bilirdim,   
bilirdim ki, üz çevirib getsəm, 
bir gün üz-üzə gələcəyik.  
  
***  
Əsrin təkədədli ilində, 
ayın təkədədli günündə 
        tək doğuldum. 
Sonra tək olmadım: 
qardaşlarım, dostlarım, 
                         sevdiyim qız... 
Öncə qardaşlarım, sonra dostlarım, 
sonra da sevdiyim qız evləndi. 
Yenə  tək qaldım...  
BÖLGƏLƏRDƏN SƏSLƏR-3 
 91 
KƏLBƏCƏR 
 
 
SAMİR ƏHLİMAN 
 
(Samir Əhliman oğlu MUSTAFAYEV) 
– 1990-cı ildə Kəlbəcərin Otaqlı  kən-
dində doğulub. 1997-ci ildə Gəncə şəhə-
rində yerləşən Kəlbəcər rayon 8 saylı orta 
məktəbində, 2002-2007-ci illərdə isə pa-
ralel olaraq, Gəncə şəhər Telman Hacı-
yev ad. Musiqi məktəbinin tar sinfində 
oxuyub. 2009-2013-cü illərdə “Odlar yur-
du” Universitetində  oxuyub.  
 
*** 
Dəyərəmmi mən xətrinə? 
bihuş oldum xoş ətrinə... 
Məni də al öz çətrinə, 
bir gedək getdiyin yerə. 
 
Yoldaş olaq yol uzunu, 
dağdan qaytaraq quzunu. 
Çəməndə çəkim nazını, 
gül-çiçək bitdiyi yerdə. 
 
Yağsa yağış, çaxsa şimşək, 
islansaq da, gəl, görüşək. 
Sevgimizi biz bölüşək, 
arzular yetdiyi yerdə... 
 
Əlim dəysin əllərinə, 
gözüm baxsın gözlərinə... 
Sığal çəkim tellərinə, 
izimiz itdiyi yerdə... 
BÖLGƏLƏRDƏN SƏSLƏR-3 
 
 92 
                           VALEH QOCA 
 
(Valeh Ələddin oğlu QOCAYEV) –1985-ci 
ildə Kəlbəcərin Məmmədsəfi kəndində doğu-
lub. 1993-cü ildə, Ermənistanın öz hava-
darlarının dəstəyi ilə Kəlbəcəri işğalı zamanı 
ailəsi ilə birgə məcburi köçkün salınıb, hazırda 
Bərdənin Qaradağlı kəndində yaşayır. Azər-
baycan Dövlət İqtisad Univerisitetini bitirib. 
2008-ci ildə hərbi xidmətə yollanıb, 2009-cu 
ildə ehtiyata buraxılıb. 2011-ci ildə “Bank 
Respublika” ASC-nin Bərdə filialında işə 
qəbul olunub. Hazırda həmin bankda kredit üzrə aparıcı mütəxəssis 
vəzifəsində çalışır. 
       
APAR MƏNİ 
 
Xəyalına qonaq et,                                                                                                                                                      
röyana apar məni.                                                                                                                                                                               
Kölgənə kölgə eylə,                                                                                                                                                      
hər yana apar məni.                                                                                                                                                 
 
Eşqini selə döndər,                                                                                                                                               
elə, gah belə döndər.                                                                                                                                                
Dalğanı elçi göndər,                                                                                                                                                    
dəryana apar məni.                                                                                                                                                  
 
Bir yer ol, səfalı ol,                                                                                                                                                       
məlhəm ol, şəfalı ol.                                                                                                                                                 
Ölüm tək vəfalı ol,                                                                                                                                                
dünyana apar məni. 
 
BÖLGƏLƏRDƏN SƏSLƏR-3 
 93 
QISQANIM SƏNİ 
 
Dərdlərimi aha döndər,                                                                                                                                                                           
o aha qısqanım səni.                                                                                                                                                                                       
Bir daha təzədən sevim,                                                                                                                                                            
bir daha qısqanım səni,                                                                                                                                                             
 
Vüsalımı dəmlə keçir,                                                                                                                                                    
hicranımı qəmlə keçir;                                                                                                                                                      
Zülmətini mənlə keçir,                                                                                                                                                            
sabaha qısqanım səni.                                                                                                                                                        
 
Dərdlərimə qəzəb eylə,                                                                                                                                                                        
əzabıma əzab eylə...                                                                                                                                                                  
Hər şeydə bir savab eylə,                                                                                                                                                                           
günaha qısqanım səni.                                                                                                                                                                         
 
Gəz ömrümü qarış-qarış,                                                                                                                                                
mənə öyrən, mənə alış...                                                                                                                                                           
Tanrını sevməyə çalış,                                                                                                                                                            
Tanrıya qısqanım səni. 
 
SAXLA 
 
Qovursan qəlbindən, boş qalır yerim,                                                                              
bir də qaytararsan, boş yeri saxla.                                                                                       
Qəlbinin cəhənnəm, cənnət yeri var,                                                                      
mənimçün sevimli, xoş yeri saxla.                                                                                    
 
Vaxt olar tənhalıq səni bürüyər,                                                                             
mənsizlik canını dərdə sürüyər.                                                                                               
Sinənin altında daşlar əriyər,                                                                                   
sinənin üstündə baş yeri saxla.                                                                                         
 
BÖLGƏLƏRDƏN SƏSLƏR-3 
 
 94 
Qayıdıb arzunda bir də yaşaram,                                                                                             
hər şirin sözünə bir söz qoşaram.                                                                                     
Bir gün ürəyində aşıb daşaram,                                                                                      
güllü yanağında yaş yeri saxla.                    
                                                              
Mənsiz can atarsan yaddan qaçmağa,                                                                       
adına bağlanan addan qaçmağa...                                                                                 
Başını götürüb oddan qaçmağa,                                                                                         
bir soyuq, şaxtalı qış yeri saxla.                                                                                               
 
İndi ütməsə də od-ocaq səni,                                                                                     
zaman asta-asta soyacaq səni.                                                                                         
Bir həsrət tabuta qoyacaq səni,                                                                                  
indidən özünə daş yeri saxla... 
 
MƏNİ UNUTDU 
 
O qız, həyatım oldu,                                                                                                                   
O qız, məni unutdu.                                                                                                      
Vaxtsız ömrümə gəldi,                                                                                               
Vaxtsız məni unutdu.                                                                                                        
 
Külüm qaldı odunda,                                                                                                
Fikrim qaldı adında;                                                                                                           
Mənli hər şey yadında,                                                                                                        
Yalnız  məni unutdu.                                                                                                                                                           
 
Kəsildi mənə qənim,                                                                                                                              
Oldu eşqə düşmənim.                                                                                                               
Birdən birə sevənim,                                                                                                                 
Az-az məni unutdu,                                                                                                 
 
Məndən sıxılıb doyub,                                                                                                 
Bəlkə də yada uyub.                                                                                                       
BÖLGƏLƏRDƏN SƏSLƏR-3 
 95 
Payıza qədər soyub,                                                                                                            
Payız məni unutdu...                                                                                                                           
 
O idi, dərd-sərim də,                                                                                                 
Xeyirim də, şərim də...                                                                                                    
Bütün sevənlərim də,                                                                                               
Onsuz məni unutdu... 
 
 
EŞQİM MƏNDƏN BÖYÜKDÜ 
 
Səninlə bir yaranan,                                                                                                             
nağıldı mənim eşqim.                                                                                                 
Anan səni doğanda,                                                                                                   
doğuldu mənim eşqim.                                                                                                            
 
O yarandı, elə sən,                                                                                                                
anadan olan bahar.                                                                                                                   
İndi mənim eşqimin,                                                                                                   
yaşın qədər yaşı var.                                                                                                    
 
Qəlbimdəsən sən indi,                                                                                                    
qəlbim səndən böyükdü.                                                                                                  
Eşqim yaşın qədərdi,                                                                                              
eşqim məndən böyükdü.   
 
 
AVTOBUSDA MƏHƏBBƏT 
 
Gözünü gözümdən çəkmə, sən Allah,                                                                          
Qoyma darıxmağa çatana kimi,                                                                                    
Qoy axsın gözündən o kədər, o ah,                                                                                    
Qoy axsın qəlbimə bitənə kimi. 
                                                                                
BÖLGƏLƏRDƏN SƏSLƏR-3 
 
 96 
Sevdalı bir ürək var hərəmizdə,                                                                                   
Onlar bir atəşli közdədi indi.                                                                                              
Bizim gözlərimiz bir birimizdə,                                                                                
Hamının gözləri bizdədi indi.                                                                                                  
 
Çay təki birləşib burda daşmışıq,                                                                                  
Gücümüz dağları qoparır sanki.                                                                                          
Biz bu avtobusda qoşalaşmışıq,                                                                                      
O bizi bir evə aparır sanki... 
 
HƏKİM QIZ 
 
Hamıya şəfa verdin,                                                                                               
mənə dərd, ay həkim qız.                                                                                                
Dərd verdin, dərman da ver,                                                                                      
qıyma dərdi çəkim, qız.                                                                                                          
 
Geyinib ağ xalatı,                                                                                                               
ömrümə qara saldın.                                                                                                         
Sən necə həkimsən ki,                                                                                           
sağ qəlbə yara saldın? 
                                                                                                
Halımı-əhvalımı,                                                                                                              
yaxşı da, pis də etdin.                                                                                                          
Əllərinlə sağaldıb,                                                                                                  
gözünlə xəstə etdin.                                                                                                
 
Qurtarıb bir bəladan,                                                                                                              
saldın yenə bəlaya.                                                                                                             
Xəstə edib bağladın,                                                                                                   
məni xəstəxanaya.                                                                                                              
 
İndi mənim canımda,                                                                                                         
“Sən” adlı xəstəlik var.                                                                                                               
BÖLGƏLƏRDƏN SƏSLƏR-3 
 97 
Əgər yaxşı həkimsən,                                                                                                            
Məni bu dərddən qurtar... 
 
YERİ VAR 
 
Dərdlərini daşımağa,                                                                                      
saçlarımın dən yeri var.                                                                              
Dağlarını bürüməyə,                                                                                 
göylərimin çən yeri var.                                                                                      
 
Ömür sürmə bir naşı tək,                                                                              
yollarımın lal daşı tək...                                                                                              
Qara gözün ağ yaşı tək,                                                                                       
zülmətimin sən yeri var,                                                                                                
 
Çıx Valehin qəm dağına,                                                                                               
baxma bozuna, ağına.                                                                                               
Sığın sinəmin sağına,                                                                                          
solunda Vətən yeri var... 
 
BÖLGƏLƏRDƏN SƏSLƏR-3 
 
 98 
KÜRDƏMİR 
 
 
ANAR GÜLÜMSOY 
 
(Anar Xanqulu oğlu QULİYEV) –1987-ci 
ildə Kürdəmirin Şilyan kəndində doğulub. 
GDU-nun Filologiya fakültəsini bitirib.  
Müxtəlif mətbu dairələrdə çalışıb. Hazırda 
pedaqoji fəaliyyətlə məşğuldur.  
 
 
 
ÇARMIXA ÇƏKİLƏN EŞQ... 
 
Əllərinə toxunsa uçar, əllərim uçar, 
Sinəmdə döyünməyin, susmağın, coşmağın var; 
və bir də şıltaqlığın.  
Ağrı kimi yaxınsan,  
ürək kimisən, ürəəək...  
 
Daranır, eşqin daranır, aynanın içindəsən, 
buludların üstündə;  
Küləklərin qanadında saçlarımın fərqindəsən,  
külək kimisən, küləəək...  
 
Bu ətirlə, bu saçla danışar, ruhum danışar,  
çimər şehində bir az, sevər. 
Arılar kimi ləçəyinə daraşar;  
Yarpağını öpər heey...  
Ətrindən də ölər eeey...  
çiçək kimisən, çiçəək...  
 
 
BÖLGƏLƏRDƏN SƏSLƏR-3 
 99 
Gecələr cismimdəsən, gündüzlər əlim çatmaz,  
adını pıçıldasam yanar, dodağım yanar.  
Bir addımlıq yolun var, min il getsəm çatmaram.  
Sehirim, sirrim gəl eey... 
Pıçıltın, nəfəsintək heyif, yaxın deyilsən,  
mələk kimisən, mələəək...  
 
Ayı bölər həsrətin, keçər, dəryadan keçər,  
çarmıxa çəkilən eşq kiçildikcə böyüyər…  
Gülər dar ağacında soyulduqca bu adam,  
ağaclar oxuyar, daşlar oxuyar.  
Çiynimdə çiçəklər, başımda quşlar oxuyar: hu-hu-hu...  
Qovuşmağa qoymazsan,  
sən Tanrıyla ruhumun arasındakı yolsan,  
fələk kimisən, fələəək... 
 
 
QURD BALASI 
 
Tanrı tanıyır bu Türkü, 
Türk olubdur birlik görkü, ərlik görkü.  
Mənə göstərmə tülkünü,  
gözlərindən bəlli olur  Qurd balası,  
gözlərindən! 
 
O başından bu başına 
Qucaq açar yurd daşına,  
Qanın tökər hər daşına, 
Canın verər öz yurduna yurd balası! 
 
Bu körpünü babam tikib,  
Keçməliyəm mən də… 
Keçib  
Arazından içməliyəm.  
BÖLGƏLƏRDƏN SƏSLƏR-3 
 
 100 
Kimdi mənə ögey deyən?  
Axı, namərd ola bilməz mərd balası! 
 
İçimizdən düyün düşdük,  
Türk deyərək öyünmüşdük.  
Niyə belə bölünmüşük,  
pərən-pərən, eldən dönük? 
Bilirsənmi baban kimdir,  
ay Dədə Qorqud balası?!  
 
Bəhrəsiylə kök öyünə,  
budaq baxa kötüyünə...  
Dərdimizi kökləməyə gətir  
Türkün qopuzunu 
             gətir görək, dərd balası!  
Qurd balası! 
BÖLGƏLƏRDƏN SƏSLƏR-3 
 101 
QAZAX 
 
 
Mahmud MƏSMALI 
 
(Mahmud Məsmalı oğlu MƏMMƏDOV) 
–1997-ci il iyunun 15-ində Qazağın As-
lanbəyli kəndində doğulub. Yaradıcılğa er-
kən yaşlarında başlayıb. Aslanbəyli kənd 
orta məktəbini bitirib. Hazırda Bakı  Dövlət 
Univerisitetinin Qazax filalında oxuyur. 
Şeirləri tez-tez dövrü mətbuatda dərc olu-
nur. AYB-nin nəzdində fəaliyyət göstərən 
Gənc Ədiblər Məktəbinin dinləyicisidir. 
 
GÜN GƏLƏR 
 
Bilmirəm yuxudurmu, 
İlahi, bu gördüyüm? 
Vurulmuş həyatıma, 
bir açılmaz kor düyün... 
 
Şad xəbər gözləyirəm, 
xəbər verməz qarğalar; 
Qara pişiklər keçər 
taleyimə qarğıyar... 
 
Yağan yağış üstümə, 
vaxtsız kədər çiləyər; 
Qəfil çaxan şimşəklər, 
yaramı “çimdikləyər”... 
 
İzləyir addım-addım, 
arxamdadır kölgələr... 
BÖLGƏLƏRDƏN SƏSLƏR-3 
 
 102 
İşıqlanacaq, əlbət, 
kölgələrim  
              gün gələr... 
 
  
ZAMANI EDAM EDƏK 
 
İp asıb buludlardan, 
zamanı edam edək; 
Xoşbəxtlik adlı yolla, 
əl-ələ birgə gedək... 
 
Günəşin alovundan 
isinsin qəlblərimiz. 
Şaxtada buz bağlasın 
dərdimiz, qəmlərimiz. 
 
Qoşulub durnalara, 
gəl, gedək uzaqlara. 
Birlikdə layla deyək, 
balaca uşaqlara.  
 
 
BU GECƏ 
 
Özündə ol bu gecə, 
qonaq olma özgələrə. 
Özü gələ bilməyənlər  
girməsinlər  
                 yuxuna. 
 
Yaxına buraxma  
üzsüz 
        xəyalları; 
BÖLGƏLƏRDƏN SƏSLƏR-3 
 103 
Heç halı dəyişməyən  
                            ümidlərinə 
       təsəlli ver; 
Kəs əlini  
           kirpiyindən sallanan 
buludların, 
qulağından divarlara mismarla 
                                  bəlkələri. 
Ləkələrini təmizlə  
                 tozlu 
                         gecələrin. 
Küçələrində gəz  
                     parıldayan 
                       ürəklərin. 
Dinlə  
      küləklərin nəğməsini bu gecə.. 
Özündə ol, özündə ol, bu gecə... 
 
 
QORXULARIM ARTIR 
 
Qara gecələrdə,  
         qara düşüncələr, 
                 qucaqlayır beynimi, 
deyinir qəlbim döyünə-döyünə. 
Öyünə-öyünə xəyallar gəlir üstümə, 
                            tüstülənir ümidlər, 
Söndürməyə qalmayıbdı  
                      bircə qram 
                                       göz yaşı. 
Köz daşıyır cəhənnəmdən ömrümə, 
                  iblisə uymuş yuxalarım. 
Qorxularım artır, 
hər sabah  
BÖLGƏLƏRDƏN SƏSLƏR-3 
 
 104 
       pəncərəmdən Günəş 
                                      boylanmasa, 
                                      boyanmasa dünyam... 
 
 
ƏZABLARLA QİDALANIR GECƏLƏR 
 
Göz yaşının kölgəsində gizlənən, 
yuxusuzluq qorxaqlıqdan yaranır. 
Xəyalları ayaq altda tapdanan, 
insanlara qadağalar yaramır. 
 
Əzablarla qidalanır gecələr, 
saat beyni işğal edir dayanmır... 
Düşüncələr gündüzləri ac qalır, 
gecələri vəhşilikdən doyammır... 
 
Gecələrin qara bayquş səsindən, 
bezən varsa, “Tanrım, səbr ver!” desin. 
Gecələri mışıl-mışıl yatanlar, 
öz qəlbini qəlbsizlərə verməsin... 
 
 
HƏMİŞƏ SEVƏCƏYƏM 
 
Bir eşqin tarixçəsi 
bu gündən yazılacaq. 
Səninlə var olacam, 
hər günüm yaz olacaq. 
 
Alacağm nəfəs sənlə, 
üst-başım sən qoxacaq. 
Söz: daha bundan sonra, 
qəm, kədər yox olacaq. 
BÖLGƏLƏRDƏN SƏSLƏR-3 
 105 
 
Başımı qaşımağa 
heç vaxtım olmayacaq. 
Dodağında təbəssüm, 
xoşbəxtlik solmayacaq. 
 
... 
 
Sənli, mənli romanın, 
adını dəyişəcəm. 
İkicə söz bəs eylər: 
həmişə sevəcəyəm..! 
BÖLGƏLƏRDƏN SƏSLƏR-3 
 
 106 
MƏNSUR HƏSƏNZADƏ – 1981-ci 
ildə Qazax rayonun Çaylı kəndində do-
ğulub. Orta məktəbi doğulduğu kənddə 
bitirb.  
1998-2002-ci illərdə Azərbaycan Döv-
lət İqtisad Universitetində ali təhsil 
alıb. 
 
 
*** 
Dedilər, saf eşqi “axtaran tapar”, 
ha gəzdim, dolandım, bil, tapammadım. 
Ömür təqviminə nəzər yetirdim, 
bu ildən əzablı il tapammadım. 
 
Üzüm abır bulub, ar alan andan, 
gələn zülmət oldu, aralanan dan... 
Əllərin əlimdən aralanandan, 
ovcuma sıxmağa əl tapammadım. 
 
Ürəyin, başın da dilini bildim, 
ağacın, daşın da dilini bildim; 
Qurdun da, quşun da dilini bildim, 
çox heyif... səninlə dil tapammadım. 
 
Doydum qaralardan, ağları gəzdim, 
xəyalda qurduğum çağları gəzdim... 
Sinəmə çəkdiyin dağları “gəzdim”, 
sənə bircə dəstə gül tapammadım. 
 
BÖLGƏLƏRDƏN SƏSLƏR-3 
 107 
*** 
Demirəm bu eşqlə yaşamışıq biz, 
qumru sədaqəti, qu məhəbbəti... 
Elə ləkələdin “uff” da demədin, 
indi göz yaşınla yu məhəbbəti! 
 
Günbəgün ovulub ovxalanırsan, 
başqa bir ürəkdə yuxalanırsan; 
Hər gün ürəyimdən buxarlanırsan, 
sənin məhəbbətin su məhəbbəti... 
 
Bəlkə də sevməyə olmadı vaxtın, 
bir yandan dolunca beş yerdən axdın; 
Axır ki, hər şeyi başıma qaxdın, 
burnumdan gətirdin bu məhəbbəti! 
 
 
 
 
 
 
 
 
BÖLGƏLƏRDƏN SƏSLƏR-3 
 
 108 
QƏBƏLƏ 
 
 
QOŞQAR QARAÇAYLI – 1986-cı ildə Qə-
bələ rayonunun Dizaxlı kəndində doğulub. Şeir-
ləri “Ədəbiyyat qəzeti”, “Kaspi”, “Ulduz” və 
DGTYB-nin “Səs... Söz... Rəng...” toplusunda 
çap edilib.  
DGTYB-nin üzvüdür. 
  
 
 
SEVGİ YAĞIŞI 
 
Tənhalaşıb dərdə, qəmə batmayın, 
özünüzü oda, közə atmayın; 
Bu yağan yağışa çətir tutmayın, 
bu yağan yağışda sevgi ətri var... 
 
Dərbəndə, Təbrizə, Laçına yağsın, 
Göyçəyə, Murova, Xaçına yağsın; 
Açın, ovcunuzun içinə yağsın, 
bu yağan yağışda sevgi ətri var... 
 
Qızıl gözəllikdi, dürr gözəllikdi, 
varsa gözəllikdə sirr, gözəllikdi; 
Hər düşən damcısı bir gözəllikdi, 
bu yağan yağışda sevgi ətri var... 
 
Nə hava dəyişsin, nə Günəş çıxsın, 
nə zaman tələssin, nə ömür axsın; 
Yağsın səhərədək, kaş elə yağsın... 
bu yağan yağışda sevgi ətri var... 
  
   
BÖLGƏLƏRDƏN SƏSLƏR-3 
 109 
*** 
Niyə yaşayıram, niyə ölmürəm? 
getmisən, mən çıxıb evə gəlmirəm; 
Bilirsən, bilmirsən, hələ bilmirəm, 
ürəyim sən gedən qatarda qalıb... 
 
Qırılıb qollarım, sınıb qollarım, 
donub əl-ayağım, donub qollarım; 
Dəmir yollarına dönüb qollarım, 
ürəyim sən gedən qatarda qalıb... 
 
Axırdı göz yaşım, qurutdum axır, 
özümü bir azca ovutdum axır, 
Niyə ürəyimi unutdum axı? – 
ürəyim sən gedən qatarda qalıb... 
 
Bu sevgi çıxacaq mənim axrıma, 
sevincim ağrıma, qəmim ağrıma... 
Neyləyim, gəlmədi dəli ağlıma... – 
ürəyim sən gedən qatarda qalıb... 
  
 *** 
Xatirə dəftəri düşüb əlimə, 
bir vaxtlar xətrinə dəydiyim qızın. 
Özündən xəbərsiz düşüb eşqinə, 
ürəkdən bəyənib sevdiyim qızın... 
 
Xatirə dəftəri düşüb əlimə, 
üşüyür əlimdə donur əllərim... 
Hanı o qız hanı, qaytar, İlahi, 
qaytar... xatirələr damır əllərim... 
 
Açıb oxumağa ürəyim gəlmir, 
qorxuram içindən o qız boylanar; 
 
BÖLGƏLƏRDƏN SƏSLƏR-3 
 
 110 
Danışmaz bircə söz, deməz bircə söz, 
baxar gözlərimə yalqız boylanar... 
 
Əsər əl-ayağım, dolar gözlərim, 
düşərəm tilsimə çıxa bilmərəm. 
Saralmış məktublar düşər içindən, 
oturub baxaram, yığa bilmərəm... 
 
Baxaram eləcə dili lal kimi, 
baxaram gözləri kor kimi elə... 
Neçə il keçmişə qaytarar məni, 
ruhumla, canımla, nəfəsim ilə... 
 
Düşər xatirimə əzizləyərəm, 
axı sevgisini sevən unutmaz.. 
Yığıb nömrəsini zəng eləyərəm, 
heyf nömrəsinə daha zəng çatmaz... 
 
Düşünə-düşünə elə qalaram, 
Gözləri yollarda qulağı səsdə, 
O qıza bir dəstə çiçək yığaram, 
Aparıb düzərəm yolları üstə. 
 
Sonra da dönərəm tənha evimə, 
tənha otağıma qayıdaram mən. 
Oturub yazaram təzə bir şeir, 
sevgidən, sevgidən, yənə sevgidən... 
BÖLGƏLƏRDƏN SƏSLƏR-3 
 111 
QUBA 
 
 
 
FİRƏNGİZ SABİRQIZI – 1982-ci ildə Quba 
rayonunun Alpan kəndində doğulub.  
AYB-nin üzvüdür.  
İki şeir kitabı gün üzü görüb. 
 
*** 
Gözündə nəğmələri, 
nota düzüb kipriyin. 
Elə bil mirvarini, 
sapa düzüb kipriyin. 
 
Hörüklərin tar simi, 
dartılıb bəmə düşüb. 
Dodaqların allanıb, 
elə bil dəmə düşüb. 
 
Dırnaqların mizrabdır, 
barmaqlarında dinən... 
Sən bütöv bir şeirsən, 
göyün üzündən gələn... 
 
*** 
Payız günəşinə isinmək olmur, 
süzülsə başından ayağınadək... 
Sən hara getsən də sevəcəm səni, 
saçından o köhnə darağınadək. 
 
Əllərim göynəyir qara telində – 
gecənin üzünə yağışlar yağır.  
 
BÖLGƏLƏRDƏN SƏSLƏR-3 
 
 112 
Elə susamışam sənin qoxunçün, 
öpərəm gözündən dodağınadək. 
 
Baxarsan, bir ayrı adam görərsən, 
görərsən alnına qırışlar düşüb. 
Özün öz səsinə ağı deyərsən, 
dilindən yol gedər qulağınadək. 
 
*** 
Qara buludların üstü qardımı, 
Tanrının əl çatmaz ətəklərində... 
Mən də bir arının sınıq qoluyam, 
bu şirin dünyanın pətəklərində. 
 
Kəsib ayağımı buxovu açım, 
sənə qəlbim gəlir, yoluna su səp... 
Gözündən ox dəyib sinəm deşilib, 
sən Allah, gözünə bir ayrı rəng çək... 
 
Damır damım kimi saçımdan yağış, 
asır taleyimi tavanım üstə... 
Qoparıb getmisən barmaqlarımı, 
yüyürə bilmirəm dabanım üstə. 
 
BÖLGƏLƏRDƏN SƏSLƏR-3 
 113 
NAMİK XINALIQLI 
 
(Namik Afəddin oğlu ƏHMƏDOV) – Qu-
banın Xınalıq kəndində doğulub. Şeirləri 
Qubada çıxan qəzetlərdə və bir neçə ədəbi 
topluda dərc olunub, kitabı gün üzü görüb. 
Hazırda Xınalıq kəndində yaşayır.  
 
 
 
*** 
Sən ana qucağısan 
Sən ata ocağısan! 
Sən bir sülh bayrağısan 
Cismim ruh alıb səndən! 
Vətən, ay Vətən..! 
 
Ey, qardaşlıq məbədi, 
Qoru sən bu neməti! 
Azadlığın əbədi 
Güc alıbdır göylərdən! 
Vətən, ay Vətən..! 
 
Dərbənd öz xan sarayın, 
Təbriz bir həsrət payın! 
Qarabağ dərd harayın, 
Bu həsrət bitmir nədən? 
Vətən, Vətən, ay Vətən! 
 
Şahdağ, Savalan, Qoşqar, 
həm fərəhdi, həm vüqar; 
Hər kim Qafqaza baxar, 
deyər ki, seçilmirsən 
bir İlahi qəsirdən, 
Vətən, Vətən, ay Vətən! 
BÖLGƏLƏRDƏN SƏSLƏR-3 
 
 114 
 
Seyr edib ləpələri 
salamladım Xəzəri; 
Tanrının şah əsəri 
Yarandın cənnətə tən! 
Vətən, ay Vətən..! 
 
Araza bax, Kürə bax 
gül Muğana, Milə bax; 
Torpaqdakı sirrə bax, 
Qızıl yetişir lildən..! 
Vətən, ay Vətən..! 
 
Uca məqam adın var 
Hərarətin, odun var! 
Gəlir sənə salamlar 
Uzaq-uzaq ellərdən, 
Vətən, ay Vətən..! 
 
Qoy sönməsin ocağın, 
heç enməsin bayrağın! 
Gəlsin səsin-sorağın 
necə necə əsrdən. 
Vətən, Vətən, ay Vətən! 
 
*** 
Bələnmişəm sevgisinə mən yaman, 
Həm sevənəm, həm deyənəm, həm yazan. 
Həm aşiqəm, həm şairəm, həm ozan, 
Dədə Şəmşir, Ələsgərəm, Alıyam, 
Bu vətənə, bu torpağa bağlıyam! 
 
Şair kimi seyr edəndən cahanı 
Öncə anam verdi xeyir-duanı! 
BÖLGƏLƏRDƏN SƏSLƏR-3 
 115 
Qarış-qarış gəzdim bu yurd-yuvanı, 
Şəhərli-kəndçiyəm, aran-dağlıyam, 
Bu vətənə, bu torpağa bağlıyam! 
 
Bayrağıdır son anımda kəfənim, 
Gecə-gündüz hilalını öpərim! 
Hər acına göz yaşımı səpərim, 
Qarabağ dərdindən sinə dağlıyam, 
Bu vətənə, bu torpağa bağlıyam! 
 
Xəzərinə baxdım bir ayna kimi, 
Himnini əzbərlədim layla kimi; 
düz Xan Arazın o tayına kimi, 
bir yerli, bir elli, bir torpaqlıyam! 
Bir vətənə, bir bayrağa bağlıyam! 
 
Borçalım da, Dərbəndim də mənimdir, 
Şuşa, Laçın, Xankəndim də mənimdir! 
Təbrizim də, Səhəndim də mənimdir, 
Savalanlı, Qoşqar və Şahdağlıyam! 
Bu vətənə, bu dağlara bağlıyam! 
 
*** 
Yolumun üstünə çıxandan bəri 
baxışı canımı sıxandan bəri, 
Qəlbimi yandırıb-yaxandan bəri 
mənim o gözəldən xoşum gəlirdi. 
 
Kəlməsi şəkərdi, özü utancaq, 
yerindəydi abır-həya, qanacaq; 
Bəlkə bəyənmirdi çoxu da, ancaq, 
mənim o gözəldən xoşum gəlirdi. 
 
 
BÖLGƏLƏRDƏN SƏSLƏR-3 
 
 116 
Xəyalən göylərdən enmirdim ki, mən, 
üz-üzə gələndə dinmirdim ki, mən; 
“Sevgi nədir?” – düzü bilmirdim ki, mən, 
mənim o gözəldən xoşum gəlirdi. 
 
Qəlbimdən gələn bu fəryada, səsə, 
bircə dəfə qulaq asmadım nəsə, 
Saxladım gizlicə, demədim heç kəsə 
mənim o gözəldən xoşum gəlirdi. 
 
Açmadım bu sirri mən ürəyi daş, 
o gəlin köçürdü gözlərində yaş... 
Bax, onda düşündüm, biləydi kaş, 
mənim o gözəldən xoşum gəlirdi... 
 
Eh, itdi o illər dumanda, çəndə, 
indi də o qızdan söhbət düşəndə, 
Kövrələ-kövrələ deyirəm bəzən: 
- mənim o gözəldən xoşum gəlirdi... 
 
*** 
Axşam Günəş batanda 
mən səni soruşuram. 
Səhər Günəş doğanda 
mən səni soruşuram. 
 
Açılan gündüzlərdən, 
kənddə bütün qızlardan, 
Gecələr ulduzlardan 
mən səni soruşuram. 
 
Çəməndə çiçəklərdən, 
mehlərdən, küləklərdən, 
 
BÖLGƏLƏRDƏN SƏSLƏR-3 
 117 
Yuxuda mələklərdən 
mən səni soruşuram. 
 
Öz-özümdən qaçıram 
çay keçib, dağ aşıram… 
Hər kimlə qarşlaşıram 
mən səni soruşuram. 
 
 
Gəzirəm dəli sayaq, 
hara basıram ayaq, 
Bil ki, hamıdan qabaq, 
mən səni soruşuram. 
 
Söhbət açma dözümdən, 
bu söz düşüb gözümdən… 
Hər gün, hər gün özümdən, 
mən səni soruşuram… 
 
Məni heç anmasan da, 
yadına salmasan da, 
Arayıb sormasan da, 
mən səni soruşuram. 
Mən səni soruşuram… 
BÖLGƏLƏRDƏN SƏSLƏR-3 
 
 118 
QUBADLI 
 
 
Arzu HÜSEYN –1988-ci ildə 
Qubadlı rayon Həkəri kəndində 
doğulub.  
Bakı Sənaye Pedoqoji Texnikumu-
nun İbtidai təhsil fakultəsini biti-
rib. 2014-cü ildə AYB-yə  üzv  
olub və Azərbaycan Prezidenti Tə-
qaüd Fondunun  təqaüdünə layiq 
görülüb.   
“Sonu əlvida” adlı kitabı gün üzü 
görüb.  
 
 
*** 
Hissə-hissə unutdum, 
Hər gün biraz unutdum. 
O qədər ağladım ki, 
Gözlərimi qurutdum. 
Səni belə unutdum... 
Bənzərini görəndə, 
Çabaladın sinəmdə. 
Hər gün sənsiz öləndə, 
Zülmətə çıraq tutdum, 
Səni belə unutdum. 
Telefonum susanda, 
Rəsmlərin masamda, 
Gəlib ovutmasan da, 
Öz-özümü ovutdum. 
Səni belə unutdum. 
Süründüm dizin-dizin, 
Dörd tərəf səsin, sözün. 
BÖLGƏLƏRDƏN SƏSLƏR-3 
 119 
Axır dözməyib özün, 
Unutdurdun, yarıtdın. 
Səni belə unutdum... 
 
*** 
O, mənimçün köhnəlməyən bir nəğmədi, 
Hey dinlərəm aram-aram. 
Mən onunçün kim idim, heç bilinmədi, 
Fəqət, yenə xatırlaram. 
O, mənimçün səma boyda bir səadət, 
Havası dərdimə dərman. 
Mən onunçün unutduğu bir qəbahət, 
Unutsa da, unutmaram. 
O, mənimçün dağ döşündə bir lalədir, 
Qıyıb dərə bilmədiyim. 
Bir gün belə geri dönmək istəmədi, 
Dayanmadan gözlədiyim... 
 
 
 
BÖLGƏLƏRDƏN SƏSLƏR-3 
 
 120 
LAÇIN 
 
XƏLƏF AZƏR 
 
(Xələf İbrahim oğlu XƏLƏFOV) –1990 -cı ildə 
Laçın rayonunun Qorçu kəndində doğulub. 2009-
cu ildə Şəki şəhər 19 saylı orta məktəbi bitirib. 
2009-2011-ci illərdə həqiqi hərbi xidmətdə olub. 
2013-cü ildə, “Deyilməyən söz” adlı şeirlər kita-
bı gün üzü görüb.  
 
DİLƏ SƏN 
 
Çox ağlamaq insan ömrün azaldır, 
nə deyim ki, bircə dəfə güləsən? 
Günəş olub parlayasan hər səhər, 
dost olasan hər çiçəyə, gülə sən. 
 
Ömür keçə, yenə dönə o günlər, 
xoşbəxt aya, günə dönə o günlər; 
Mən sevdiyim sənə dönə, o günlər, 
sən sən olub, bizə qonaq gələsən. 
 
Arzun oldum, çin olmadım, bağışla, 
saçlarında dən olmadım, bağışla; 
Mən də sənsiz mən olmadım, bağışla, 
nə çəkirəm?  
                    Kaş ki, özün biləsən... 
 
Daha gecdi, at adımı dilindən, 
ocaq sönüb, nə gəzirsən külündən? 
Çalış mənim izlərimi əlindən, 
nəfəsimi dodağından siləsən. 
 
 
BÖLGƏLƏRDƏN SƏSLƏR-3 
 121 
Toza çıxdı, hansı dağı ələdim, 
qismətimi göy əskiyə bələdim. 
Sənə ömür, xoş arzular dilədim, 
gəl mənə də bir xoş ölüm dilə sən! 
 
 
AYRILIQ 
 
Ayrılıq nə yaman çətin olurmuş, 
budaqdan inciyən quş barışaydı. 
Küskün xəyalların, qəmli günlərin, 
basıb ürəyinə daş, barışaydı. 
 
Gecikmiş yolçudan, qonaqdan küsən, 
şaxtadan bezikən, sazaqdan küsən. 
Kirpikdən od alıb, yanaqdan küsən, 
gözlərdən süzülən yaş, barışaydı. 
 
Bir ömrü yolundan saxlayıb gedən, 
Ümidin  qapısın bağlayıb gedən... 
Ruhuma yas tutub ağlayıb gedən, 
kaş geri dönəydi, kaş, barışaydı... 
 
 
 
 
 
 
BÖLGƏLƏRDƏN SƏSLƏR-3 
 
 122 
LERİK 
 
 
İLTİMAS SƏMİMİ 
 
(İltimas İltifat oğlu SƏMİYEV) – 1987-cil 
ildə Lerik rayonunda doğulub. DGTYB-nin üz-
vüdür; BSU Yradcılıq fakultəsının dinləyicisi 
olub. 
 
KÖHNƏ ŞƏHƏR 
 
Köhnə şəhər, 
binaları daş-daş tökülmüş, 
səliqəsiz-səhmansız, 
üst-başından toz tökülən, 
küçə-küçə dolaşan kimsəsiz qoca kimi... 
Hamı səndən gen gəzir, 
Köhnə şəhər... 
Canındadır əsrlərin, 
qalaq-qalaq ağrıları... 
Savaşların barıt qoxusu, 
topların gur səsi. 
İnsanların ərşə çıxan fəryadı, 
Zaman-zaman yağmalandın, 
yandırdılar,  
      burum-burum qalxdı tüstün. 
Dəniz-dəniz çalxalandın, 
    gah zülmətə qərq oldun 
    gah bələndin işığa, 
Köhnə şəhər. 
Sən də, bir vaxt,  
                  vuran qəlbi, görən gözü valeh edən, 
      sevənlərin görüşdüyü, 
BÖLGƏLƏRDƏN SƏSLƏR-3 
 123 
      parkları göz oxşayan,  
           küçələri tər-təmiz, 
           gözəl şəhər olmusan, 
Köhnə şəhər! 
İndi uçuq binalarda insanları 
              qorxudan qara ruhlar dolaşır; 
divarların daş-daş ulayır, 
üzərində ölüm bayrağı dalğalandıqca... 
küçələrin ölüm himni oxuyur, 
Köhnə şəhər. 
Qorxuram ki, birgün havaya dönə, 
                       ya suya çevriləsən, 
                       ya da, qara gecəyə... 
İnsalar da havalana, 
   su içində susuz qala… 
   və… gecələr itirə öz gecəliyni, 
Köhnə şəhər... 
Sən də, bir vaxt,  
                  vuran qəlbi, görən gözü valeh edən, 
      sevənlərin görüşdüyü, 
      parkları göz oxşayan,  
           küçələri tər-təmiz, 
           gözəl şəhər olmusan... 
27 fevral 2017 
 
 
BÖLGƏLƏRDƏN SƏSLƏR-3 
 
 124 
BİR AZ UZAQDA DUR,  
GENDƏN BAX MƏNƏ 
 
Bir az uzaqda dur, gendən bax mənə, 
bax, dağa, dənizə baxdığın kimi. 
Nəhəng ümmanların dalğasıyam mən, 
yağ sən də, hər zaman yağdığın kimi… 
 
Qəlbində arzuya, istəyə dönüm, 
bir də tənhalığı duymayasan sən. 
Üzündə təbəssüm dayanıb belə, 
mən sənə baxan tək, baxasan gendən. 
 
Üzü gün doğana baxasan belə, 
Baharda güllərə baxdığın kimi. 
Əngin səmalara, sonsuz göylərə, 
Uzadım dost kimi, mən də əlimi. 
 
Sirdaşın ulduzlar, həmdəmin Günəş, 
Yeriyib getdiyin yollar sevinsin. 
Duyduqca duyğulu nəğmələr kimi, 
O şirin sözlərin, ilıq nəfəsin. 
 
Yaxınlar uzaqdır, uzaqlar yaxın, 
Doğmadır könlümə bu duyğu, bu hiss. 
Qəlbimə ən doğma, ən əziz insan, 
Ötüşsün illər də səssiz –səmirsiz. 
 
Bir az uzaqda dur, dediyim kimi, 
Can atma dənizə, çağlayır dəniz, 
Hər damla dağ boyda dalğaya dönüb, 
Dəniz qorxuludur, sənsə səbirsiz. 
 
 
BÖLGƏLƏRDƏN SƏSLƏR-3 
 125 
Bir az uzaqda dur, dəniz qorxulu, 
Dənizin qoynunda nəhəng bir gəmi. 
Uzaqdan-uzağa görünür bu dəm, 
Pələngin ağzında bir şikar kimi. 
 
Bir az uzaqda dur, gendən bax mənə, 
Bax, dağa, dənizə baxdığın kimi. 
Nəhəng ümmanların dalğasıyam mən, 
Yağ sən də, hər zaman yağdığın kimi. 
13 fevral 2017 
 
BU DÜNYANIN YADDAŞINDA 
 
Daha heç nə, 
Əyilə –əyilə, 
Keç, bu buludların altından. 
Qoy buludların yuxusu qarışmasın. 
Bilirsənmi, bizə sarı uzanan 
Bütün yollar, 
Bizdən başlanır. 
Zaman yolu, 
Güman yolu. 
Saysam bitməz. 
Bir yolda var, 
O yol bizik, bu dünyanın yaddaşında... 
22 yanvar 2017 
 
*** 
Bəlkə, göy üzünə oxuduğun 
Duaları Tanrı eşitmir. 
Daha oxuma. 
Bir az göy üzü, 
Bir az yer, 
Bir az da biz dincələk. 
BÖLGƏLƏRDƏN SƏSLƏR-3 
 
 126 
Günlər an-an, saat-saat səssiz keçsin, 
Bəlkə, sükut Tanrıya ən gözəl duadır, 
Sükutumuzu eşidə Tanrı. 
29 yanvar 2017 
 
*** 
Günəşin ətəyində, 
Kölgə aradım. 
Kölgənin ətəyində Günəşi... 
Keçdim ulduzların arasından, 
Ulduzlarla yoldaş oldum. 
Marsla görüşdüm, 
Sıxdı əlimi, 
Sonra endim. 
Buludların arasında, 
İtirdim Günəşi 
Tanrı bilər, indi mən hardayam. 
30 yanvar 2017 
      
*** 
Ayrılan an, 
Gözlərindən bir damla yaş da axmadı. 
Baxdı üzümə, 
Baxa-baxa addım-addım aralandıq. 
Ayrıldığımız yer hər ikimizə mayak kimi, 
Biz isə, dənizdə fırtınalarla çarpışan gəmi. 
O gözdən itənəcən, 
Mən kədər dolu min il ömür yaşadım, 
Çiynimdə dünya boyda ağrılar... 
Hara getdiyimi bilmədən ümidsiz, 
Gümansız yeridim. 
                              31 yanvar 2017 
BÖLGƏLƏRDƏN SƏSLƏR-3 
 127 
 
 
 
MƏLİK CAHAN – 1995-ci ildə Lerik rayonu 
Kiravud kəndində doğulub.  
2013-cü ildən ADPU-nun Coğrafiya fakültəsinin 
tələbəsidir.  
 
 
 
SƏN DƏ VUR! 
 
Neçə doğma məzarı var ürəyimdə 
baş daşları – daş ürəyim. 
Neçə nəfər öldürmüşəm səndən sonra, 
nə biləsən? 
Sonra, sonra anladım ki,  
                             biz hamımız  
                             bir az qatil, 
                             birazca da mürdəşirik. 
Sonra, sonra anladım ki, 
             unutmağın inkarı yox 
“unutmaram” – dediyimiz şeyləri də unudarıq. 
Gözlərinə and olsun ki, 
hər yoxluğa öyrəşərik... 
 
Deyirsən ki, daş ürəyəm... 
Mən beləyəm..! 
Nə etməli? 
Ürəyimdə sevdiyimin heykəli var – 
                                        yəni sənin. 
Cəsarətin varsa hələ, gözlərimin içinə bax, 
gözlərimdən içimə bax: sökük-sökük... 
Bu söküntü bir qadının əl işidir – 
                                    yəni sənin. 
BÖLGƏLƏRDƏN SƏSLƏR-3 
 
 128 
 
Xatirəylə ovunmaq da asan olmur, 
ürək vurur, həyat vurmur... 
Səndən sonra xatirələr  
             sol yanımda topalaşır. 
İndi böyük uçurum var aramızda, 
uçurum var ortasında yolumuzun... 
Yollar uzun... 
Eşq belədir: məsafələr böyüdükcə  
                    həsrət özü ölməz olur. 
 
Bir məsəl var, 
         deyirlər ki,  
         “gözdən iraq könüldən də iraq olur”, 
bu səbəbdən bundan sonra 
gözlərimdən uzaqda dur! 
Yoxluğunu həzm edərəm,  
                         mənə görə üzülməynən, 
mən belə də yaşayaram necə olsa; 
yıxılana balta vuran çox olarmış, 
              di, vurursan, sən də vur...
BÖLGƏLƏRDƏN SƏSLƏR-3 
 129 
LƏNKƏRAN 
 
ELVİR NADİR 
 
(Elvir Nadir oğlu AXUNDOV) –  
1987-ci ildə Lənkəranda doğulub. “Şəfəq” 
və “Pirsultan” jurnalında, DGTYB-nin 
nəşr etdirdiyi toplularda  şeirləri işıq üzü 
görüb.  
 
 
SÜKUT 
 
Nə tez ürəyindən daş asıldı, daş, 
Gedəsi bir yerim yoxdu - deyirdin. 
Payıza nə vardı, gözləyəydin kaş, 
Hələ ayrılığın vaxtı deyildi... 
 
İndi sən hardasa susursan, olsun, 
Səsin heç olmasa duyulmur hərdən... 
Nə deyə bilərəm, qoy unudulsun, 
Qoy yaxan qurtulsun xatirələrdən. 
 
Hələ ki, sükuta arxalanırsan, 
Bilmirsən ilğımtək aldadıcıdı. 
Altında dayanıb kölgə sanırsan, 
Başını qaldırsan - dar ağacıdı... 
 
BAĞIŞLA 
 
Aman versə fani həyat, 
Ürəyimi açaram. 
Mənə doğru bir addım at, 
Sənə doğru qaçaram. 
BÖLGƏLƏRDƏN SƏSLƏR-3 
 
 130 
 
Qürrələnmə bu naz ilə, 
Yaşama bu güman ilə... 
Gül də açır hər yaz ilə, 
Tez də solur zamanla. 
 
Neylək,  gül ol, mən də bulud, 
Öpüm səni yağışla. 
Qəfil kəsilsəm və yaxud 
Qəfil solsan, bağışla... 
 
 
 
 
 
 
 
 
 
 
 
 
 
 
 
BÖLGƏLƏRDƏN SƏSLƏR-3 
 131 
MASALLI 
 
 
AZƏR ELŞADOĞLU 
 
(Azər Elşad oğlu NƏSİROV) – Masallı 
rayonunun Mahmudavar kəndində doğulub. 
BDU-nun Dinşünaslıq fakültəsində bakalavr 
və magistr təhsili alıb. 2010-cu ildən 2013-
cü ilə qədər qəzet və xəbər portalları ilə kö-
şə yazarı kimi əməkdaşlıq edib.  2017-ci ildə 
"Qalaqurma" adlı şeir və esselərdən ibarət  
kitabı işıq üzü görüb.  
 
BİR BAZAR GÜNÜ 
 
Mən sənə xəyanət edirəm indi, 
Sən məni hardasa öyürsən, bəlkə. 
-“Kişidir, güvənmə!”- deyirlər, amma, 
sən o adamları söyürsən, bəlkə. 
 
Həftə yorğunluğu; gec oyanardım, 
bu bazar sübh tezdən oyağam indi. 
Bir işin qulpundan yapışmayan mən 
mətbəxdə dirəyəm, dayağam indi. 
 
Dərmanlar, pəhrizim… 
                           – mədəm yaxşıdır, 
şoraba yemirəm, qəhvə içmirəm. 
Gecələr divanda yatıb qalıram, 
yataq otağına daha keçmirəm. 
 
Bu həyat belədir, getdi birisi, 
yerinə qəmzəylə çoxusu gəlir. 
BÖLGƏLƏRDƏN SƏSLƏR-3 
 
 132 
Mənim də üstümdən, 
                          bağışla, gülüm, 
mətbəx qadınının qoxusu gəlir. 
 
Çox az danışardım, amma bu səfər 
özümdən özümə lap qeybət etdim. 
Bir az da şəklinlə danışdım sənin; 
mən sənə bu qədər xəyanət etdim. 
 
Arxamda yenə də iz buraxmışam, 
İndidən etiraf edim, dilərsən. 
Bir də bu şeir var 
                      – maddi dəlildir; 
üstümdə tutulub, onsuz, bilərsən. 
 
Bu da gün deyilmiş,- yalnız yaşamaq, 
elə bil, bir əsr ömür sürmüşəm. 
Məhlədə qadınlar dedi, eşitdim; 
mən sənsiz çox yetim görünürmüşəm. 
 
Eybi yox, gəl bir az dalaşaq yenə, 
səsimiz ucalsın mənzilimizdən. 
Bir az da qonşular baxıb sevinsin; 
bir az da bezsinlər qoy əlimizdən... 
 
BÖLGƏLƏRDƏN SƏSLƏR-3 
 133 
ŞƏFA NUR 
 
(Şəfa Söhbət qızı PİRİYEVA) – 1991-
ci ildə Masallıda doğulub. İxtisasca 
tibb bacısıdır. BSU-nun Yaradıcılıq fa-
kültəsinin dinləyicisi olub. İngilis, rus, 
ərəb dillərini bilir. Yaradıcılığa uşaq 
yaşlarından başlayıb; şeir, esse, baya-
tılar yazır.   
 
 
 
GƏLƏCƏK… 
 
Yoxa çıxmış ümidlərin həsrətini dartsan ilmə-imə, 
çarpışa-çarpışa, dolaşa-dolaşa da  olsa,  
                                      qayıdıb ömrünə gələcək… 
Hər şeydən bir parça, hər şeydən bir qırıq... 
Gözütox, könlütox, duruşu dürüst... 
Çağırsan gedən ümidlər mütləq dönəcək… 
( - Dönəcək küsüb gedən ümidlər!) 
Hər şeydən bir qırıq, hər şeydən bir parça… 
Bir az sevgi, bir az istək... 
Bir az da, kəmşirin duyğular… 
Ömrünə düşən nə şirinlik varsa, 
xətrinə dəymədən, eləcə, gecənin sükutunda, 
mələklərin Cənnətin qapısını açdığı anda - 
asta-asta, həzin-həzin alqışlar elə, 
Mütləq gələcək! 
Nə yalvarmaq, qocalsan da, 
Lap elə,  
       əldən düşüb əl ağacında  
                 xatirələrə möhtac qalsan da, 
Səni isti qoynuna alacaq kövrək xatirələrini səslə - 
BÖLGƏLƏRDƏN SƏSLƏR-3 
 
 134 
Mütləq gələcək! 
...Boşalıb-dolar gözlərin 
Sağa-sola nəzər edər, 
Canlanar xəlvət gülüşlər, 
İçin dolu acı kədər… 
Beləcə, 
   elə bir gün gəlib yetişər, 
sən o gün çox şeyə “Əlvida” deyərsən... 
Mütləq deyərsən! 
Deyərsən... 
 
 
VAXT QALMADI 
 
Küsüb, barışdıq xeyli, 
hər kəsin var naza meyli. 
İnsan insandan gileyli, 
anlamağa vaxt qalmadı… 
 
Ömür sürdük qışı, yazı, 
hər dilin var bir avazı. 
Səbr yoxdu çəkək nazı, 
oynamağa vaxt qalmadı… 
 
Uşaq idik, naz edərdik, 
oyuncaqla güləşərdik. 
Ayılanda bir də gördük, 
oxumağa vaxt qalmadı… 
BÖLGƏLƏRDƏN SƏSLƏR-3 
 135 
OĞUZ 
 
MƏTANƏT ELÇİN 
 
(Mətanət Elçin qızı  KƏRİMOVA) – Oğuz 
şəhərində doğulub. 2009-cu ildə BDU-nun 
Tarix fakültəsini bitirib. Əmək fəaliyyətinə 
muzey əməkdaşı kimi başlayıb.  
Hazırda Oğuz şəhər 3 saylı məktəb-liseydə ta-
rix müəllimidir.  
Şeirləri, esseləri vaxtaşırı mətbuatda çap olu-
nur. 
 
 
DÜNYANIN RƏSMİ 
 
Rəssam olmaq istəyirəm, 
çəkim bir insan rəsmi – 
əli silahsız... 
Rəssam olmaq istəyirəm, 
çəkim bir insan rəsmi – 
gözləri yaşsız... 
Rənglərin ən gözəli 
hansı olsa, nə fərqi? 
Lap elə yaşıl olsun, 
çəkim yaşıl çəməni. 
Uşaqları oynayan  
gülən bir dünya çəkim. 
Masmavi göy üzünü, 
işıqlı səma çəkim. 
Bir də pozan götürüm, 
silim nifrəti-kini 
insanların üzündən. 
Silim övlad dərdini  
BÖLGƏLƏRDƏN SƏSLƏR-3 
 
 136 
anaların qəlbindən. 
Mən götürüb fırçanı  
batırım o rənglərə. 
Bircə qanlar-qadalar – 
ölüm-itim çəkməyim. 
Kin dolu, nifrət dolu, 
qəzəbli üz çəkməyim. 
Bir azacıq təbəssüm  
                 çəkim  
                        mən simalara. 
Tərtəmiz bir dünyanı  
                     tanıdım insanlara. 
 
 
BÖLGƏLƏRDƏN SƏSLƏR-3 
 137 
SAATLI 
 
ALLAHŞÜKÜR AĞA 
 
(Allahşükür Güləhməd oğlu AĞAYEV) –  
1991-ci ildə Saatlının Əhmədbəyli kəndində  
doğulub. 2013-cü ildə Azərbaycan Müəllim-
lər İnstitutunun Filologiya fakültəsini biti-
rib.  
2016-cı ildə gün üzü görən “Quşlara, bulud-
lara, uşaqlara” şeir kitabı oxucular tərəfin-
dən maraqla qarşılanıb.  
2013-cü ildən DGTYB-nin üzvüdür. Saatlıda Azərbaycan dili və 
Ədəbiyyatı müəllimi işləyir. 
 
UŞAQ BAĞÇASINDA DÜZƏLƏN SIRA 
 
Keçir küçələri, maşınlar durur, 
tutub bir-birinin əlindən, gedir. 
Bir az isti-isti əsir küləklər, 
öpüb körpələrin telindən, gedir. 
 
Körpə cərgəsinə baxıb dayanar, 
əsgər sıraları bu saat, bu dəm. 
Şəhərə ağappaq təmizlik yağar, 
uşaq əllərindən, uşaq gözündən. 
 
İlahi, nur elə, gur işıq elə, 
körpə fidanların sabahlarını. 
Kiçik fidanlara bağışla, Tanrım, 
böyük adamların günahlarını. 
 
Alıb əllərindən oyuncağını, 
əsgərlər əlində avtomat durub. 
BÖLGƏLƏRDƏN SƏSLƏR-3 
 
 138 
Elə bil körpələr komandiridi, 
əsgərlər önündə farağat durub. 
 
*** 
Əgər, 
pulları çiçəklərə çevirə 
bilsəydik, 
Deyərdim, xanım qız,  
mənə 10 dəstə çiçəyə 
bir qadın paltosu verin. 
Bu qış mənim sevgi fəslimdir. 
O vaxt deyərdilər, 
müəllimlərin maaşı yüz dəstə çiçəkdir; 
çörək – bir çiçək, 
işıq pulu – bir ləçək; 
Pulları çiçəklərə çevirə bilsəydik, 
sevgi azalmazdı, əsla... 
 
 
AYAQLARIN XATİRƏSİNƏ 
 
Mən susdum, sən susdun,  
                       biz susan kimi, 
ayaq izlərimiz qarışqalar tək, 
                       dırmaşdı dağa.. 
Dırmaşdı qayalara, 
                qayaların başındakı 
                                   çalalara.. 
                Orda yuva qurdular. 
                Daha mehriban oldular. 
Bilirsən, tanklar gəlirdi 
ayaq izlərimizi ayaqlamağa.. 
Mən susdum, 
   sən susdun, 
BÖLGƏLƏRDƏN SƏSLƏR-3 
 139 
   biz susduq. 
Tankın adamlardan öncə 
ayaq izlərini öldürməyinə.. 
Tək bir əsgər ayaqqabısı 
                            qalmışdı – 
                      yolun tən ortasında, 
Amma ayaq izləri 
                  quş dəstəsi tək 
                  göy üzünə 
                  çoxdan uçmuşdu... 
Bax, o vaxtdan durna qatarı 
göy üzündə 
ayaq izlərinə oxşayır. 
Sanki göylər 
abidə qoyub 
ayaqların xatirəsinə... 
 
 
 
BÖLGƏLƏRDƏN SƏSLƏR-3 
 
 140 
SABİRABAD 
 
 
NÜSRƏT HƏSƏN 
 
(Nüsrət Ülfət oğlu HƏSƏNOV) – 15 fevral 
1992-ci ildə Sabirabad rayonunun Çığırğan 
kəndində doğulub.  
2012-2016-cı illərdə AzMİU-nun nəzdində İn-
şaat Kollecində təhsil alıb.  
Hazırda Şəki şəhərində yaşayır.  
 
 
SON ŞEİR  
 
Danışa bilmədim heç vaxt səninlə, 
dil kömək olmadı dərdi-sərimə.  
Qəlbimdən keçəni söyləmək üçün  
şeirlər danışdı mənim yerimə...  
 
Hər dəfə bir ümid, bir həvəs ilə,  
yazıb göndərirəm sənə şeirimi.  
İndi də hər şeydən xəbərsiz kimi,  
yəqin oxuyursan yenə şeirimi.  
 
Yenə adi gəlir bütün cümlələr,  
sadəcə başını belə qatırsan...  
Hər dəfə sıradan bir şeir kimi,  
mənim hisslərimi “cırıb atırsan”...  
 
Soruşsam:  
             - Necədi? 
  Laqeyd halda  
    çiyninlə: - Nə bilim... 
                 “deyirsən” mənə.  
BÖLGƏLƏRDƏN SƏSLƏR-3 
 141 
Səni şeirimə yazdığım üçün  
nə bilim, bəlkə də, borcluyam sənə.  
 
Şeirmi yaşadan səbəbkar sənsən  
cismimi yaşadan can, şeirimdir...  
Oxusan mənimçün bir dua oxu  
bu sənə yazdığım son şeirimdir... 
 
 
 
 
BÖLGƏLƏRDƏN SƏSLƏR-3 
 
 142 
SALYAN 
 
 
ÜMİD SADƏ 
 
(Ümid Yaşar oğlu ƏSƏDOV) – 1996-cı 
ildə Salyan rayonunda doğulub. 2013-cü 
ildə Əliağa Kürçaylı adına 7 saylı texniki 
fənnlər təmayüllü məktəb-liseyini bitirib. 
16 yaşından ədəbi yaradıcılıqla məşğul 
olur. Şeirləri “Qələbə” və “Aysberq və hə-
yat” qəzetlərində çap olunb. “Kürün töh-
fəsi” Ədəbi Birliyinin üzvüdür. 
 
 
NƏ DEYƏSƏN? 
 
Danışdılar, sən də susdun, 
kimi gördün, kimi pusdun?  
Düşmən yalan oldu,  
                      dostun, 
  tələsinə nə deyəsən?  
 
Tükənərək ildən-ilə,  
ümidləri dönüb külə;  
Özü düşüb bu müşkülə, 
şələsinə nə deyəsən?  
 
Alışıbdır könül hirsə,  
dövran edir dünya tərsə;  
Çinarı belin bükürsə,  
vələsinə nə deyəsən?  
 
Hanı, harda mərd məhəbbət?  
indi olub dərd məhəbbət... 
BÖLGƏLƏRDƏN SƏSLƏR-3 
 143 
Kəsir hələ şərt məhəbbət, 
beləsinə nə deyəsən? 
 
Çeşidi artıb qəflətin, 
son həddidir səfalətin... 
Şan-şöhrətin, var dövlətin 
köləsinə nə deyəsən?  
 
Beyin donub, ürək solub, 
dil quruyub, gözlər dolub. 
Ağıllısı dəli olub, 
dəlisinə nə deyəsən?..  
  
XƏBƏRİN VARMI?  
 
Bu fani həyatla gör neçə dəfə  
küsüb-barışmışıq, xəbərin varmı?  
Dərman axtararkən min dərdimizə  
dərdə alışmışıq xəbərin varmı?  
 
Ölümdən dönərək yırtdıq kəfəni, 
qəlbimə qəlb demə... – qəhər məskəni... 
Qara bəxtimizdə olub-keçəni, 
yada danışmışıq xəbərin varmı?  
 
Hələ verməmişdən bu canı təhvil, 
etdik ruhumuzu necə sər-səfil... 
Tanrı nəzərindən düşərək qəfil, 
qana bulaşmışıq, xəbərin varmı.?!  
 
Yanaraq könlümüz şəm kimi titrək, 
qoyubdu bizləri meydanda bax, tək. 
Qohum-əqrabadan gileylənərək, 
kinə qarışmışıq, xəbərin varmı? 
BÖLGƏLƏRDƏN SƏSLƏR-3 
 
 144 
Nitqini toparla, fikrini cəmlə, 
gəl, təb, mən söz atım, sən şeir dəmlə. 
Bir dənə sevincçün min dənə qəmlə, 
necə savaşmışıq, xəbərin varmı?  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
BÖLGƏLƏRDƏN SƏSLƏR-3 
 145 
ŞAHBUZ 
 
QIZBƏSTİ SULTAN 
 
(Qızbəsti İxtiyar qızı QULİYEVA) – 
2000-ci ildə Şahbuz şəhərində doğulub.  
2015-ci ildə, 8-ci sinifdə oxuyarkən “Necə 
unudum səni” adlı ilk şeirlər kitabı işıq üzü 
görüb.  
Şeirləri bir neçə almanaxda, qəzet və sayt-
larda nəşr olunub.  
 
RUHUMUN  
PAYTAXT ŞƏHƏRİ 
 
Sən mənim ruhumun paytaxt şəhəri,  
mən sənin könlünün Qız qalasıyam. 
Dünyana qonaq tək gəlmişdim, amma, 
Görünür, qəlbində yurd salasıyam. 
 
Səni sevmək belə cəsarət istər, 
sevərək alacam qəhrəman adı. 
Ömründə birinci olmasam belə, 
bir zaman olacam sonuncu qadın... 
 
Ürək bir pəncərə deyil, həyatım, 
hər gələn oradan boylana bilə... 
Gərək mənim qəlbim daşa dönə ki, 
sənə olan eşqi o, dana bilə. 
 
Sənsiz günlərimi yox bilirəm mən, 
səninlə doğuldum mən bu dünyaya. 
Mən sənin qoynunda ölməyəcəmsə, 
bəs niyə gəlmişəm onda dünyaya?.. 
BÖLGƏLƏRDƏN SƏSLƏR-3 
 
 146 
ŞƏKİ 
 
ELVİN NURİ 
 
(Elvin Elşən oğlu NURİ) – 1999-cu ildə Şəki 
şəhərində doğulub. Bakı Xoreoqrafiya Akade-
miyasının tələbəsidir. 
“Gənc Ədiblər Məktəbi”nin dinləyicisidir. 
 
 
 
QÜRUB ÇAĞIMI? 
 
Niyə gözlərimin kökü saralır,  
bizim sevgimizin qürub çağımı?  
Zülmətə qərq olub, könlüm  qaralır,  
mənə yaşadırsan ayrılığımı?  
 
Bu necə sevgidir, necə məhəbbət? – 
vüsalı həsrəttək görünür gözə... 
Hardan rast gəldi nisgilli qismət,  
necə alışmışdıq bir-birimizə...  
 
Elə alışdıq ki, ucaltdıq eşqi,  
bacarsan, ey sevgi, suçumuzdan keç.  
Bəlkə, yalan deyib, qandırdıq eşqi,  
bizim adımıza gəlməmişdi heç...  
 
Gəldi, qonaq kimi qaldı ürəkdə,  
bizimçün bu yalan uğurlu gündür.  
Özgəyə aidmiş, demə, gerçəkdə,  
yanlışın anlayıb, bizi tərk etdi...  
 
 
BÖLGƏLƏRDƏN SƏSLƏR-3 
 147 
Məhəbbət ömrümə qənim kəsildi,  
döndərib günümü 
                            eylədi gecə.  
Bizim alnımızdan vüsalı sildi,  
biz də yana-yana qaldıq beləcə...  
 
Mən elə bildim ki, dadıma yetdi,  
sən demə, çevrildi əzazil şaha.  
Ötərgi göstərib özünü, getdi,  
çıxmaz taleyimə günəş bir daha...  
 
Zülmətə qərq olub, könlüm qaralır,  
mənə bəxş edirsən ayrılığımı?  
Niyə məhəbbətin rəngi saralır,  
yoxsa, sevgimizin qürub çağımı?.. 
 
 
QAYITMA BU ŞƏHƏRƏ..! 
 
Yarana səpilər duz,  
könlün donub olar buz; 
Tutulur sevgi ucuz,  
qayıtma bu şəhərə.  
 
Hicranda eşq üzülər, 
ömrün qəmlə görüşər;  
Bəxtinə nisgil düşər,  
qayıtma bu şəhərə.  
 
Sanma gözün güləcək,  
ələm yaxın gələcək;  
Arzuların öləcək,  
qayıtma bu şəhərə.  
 
 
BÖLGƏLƏRDƏN SƏSLƏR-3 
 
 148 
Tökər ömrə qarğışı,  
qəmə bələr naxışı;  
Yağır nisgil yağışı,  
qayıtma bu şəhərə.  
 
Boz boyanar qədərin,  
qurban gedər nələrin;  
Sonu olmaz kədərin,  
qayıtma bu şəhərə.  
 
Sağalmayır yarası,  
ay gözümün qarası,  
Sevənlə yox arası,  
qayıtma bu şəhərə.  
 
Zirvələrdən düşərsən,  
qor olarsan, bişərsən;  
Keçmişlə üzləşərsən,  
qayıtma bu şəhərə.  
 
Qara geyər gün, ay, il,  
məndən demək, özün bil;  
Bu şəhər sənlik deyil,  
qayıtma bu şəhərə.  
 
Seltək axıb gedirəm,  
dönüb baxıb gedirəm,  
Mən də çıxıb gedirəm,  
qayıtma bu şəhərə... 
 
 
 
BÖLGƏLƏRDƏN SƏSLƏR-3 
 149 
 
 
ƏFSANƏ RƏVAN – 1991-ci ildə Şəki şəhə-
rində doğulub.  
1997-2008-ci illərdə Şəki şəhər 12 saylı orta 
məktəbdə oxuyub.  
 
 
 
BAĞIŞLA MƏNİ,  
AY ANA 
 
Getdi ömrümün qatarı, 
əl edib saxlıyammadım. 
Arxasınca qaçdım, amma, 
yolunu bağlayammadım. 
 
Hədər bildim ötən günü, 
həyat mənə qəm yedirdi. 
Xoşbəxtliyi izləyirdim, 
Neynim, məndən gen gedirdi. 
 
Sanki, saldı dar qəfəsə, 
dünya yaman sıxdı məni. 
Qəsdimə durdu həmişə, 
hər addımda yıxdı məni. 
 
Məndə acığa düşmüşəm, 
qəsd edəcəm şirin cana. 
Səni də üzəcəm deyə, 
bağışla məni, ay ana... 
 
BÖLGƏLƏRDƏN SƏSLƏR-3 
 
 150 
...AMMA BAĞIŞLADIM  
               BAXIŞLARINA 
 
Qəbahət özünün, günah özünün, 
“bağışla” söyləmək belə çətindi? 
Sənin ayrılığa varmış dözümün, 
qürurlu dayanmaq xasiyyətindi. 
 
Yenə, ilk addımı məndən umursan, 
yenə, gözləyirsən “barışaq?” – deyim; 
Bu sevən qəlbimi niyə qırırsan? 
sənin mənə qarşı yoxmu istəyin? 
 
Həmişə günahsız olduğum halda, 
səni sevdiyimçün əyilmişəm mən. 
Daha yorulmuşam inan bu yolda, 
bu eşqə qurbanmı deyilmişəm mən? 
 
İnan ki, dəyməzsən, qədirbilməzim, 
səninçün tökdüyüm göz yaşlarına... 
Deyərdim “bir ömür üzün gülməsin” 
amma bağışladım baxışlarına... 
  
 
ÜRƏYİNDƏ NECƏYƏM? 
 
Nə vaxtsa mən olmasam, 
yaşararmı gözlərin? 
Qəmlənərmi ürəyin, 
bükülərmi dizlərin? 
 
Axtararsanmı görən, 
hara baxsan əksimi? 
 
BÖLGƏLƏRDƏN SƏSLƏR-3 
 151 
Yoxsa yenə sevərsən, 
sevə bildiyin kimi..? 
 
O mənli günlərinin 
həsrətin çəkərsənmi? 
Ümid toxumlarını 
qəlbinə əkərsənmi..? 
 
Bir biləydim  
                   Tanrıdan  
diləyində varammı? 
Narahatam  
                 yaxşı bax, 
ürəyində varammı? 
 
Hələ nə qədər sağam, 
çıx qarşıma, özün de. 
Çox tezmi unudarsan, 
əgər ölsəm? –  
                 düzün de..! 
 
 
 
 
BÖLGƏLƏRDƏN SƏSLƏR-3 
 
 152 
ŞƏMKİR 
 
 
BƏNDALI COŞQUN 
 
(Bəndalı Coşqun oğlu BƏNDALIYEV) – 
1999-cu il Şəmkirin Zəyəm qəsəbəsində doğu-
lub. Hazırda Zəyəm qəsəbə S.Məmmədov ad. 
tam orta məktəbin XI sinfində oxuyur.  
 
 
*** 
...Bu dünyaya gələn zaman, alın yazım yazan mələk, 
rahatlıq istəyir yaza, çaşıban iztirab yazır... 
 
Çiyinlərin sağında bir, solunda bir mələk durur, 
günahları, savabları edib də intixab yazır. 
 
Qədəm qoyanda sevgiyə, düz addım atmayır çoxu, 
həyatı məhv olur bütün, əzablı bir xitab yazır. 
 
Əsl sevən olur dəli, lüğətdə rast olan zaman, 
o, sevgi sözünü silir, yerində dərd-əzab yazır.  
 
Soruşsalar əgər, nə cür qəzəl yazır bu Bəndalı, 
“gözəl yazır” demə, dostum, denən ki, ortabab yazır. 
 
*** 
Əsən külək, yağan yağış səni məndən soruşur, 
bu sevgidən deyir danış, səni məndən soruşur. 
 
Görən, o, hardadır bu an, niyə sənlə deyil yar? 
görən zamanda hər tanış, səni məndən soruşur. 
 
BÖLGƏLƏRDƏN SƏSLƏR-3 
 153 
Səninlə bir zaman, gülüm, gecəni baş qoyduğumuz – 
həmin balış... yatanda mən, səni məndən soruşur... 
 
Payız gəlir, soruşmayır səni, ancaq ki, gülüm, 
payız gedir, gələndə qış, səni məndən soruşur. 
 
Haçan səninlə getdiyim yerə düşür güzarım, 
həmin o yer qarış-qarış səni məndən soruşur. 
 
Ürək deyir, qələm yazır bunu, Coşqun, biləsən, 
o qız edərkən axtarış... səni məndən soruşur... 
 
 
SƏNİN 
 
Sənə olan sevgim böyüyür, ancaq, 
sən isə get-gedə uşaqlaşırsan. 
Mən sənə bir addım yaxınlaşanda, 
sən məndən on addım uzaqlaşırsan. 
 
Mən sənin yolunu izləyən zaman, 
sən məni yolunda kölgə sanırsan. 
Bəzən də kölgəni bənzədib mənə, 
özün də bilmədən məni anırsan... 
                                                   
Mən sənin sevgini qazanmaq üçün, 
“Ruhumu sən gedən yollara sərdim”. 
Bilsəydim ki məni sevməyəcəksən, 
tərk edib bu eşqi... çıxıb gedərdim...       
 
Mən sənin üzünə baxdığım zaman, 
gözlərin mənimlə söhbət eyləyir. 
Dilinlə “Sevmirəm” deyirsən mənə, 
amma ki, gözlərin “Sevir" söyləyir.    
BÖLGƏLƏRDƏN SƏSLƏR-3 
 
 154 
Bilmirəm, hansına inanım indi,     
hər biri fikrini izah eyləyir.       
Göz əgər ürəyin aynasıdırsa, 
deməli, gözlərin doğru söyləyir? 
 
BÖLGƏLƏRDƏN SƏSLƏR-3 
 155 
MƏHƏMMƏD TURAN 
 
(Məhəmməd Azər oğlu HACIYEV) -
2000-ci ildə Şəmkir şəhərində doğulub. 
2016-cı ildə “XAN” nəşriyyatında “Şeir 
sevgilim” adlı ilk şeir kitabı gün üzü gö-
rüb. DGTYB üzvüdür. 
 
 
 
 
 
DARIXMAQ BELƏ OLUR... 
 
Addımlar asta-asta 
gəzər, gecəni gəzər... 
Xəyalım ayaq açar, 
sizin küçəni gəzər... 
 
Ulduz qonar çiynimə, 
təbəssümə bataram... 
Bir yuxu uyduraram, 
dizlərində yataram... 
 
Gözlərimdə bitərsən... 
üstünə yüyürərəm... 
Xəyalına sarılıb, 
yoxluğunu görərəm... 
 
Gecələri sayıram, 
hər nəfəs dilək olur... 
Kölgəmlə oynayıram- 
darıxmaq belə olur... 
 
BÖLGƏLƏRDƏN SƏSLƏR-3 
 
 156 
XƏBƏRİM OLMASIN 
 
Gedəndə gecə vaxtı get 
yatım, xəbərim olmasın... 
Şirin-acı yuxuları 
qatım, xəbərim olmasın... 
 
Qaralar qarışsın ağa, 
düşsün şaxtaya, sazağa... 
Yata-yata ayrılığa 
çatım, xəbərim olmasın... 
 
Eşqin süzülsün qanımdan... 
canın çıxmasın canımdan... 
Keçsin qoy illər... yanından 
ötüm, xəbərim olmasın... 
 
BİRCƏ YOL GÖRÜM  
ÖZÜMÜ... 
  
Gör necə yalqızlamışam 
danışıram öz-özümə... 
Xatirələr narahatdı 
yoxluğun düşüb izimə... 
 
Sənsizlikdən qəm yemişəm 
udub arzular qəhəri...   
Bir gecənin hənirtisi 
aydınlaşdırır səhəri... 
  
Nədir ki həsrət dediyin? 
bir az ölüm, bir az sağlıq... 
Gedəndə “Sağol” demişdin, 
sevgimizə üzrxahlıq... 
BÖLGƏLƏRDƏN SƏSLƏR-3 
 157 
  
Yerdəkilər anlamadı 
göylərə dedim sözümü...  
Bir yol qırılsın güzgülər   
bircə yol görüm özümü... 
 
SƏN 
BİR KÖHNƏ EVSƏN İNDİ 
 
Sən bir köhnə evsən indi 
yox sahibin... yoxdur yiyən... 
Heç olmasa ərk eləyib 
arada qapını döyən... 
  
Sən bir köhnə evsən indi 
yoxdur pəncərəni silən. 
Hərdənbir sərçələr olur 
kövrəlmiş gözünə gülən... 
  
Sən bir köhnə evsən indi 
xatirələr məzarısan... 
Toz-torpaqdan bezməmisən, 
təkliyinin bezarısan... 
 
Sən bir köhnə evsən indi, 
qəmdən savayı nəyin var? 
Bu yollara kölgə salır, 
qəlbinə çəkilən dağlar… 
  
Sən bir köhnə evsən indi 
sən keçmişin harayısan… 
Küsmə yenə taleyindən- 
bayquşların sarayısan! 
 
BÖLGƏLƏRDƏN SƏSLƏR-3 
 
 158 
NƏFƏS 
CİYƏRİMDƏ SÜRGÜN... 
 
İndi bir “ah”lıq canım var, 
nəfəs ciyərimdə sürgün... 
Azalıram bir az, bir az, 
yox oluram hər gün, hər gün... 
 
Gözlərimdə qalan günlər, 
bir-bir düşdü gözlərimdən... 
Yığılan qəmim-qəhərim 
daşmır, daşmır gözlərimdən... 
 
Qəlbimdə həvəsmi qalıb, 
bir daşı, daş üstə qoyam..? 
Əllərimdən göy yapışıb – 
mən buludların oğluyam... 
 
GECƏ DÜŞÜNCƏLƏRİ 
 
Məni buralarda sevən olmadı, 
məni uzaqlarda gözləyənim var... 
Gecələr yuxuma girən olmadı, 
gecələr yuxuda səsləyənim var... 
 
Bir qarış dünyadı könlümü sıxan, 
hər şey gözlərimdə qarma-qarışıq... 
Sevgidi üzümdən gülüşü yıxan, 
qəlbimin başından parlayan işıq... 
 
Qəriblik sarmaşıb dodaqlarıma... 
boy verir həsrətim hey saçaq-saçaq... 
Bilirəm, azacam o yolda-izdə, 
məni uzaqlara kim aparacaq?.. 
BÖLGƏLƏRDƏN SƏSLƏR-3 
 159 
MƏTANƏT QÜDSİ – Şəmkirdə doğulub. 
Gəncə Dövlət Humanitar Kollecində oxuyub. 
BSU Yaradıcılıq fakültəsinin dinləyicisi olub.  
İstedadlı Gənc Əlillər İctimai Birliyinin fəal 
üzvü, Şəmkirdəki “Mətin gənclər” İctimai 
Birliyinin başçısıdır.  
 
 
GÖZ YAŞI 
 
Görən  nə  söyləyir,  axdıqca  gözdən,  
gülüşmü, sevincmi,    
ahmı, kədərmi?    
Nədən  qərar  tutmur 
səltənətində - 
Bəlkə vəfasını  göstərir  mənə,  
bəlkə darıxmağa  qoymayır  məni?  
Bəlkə dərdlərini  bölüşür  mənlə,  
bəlkə mənimlədir,  
          onun  sevinci? 
Bəlkə o  mənimlə rahatlıq tapır,  
bəlkə yanağıma düşüb dincəlir,  
bəlkə yuvasından çıxıb qırağa,    
Gəlir həmdəmini  o, yoluxmağa? 
Bəlkə də darıxır mənimçün hər gün,  
bəlkə  hər  gün  gəlir  mənlə görüşsün? 
Bəlkə  həmdərd  bilir  məni özünə,    
bəlkə,  
Ehtiyac  var,  həmdərd  sözünə?  
Gəl dərdləşək,    
Göz yaşı…    
Sən naşı,  
mən naşı...    
                              
BÖLGƏLƏRDƏN SƏSLƏR-3 
 
 160 
MƏKTUB   
 
Səssiz, qaranlıq gecə...  
Şam işığı, bir də mən,  
Məktub yazıram sənə.  
Qarşımda dəftər-qələm,  
Dilimdə gileylərim,  
Sinəmdə kədər, ələm.  
Məktub yazıram   
                         sənə...  
Qaralır ağ vərəqlər,  
barmaqlarım incidir,  
vücudunu qələmin...  
Dərdlərim qalaq-qalaq,  
ümidlər qucaq-qucaq 
Şam işığı, bir də mən,  
Gecə səssiz, qaranlıq...  
Məktub yazıram sənə...  
Hərflərdən söz qurub,  
sözdən cümlə qururam – 
Öz həyat hekayəmi,  
ünvanlayıram sənə...  
Yetişəcək bu məktub 
bir gün sənə,  
bilirəm.  
Aç oxu sətir-sətir,  
aç oxu, arzu-arzu...  
Aç oxu qurtum-qurtum... 
Duzludurmu..? 
Gecə səssiz,  
                   qaranlıq.  
Şam işığı, bir də mən...  
Xəyalımda sən...  
 
BÖLGƏLƏRDƏN SƏSLƏR-3 
 161 
TURAL TURAN 
 
(Tural Mətləb oğlu MUSTAFAYEV) – 1989-cu 
ildə Şəmkirin Alabaşlı kəndində doğulub. 2011-ci 
ildə Qafqaz Universitetinin filologiya fakültəsini 
bitirib. DGTYB Məclisinin üzvüdür. “Bələksiz qı-
ğılcım”, “Tanrı qağaya ismarış” adlı kitabları 
gün üzü görüb. “Həftə içi” qəzetinin əməkdaşıdır.  
 
İŞIQLAR ÜSTÜMƏ İRİŞİR 
 
Şöləsi zəncir qırıb işıq gələn tərəfin, 
İşıqlar üstümə irişir. 
Burma dolaq yolların 
mən axtaran 
o bakirə kələfi, 
Sinib qaya dalına 
Azıb qalmağımı güdür. 
Mənsə varıb gedirəm. 
Kəsə, qırdırmasına, 
elə yarıb gedirəm... 
  
Alnımıza yazılan yalnız mənzil başıdı... 
Möhrünü vuranadək bu Kufə yazısının, 
İt hürər, adam keçər 
Gözün duzlu su içər. 
Yol tamam olmayınca 
Deyərlər əkə, deyərlər 
Bu dərviş də naşıdı... 
             5 aralıq 2016. Bakı 
 
 
BÖLGƏLƏRDƏN SƏSLƏR-3 
 
 162 
FOTO-TELEQRAM 
 
Son fotolarına baxdım bu gün; 
Gözlərinin yuvasında bir kədər ismarışı... 
Dodaqların arasından boynubükük təbəssümlə 
                                                  işarırdı dişlərin 
    və gözlərinin altında “sənə dəyməz” qarğışı. 
(Həmşəki kimi, içinin əl işləri...) 
 
Hər paylaşdığın şəkil səndən mənə 
üç cümləlik teleqramdır, həsir hörüklüm. 
  
Bacarırsansa, bir şəkil çəkdir, 
           sürünə -sürünə gəlim – 
                   büklüm-büklüm... 
...Amandı, nə söz, nə yazı... 
Biz alt yazılı adamlarıq. 
Ya  da çək foto paylaş, bir kadrlıq 
                24 dəfə yanım tökülüm. 
  
                   1 ocaq 2017, Alabaşlı – ŞƏMKİR 
 
*** 
Bir ilanlıq həvəs... 
(Hər şeir bir hissin baş daşıdır) 
Ağlama, oğlum, 
bizim də oyuncaq ilanımız olmayıb. 
Başqasının əlində gördükmü, 
bir başqa cür öldürürdük bir ilanlıq həvəsimizi. 
Daha cibləri cingiltili atamızın yanında çıxarmazdıq səsimizi; 
Gedib gəzərdik fısıl-fısıl kolluqları 
bir ilan balası tutardıq. 
Başını əzib öldürərdik, bir ocaq üstə atardıq. 
Ocaq üstə qorsalayıb, çıxarardıq küçəyə 
oynadardıq... 
BÖLGƏLƏRDƏN SƏSLƏR-3 
 163 
Dörd-beş yaşımız vardı, 
adımız ataların dillərində gəzirdi; 
“İlanboğan vaxtımız”da ilan boğurduq oynatmaq üçün. 
Biz ilan ili əqrəb bürcü idik hamımız, sənsə xoruz ilisən. 
Taleyimiz eynidi, yollarımız haçalı; 
Sənin yolun pipikli, mənimki qıvrım-qıvrım. 
Sən ilana, mən xoruza 
                                   baxa-baxa qaçarıq... 
                                                         6 ocaq 2017. Bakı 
 
QIRIŞLARIM AT NALI 
 
Daha yetməz dodağının istisi, 
üzümün qırışını ütüləməyə... 
Qırışlarım at nalı, soyuq-soyuq döyülməz; 
İçində paslı mismar, 
ağrıtmır daha yeri, 
Sir-sifətim ağrıya kar... 
 
Qırışlar sənin möhrün, 
ey ayrılıq xəttatı..! – 
kimi alın yazısı, kimi deyir bayatı... 
Alnıma yazdıqların, indi sənsiz boy atır... 
 
İstədim ki, qoymayam  
gözüm sənsiz göynəyə. 
Nə yalan deyim axı 
qısqandığın qızlar da 
Daha yaxın gəlmir, 
sən ətirsiz köynəyə... 
                 22 yığım 2016. Sumqayıt 
  
 
BÖLGƏLƏRDƏN SƏSLƏR-3 
 
 164 
BASARDAN SONRA... 
  
O gecə qağam yan cibindən əzik bir papiros çıxardı, 
kibriti ovcunda bələyib, müştüyünü ovxardı; 
Birtəhər idi o axşam, 
saralmış alt dişlərilə  
              üst dodağını gəmirirdi  
                                       qağam. 
İçindəki tüstüsünü burnundan çıxarıb püskürürdü göyə. 
döşəkçəli taxçada oturmuş anamsa, 
əlindəki armudu bardağını qarnına sıxmışdı 
arabir qurtumlayırdı, 
atam papiros çəkən tək... 
Mənsə, onlara baxırdım gözlərimi döyə-döyə. 
Çay buğu, popiros tüstüsü 
bir sual asmışdı göydən dördümüzə də: 
- Niyə?.. 
  
Odda yanmaq imandan-deyib yanırdıq o gecə. 
Formulumuz, düsturumuz 
oda çırpılmaq pərvanəlik – olmuşdu. 
  
Oda yaxınlaşmaq şeytandandır –  
                             deyə pıçıldamışdı on yaşlı bacım, 
kimsə dönüb baxmadı belə ona... 
  
Qıraqdan baxan olsa 
                                deyərdi ki, 
oda küylənmiş birlik marşı çalır bu masa başı. 
Atamda bişmiş, anamda kişmiş 
bizdə naşı göz yaşı... 
  
O günün şər vaxtı Basar ölmüşdü – qapımızın çoban iti, 
atamın qarmaqlı gərməşov ağacının üstündə ... 
BÖLGƏLƏRDƏN SƏSLƏR-3 
 165 
Sabahı gün 
              öldüyü yerdə basırdı atam  
                                                     Basarı, 
O bürküdə, istidə... 
kətyən üstünə qoyulmuş dörd qarmaqlı gərməşov 
on illik dostumuzun 4x4-lük qəbir hasarı... 
  
O gün 
Basarın kölgəsində yekələn yetim quzular 
“Şur” üstə mələyirdi. 
Basarın qızılənik balası 
bir yaz şimşəyi kimi 
anasının mıx yerində 
Gurhagur tökdürürdü, 
mırhamır əliyirdi... 
  
O gündən sonra qağam Basarın üstünə it gətirmədi, 
dərd üstünə şələ dərd gətirmədi... 
Arıq-axsağı qamçıyla hayladı canavar sürüsünün ortasına. 
Hər qamçı şartıltısı doğanağından çıxıb, 
elə bil, dönürdü bir yalquzaq butasına. 
Basarın ili çıxmamış 
Anam “indi rahatam” dedi – ay qoçu; 
bir az da nazlanaraq gülümsədi ərinə – 
Basardan sonra it gətirməyən – 
ölsəm arvad gətirməz, billəm, mənim yerimə... 
                                     15 bürkü (iyul) 2016. Bakı 
BÖLGƏLƏRDƏN SƏSLƏR-3 
 
 166 
ŞƏRUR 
 
 
ƏLİ RÜZGAR 
 
(Əli  Paşa oğlu SADIQOV) –1998 -ci ildə Naxçı-
van MR Şərur rayonunun Püsyan kəndində do-
ğulub. Hazırda həmin kənddəki orta məktəbin 11-
ci sinif şagirdidir. 
 
YANIR ÜRƏK 
 
Ah, yenə də yanır ürək,  
əzab verir zülm edərək; 
Hey deyirəm məndən əl çək,  
mən deyib, mən eşidirəm.  
 
Bitər sandım bir gün əzab,  
gözlərimdə nakam qəzəb;  
Hər gün verdim, hər gün hesab,  
hesab bitmir, mən bitirəm...  
 
Bu işgəncə bitər sandım,  
əvvəl-axır gedər sandım;  
Gözlərimdən itər sandım,  
o yox, demə, mən itirəm...  
 
 
GÖZ YAŞLARIM YANĞIN YERİ 
 
Toxunmayın, toxunsanız ağlaram,  
mən özümü itirmişəm özümdə.  
Bilmirəm ki, mən özümü tapmadan,  
nə arayıb-axtarırsız sözümdə? 
BÖLGƏLƏRDƏN SƏSLƏR-3 
 167 
Qatılaşır ürəyimdə axan qan,  
cananından üz çevirir bu dəm can;  
Bu yanğını söndürəmməz okean,  
göz yaşlarım yanğın yeri gözümdə. 
 
Uzaq durun, uzaqlaşın siz məndən,  
rəngim daha bəyaz olur kəfəndən...  
Bu cəhənnəm çıxarsa bu bədəndən,  
iki cahan yanacaqdır közümdə...   
 
 
BÖLGƏLƏRDƏN SƏSLƏR-3 
 
 168 
ŞİRVAN 
 
 
NİZAMİ HƏSƏN 
 
(Nizami Füzuli oğlu HƏSƏNOV) –1992-ci 
ildə Şirvan şəhərində doğulub. 2009-2013-cü 
illərdə Azərbaycan Müəllimlər İnstitutunun 
Filologiya fakültəsində oxuyub. DGTYB-nin 
üzvüdür.   
 
 
XOŞBƏXTLİK 
HƏSRƏTİN KÖLGƏSİNDƏDİR 
 
İnsan qəribədir, eşqə məzardır, 
sevəndə dəyişər arzu-istəyi... 
Xatırlamaq üçün yaddaşı vardır, 
amma  
         unutmaqçün yoxdur heç nəyi... 
 
Sevərsən, gül kimi zamanla solar, 
görərsən, sevdiyin qəlbinə dəymiş... 
Sevib xəta etmək təcrübən olar, 
axırda deyərlər: - qismət beləymiş..! 
 
Qisməti dəyişik düşdü ürəyin, 
taleyin işi də bir az qəlizmiş... 
Mənim taleyimi yazan mələyin, 
bəlkə də xətti çox səliqəsizmiş... 
 
Yuxuda qovuşduq, dedim çin çıxar, 
gördüm ki, sevginin ömrü üç ilmiş... 
 
BÖLGƏLƏRDƏN SƏSLƏR-3 
 169 
Darıxan bəhanə tapıb darıxar, 
qovuşmaq həsrətin sonu deyilmiş... 
 
Uzun illər keçir, rollar dəyişmir, 
ayrılıq sevginin səhnəsindədir... 
Acı çəkməyənə xoşbəxtlik düşmür, 
xoşbəxtlik  həsrətin kölgəsindədir... 
 
 
 
 
 
 
 
 
 
 
BÖLGƏLƏRDƏN SƏSLƏR-3 
 
 170 
ŞUŞA 
 
 
 
MƏRHƏMƏT ƏLİYEV – 1980-ci ildə 
Şuşanın Şırlan kəndində doğulub.  
Azərbaycan Maliyyə İqtisad Kollecini və  
Müəllimlər İnstitutunu bitirib.  
 
                 *** 
Baxışından kədər yağır, 
bilirəm ki, dərdin ağır. 
Yorulanda məni çağır, 
mən çəkəni çəkən qadın. 
 
Düçar olduq yaman dərdə, 
kədərinə çəkib pərdə, 
İmkan tapıb xəlvət yerdə, 
göz yaşını tökən qadın. 
 
Çəkdik eşqin naxışını, 
çiləsini, yağışını, 
Həsrət dolu baxışını, 
gözlərimə dikən qadın. 
 
Necə keçək qaranlığı, 
bu çovğunu, boranlığı, 
Bədbəxtliyin toranlığı, 
gözlərinə çökən qadın. 
 
Mən çəkəni asan bilmə, 
belə yazıb yazan, silmə! 
Məhəbbəti ilmə-ilmə 
ürəyimə tikən qadın..! 
BÖLGƏLƏRDƏN SƏSLƏR-3 
 171 
TOVUZ 
 
 
GÜNEL BAYRAMSOY 
 
(Gunel Bayram qızı BAYRAMOVA)  
– 1993-cü ildə Tovuzda doğulub.  
Gəncə  Regional Kollecdə oxuyub. 
 
 
 
 
AXTARARSAN  
 
Keçib gedən günləri,  
həyatdan köçənləri,  
çox şeydə axtararsan – 
Gah şeirdə, mahnıda,  
şəkildə axtararsan.  
Fəslin gözəl çağında, 
bəzənsə boranında, 
             qarında axtararsan.  
Yolun sonsuzluğunu  
dərk edərək qalarsan.  
Gündüzlər tapa bilməz,  
gecələrdən umarsan.  
Bəzən bir ümid ilə 
baş qoyarsan yastığa,  
yuxuda axtararsan.  
Axtararsan yenə də,  
bir evdə, bir küçədə.  
Hərdən başqa insanın  
baxışı, yerişində,  
mehriban gülüşündə  
BÖLGƏLƏRDƏN SƏSLƏR-3 
 
 172 
                səsində axtararsan.  
Aparar səni xəyal,  
çox-çox uzaq gedərsən;  
İtib qalarsan orda...  
Unudub kimliyini,  
özünü axtararsan...  
 
HƏYATDIR BU...  
 
Oynuna don geyindirən,  
həm ağladan, həm güldürən,  
Son nəfəsdə olsan belə, 
özünü sənə sevdirən,  
həyatdır bu...  
 
Kədər də var, sevinc də var – 
gördüyümüz işə baxır;  
Töhmət də var, ödünc də var.  
...Budağında ağacdələn,  
gövdəsində qurdu da var.  
Xəyanətkar zərbə vurub, dayandısa,  
     rahat olma,  
Mütləq bunun ardı da var... 
 
BÖLGƏLƏRDƏN SƏSLƏR-3 
 173 
 
TOĞRUL KƏRİMLİ – 1994-cü ildə 
Tovuzun Qaraxanlı kəndində doğulub. 
Orta təhsilini Fariz Hüseynov ad. Qara-
xanlı kənd orta məktəbində, ali təhsilini 
Azərbaycan Dövlət Neft Akademiyasında 
alıb. 2012-ci ildə “Gəlməyən dostlar”, 
2013-cü ildə isə “Ədalət sorağında” adlı 
kitabı gün üzü görüb.  
 
 
*** 
Necə yaddaşından çıxar o qadın, 
necə ürəyindən tökülər, itər? 
Sənin o qadına məktubun çatmaz, 
onun məktubları bükülər itər. 
 
İndi səni necə utandırır o, 
utana-utana əl verdiyin qız? 
Bu gün daş şəkildən gül istəmişdi, 
birinci sinifdə gül verdiyin qız... 
 
Sənin gözlərində qapanıb ömrü, 
sənin ürəyindən yıxılıb qalıb. 
Bir gecə bir yerdə yatmadız deyə, 
bütün ömrü boyu yuxulu qalıb... 
 
Sulu ürəyində məktublar yandı, 
içi nəm, özünü öldürən qızın. 
Tanrının gözləri niyə görmədi 
içindən özünü öldürən qızı..? 
 
BÖLGƏLƏRDƏN SƏSLƏR-3 
 
 174 
SULAR DAŞA DÖNÜBDÜ 
 
Bu buz küləklərin sərin istisi, 
bu qara günəşin üşüntüsü var. 
Torpaqda nə qədər adamın kökü, 
nə qədər adamın çürüntüsü var. 
 
Allah, ağacların quşa dönübdü, 
bu dünya gör neçə başa dönübdü… 
Bir də gördük, sular daşa dönübdü, 
daşların su kimi ərintisi var… 
 
Hamını içimə büküb gözlərim, 
bəxtini ölümə dikib gözlərim. 
Bu gecə yuxuda çəkib gözlərim, 
məndə o dünyanın görüntüsü var. 
 
OD TUTUB ALIŞIB 
GÜNAH İÇİMDƏ... 
 
Günahlar soyuqdan üz tutub yenə 
Üşüyə-üşüyə istimə gəlib… 
Dünyanın nə qədər günahı varsa 
İlahi, hamısı üstümə gəlib… 
 
Günah da yanılıb məni… seçimdə, 
nə qədər günah var... məni biçimdə. 
Od tutub, alışdım özüm içimdə, 
günahlar yığılıb tüstümə gəlib. 
 
Adam ölür, günah ölmür, bilirəm, 
gözü dolmur, nə də gülmür, bilirəm; 
Günahlar xeyirə gəlmir, bilirəm, 
günahlar mənim də qəsdimə gəlib. 
BÖLGƏLƏRDƏN SƏSLƏR-3 
 175 
 
*** 
Bu dünyanın hardadır 
yoxuş deyilən yeri? 
Gözlərimin içidir 
yağış deyilən yeri. 
 
Tərs yeri qurşağıdır, 
ölümü qışlağıdır… 
Burundan aşağıdır 
qarğış deyilən yeri. 
 
Bu dünyanı güdəcəm, 
qorxudub, hürküdəcəm; 
Bir gün tapıb gedəcəm, 
“Çıxış” deyilən yeri… 
 
HƏR ADAMIN ÖMRÜNƏ... 
 
Abi, nələr yazılıb 
gör adamın ömrünə? 
Min roman sığışarmış 
bir adamın ömrünə… 
 
Fağırı dəcəl çəkib, 
axmağı əfəl çəkib. 
Sanki, şeytan əl çəkib 
kür adamın ömrünə. 
 
Qəbirim qazılmır ha, 
nağılım yozulmur ha… 
Dərd çəkmək yazılmır ha,  
hər adamın ömrünə… 
 
BÖLGƏLƏRDƏN SƏSLƏR-3 
 
 176 
GÜNAH DAŞIDIQ 
 
Öz günahlarımız bəs etmir kimi, 
özgənin yerinə günah daşıdıq. 
Torpağın üstünə günah cıxartdıq, 
torpağın dibinə günah daşıdıq. 
 
Bir az kor doğulduq, bir az kar olduq, 
bir az yoxa cıxdıq, bir az var olduq. 
Ağlaya-ağlaya günahkar olduq 
sevinə-sevinə günah daşıdıq… 
 
Qorxmadıq Tanrının tək qarğışından, 
Qorxmadıq axirət oyanışından. 
Biz elə dünyanın yaranışından, 
Tanrının evinə günah daşıdıq… 
 
 
BÖLGƏLƏRDƏN SƏSLƏR-3 
 177 
TURANƏ TURAN 
 
(Turanə Vaqif qızı NƏSİBOVA) – 
1991-ci ildə Tovuzun Qovlar şəhərində  
doğulub.  
Gəncə Dövlət Universitetində oxuyub. 
Tovuzda fəaliyyət göstərən Aşıq Hüseyn 
Bozalqanlı ad. “Varislər” ədəbi birliyi-
nin üzvüdür.  
Şeirləri müxtəlif ədəbi  qəzet və saytlarda 
yayımlanır. 
 
 
XƏYALLAR 
 
Hər gecə xəyallar qurub yatıram, 
bəzən yuxuda da görürəm onu. 
Özümü çox zaman orda tapıram, 
xəyal tükənməzdir – bilirəm bunu. 
  
Həyatın yolları qarlı, sazaqlı, 
çox zaman üşüdər bu yollar məni. 
Üşüyən anımda başım dumanlı, 
yalnız xəyallarım isidər məni. 
  
Vaxtsız köçən atam gələr xəyala 
ata-bala qovuşarıq orda biz... 
Bəzən olur bir gün gecə-sabaha 
ayrılmırıq, yaşayırıq burda biz. 
  
Turanəni xəyallardı yaşadan 
xəyal yoxsa, tez küsərəm həyatdan. 
Həm xəyalda, həm realda yaşayan 
ruhum bir gün haqqa köçər dünyadan… 
BÖLGƏLƏRDƏN SƏSLƏR-3 
 
 178 
 
GÖZLƏYƏR MƏNİ 
 
O məni hiss edər, o məni duyar, 
sevgi nə deməkdir? – sonunda anlar; 
Özü də bilmədən məni axtarar, 
hər zaman ümidlə izləyər məni, 
Hardasa o gözlər gözləyər məni. 
 
Mən də çox sevirəm, onu xəbərsiz, 
onsuz həyat solğun, çəmən-çiçəksiz; 
Bir ömür sevgiylə əzizlər məni, 
hardasa o gözlər gözləyər məni... 
 
Turanə, taparsa o gözlər səni, 
açar bağ-bağçanın gülü-çiçəyi; 
Yox olar qəlbinin qüssə, kədəri, 
Tanrım hifz eyləyər,  
                              gözləyər məni... 
 
 
BÖLGƏLƏRDƏN SƏSLƏR-3 
 179 
UCAR 
 
 
AYTAC MƏMMƏDLİ –1998-ci ildə Ucar-
da doğulub. 2013-2016-cı illərdə Gəncə şə-
hərində yerləşən Humanitar Kollecdə oxu-
yub. Kiçik yaşlarından şeirlər və hekayələr 
yazır. Bir neçə ədəbi saytda və Gəncədə nəşr 
olunan “Ruzigar” qəzetində yazıları çap 
olunub.  
 
 
İYİRMİ GƏLİNCİK 
(hekayə) 
 
- Buyur, anacan, buyur... 
Elmar anasının gözlərini yummağını xahiş edəndən sonra 
əlindən tutub, pillələri çıxardı. Lalə xanımın 45 illik yubileyinə 
hələ 3 gün vardı. Lakin, bu tarix Azərbaycan xalqının yaddaşına 
qara yazıldığına görə o, heç vaxt ad gününü qeyd etməzdi. Elmar 
belə qərara gəldi ki, anasının 45 illiyini elə özünün 24 yaşı ilə 
birgə qeyd etsin – yanvarın 17-də... Buna görə də indi anasının 
evdən bir saatlığına çıxıb dükana getməsini fürsət bildi, tez dü-
şündüyü sürprizi hazırladı... 
Lalə xanım otağın qapısı ağzına çatanda dayandı, ehmalca 
gülümsədiyini gizlədib, ciddi, təmkinli görkəm aldı. Əllərini 
yanına salıb fağır-fağır boynunu yana əyib, zarafatla: 
- Əmrinə müntəzirəm, Elmar bəy! – dedi. 
- İndi aç gözlərini, anacan! – Elmarın səsində fərəh duyu-
lurdu. 
Lalə xanım gözlərini açınca qarşısındakı masanın üstündə bö-
yük tort gördü. Tortun üstündə şamlarla 45 yazılmışdı. Tortun 
yanında böyük, qırmızı donlu bir gəlincik vardı. Lalə xanıma elə 
gəldi, gəlincik günahkar-günahkar baxır onun üzünə... Ayaqları 
BÖLGƏLƏRDƏN SƏSLƏR-3 
 
 180 
əsdi... Elmarın əlini çiynindən itələyib səntirləyə-səntirləyə masa-
ya yaxınlaşdı. Gəlinciyi qucağına alıb yerə çökdü... Onun saç-
larını sığallaya-sığallaya hönkürdü... 
Təcili tibbi yardım maşınının serenadasının sədaları altında 
gözünü açan Lalə xanımın dediyi ilk söz: “Elmar... Elmar..!”- 
oldu. Ağxalatlılar onu divana uzatmış, biri dərman hazırlayır, biri 
qolunu çirməyirdi ki, növbəti iynəni vursun. Lalə xanım yenə 
gözləriylə Elmarı axtardı... Oğlu gözləri nəmli halda yüyürüb 
diziüstə divanın yanında durdu, onun əlini tutdu: 
-Anacan... Ana..! – içini çəkə-çəkə hıçqıran Elmar, güman ki, 
anasının ürəktutmasında özünü günahkar sayırdı. 
Lalə xanım dərindən nəfəs alıb gözlərini bərk-bərk yumdu... 
Özünü toplayıb pıçıldadı: 
-Get, mənim otağımdakı dolabın alt siyirməsinə bax. Ordakı 
bağlamanı və üstündəki kiçik dəftərçəni gətir. 
Elmarın otağa gedib-qayıtması beş dəqiqə çəkmədi heç... Və 
bu arada həkimlər anasına növbəti iynəni də vurmuşdu və artıq 
hazırlaşıb gedirdi. Lalə xanımın həyat yoldaşı onları pilləkənə 
qədər ötürmək üçün eşiyə çıxdı. Elmar  xəfifcə anasına yaxınlaşıb 
bağlamanı və dəftərçəni ona göstərdi. Lalə xanım dedi: 
-Aç o dəftərçəni, oxu... 
Elmar asta səslə oxumağa başladı: 
“...Atamla anam mən anadan olandan dörd ay sonra ayrıl-
mışdılar. Və mən heç vaxt ad günümü atamla bir yerdə qeyd 
etməmişdim. İyirmi yaşım olacaqdı. Anamdan xahiş etdim ki, ata-
mı dəvət edim ilk yubileyimə. Razılaşdı. Və atamın ünvanını 
götürüb kiçik bir məktub yazdım, onu ad günümə dəvət etdim... 
Həmin gün, 1990-cı il yanvarın 19-da  atamı çox gözlədim... Saat 
12-dən sonra adgünümü qeyd etməyə başlayacaqdıq... Atam 
gəlmədi... Mənsə iyirmi şamdan heç birini də üfürmədən yatdım... 
Səhər qorxulu xəbərlə açılmışdı. Bakı qana boyanmışdı... Ancaq 
yenə atama olan hirsim keçmirdi. Nəhayət, yanvarın 23-də 
qapımızı döyən o kişi olmasaydı... Üst-başı qana boyanmış kişi 
BÖLGƏLƏRDƏN SƏSLƏR-3 
 181 
əlində kiçik bağlama tutmuşdu. Bağlamanın sol tərəfinə qan çi-
lənmişdi. Kişi qapıdaca hıçqıra-hıçqıra çağırmışdı: 
-Lalə!! Laləəəə!!! 
Qaçmışdım qapıya... Kişiyə uzun-uzun baxmışdım... 
Və o danışırdı: 
-Atanın dostuyam... 19-u axşam sənin adgününə gəlirdik... 
Saat 12-ni keçəndə sənin yanında olacaqdıq... Şəhərdən çıxam-
madıq... Atan düz ürəyindən vurulmuşdu... Qollarımda can ver-
di... Bunu sənə almışdı, gec də olsa, gətirməsəm olmazdı! 
Kişi bağlamanı qapının astanasına qoyub, qaçaraq getmişdi... 
Donub qalmışdım... Bağlamanın yanında diziüstə yerə çöküb ağ-
lamışdım... Sonra onu açmışdım... İçindən 20 dənə ağ donlu kiçik 
gəlincik çıxmışdı... O gündən sonra heç kim cəsarət edib mənə 
adgünü keçirməyi ya da gəlincik almağı ağlına belə gətirmədi...” 
Elmar dəftərçəni anasının sinəsinə qoydu, bağlamanın sol 
tərəfindəki palıdı ləkəyə baxdı... Yavaş-yavaş açdı... Gəlinciklərin 
bir-birinə söykənib boyunlarını necə bükdüklərinə baxdı... Bax-
dı... Əyilib başını anasının başına söykədi... Hər  ikisi səssizcə ağ-
layırdı... 
 
BÖLGƏLƏRDƏN SƏSLƏR-3 
 
 182 
YARDIMLI 
 
 
SƏFAİL AQİL 
 
(Səfail Aqil oğlu İBİŞLİ) – 1997-ci ildə 
Yardımlı rayonunun Anzov kəndində doğu-
lub. 2014-cü ildə ADPU-nun Cəlilabad fi-
lialında Tarix və coğrafiya müəllimliyi ixti-
sasına qəbul olunub.  
 
 
 
BAĞLI PƏNCƏRƏ 
 
Daha ayrı düşdük, ayrı ellərə, 
nə qədər dərdi var, gör, hərəmizin. 
Vallah, bir ayrı cür rəngdə olursan, 
önündə duranda pəncərənizin... 
 
İlahi baxışla baxıram sənə, 
Sanki, gözlərimə nur onda gəlir. 
Nə pərdə gözəldi, nə də pəncərə, 
gözəllik sən orda duranda gəlir. 
 
Qorxu canımdadı, ağlım havada, 
sevən ürəklərin tək qorxusu var. 
Gözləri açılmır mənə qəlbinin, 
sanki ürəyində qış yuxusu var... 
 
Bir dəfə arzuma yetəydim kaş ki, 
bəlkə dəli qəlbim onda dincələ... 
Niyyət də tutmuşam, halıma bir bax, 
üzümə açılsın bağlı pəncərə... 
BÖLGƏLƏRDƏN SƏSLƏR-3 
 183 
 
 
HAMI 
YATANDAN SONRA... 
 
Ürəyimin sözləri 
qələmimdən tökülür. 
Gözümün yaşlarını, 
sanki əlim hönkürür... 
 
Bu hiss haradan gəlir? – 
deyə düşünürəm mən. 
Əynimdə qalın paltar, 
niyə üşüyürəm mən?.. 
 
Ruhum pərvanə olub,  
bir gözəlin başında. 
Gözüm ilham axtarır, 
kirpiyində, qaşında. 
 
Soyuq tərin içində, 
tərli-tərli yazıram. 
Yollar özümə çıxır,  
mən özümdə azıram... 
 
Mən bu dərdin əlində,  
soğantək soyuluram. 
Hamı yatmağa gedir, 
mən indi ayılıram... 
BÖLGƏLƏRDƏN SƏSLƏR-3 
 
 184 
Sərvər KAMRANLI - 1987-ci ildə Yar-
dımlının Dağüzü kəndində doğulub. Er-
kən yaşlarından bədii yaradıcılığa başla-
yıb. Ardıcıl olaraq dövri ədəbi nəşrlərdə, 
habelə, “Bölgələrdən səslər-2”, “Bitməz 
könlümüzün vətən sevgisi” və b. Toplu-
larda şeirləri, hekayələri çıxıb. Bir çox 
şeir və hekayələri Türkiyədə, Özbəkis-
tan-da, eləcə də, doğma Təbrizdə gün 
üzü görüb. BSU Yaradıcılıq fakültəsinin 
din-ləyicisi olub. DGTYB Məclisinin üz-
vüdür.  
 
SƏNSİZLİK 
 
Xəyalların qoluna girib, 
uzaqlarda özünü axtarmaqdır 
  Sənsizlik. 
Zamanından, məkanından asılmadan, 
bəzən qollarını alnına yastıq edib 
görüşmək eşqilə  
                 özünü yuxuya məhkum etmək, 
Bəzən də gecələri yuxusuz açmaqdır 
  Sənsizlik... 
Gedişləri dərd etməkdən yamaq-yamaq olan yollarda 
           yolunu azmaqdır 
  Sənsizlik... 
...Telefonun bir zənginə həsrət qalmaq, 
  saatın əqrəbindən asılıb 
  ötənlərə nəzər salmaq, 
  səbəbsiz yerə gülüb, 
  səbəbsiz yerə ağlamaqdır 
  Sənsizlik... 
Sənsizlik həm də 
BÖLGƏLƏRDƏN SƏSLƏR-3 
 185 
  ələ qələm alıb 
  ağ vərəqlərə ləkə salaraq 
  günaha batmaqdır. 
...Hə, bir də sənsizlik  
      sənin yoxluğunda  
                                sənli olmaqdır, 
      sənlə olmaqdır. 
Bax, budur: Sənsizlik... 
 
QOL AÇIB 
GÖYLƏRLƏ QUCAQLAŞASAN... 
 
Göz yumub dünyanın halına bir gün, 
Özündən ayrılıb,  uzaqlaşasan. 
İnciyib, gedəsən bu yer üzündən, 
Qol açıb göylərlə qucaqlaşasan. 
 
Sevməyə ürəyin kimi,  kimsəni, 
Axtarıb tapmaya ta heç kim səni... 
Qocalıq səpdikcə saçına dəni,  
Sən də yavaş-yavaş  uşaqlaşasan. 
 
Hardasa bir yetim uşağı görsən, 
Boynunu bükülmüş, aşağı görsən... 
Soyuqdan titrəyən dodağın görsən, 
Girəsən qəlbinə,  ocaqlaşasan. 
 
GEDİRƏM KƏNDİMƏ UŞAQLAŞMAĞA... 
 
Yenə də yolları geyib əynimə, 
gözüm işlədikcə uzaq...  gedirəm. 
Hələlik dostlarla sağollaşmışam, 
özümdən özümə qonaq gedirəm. 
 
BÖLGƏLƏRDƏN SƏSLƏR-3 
 
 186 
Ora Vətənimin uca zirvəsi, 
orda ulduzlar da yaxındır yerə... 
Orda bir qız ola səni sevəsi, 
hələ gəldiyini yuxuda görə! 
 
...Özümü unudub, bənzəyib yada, 
xəyalım yol alıb, dərəyə, dağa... 
Çəkdiyim qayğını qoyub Bakıda, 
gedirəm kəndimə uşaqlaşmağa... 
 
BAKI, 
SEVGİLİMƏ YAXŞI BAXARSAN..! 
 
Ana ol, balan da sevgilim olsun, 
əzizlə, qoy  sevinc qəlbinə dolsun; 
Küləyin saçına xəfifcə dalsın, 
sən də saçlarına örpək taxarsan, 
Bakı, sevgilimə yaxşı baxarsan! 
 
Darıxsa, yol çəkib gözləri dolsa, 
həsrətim gözündən gülüşü alsa, 
Fikri xəyalımın izində qalsa, 
dost olub, dərdinə şərik çıxarsan,  
Bakı, sevgilimə yaxşı baxarsan! 
 
Günəşin istisi yandırsa onu, 
geydirsin Günəşə buluddan donu; 
Görsən soyuq oldu, üşüyür canı, 
qəlbini ovudub, həyan olarsan, 
Bakı, sevgilimə yaxşı baxarsan! 
 
 
BÖLGƏLƏRDƏN SƏSLƏR-3 
 187 
İNDİ 
 
Yerdə görən nə görüb,  
hara qaçır adamlar..? 
Ta bilmir çəkilməyə 
dara qaçır adamlar... 
 
Kimsə kimi vurmağa  
“Qartopu” ha düzəltmir; 
Vuranlar, elə vurur,  
yüz yerdən sar, düzəlmir!  
 
Köhnə damlar altından  
nağıl səsləri gəlmir...  
Nəvələr bildiyini,  
nənələr indi bilmir...  
 
Eşqlə alışan qəlblər, 
soyuyub buza dönüb... 
Neçə qəlbdə neçə qız, 
daha “Qar qız”a dönüb... 
 
 
BÖLGƏLƏRDƏN SƏSLƏR-3 
 
 188 
İÇİNDƏKİLƏR 
 
BÖLGƏLƏRDƏN YENİ SƏSLƏR ........................................ ......................................................... 3 
 
AĞCABƏDİ 
CAHANDAR AYBƏR ......................................................... .............................................................. 5 
 
AĞDAM 
ƏNTİQƏ SƏMƏNDƏR ........................................................... ......................................................... 9 
ZAMİR ERKİN ........................................................................ .......................................................... 12 
 
ASTARA 
AMİD İSMAYIL ................................................................... ............................................................ ..13 
 
BALAKƏN 
ƏFSANƏ İMRAN ............................................................ .................................................................. 16 
 
BEYLƏQAN 
KÖNÜL ELDAR ............................................................... ................................................................. 18 
 
BƏRDƏ 
RUSLAN DOSTƏLİ ................................................................... ...................................................... 21 
 
CƏLİLABAD 
ALLAHŞÜKÜR ÜMMAN ............................................... ................................................................ 26 
BƏHRUZ XƏLİL .................................................................. ............................................................. 28 
BƏHRUZ MİRABDULLA ............................................................................................................... 31 
SƏRƏSTAN GUR .................................................................. ............................................................ 32 
ZAUR SAHİL  ........................................................................ ............................................................ 34 
 
CULFA 
GÜLSADƏ (İBRAHİMLİ) ........................................................  ..................................................... 37 
MirŞAHİN ÜLVİ ......................................................................... ...................................................... 43 
 
FÜZULİ 
ORXAN SAFFARİ .................................................................. .......................................................... 47  
 
GƏDƏBƏY 
TURAL SAHAB  ........................................................................ ....................................................... 50 
 
GƏNCƏ 
CEYHUNƏ MEHMAN ................................... ................................................................................. 55 
GÜLNARƏ SADİQ .................................................................. ......................................................... 58 
ŞƏFA VƏLİ .............................................................................. ........................................................... 64 
ZEYNƏB MÜNZƏVİ  ....................................................................................................................... 68 
BÖLGƏLƏRDƏN SƏSLƏR-3 
 189 
 
GORANBOY 
AYNURƏ İSMAYIL .............................................................. ............................................................ 70 
RƏVAN CAVİD ..................................................................... ............................................................ 72 
 
XAÇMAZ 
AYNUR VƏTƏNQIZI....................................................... ................................................................. 74 
DİLQƏM ÜMİD DƏDƏLİ...................................................... ......................................................... 77 
HABİL RZA NUR ....................................................................... ...................................................... 79 
VÜSAL YURDOĞLU ................................................................ ........................................................ 85 
 
XOCALI 
İSRAİL FƏRHAD ..................................................................... ........................................................ 89 
 
KƏLBƏCƏR 
SAMİR ƏHLİMAN.......................................................... .................................................................. 91 
VALEH QOCA  ........................................................................... ....................................................... 92 
 
KÜRDƏMİR 
ANAR GÜLÜMSOY ................................................................ ......................................................... 98 
 
QAZAX 
MAHMUD MƏSMALI ................................................................................................................... 101 
MƏNSUR HƏSƏNZADƏ ............................................................ ................................................. 106 
 
QƏBƏLƏ 
QOŞQAR QARAÇAYLI ........................................................... ...................................................... 108 
 
QUBA 
FİRƏNGİZ SABİRQIZI  ................................................................ ................................................ 111 
NAMİK XINALIQLI ..................................................................... .................................................. 113 
 
QUBADLI 
ARZU HÜSEYN  ...................................................................... ....................................................... 118 
 
LAÇIN 
XƏLƏF AZƏR ........................................................................... ....................................................... 120 
 
LERİK 
İLTİMAS SƏMİMİ ..................................................................... .................................................... 122 
MƏLİK CAHAN ......................................................................... ..................................................... 127 
 
 
LƏNKƏRAN 
ELVİR NADİR ....................................................................... .......................................................... 129 
BÖLGƏLƏRDƏN SƏSLƏR-3 
 
 190 
 
MASALLI 
AZƏR ELŞADOĞLU ................................................................ ...................................................... 131 
ŞƏFA NUR  ................................................................................. ..................................................... 133 
 
OĞUZ 
MƏTANƏT ELÇİN ............................................................ ............................................................. 135 
 
SAATLI 
ALLAHŞÜKÜR AĞA ...................................................................................................................... 137 
 
SABİRABAD 
NÜSRƏT HƏSƏN ...................................................................... ..................................................... 140 
 
SALYAN 
ÜMİD SADƏ............................................................................. ........................................................ 142 
 
ŞAHBUZ 
QIZBƏSTİ SULTAN .................................................................... .................................................. 145 
 
ŞƏKİ 
ELVİN NURİ ................................................................................ .................................................... 146 
ƏFSANƏ RƏVAN ........................................................................ ................................................... 149 
 
ŞƏMKİR 
BƏNDALI COŞQUN .................................................................. .................................................... 152 
MƏHƏMMƏD TURAN  ... .......................................................... ................................................. 155 
MƏTANƏT QÜDSİ ........... .......................................................... .................................................. 159 
TURAL TURAN ........................................................................... ................................................... 161 
 
ŞƏRUR 
ƏLİ RÜZGAR ....................................................................... ............................................................ 166 
 
ŞİRVAN 
NİZAMİ HƏSƏN  ............................................................. ............................................................... 168 
 
ŞUŞA 
MƏRHƏMƏT ƏLİ  ............................................................... .......................................................... 170 
 
TOVUZ 
GÜNEL BAYRAMSOY .............................................................. .................................................... 171 
TOĞRUL KƏRİMLİ   .................................................................... ................................................. 173 
TURANƏ TURAN ........................................................................ .................................................. 177 
 
BÖLGƏLƏRDƏN SƏSLƏR-3 
 191 
UCAR 
AYTAC MƏMMƏDLİ .................................................................. .................................................. 179 
 
YARDIMLI 
SƏFAİL AQİL .................................................................... .............................................................. 182 
SƏRVƏR KAMRANLI ............................................................. ...................................................... 184 
 
 
 
BÖLGƏLƏRDƏN SƏSLƏR-3 
 
 192 
 
 
 
 
Dünya Gənc Türk Yazarlar Birliyi (DGTYB)  
www.dgtyb.az, www.bizimyazi.az 
 
 
 
 
 
 
BÖLGƏLƏRDƏN  SƏSLƏR-3  
(Bölgələrdə yazıb-yaradan gənc yazarların  
əsərlərindən ibarət toplu) 
 
 
 
 
 
 
 
 
 
 
 
Çapa imzalanıb: 31.03.2017 
Formatı: 70x100 1/16. Ofset çapı 
Həcmi: 48 
Sifariş № 450 
 
 
mətbəəsində çap olunub 
