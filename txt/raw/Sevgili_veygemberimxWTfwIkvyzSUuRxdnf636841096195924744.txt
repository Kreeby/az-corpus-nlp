1 
 
SEVGİLİ 
PEYĞƏMBƏRİM 
(Səllallahu əleyhi və səlləm) 
 
Prof. Dr. Ramazan AYVALLI 
Mərmərə Universiteti, İlahiyyət Fakultəsi 
 
1-ci nəşr 
Çatalçeşmə Küçəsi. No: 17 
Cağaloğlu-İstanbul / TÜRKİYƏ 
Tel: (+90 212) 512 95 11 
Faks: (+90 212) 513 68 57 
E-mail: turkdunyasi@ihlas.net.tr 
Nəşr: İhlas Gazetecilik A.S. 
Tel: (+90 212) 454 35 06 
Cildləmə: Sağlam Mücəllid 
Tel: (+90 212) 693 19 33 
2010 
 
2 
MÜNDƏRİCAT 
PEYĞƏMBƏRİMİZİN MÜBARƏK NURU.................................................................7 
Mübarək “Nur”unun yaradılması ...................................................................................8 
Nurunun pak alınlardan keçməsi....................................................................................9 
Babası Həzrəti Əbdülmüttəlib......................................................................................11 
Abdullahın qurban edilmək istənilməsi........................................................................14 
Atası Həzrəti Abdullah ................................................................................................16 
Mübarək Nurunun anasına keçməsi .............................................................................17 
Fil hadisəsi ..................................................................................................................18 
Müjdə xəbərləri ...........................................................................................................19 
Cahiliyyə dövrü...........................................................................................................20 
DÜNYAYA TƏŞRİFİ (ANADAN OLMASI) .............................................................25 
Doğulduğu gecə görülənlər..........................................................................................31 
Mövlud gecəsi .............................................................................................................33 
Süd anaya verilməsi.....................................................................................................33 
Mübarək sinəsinin yarılması ........................................................................................37 
Möhtərəm ananın vəfatı...............................................................................................38 
Babasının yanında .......................................................................................................39 
Nəcranlı Rahib ............................................................................................................41 
Babasının vəfatı...........................................................................................................41 
Əbu Talıbın himayəsində….........................................................................................42 
Rahib Bəhira ...............................................................................................................43 
GƏNCLİYİ və EVLƏNMƏSİ.....................................................................................46 
Ticarətlə məşğul olması...............................................................................................47 
Həzrəti Xədicə ilə evlənməsi .......................................................................................51 
Zeyd İbn Harisə...........................................................................................................53 
Kə’bə hakimliyi...........................................................................................................56 
Bİ’SƏTİ (PEYĞƏMBƏRLİYİ) və DƏ’VƏTİ .............................................................58 
İlk vəhy .......................................................................................................................59 
Də’vət əmrinin gəlməsi ...............................................................................................61 
İlk müsəlmanlar...........................................................................................................62 
Yaxın qohumları də’vət ...............................................................................................67 
Günəşi sağ əlimə versələr!...........................................................................................70 
Əziyyət, işgəncə və zülm.............................................................................................73 
Əshabi Kirama edilən işgəncələr .................................................................................80 
Huşunu itirənə qədər işgəncə... ....................................................................................84 
Darul-Ərqam...............................................................................................................85 
İlk şəhid ......................................................................................................................86 
Əbu Zərr əl-Ğıfarinin müsəlman olması ......................................................................87 
Kə’bədə açıq-aşkar Qur’ani Kərim oxunması ..............................................................90 
Tufeyl ibn Əmrin müsəlman olması.............................................................................91 
Bazarlarda də’vət ........................................................................................................93 
Müşriklərin Qur’ani Kərimə qulaq asması ...................................................................96 
Xalid ibn Səidin imanı...............................................................................................100 
Mus’ab ibn Umeyrin müsəlman olması .....................................................................101 
HƏBƏŞİSTANA HİCRƏT .......................................................................................103 
Həzrəti Həmzənin müsəlman olması..........................................................................104 
3 
Həzrəti Ömərin  müsəlman olması.............................................................................106 
Həbəşistana ikinci hicrət............................................................................................112 
Hüzün illəri... Mühasirə.............................................................................................118 
Ayın ikiyə bölünməsi ................................................................................................123 
Rəbbim sizə də hidayət nəsib etsin! ...........................................................................125 
Hüzün ili ...................................................................................................................126 
Həzrəti Xədicə anamızın vəfatı..................................................................................129 
Əli boynuna yapışdı...................................................................................................130 
Taifliləri imana də’vəti ..............................................................................................131 
“La ilahə illallah” deyərək xilas olun...” ....................................................................134 
ME’RAC...................................................................................................................138 
HİCRƏT ...................................................................................................................155 
Birinci Əqəbə bey’əti və Mədinədə parıldayan günəş ................................................156 
İkinci Əqəbə bey’əti ..................................................................................................159 
Hicrət ........................................................................................................................162 
Sürəqa ibn Malik .......................................................................................................169 
Müjdə! Müjdə! Kainatın hökmdarı gəlir! ...................................................................172 
MƏDİNƏYİ MÜNƏVVƏRƏ DÖVRÜ.....................................................................176 
Ənsar ilə Muhacirlərin qardaş olması ........................................................................177 
Məscidi Nəbəvi .........................................................................................................180 
Xurma kötüyünün inildəməsi.....................................................................................181 
Həzrəti Aişə ilə evlənməsi .........................................................................................182 
Əzani Məhəmmədi ....................................................................................................183 
Əshabi kiramın tə’lim görməsi ..................................................................................184 
Əshabi suffə ..............................................................................................................186 
Cəbrayıl hədisi ..........................................................................................................188 
Səlmani Farisinin müsəlman olması ..........................................................................191 
Mələklər dinləmək üçün gəlirdi .................................................................................196 
Hicrətin birinci ilində baş verən digər bəzi hadisələr..................................................199 
İlk yazılı müqavilə.....................................................................................................200 
Ey Həbibim! Kədərlənmə!.........................................................................................201 
İlk səriyyələr .............................................................................................................203 
Məscidi Qibləteyn .....................................................................................................205 
BƏDR QƏZVƏSİ .....................................................................................................208 
Mələklərin yardıma gəlməsi ......................................................................................214 
Əbu Cəhilin öldürülməsi............................................................................................224 
Qələbə inananlarındır... .............................................................................................226 
Həzrəti Əli ilə Həzrəti Fatimənın evlənməsi ..............................................................234 
Kə’b ibn Əşrəfin öldürülməsi ....................................................................................240 
Bəni Qaynuqa yəhudiləri ...........................................................................................242 
ÜHÜD QƏZVƏSİ.....................................................................................................244 
Həzrəti Əlinin qəhrəmanlığı ......................................................................................257 
Təlhə ibn Ubeydullahın qəhrəmanlığı ........................................................................262 
Həmraul-Əsəd səfəri..................................................................................................273 
Rəci vaqiəsi...............................................................................................................274 
Bi’ri Məunə vaqiəsı ...................................................................................................280 
Bəni Nadir yəhudiləri ................................................................................................282 
4 
Fatimə Binti Əsədin vəfatı.........................................................................................282 
Bəni Müstəliq qəzvəsi ...............................................................................................284 
XƏNDƏK QƏZVƏSİ ...............................................................................................287 
Bəni Qureyza yəhudiləri............................................................................................306 
Sə’d ibn Muazın şəhadəti ..........................................................................................310 
HÜDEYBİYYƏ SÜLHNAMƏSİ..............................................................................314 
Bey’əti Rizvan...........................................................................................................319 
Qurtar məni ya Rəsulallah! ........................................................................................323 
DƏ’VƏT MƏKTUBLARI ........................................................................................329 
Hökmdarlara göndərilən məktublar ...........................................................................329 
XEYBƏRİN FƏTHİ..................................................................................................345 
Həzrəti Əlinin qəhrəmanlığı ......................................................................................355 
UMRƏTUL-QƏZA SƏFƏRİ ....................................................................................361 
MUTƏ QƏZVƏSİ.....................................................................................................367 
MƏKKƏNİN FƏTHİ ................................................................................................380 
Kim Məscidi Harama sığınsa.....................................................................................382 
HUNEYN QƏZVƏSİ................................................................................................392 
TAİF SƏFƏRİ...........................................................................................................396 
TƏBUK SƏFƏRİ......................................................................................................398 
Pusqu... .....................................................................................................................402 
Məscidi Dirar ............................................................................................................404 
VƏDA HƏCCİ..........................................................................................................406 
VƏDA XÜTBƏSİ .....................................................................................................409 
VƏFATI....................................................................................................................413 
Dindən çıxma təşəbbüsləri.........................................................................................428 
QƏBİR HƏYATI ......................................................................................................431 
Qəbrində siri olması ..................................................................................................431 
Rəsulullahi görmək ...................................................................................................434 
Cənabi Peyğəmbərimizin qəbri çərifini ziyarət ..........................................................439 
Təvəssül ....................................................................................................................446 
Salavati Şərifə Oxumağın Əhəmiyyəti və Fəziləti......................................................453 
HİLYƏYİ SƏADƏT .................................................................................................459 
Mübarək adları və künyələri ......................................................................................459 
Hilyəyi səadət............................................................................................................460 
Cənabi Peyğəmbərimizin gözəlliyi ............................................................................465 
FƏZİLƏTLƏRİ.........................................................................................................471 
Yüksək əxlaqı............................................................................................................471 
Fəzlətləri ...................................................................................................................481 
İstiğfarı......................................................................................................................487 
Şəfaəti .......................................................................................................................489 
MÖ’CÜZƏLƏRİ.......................................................................................................495 
ƏHLİ BEYT..............................................................................................................501 
Mübarək xanımları ....................................................................................................501 
Digər xanımları .........................................................................................................503 
Uşaqları.....................................................................................................................506 
Əhli Beyti..................................................................................................................508 
Rəsulullahın əshabı ...................................................................................................511 
5 
CƏNABİ RƏSULULLAHIN BƏZİ ZƏVAİD SÜNNƏTLƏRİ* ...............................516 
Mübarək saqqal və saçı .............................................................................................516 
Rəsulullahın yatması .................................................................................................518 
Rəsulullahın oturuşu..................................................................................................520 
Rəsulullahın yeməsi və içməsi...................................................................................521 
Rəsulullahın evdəki və çöldəki davranışları ...............................................................533 
Rəsulullahın geyindiyi paltarlar .................................................................................539 
Kə’b ibn Zuheyrə verdiyi yapıncı ..............................................................................544 
Nəcaşinin göndərdiyi qızıl üzük ................................................................................546 
Peyğəmbərimizin döşəyi............................................................................................548 
Rəsulullahın əsası......................................................................................................549 
Peyğəmbərimizin daşıdığı yeddi şey..........................................................................550 
Tərtib nizamına çox əhəmiyyət verərdi......................................................................551 
Rəsulullahın qılıncları ...............................................................................................552 
Peyğəmbərimizin yayları və qalxanları ......................................................................553 
Rəsulullahın ələm və bayraqları.................................................................................555 
Cənabi Peyğəmbərimizin atları ..................................................................................556 
Cənabi Peyğəmbərimizin dəvələri .............................................................................557 
Rəsulullahın Xanəyi səadətləri ..................................................................................558 
Rəsulullahın vəqf etdiyi mülklər................................................................................559 
İSLAM DİNİ.............................................................................................................562 
İman..........................................................................................................................562 
İbadətlər ....................................................................................................................575 
Əxlaq ........................................................................................................................576 
Məhəmməd əleyhissalama tabe olmaq.......................................................................577 
HİLYƏYİ SƏADƏT .................................................................................................582 
XRONOLOGİYA.......................................................................................................586 
BİBLİYOQRAFİYA ...................................................................................................588 
 
 
 
 
 
 
 
 
 
 
 
 
 
6 
Təqdim 
 
Allahu təalaya həmd və verdiyi ne'mətlərə, yaxşılıqlara, sonsuz şükrlər olsun... Onun sevgili 
Peyğəmbəri, insanların hər cəhətdən ən gözəli, en yaxşısı, en üstünü olan Məhəmməd əleyhissalama və 
onun gözəl üzünü görməklə, faydalı sözlərini eşitməklə şərəflənən, beləcə bütün insanların en 
qiymətliləri olan Əshabının hamısına və onların yolunu tutanlara da dua və salamlar olsun... 
Tarixdə "Cahiliyyə Dövrü" deyilen bir zaman parçası vardır. Bu zaman parçasında, 
Ərəbistan Yarmadasında, insanlar bütlərə sitayiş edir, həmişə içgi içir, qumar oynayırdılar. Güclü 
olan haqlı sayılır, qadınlar bir ticari əşya kimi alınıb-satılır, qız uşaqları diri-diri torpağa 
basdırılırdı. Təkcə Ərəbistan Yarmadası deyil, bütün dünya qaranlığa qərq olmuşdu. Asiya, Afrika və 
Avropada da vəziyyət bundan fərqli deyildi. Əlbəttə bunlardan narahat olan, razı qalmayan az da olsa 
ağıl sahibi insanlar mövcud idi və bunlar Cənabi Haqqa dua edərək, bu qaranlıq zamanın bitməsi üçün 
yalvarırdılar. 
İnsanlara rəhm edən Allahu Təala, müxtəlif əsrlərdə və müxtəlif coğrafi bölgələrdə yaşayan 
insanlara bir çox peyğəmbər göndərdiyi kimi, son nəbi və rəsul olan Həzrəti Məhəmmədi də bu 
qaranlığı aydınlatması üçün son peyğəmbər olaraq vəzifələndirdi. 
Cənabi Haqq, mərhəmət göstərərək bizi, Ona ümmet etməklə, ne’mətlərinin ən böyüyünə 
qovuşdurdu. Ona tabe olmaq lazım gəldiyini açıq bir şəkildə bildirdi. Rəbbimizə bu gözəl ne’mətinə 
görə nə qədər həmd və şükr etsək azdır. 
Əhli Sünnət alimləri buyurmuşlar ki: "Hər Peyğəmbər öz zamanında, öz məkanında, öz 
qövmünün hamısından hər cəhətdən üstündür. 
Məhəmməd əleyhissalam isə, hər zamanda, hər ölkədə, yəni dünya yaradıldığı gündən, qiyamət 
qopuncaya qədər, gəlmiş və gələcək bütün məxluqatın hər cəhətdən ən üstünüdür. Heç kim, heç bir 
cəhətdən Ondan üstün deyildir...". 
Allahu Təala, heç bir şey yaratmamışdan əvvəl, Məhəmməd əleyhissalamın mübarək nurunu 
yaratdı. Qur'ani Kərimdə Cənabi Peyğəmbərimizə xitabən: "Səni aləmlərə rəhmət olaraq göndərdik" 
buyuruldu. Qüdsi Hədisdə də: "Sən olmasaydın, sən olmasaydın məxluqatı yaratmazdım" 
buyurulmuşdur. 
İmanın əsil şərti, "Hubbi fillah və buğzi fillah" yəni Allahu Təalanın dostlarını sevmək, 
düşmənlərini sevməməkdir. Bu olmadıqca heç bir ibadet qəbul olmamakda, sahibinin üzünə 
vurulmaqdadır. Bu səbəblə "Aləmlərin Hökmdarıni sevməyimiz fərz olmuş, Onun mübarək məhəbbətini 
qəlbimizə yerləşdirməyimiz və gözəl əxlaqından nümunə götürməyəməz əmr edilmişdir. 
Bu məhəbbətin dəvam etməsi üçün, əsrlərdən bəri Cənabi Peyğəmbərin mübarək həyatını 
nəql edən kitablar yazılmış, hal-hazırda da yazılmaqdadır. Onun sevgisinin qəlbimizdə dolub-daşması 
üçün, Əhli Sünnət alimlərinin kitablarını ətraflı şəkildə incələyərək Kainatın Soltanı, Cənabi 
Rəsulullahın mübarək həyatını yazmağa çalışdıq. 
Cənabi Haqq, hər birimizin qəlbini Cənabi Peyğəmbərimzin məhəbbəti ilə doldurub, bizi 
Əhli Sünnət alimlərinin bildirdiyi doğru yolda tutsun! Amin. 
 
Prof. Dr. Ramazan Ayvallı 
 
 
 
 
 
7 
PEYĞƏMBƏRİMİZİN MÜBARƏK NURU 
 
Məhəmməd əleyhissalam Allah Təalanın həbibi, sevgilisi, yaradılmış bütün 
insanların və digər məxluqatın hər cəhətdən ən üstünü, ən gözəli və ən şərəflisidir. Allah 
Təalanın mədh etdiyi, bütün insanlara və cinlərə peyğəmbər olaraq seçib göndərdiyi, 
axırıncı və ən üstün Peyğəmərdir. Aləmlərə rəhmət olaraq göndərilmiş olub, hər şey 
onun hörmətinə yaradılmışdır. Mübarək adı, dəfələrlə mədh edilmiş, çox təriflənmiş 
mənasına gələn Məhəmməd əleyhissalamdır. Əhməd, Mahmud, Mustafa kimi başqa 
mübarək adları da vardır. Atasının adı Abdullah olub, hicrətdən 53 il qabaq Rəbiüləvvəl 
ayının on ikisində Bazar ertəsi gecəsi, səhərə yaxın Məkkəyi Mükərrəmdə 
doğulmuşdur. Tarixçilər, bu günün miladi illə 571-ci ilin Aprel ayının iyirmisinə uyğun 
gəldiyini deyirlər. 
Doğulmadan bir neçə ay əvvəl atası Abdullah, altı yaşında ikən də anası 
Aminə vəfat etdi. Bu səbəblə də Həzrəti Peyğəmbərə “Dürri Yetim” (Kainat sədəfində 
olan yeganə, böyük və ən qiymətli inci) ləqəbi verilmişdir. Səkkiz yaşına qədər babası 
Əbdülmüttəlibin, onun ölümündən sonra isə əmisi Əbu Talıbin yanında qaldı. İyirmi beş 
yaşında Xədicətül-Kübra ilə evləndi. Bu xanımdan doğulan ilk oğlunun adı Qasım idi. 
Ərəblərdə ilk oğulun atası olaraq künyə ilə çağırılmaq adət idi. Buna görə də 
Peyğəmbərimizə “Əbul-Qasım”, yəni Qasımın atası deyilirdi.  
Qırx yaşında ikən bütün insanlara və cinlərə peyğəmbər olduğu Allah Təala 
tərəfindən bildirildi. Üç il sonra hamını imana çağırmağa başladı. Əlli iki yaşında ikən 
Me’rac hadisəsi baş verdi. Miladi 622-ci ildə 53 yaşında olarkən Məkkədən Mədinəyə 
hicrət etdi. İyirmi yeddi dəfə müharibədə iştirak etdi. 11-ci (Miladi 622-ci) ildə 
Rəbiüləvvəl ayının on ikisində Bazar ertəsi günü günortadan qabaq, 63 yaşında ikən 
Mədinəyi Münəvvərədə vəfat etdi.  
Allah Təala bütün peyğəmbərlərinə adı ilə xitab etdiyi halda, Ona; 
“Həbibim”(Sevgilim) deyə iltifat etmişdir. Cənabi Haqq bir ayədə məalən; “Səni 
aləmlərə rəhmət olaraq göndərdik”1  və bir qüdsi hədisdə də; “Sən olmasaydın, sən 
olmasaydın, məxluqatı yaratmazdım”2 buyurdu. 
                                               
1 əl-Ənbiya, 107. 
2 Suyuti, əl-Ləali’l-Məsnua, I, 272; Əcluni, Kəşfu’l-Xəfa, II, 164; Əli əl-Qari, Şərhu’ş-Şifa, I, 6. 
8 
Hər Peyğəmbər öz zamanında, öz yerində, öz qövmünün hamısından hər 
cəhətdən üstündür. Peyğəmbərimiz Məhəmməd əleyhissalam isə, dünya yaradıldığı 
gündən qiyamət gəlincəyə qədər, hər zamanda, hər ölkədə, gəlmiş və gələcək olan bütün 
varlıqların hər cəhətdən ən fəzilətlisi, ən üstünüdür. Heç kim, hər hansı bir cəhətdən 
Ondan üstün deyildir. Cənabi Haqq Onu belə yaratmışdır.  
 
Mübarək “Nur”unun yaradılması 
 
Allah Təala hər şeydən, yəni heç bir şeyi yaratmazdan əvvəl Sevgili 
Peyğəmbərimiz Məhəmməd əleyhissalamın mübarək nurunu yaratdı. Təfsir və hədis 
alimlərimizdən çoxu belə ifadə etmişlər ki; “Cənabi Haqq öz nurundan lətif, və böyük 
bir cövhər yaradıb, ondan bütün kainatı sırasıyla vücuda gətirdi. Bu cövhərə “Nuru 
Məhəmməd” deyilir. Bütün ruh və cisimlərin başlanğıcı və mənşəyi bu cövhərdir”. 
Əshabi kiramdan Cabir ibn Abdullah bir gün; “Ya Rəsulullah! Allah Təalanın 
hər şeydən əvvəl yaratdığı şey nədir? soruşanda; “Hər şeydən əvvəl sənin 
Peyğəmbərinin, yəni mənim nurumu öz nurundan yaratdı. O zaman; lövh, qələm, 
Cənnət, Cəhənnəm, mələk, səmavat (göylər), ərz (yer üzü), günəş, ay, insan, və cinlər 
yoxdu” buyurdular. 
Nuru Məhəmmədi, Adəm əleyhissalamın qəlbi və cəsədi şərifi yaradılınca, 
onun qaşlarının arasına qoyuldu. Adəm əleyhissalam özünə ruh verilincə alnında Zöhrə 
ulduzu kimi parıldayan bir nurun olduğunu hiss etdi.  
Adəm əleyhissalam yaradıldığında Cənabi Haqqın ona; Əbu Məhəmməd, yəni 
Məhəmmədin atası deyərək xitab etdiyini ilham ilə başa düşdü və; “Ey Rəbbim! Mənə 
nə üçün Əbu Məhəmməd künyəsini verdin?” deyə soruşunca, Allah Təala; “Ey Adəm! 
Başını qaldır!” dedi. Adəm əleyhissalam başını qaldırıb baxdığında Ərzi ə’lada sevgili 
Peyğəmbərimizin (səlləllahu əleyhi və səlləm) nurdan yazılmış Əhməd adını gördü. O 
zaman; “Ey Rəbbim! Bu kimdir?” deyə soruşdu. Allah Təala da; “Bu, sənin 
zürriyətindən bir peyğəmbərdir. Onun adı göylərdə Əhməd, yerdə isə Məhəmməddir. 
Əgər O olmasaydı səni yaratmazdım. Yerləri və göyləri xəlq etməzdim” buyurdu.3 
 
                                               
3 İbn Əsakir, Tarixu Dəməşq, VII, 437; Heysəmi, Məcməuz-Zəvaid, VIII, 198; Əhməd Şami, Sübülül-
Huda, I, 85. 
9 
Nurunun pak alınlardan keçməsi 
 
Adəm əleyhissalam yaradılınca alnına sevgili Peyğəmbərimiz Məhəmməd 
əleyhissalamın nuru şərifi qoyuldu. O nur alnında parıldamağa başladı. Qur’ani 
Kərimdə ifadə edildiyi kimi; Adəm ələyhissalamdan etibarən pak atalardan və pak 
analardan keçərək, cənabi Peyğəmbərimizə qədər gəldi. Bunu Allah Təala ayədə belə 
bildirmişdir; 
“Sən, yəni sənin nurun, ancaq səcdə edənlərdən dolaşdırılıb, sənə inqilab 
etmiş, çatmışdır”4 
Hədisi şərifdə; “Allah Təala insanları yaratdı. Məni insanların ən yaxşı 
qismindən meydana gətirdi. Sonra, bu qisimlərdən ən yaxşısını (Ərəbistanda) seçdi. 
Məni bunlardan meydana gətirdi. Sonra evlərdən, ailələrdən ən yaxşısını seçib, məni 
bunlardan meydana gətirdi. O halda, mənim ruhum və cəsədim məxluqların ən 
yaxşısıdır. Mənim silsiləm, əcdadım ən yaxşı insanlardır” buyurulmuşdur. 
Başqa bir hədisi şərifdə isə; “Allah Təala, hər şeyi yoxdan var etdi. Hər şey 
içindən insanları sevdi, qiymətləndirdi; insanlar içində də seçdiklərini Ərəbistanda 
yerləşdirdi. Ərəbistandakı seçilmişlər arasında da məni seçdi. Məni hər zaman 
insanların seçilmişləri, ən yaxşıları arasında yerləşdirdi. O halda, Ərəbistanda mənə 
bağlı olanları sevənlər, mənim üçün sevərlər. Onlara düşmənlik edənlər mənə 
düşmənlik etmiş olarlar” buyurulmuşdur. 
Yaradılan ilk insan olan Adəm əleyhissalam, Məhəmməd əleyhissalamın 
zərrəsini daşıdığı üçün alnında Onun nuru parıldayırdı. Bu zərrə Həzrəti Həvvaya, 
ondan da Şit əleyhissalama və beləcə pak kişilərdən pak qadınlara və pak qadınlardan 
pak kişilərə keçdi. Məhəmməd əleyhissalamın nuru da zərrə ilə birlikdə alınlardan 
alınlara keçdi. Mələklər nə zaman Adəm əleyhissalamın üzünə baxsalar, alnında 
Məhəmməd əleyhissalamın nurunu görər və Ondan bağışlanmalarını istəyərdilər. 
Adəm əleyhissalam vəfat edəcəyi zaman, oğlu Şit əleyhissalama dedi ki; 
“Oğlum! Bu alnında parıldayan nur son Peyğəmbər Məhəmməd əleyhissalamın 
nurudur. Bunu mö’min və əfif, pak xanımlara ver və oğluna da belə vəsiyyət et!” 
Məhəmməd əleyhissalama gəlincəyə qədər bütün atalar oğullarına belə vəsiyyət etdilər. 
Hamısı da bu vəsiyyəti yerinə yetirib, ən əsalətli və ən kibar qızlarla evləndilər. Nur, 
                                               
4 əş-Şüəra, 26/219. 
10 
qadın-kişi pak alınlardan keçərək əsil sahibinə çatdı. Cənabi rəsulullahın babalarından 
birinin iki oğlu olsa, yaxud bir qəbilə iki qola ayrılsa, Peyğəmbərimiz Məhəmməd 
əleyhissalamın nuru ən şərəfli və ən xeyirli olan tərəfdə olardı. Hər əsirdə Onun babası 
olan zat, üzündəki nurdan tanınardı. Onun nurunu daşıyan seçilmiş bir soy vardı ki, hər 
əsirdə bu soydan olan zatın üzü çox gözəl və çox nurlu olardı. Bu nur ilə qardaşları 
arasında seçilir, aid olduğu qəbilə başqa qəbilələrdən daha üstün, daha şərəfli olardı.5 
Necə ki, Cənabi Peyğəmbərimiz hədisi şərifdə buyurdular ki; “Mənim 
babalarımın heç biri zina etmədi. Allah Təala məni ən yaxşı atalardan, pak analardan 
gətirdi. Babalarımdan birinin iki oğlu olsaydı, mən bunların ən xeyirlisində, ən 
yaxşısında olardım”. 
Adəm əleyhissalamdan bəri, övladdan övlada keçərək gələn bu nur Taruha, 
ondan oğlu İbrahim əleyhissalama, sonra oğlu İsmayıl əleyhissalama keçmişdir. Onun 
da alnında günəş kimi parıldayan nur övladından Adnana, ondan Mə’ada, ondan da 
Nizara keçmişdir. Nizar anadan olunca, atası Mə’ad oğlunun alnında nuru görüp 
sevinmiş, böyük bir ziyafət verərək; “Belə oğul üçün bu qədər ziyafət az şeydir” dediyi 
üçün oğlunun adı Nizar, yəni “az bir şey” mənasında qalmışdır. Bundan sonra da nur 
sıra ilə keçərək əsil sahibi olan sevgili Peyğəmbərimiz Məhəmməd əleyhissalama 
çatmışdır. 
                                               
5 Qazı İyaz, Şifayi Şərif, s. 82. 
    Məhəmməd 
    Əleyhissalam 
            Abdullah 
 Əbdülmüttəlib (Şeybə) 
           Haşım (Əmr) 
  Əbdümənaf (Muğirə) 
           Qusayy (Zeyd) 
           Kilab 
           Mürrə 
           Kə’b 
           Lüveyy 
           Qalib 
11 
          Cənabi Peyğəmbərimizin şərəfli nəsəbi Adnana 
qədər belədir; Cənabi Peyğəmbərimiz bir hədisi şərifdə 
belə buyurdu; Mən Abdullah, Əbdülmüttəlib, Haşım 
(Əmr), Əbdü Mənaf (Muğirə), Qusayy (Zeyd), Kilab, 
Mürrə, Kə’b, Lüveyy, Qalib, Fihr, Malik, Nadr, Kinanə, 
Huzeymə, Müdrikə (Amir) İlyas, Mudar, Nizar, Mə’ad, 
Adnan oğlu Məhəmmədəm. Mənsub olduğum cəmiyyət 
nə zaman ikiyə ayrılmış isə, Allah Təala məni şüphəsiz 
onların ən xeyirli olan tərəfində yerləşdirmişdir…”.6 
Başqa bir hədisi şərifdə də; “Allah Təala, 
İbrahim oğullarından İsmayılı seçdi. İsmayıl oğullarından 
Kinanə oğullarını seçdi. Kinanə oğullarından Qureyşi 
seçdi. Qureyşdən Haşım oğullarını, Haşım oğullarından Əbdülmüttəlib oğullarını seçdi. 
Əbdülmüttəlib oğullarından da məni seçdi”7 buyurmuşdur. 
   
   Qıldı ol nur, anın alnında qərar,                           Erdi İbrahimə və İsmayıla həm, 
   Qaldı anın ilə, nicə ruzigar.                            Söz uzanır, gər qalanın der isəm. 
 
    Sonra Həvva alnına, nəql etdi bil,                  İş bu rəsm ilə müsəlsəl, muttasıl, 
    Durdu anda dahi nicə ay və il.                       Ta olunca Mustafaya müntəqil. 
 
    Şis doğuldu, ona nəql etdi bu nur,                    Gəldi çün ol rəhmətən lil aləmin, 
    Anın alnında təcəlli qıldı nur.                         Vardı nur, anda qərar qıldı həmin. 
 
 
Babası Həzrəti Əbdülmüttəlib 
 
Cənabi Peyğəmbərimiz (səlləllahu əleyhi və səlləm) Qureyş qəbiləsinin Haşım 
oğulları qolundandır. Atası Abdullahdır. Onun da atası Şeybədir. Peyğəmbərimizin 
babası olan Şeybə, Mədinədə doğulmuşdu. Şeybə, atası Haşım vəfat etdiyində hələ 
                                               
6 İbn Sə’d, ət-Təbəqat, I, 55-56. 
7 İbn Sə’d, ət-Təbəqat, I, 20. 
           Fihr 
           Malik 
           Nadr 
           Kinanə 
           Huzeymə 
           Müdrikə (Amir) 
           İlyas 
           Mudar 
           Nizar 
           Mə’ad 
           Adnan 
12 
uşaqdı. Bir gün Mədinədə dayılarının evi qabağında dostları ilə ox təlimi keçirdilər. 
Onlara tamaşa edən yaşlılar, Şeybənin alnında parıldayan nurdan, onun şərəfli bir 
kimsənin oğlu olduğunu təxmin edərək heyran qaldılar. Ox atma növbəsi Şeybəyə 
çatdığında, yayını dartıb hədəfə oxunu atdı. Ox tam hədəfə deyincə, o həyəcanla; “Mən 
Haşımın oğluyam. Əlbəttə oxum hədəfinə dəyər” dedi. Onun bu sözlərindən Məkkəli 
Haşımın oğlu olduğunu başa düşdülər. O əsnada Haşım ölmüşdü. Əbdü Mənaf 
oğullarından biri Məkkəyə qayıtdığında Haşımın qardaşı Müttəlibə; “Mədinədə olan 
qardaşın oğlu Şeybə çox ağıllı bir uşaqdır. Alnında da hamını heyran edən bir nur 
parıldayır. Belə qiymətli bir uşağı yanınızdan ayırmanız doğrudur?” dedi. Bundan sonra 
Müttəlib dərhal Mədinəyə getdi və qardaşı oğlu Şeybəni götürərək Məkkəyə gətirdi. 
Məkkə küçələrində; “Bu uşaq kimdir?” deyə soruşanlara da; “qulumdur” deyərdi. 
Bundan sonra Şeybənin adı Müttəlibin qulu mənasına gələn Əbdülmüttəlib olaraq 
qaldı.8 
Əbdülmüttəlib əmisi vəfat edənə qədər onun yanında qaldı. Əbdülmüttəlibin 
mübarək bədənindən müşk qoxusu gəlirdi. Alnında Allah Təalanın həbibi Məhəmməd 
əleyhissalamın nuru parıldayar, ətrafına xeyir və bərəkət saçardı. Hər nə vaxt Məkkə 
bölgəsinə yağış yağmayıb qıtlıq olsa, Məkkəlilər Əbdülmüttəlibin əlindən tutub onu 
Səbir dağına çıxardar, dua etməsi üçün ona yalvarardılar. O da heç kimin xətrinə 
dəyməz, Allah Təalaya yağış ehsan etməsi üçün dua edərdi. Cənabi Haqq də 
Əbdülmüttəlibin alnında parıldayan sevgili Peyğəmbərimizin nuru bərəkətinə duasını 
qəbul edər, bol bol yağış yağdırardı. Beləcə Əbdülmüttəlibin gündən günə qiymət və 
etibarı çoxaldı. Məkkəlilər onu başlarına rəis seçdilər. Ona e’tiraz edən olmaz, əmri 
altına girən də rahat və hüzur tapardı. O dövrün hökmüdarları da Əbdülmüttəlibin 
fəziləti və böyüklüyünü təsdiq edərdilər. Təkcə İran kisrasının gözü onu götürməz, açıq 
və gizli şəkildə ona düşmənlik edərdi.  
Əbdülmüttəlib, Hənif dininə tabe idi, yəni müsəlman idi. Bu din babalarından 
İbrahim əleyhissalamın dini idi. Bu səbəblə, heç bir vaxt bütə ibadət etmədi və hətta 
yanlarına belə yaxınlaşmadı. Kə’bənin ətrafında Allah Təalaya dua və ibadətini edərdi. 
Günlərin bir günü röyasında kim isə; “Ey Əbdülmüttəlib! Qalx Tayyibəni 
qaz!” deyərək qeyb oldu. Ertəsi gün “Qalx Bərrəni qaz!” dedi. Üçüncü gün də eyni 
                                               
8 İbn Sə’d, ət-Təbəqat, I, 82. 
13 
kimsə; “Qalx Mədnunəni qaz” əmrini verdi. Röyanın arxası kəsilmirdi. Dördüncü gün 
isə, yenə o kimsə; “Ey Əbdülmüttəlib! Qalx Zəmzəm quyusunu qaz!” deyincə 
Əbdülmüttəlib; “Zəmzəm nədir? Quyu haradadır?” deyə soruşdu. O zat da; “Zəmzəm 
bir sudur ki, heç azalmaz və dibinə çatmaq olmaz. Dünyanın dörd tərəfindən gələn 
hacılara bəs edər. Cəbrayıl əleyhissalamın qanadıyla vurduğu yerdən çıxmışdır. Allah 
Təalanın İsmayıl əleyhissalam üçün yaratdığı sudur. Susuzların susuzluğunu söndürür. 
Acları doydurur. Xəstələrə şəfa olur. Yerini deyim. Qurban kəsdikləri vaxt içalatını bir 
yerə tökərlər. Sən orda ikən qırmızı dimdikli bir qarğa gəlir. Dimdiyi ilə yeri eşələyər. 
Qarğanın eşələdiyi yerdə bir də qarışqa yuvası görərsən. Bax ora Zəmzəmin yeridir”9 
dedi. 
Əbdülmüttəlib səhər vaxtı özü ilə oğlu Harisi götürərək Kə’bəyə getdi və 
həyəcanla gözləməyə başladı. Bu əsnada röyada deyildiyi kimi qırmızı dimdikli qarğa 
gəlib oradakı bir çuxura qondu və dimdiyi ilə yerə vurmağa başladı. Altından qarışqa 
yuvası çıxdı. Əbdülmüttəlib ilə oğlu Haris dərhal oranı qazmağa başladılar. Bir müddət 
qazmağa başladıqdan sonra quyunun ağzı göründü. Əbdülmüttəlib bunu görüncə; 
“Allahu əkbər, Allahu əkbər!” deyərək təkbir gətriməyə başladı.  
Başdan sona qədər quyunun qazılmasını diqqətlə tə’qib edən Qureyşlilər ona; 
“Ey Əbdülmüttəlib! Bu, atamız İsmayılın quyusudur. Onda bizim də haqqımız vardır. 
Bizi bu işə şərik etməlisən!” dedilər. Əbdülmüttəlib isə dərhal buna e’tiraz etdi və; 
“Xeyr! Bu iş təkcə mənə ehsan edilmiş bir vəzifədir” deyə cavab verdi. Bunu görən 
Qureyşlilər; “Sən təksən. Tək oğlundan başqa kimsən də yoxdur. Bu şəkildə bizə qarşı 
e’tiraz etməyin mümkün deyildir!” dedilər. O zaman qanı qaraldı. Çünkü onu 
kimsəsizliklə lağa qoyurdular. Əllərini səmaya qaldıraraq; “Ya Rəbbi! Mənə on uşaq 
ehsan et. Əgər bu duamı qəbul etsən aralarından birisini Kə’bədə qurban edəcəyəm”10 
deyə yalvardı. 
Əbdülmüttəlib qazı işinin təhlükəli bir hal aldığını, nəticədə şiddətli 
toqquşmaların ola bilşəcəyini düşündü. Axırda qazmanı dayandırıb razılaşma yolunu 
tutdu. İşin bir hakim tərəfindən həll edilməsini istədi. Axırda Şamda yaşayan bir kahinin 
buna bir çarə tapacağına qərar verdilər. Qureyşin başda gələnlərindən bir dəstə ilə yola 
çıxıldı. Yolda susuzluqdan və istidən kifayət qədər əziyyət çəkən karvan, tərpənə 
                                               
9 İbn İshaq, əs-Sirə, s, 2-5; İbn Hişam, əs-Sirə, I, 143; İbn Sə’d, ət-Təbəqat, I, 83-84. 
10 İbn Hişam, əs-Sirə, I, 144-145; İbn Sə’d, ət-Təbəqat, I, 88; Təbəri, Tarix, I, 128. 
14 
bilməmə dərəcəsinə çatdı. Artıq bir damcı suya can atacaq bir vəziyyətdə idilər. Tək 
arzularının bu olmasına baxmayaraq, qovurucu səhranın ortasında su tapmaq imkansız 
idi.  
Hamının ümidini kəsdiyi anda Əbdülmüttəlib onlara; “Gəlin, gəlin toplanın! 
Həm sizə, həm də heyvanlarınıza bəs edəcək qədər su tapdım” deyə qışqırdı. 
Məhəmməd əleyhissalamın mübarək nurunu alnında daşıyan Əbdülmüttəlib, su 
axtararkən dəvəsinin ayağı böyük bir daşa ilişmiş və daş yerindən tərpənincə altından su 
çıxmışdı. Hamı qaçaraq gəldi, doya doya su içərək təzədən həyata qayıtdı.  
Əbdülmüttəlibin bu böyüklüyü qarşısında utanan Qureyşlilər; “Ey 
Əbdülmüttəlib! Daha sənə deyəcək sözümüz qalmadı. Zəmzəm quyusunu qazmağa ən 
layiq olan sənsən. Bu mövzuda səninlə bir daha münaqişə etməyəcəyik. Daha hakimə 
getməyə də ehtiyac qalmadı, geri dönürük” dedilər və Məkkənin yolunu tutdular. 
Əbdülmüttəlib, alnında parıldayan nurun hörmətinə Zəmzəm quyusunu qazıb, suyu 
çıxartmaq şərəfinə qovuşdu.11 
 
 Ya Həbibullah, ya Xeyrəl-bəşər müştəqinam. 
Elə kim ləb təşnələr yanıb dilər həmvarə su. 
 
Abdullahın qurban edilmək istənilməsi 
 
Əbdülmüttəlibin Zəmzəm quyusunu qazdıqdan sonra, şanı ve şöhrəti daha çox 
artdı. Aradan illər keçdi. Cənabi Haqq, könlünün dərinliklərindən qoparaq etdiyi duanı 
qəbul edib Əbdülmüttəlibə Harisdən başqa on oğul və altı qız uşağı ehsan etdi. 
Oğlanlarının adları; Kusəm, Əbu Ləhəb, Həcl, Müqəvvim, Dirar, Zübeyir, Əbu Talıb, 
Abdullah, Həmzə və Abbasdır. Qızları isə; Safiyyə, Ətiqə, Ümmü Hakim Beyda, Bərrə, 
Ümeymə ve Erva idi. Əbdülmüttəlib uşaqları arasında ən çox Abdullahı sevərdi. Çünkü 
alnındakı nur onda parıldamağa başlamışdı. 
Əbdülmüttəlibə, günlərin birində röyasında; “Ey Əbdülmüttəlib! Nəzirini 
yerinə yetir!” deyildi. Səhər Əbdülmüttəlib bir qoç qurban etdi. Gecə röyasında; “Ondan 
daha böyüyünü qurban et!” əmri verildi. Səhər bir dana qurban etdiyi halda, təkrar 
                                               
11 İbn Hişam, əs-Sirə, I, 144-145; İbn Sə’d, ət-Təbəqat, I, 81-88. 
15 
röyasında; “Ondan daha böyüyünü qurban et!” əmri üstünə; “Ondan daha böyüyü 
nədir?” deyə soruşdu. O zaman; “Oğlanlarından birini qurban etməyi nəzir etmişdin. 
Nəzirini yerinə yetir!” deyildi.  
Ertesi gün Əbdülmüttəlib uşaqlarını toplayaraq illər öncə etdiyi duanı dedi. 
Sonra oğlanlarına aralarından birini qurban etmesi lazım gəldiyini bildirdi. Övladından 
heç biri e’tiraz etmədi. Üstəlik onlar; “Ey atamız! Nəzirini yerinə yetir! İstədiyini 
etməkdə sərbəstsən” deyə razılıqlarını bildirdilər. Əbdülmüttəlib püşk ataraq qurban 
olacaq oğlunu dəqiqləşdirdi. Püşk ən çok sevdiyi oğlu, alnında Allah Təalanın həbibi 
Məhəmməd əleyhissalamın nurunu daşıyan Abdullaha düşmüşdü. Əbdülmüttəlib bir an 
səndələdi, gözleri yaşla doldu. Allah Təalaya verdiyi sözü yerinə yetirməli idi. Bir əlinə 
bıçağı, bir əlinə çox sevdiyi Abdullahı alaraq Rəbbinə verdiyi sözü yerinə yetirmək 
üçün Kə’bəyə gəldi. Gözü yaşlı ata Abdullahı qurban etmək üçün bütün hazırlıqlarını 
tamamladı. 
O əsnada Qureyşin başda gələnləri heyrət dolu baxışları ilə hadisəni tə’qib 
edirdilər. Aralarından Abdullahın dayısı; “Ey Əbdülmüttəlib! Dayan! Biz senin oğlunu 
qurban etməyinə əsla razı deyilik. Əgər belə edərsən, bundan sonra Qureyş arasında 
adet olur. Hamı oğlunu qurban üçün nəzir edib kəsər. Belə şeyi adet qoyma! Sən 
Rəbbini başqa bir şəkildə razı et!” dedi. Sonra; “Bir kahinə soruş, sənə yol göstərsin” 
deyə təklif etdi. 
Əbdülmüttəlib bu sözdən sonra, Xeybərdə olan Qütbə(vəya Sacaq) adındakı 
kahinin yanına getdi. Kahin; “Sizdə bir insanın diyəti nə qədərdir?” deyə soruşdu. “On 
dəvədir” deyə cavab alınca; “On dəvə ve oğlunuz arasında püşk atınız. Püşk oğlunuza 
düşərsə, on dəvə daha artıraraq təzədən püşk atınız. Püşk dəvələrə düşüncəyə qədər belə 
artıraraq davam ediniz” dedi. 
Əbdülmüttəlib dərhal Məkkəyə qayıtdı ve kahinin dediyi kimi etdi. On dəvə 
artıraraq dəfələrlə püşk atdı. Hər dəfə Abdullaha düşdü. Ancaq dəvə sayısı yüze çıxınca, 
püşk dəvələrə düşdü. Ehtiyat olsun deyə iki dəfə də püşk atdı. Hər iki püşk də dəvələrə 
düşdü. Əbdülmüttəlib; Allahu əkbər! Allahu əkbər!” deyərək təkbirlərlə dəvələri qurban 
etdi. Ətlərini özü ve oğullarından heç biri götürmədi. Hamısını kasıblara payladı.12 
                                               
12 İbn İshaq, əs-Sirə, s, 10-17; İbn Hişam, əs-Sirə, I, 151-154; İbn Sə’d, ət-Təbəqat, I, 88-94. 
16 
Adəm əleyhissalamdan bəri, bir də İsmayıl əleyhissalamın qurban edilmə 
hadisəsi vardır. Cənabi Peyğəmbərimizin nəsəbi İsmayıl əleyhissalama gedib çıxdığı 
üçün; “Mən iki qurbanlığın oğluyam”13 buyurmuşdular. 
 
Atası Həzrəti Abdullah 
 
İki dünyanın sahibi olan Peyğəmbərimiz Məhəmməd əleyhissalamın nurunu 
alnında daşıyan Abdullah, doğulduğunda kitab əhli bir-birinə; “Axır zaman 
peyğəmbərinin atası Məkkədə dünyaya gəldi” deyə xəbər verdilər. 
İsrail oğullarının yanlarında yundan toxunmuş bir cübbə var idi ki, bu cübbe 
Yəhya əleyhissalamın olub, şəhid olduğu zaman əynində idi və mübarək qanı bu 
cübbəyə bulaşmışdı. Kitablarında da; “Nə zaman bu qan təzələnir damcılamağa 
başlarsa, axır zaman peyğəmbərinin atası dünyaya gələr” yazılmışdı. Əhli kitab da bu 
əlaməti görərək, Abdullahın doğulduğunu başa düşdülər. Lakin, qısqanıb neçə dəfə 
öldürməyə qalxsalar da Allah Təala Abdullahı alnındakı nurun bərəkətiylə qorudu. 
Abdullah həddi buluğ yaşına çatdığında, istər gözəl əxlaqı ilə, istər 
yaraşıqlılığı ilə insanlar arasında seçilən bir şəxs oldu. Uzaq-yaxın hamı ona qızlarını 
vermək üçün yarışa girdilər. Neçe hökmüdar da Əbdülmüttəlibin yanına gələrək 
qızlarını oğluna alması üçün teklif etdilər və bunun üçün hər fədakarlığa sinə 
gərəcəklərini bildirdilər. Ancaq Əbdülmüttəlib hər birini münasib bir dil ile geri 
qaytarırdı. 
Abdullah on səkkiz yaşına çatdığında gözəlliyi dillərə dastan oldu. Alnındakı 
nur günəş kimi parıldayar, görən qızların istər istəməz könlünü cəlb edərdi. Gözəlliyi və 
şöhrəti Misirə qədər yayılmışdı. İki yüzə yaxın qız onunla evlənmək üçün Məkkəyə 
qədər gəlib evlilik təklif etmişdilər. Əbdülmüttəlib isə oğluna; Zamanın ən kibar, 
əsalətli, gözəl, İbrahim əleyhissalamdan bəri riayət etdikləri Hənif dininə bağlı mö’min 
bir qız axtarırdı.  
Kitablarında bildirilən axır zaman Peyğəmbərinin öz qövmlərindən 
olmayacağını başa düşən İsrail oğulları, paxıllıq ucbatından Abdullahı öldürməyə and 
içdilər. Bu iş üçün silahlı yetmiş nəfəri Məkkəyə göndərdilər. Bir fürsət tapıb o məqamı 
gözləməyə başladılar. Nəhayət Abdullahın çöllüyə çıxdığı bir gün kimsənin 
                                               
13 İbn İshaq, əs-Sirə, s, 10-18; Hakim, əl-Müstədrək, II, 604, 609. 
17 
görmədiyini zənn etdikləri bir vaxtda qılınclarını sıyırıb, üzərinə hücum etdiler. O gün, 
ilahi hikmət gərəyi Abdullahın qohumlarından Vəhb ibn Əbdü Mənaf da bir neçə dostu 
ile ova çıxmışdı. Bunlar Abdullahın üzərinə hücum edən İsrail oğullarını gördülər. 
Qohumluq qeyrəti ilə Abdullahı qurtarmaq üçün kömək etməyə qərar verdilər. Ancaq 
qarşılarındakılar çox qələbəlikdi. Bu toqquşmada məğlub olacaqları məlum idi. Nəhayət 
nəsihət yolunu seçməyi münasib gördülər. Onlara tərəf yaxınlaşdıqları vaxt bu dünyada 
heç kimsəyə oxşamayan, kəhər atlara minmiş, əli qılınclı bir çox adamın qeybdən 
ildırım kimi imdada çatdıqlarını, təkbir səsləri ilə İsrail oğullarına hücum etdiklərini və 
hamısını qılıncdan keçirdərək yoxa çıxdıqlarını gördülər. Vəhb bu hal qarşısında 
duruxdu, Abdullahın necə qorunduğunu və Allah Təala nəzdindəki qiymətini anladı. 
Evə gəlincə vəziyyəti xanımına anlatdı. Hər ikisi də qızlarına tay olan igidin Abdullah 
olduğunu qəbul edib, Aminəni ona vermək qərarına gəldilər. 
Əbdülmüttəlib də Bəni Zührə qəbiləsinin rəsi Vəhbin qızı Aminənin hüsnü 
cəmalını, iffət və həyasını, dininə bağlılığını eşitmişdi. Soy cəhətindən də əqrəba idilər 
və bir neçə nəsil yuxarıda birləşirdilər. Oğlu Abdullaha bu qızı almaq üçün Vəhbin 
evinə getdi. Əbdülmüttəlib Vəhbin qızını oğlu Abdullaha istə’yincə Vəhb; “Ey əmi 
oğlu! Biz bu təklifi sizdən öncə aldıq” dedi və daha əvvəl şahid olduğu hadisəni anlatdı. 
Sonra bunu da əlavə etdi; “Aminənin anası bir röya gördü. Anlatdığına görə, evimizə bir 
nur girmiş, aydınlığı yeri və göyü doldurmuş. Mən də bu gecə röyamda babamız 
İbrahim əleyhissalamı gördüm. Mənə; “Əbdülmüttəlibin oğlu Abdullahla, qızın 
Aminənin nikahlarını mən qıydım. Sən də onu qəbul et!” dedi. Bu gün səhərdən bəri bu 
röyanın tə’siri altındayam. Görəsən nə zaman gələcəklər, deyə çox düşünürdüm”. Bu 
sözləri eşidən Əbdülmüttəlibin dilindən “Allahu əkbər! Allahu əkbər!” sədaları 
tökülmüşdü. Nəhayet oğlu Abdullahı Vəhbin qızı Aminə ilə evləndirdi. Aminə ilə 
Abdullahın evlənmələri mövzusunda başqa rəvayətlər də vardır.14 
 
Mübarək Nurunun anasına keçməsi 
 
Sərvəri aləmin(səllallahu əleyhi və səlləm) mübarək nuru anasına keçdiyi 
zaman qurdlar, quşlar bir birinə, “Kainatın sahibinin dünyaya təşrif etməyi yaxınlaşdı. 
O, yer üzünün əmini, zamanın günəşidir” deyərək muştuluq verdilər. O gecə, Kə’bədəki 
                                               
14 İbn İshaq, əs-Sirə, s, 19-24; İbn Sə’d, ət-Təbəqat, I, 94-95. 
18 
bütün bütlər üzü üstə düşdü. O zamanlarda Məkkəyi Mükərrəmədə qıtlıq vardı. İllərdir 
yağış yağmamışdı. Ağaclarda yaşıl bir yarpaq yoxdu, məhsuldan əsər görünməz 
olmuşdu. İnsanlar çətinliyə düşmüş, nə edəcəklərini bilməz hala gəlmişdilər. Sevgili 
Peyğəmbərimizin mübarək nuru Həzrəti Abdullahdan Həzrəti Aminəyə keçdikdən 
sonra, o qədər yağış yağdı, o qədər məhsul oldu ki, o ilə bolluq ili deyə ad verdilər. 
Aminə anamız hamilə ikən, həyat yoldaşı Abdullah ticarət üçün Şama 
getmişdi. Dönərken xəstələndi. Mədinəyə gəlincə dayıları Nəccar oğullarının yanında 
on səkkiz vəya iyirmi beş yaşında ikən vəfat etdi. Bu xəbər Məkkədə eşidilincə böyük 
şəhər üzüntüyə qərq oldu.15 Əshabi kiramdan Abdullah ibn Abbas(Allah onlardan razi 
olsun anh) belə bildirmişdir; “Cənabi Peyğəmbərin atası Abdullah, hələ oğlu 
doğulmadan vəfat edincə mələklər; “Ey Rəbbimiz, Rəsulun yetim qaldı” dedilər. Allah 
Təala; “Onun qoruyucusu və yardımçısı mənəm” buyurdu”. 
 
Fil hadisəsi 
 
Rəsuli Əkrəmin (səllallahu əleyhi və səlləm) doğulmasına təxminən iki ay 
zaman qalmışdı. Bu əsnada Fil hadisəsi meydana gəldi. İnsanların hər tərəfdən dəstə 
dəstə gəlib Kə’bəni ziyarət etməyinə əngəl olmaq istəyən Yəmən valisi Əbrəhə, Bizans 
imperatorunun da köməyi ilə Sənada böyük bir kilsə tikdirdi. Adamların da bu kilsəni 
ziyarət etməsini istədi. Ərəblər isə qədimdən bəri Kə’bəni ziyarət etdiklərindən, 
Əbrəhənin tikdirdiyi kilsəyə heç maraq göstərmədilər. Təhqir gözüylə baxdılar. Hətta 
aralarından biri kilsəni kirlətdi.  
Bu hadisədən əsəbləşən Əbrəhə, Kə’bəni yıxmağa qərar verdi və bu məqsədlə 
böyük bir ordu hazırlayıb Məkkə üzərinə hücuma keçdi. Əbrəhənin ordusu Məkkəyə 
yaxınlaşınca Qureyşin mallarını yağmalamağa başlamış, Əbdülmüttəlibin də iki yüz 
dəvəsini müsadirə etmişdilər. Əbdülmüttəlib Əbrəhənin yanına gedib dəvələrini istədi. 
Əbrəhə; “Mən sizin müqəddəs Kə’bənizi yıxmağa gəldim. Sən onu qorumaq yerinə 
dəvələrini istəyirsən?” dedi. Əbdülmüttəlibə; “Mən dəvələrin sahibiyəm. Kə’bənin 
əlbəttə ki sahibi vardır. Onu O qoruyar” dedi. Əbrəhə; “Mənə qarşı onu qoruyan heç 
kim yoxdur” dedi və Əbdülmüttəlibə dəvələrini verib göndərdi. Sonra ordusuna 
Kə’bəyə hücum əmri verdi. Əbrəhənin ordusunda öndə sürülən və beləcə qalibiyyət 
                                               
15 İbn Sə’d, ət-Təbəqat, I, 99-100. 
19 
qazanılacağına inanılan “Mahmud” adında bir fil vardı. Əbrəhə Kə’bəyə tərəf hərəkət 
edincə, bu fil yere yatdı və hərəkət edə bilmədi. Halbuki yönü Yəmənə çevrilincə 
qaçaraq gedirdi. 
Beləcə Məkkəyə yaxınlaşıb hücum etməyə gücü çatmayan Əbrəhənin ordusu 
üzərinə Allah Təala Əbabil, yəni Dağ qaranquşu deyilən quşlardan bir dəstə göndərdi. 
Bu quşların hər biri noxud vəya mərcimək böyüklüyünde üç daş daşıyırdı ve bu daşların 
biri ağızlarında, ikisi də ayaqlarında idi. Bunları Əbrəhənin ordusu üstünə tökdülər. 
Daşlar əsgərləri başdan ayağa deşib keçirdi. Daşa hədəf olan hər əsgər dərhal ölürdü. 
Ayədə də ifadə edildiyi kimi ordu, yeyilmiş əkin yarpağı kimi oldu. Bu vəziyyəti görən 
Əbrəhə özünü itirərək qaçmaq istədi. Ancaq qaça bilmədi. Daşlara əsil hədəf o idi və 
ona da dəymişdi. Qaçdıqca əti hissə hissə tökülərək öldü. Bu hadisə Qur’ani kərimin Fil 
surəsində məalən belə ifadə edilmişdir; 
“(Ey Rəsulum! Kə’bəni yıxmaq istəyən) fil sahiblərinə (fillərlə təchiz edilmiş 
Əbrəhə ordusuna), Rəbbinin necə davrandığını görmədin? Onların (Kə’bəyi 
müəzzəməni yıxmaq şəkilindəki) hiylələrini boşa çıxartmadı? Üstlərinə dəstələr halında 
quşlar göndərdi. O quşların hər biri onların üstünə palçıqdan düzəldilmiş və odda 
bişirilmiş daş atardi. Nəhayət Allah Təala onları qurd yemiş əkin yarpağı kimi yox etdi. 
(Qurdlar tərəfindən gəmirilib, doğranan yeyilmiş əkin yarrağı halına gətirdi)”16. 
 
Müjdə xəbərləri 
 
Sevgili Peyğəmbərimiz Məhəmməd əleyhissalamın gələcəyi Adəm 
əleyhissalamdan etibarən hər peyğəmbərə ve ümmətinə bildirilmiş, anadan olması 
yaxınlaşınca olacaq hadisələrdən bir çoxu müjdə verilmişdir.  
Musa əleyhissalama gələn, sonradan təhrif edilən Tövratda belə yazılıdır; “O, 
elə mübarək bir zatdır ki, himməti uca, köməyi çoxdur. Kasıbların sevgilisi, varlıların 
təbibidir. O, gözəllərin gözəli, pakların pakıdır. Sohbət edərkən həlim, bölüşdürərkən 
adil, hər davranışda dürüstdür. Kafirlərə qarşı sərt və şiddətlidir. Yaşlılara hörmət, 
balacalara şəfqət və rəhmət edər. Az şeyə şükr edər. Əsirlərə yazığı gələr. Daim gülər 
üzlüdür. Gülüşü təbəssüm şəklindədir, qəhqəhə ilə gülməz. Savadsızdır; heç bir şey 
                                               
16 İbn İshaq, əs-Sirə, s, 38-44; İbn Hişam, əs-Sirə, I, 43-56; İbn Sə’d, ət-Təbəqat, I, 55-56, 92, 108; 
Təbəri, Tarix, I, 557; Süheyli, ər-Rövzul-Unf, s. I, 123; Əhməd Şami, Sübülül-Huda, I, 216. 
20 
oxumadan və yazmadan hər şey Ona bildirilmişdir. O, Allah Təalanın elçisidir. Pis 
xasiyyətli, sərt qəlbli deyildir. Bazarlarda yüksək səslə qışqırmaz. Onun ümməti gözəl 
əxlaq sahibidir. Yüksək yerlərdə Allahın adını xatırlayarlar. Müəzzinləri minarələrdə 
xalqı dəvət edərlər. Dəstəmaz alaraq namaz qılarlar. Namazda səfləri düzəldir, bir sırada 
durarlar. Gecələri onların təsbeh səsləri bal arısının vızıltısı kimi eşidilər. Məkkədə 
anadan olar. Mədinədən Şama qədər hər yer Onun idarəsində olur. Adı Məhəmməddir 
ki, Ona Mütəvəkkil deyə ad verdim. Batil dinləri silib, doğru olan haqq dini yayıb 
yerləşdirməyincə Onu dünyadan çıxartmaram. O, xalqı Haqqa çağırır, Onun bərəkətiylə 
görməyən gözlər açılır, görür, eşitməyən qulaqlar eşidər. Qəlblərdən qəflət gedər…”. 
Davud əleyhissalama gələn, sonradan təhrif edilən Zəburda; 
“O, elə bir kimsədir ki, əliaçıqdır, yəni comərtdir. Əsla əsəbləşməz. Çox 
həlimdir. Gözəl üzlü, şirin sözlü, nurani üzlüdür. İnsanların təbibidir. Çox ağlar, az 
gülər. Az yatar, çox düşünər. Yaradılışı xoş və gözəldir. Sözləri könülləri ələ alır, 
ruhları cəzb edər…Ey Həbibim! Himmət qılıncını sıyırıb, bütün qüvvətinlə qəhrəmanlıq 
meydanında kafirlərdən intiqam al. Xoş bir dil ilə mənim həmd və sənamı hər yerə yay. 
Bütün kafirlərin başları sənin kəramətli əllərin qarşısında əyiləcəkdir…” deyə yazılıdır. 
İsa əleyhissalama gələn, sonradan təhrif edilən İncil kitabında da;  
“O, çox yeməz, paxıl deyildir. Hiylə etməz, kimisə pisləməz, heç vaxt 
tələsməz. Özü üçün intiqam almaz. Təmbəl deyildir. Heç kim haqqında qeybət 
etməz…” şəklində ifadə edilir.  
Yenə İncildə belə yazılıdır; 
“Rəbb tərəfindən çıxıb gələcək olan O Münhamenna, Rəbb tərəfindən çıxıb 
gələcək O Ruhul-Qüdüs gəlmiş olsaydı, O, mənə şəhadət edərdi. Siz də, şəhadət 
edərsiniz. Çünkü başdan bəri mənimlə birlikdəsiniz. Mən bunları sizə söylədim ki, 
şübhəyə düşməyəsiniz və yoldan çıxmayasınız”. Burada keçən Münhamenna Süryani 
dilində Məhəmməd deməkdir.17 
Cahiliyyə dövrü 
 
Kainatın fəxri Peyğəmbərimiz doğulmadan əvvəl, bütün aləm mənəvi 
cəhətdən dəhşətli bir zülmət, qaranlıq içində idi. İnsanlar hədsiz, hüdudsuz dərəcədə 
yoldan çıxmış, Allah Təalanın göndərdiyi dinlər unudulmuş; ilahi hökmlərin yerini 
                                               
17 İbn İshaq, əs-Sirə, s, 119-124; İbn Hişam, əs-Sirə, I, 232-233; İbn Sə’d, ət-Təbəqat, I, 360-363. 
21 
insanların başlarından çıxan fikir və düşüncələr almışdı. Bütün məxluqlar insanların 
vəhşəti və zülmlərindən çox bezmişdilər.  
Yer üzündə olan bütün millətlərdə Allah yaddan çıxardılmış, hüzurun, səadət 
və sevincin qaynağı olan Tövhid inancı yox olmuşdu. Küfr fırtınası qəlblərdən imanı 
çıxardıb atmış, könüllərdə Allah Təalaya inam əvəzinə bütlərə ibadət fikri yerləşmişdi. 
Musa əleyhissalamın gətirdiyi din unudulmuş, Tövrat dəyişdirilmişdi. İsrail 
oğullarının bir biri ilə araları dəymişdi. İsa əleyhissalamın gətirdiyi xristiyanlıq da 
tamamiylə dəyişmiş, din ilə heç bir əlaqəsi qalmamışdı. Təslis, yəni üçlü tanrı fikri 
qəbul edilmişdi. İncilin əsli yox olmuş, rahiblər onu istədikləri kimi dəyişdirmişdilər. 
Hər iki kitab da Allah kəlamı olmaqdan çıxmışdı. 
Misirdə dəyişmiş Tövratın hökmü, Bizansda da dəyişdirilmiş xristiyanlıq 
vardı. İranda atəşə sitayiş edilir, atəşpərəstlərin atəşi tam min ildir söndürülmürdü. 
Çində Konfüçyüzm, Hindistanda Buddizm kimi qondarma dinlər hökm sürürdü. 
Ərəbistanın əhalisi də azmış, yoldan çıxmışdılar. Bunlar, Allah Təalanın çox 
qiymət verdiyi Kə’bəyi Müəzzəməyə üç yüz altmış (360) ədəd büt yerləşdirmişdilər. 
Kə’bəyi Müəzzəmə isə, Ərşdə mələklərin ziyarət etdiyi “Beyti Ma’murun” eyni 
böyüklükdə bir nümunəsi idi. Kim Kə’bəyə hörmətsizlik etmişdisə, Cənabi Haqq onu ən 
qısa zamanda həlak etmişdi.  
Cürhüm qəbiləsi də zina və tərbiyəsizlikdə öndəydi. Bu qəbilənin çox 
mədəniyyətsiz və çox alçaq davranışlarını görən hökmüdarları onlara; “Ey 
Cürhümlülər! Allah Təalanın Hərəmi Şərifini və Hərəmin təhlükəsizliyini tə’min edərək 
özünüzə gəlin. Sizdən əvvəl gələn Hud, Salih və Şüeybin(əleyhimussalam) 
ümmətlərindən hər birinin başlarına gələn halları və necə həlak olduqlarının bilirsiniz. 
Bir birinizə yaxşılığı əmr edin, pislikdən çəkindirin. Müvəqqəti gücünüzə güvənərək 
aldanmayın. Məkkədə Haqdan üz döndərməkdən və zülümdən çəkinin. Çünkü zülm 
insanların həlak olmasına səbəb olur. Allah Təalaya and içərək deyirəm ki, heç kimsə 
yoxdur ki, bu bölgədə yaşasın, zülm etsin, Haqdan üz döndərsin və Allah Təala da 
onların soylarını kəsməsin, köklərini qazımasın və yerlərinə başqa bir qövm gətirmiş 
olmasın. Qudurğanlığa davam edən və Haqdan üz döndərən Məkkə xalqı üçün, burada 
daimi qalmaq mümkün deyildir. Sizdən əvvəl bu bölgədə yaşayan, sizdən daha uzun 
ömürlü, sizdən daha qüvvətli, sizdən daha qələbəlik və varlı olan Tasm, Cədis və 
Əmalikalıların başlarına gələnləri bilirsiniz. Onların Hərəmi şərifi veclərinə 
22 
almamaqları, Haqdan üz döndərərək zülmə dalmaqları, bu mübarək yerdən çıxardılıb 
qovulmalarına səbəb olmuşdur. Allah Təalanın, bəzilərinə kiçik qarışqaları göndərərək, 
bəzilərini qıtlıqla, bəzilərini də qılıncla çıxartdığını görmüş və eşitmişsiniz!” deyərək 
onlara nəsihət etdi. 
Ancaq onlar eşitmədilər. Nəticədə Allah Təala onları da, bu qudurğanlıqları 
səbəbiylə pərişan etdi... 
Bax belə bir zamanda, yer üzünün mərkəzi olan mübarək Məkkədə, küfr sel 
kimi axır, Beytullahın içinə Lat, Uzza, Mənat kimi yüzlərlə büt doldurulurdu. Zülm son 
həddinə çatır, əxlaqsızlıq, iftixar vəsiləsi olaraq qəbul edilirdi. Ərəbistan, dini, ruhi, 
ictimai və siyasi cəhətlərdən yayğın bir qaranlıq, tam bir cahiliyyət, ifrat və yoldan 
çıxma içində idi. Cahiliyyə dövrü deyilən bu zamanda insanlar ümumiyyətlə köçəri 
həyat yaşayır və qəbilələrə bölünmüşdülər. Daimi toqquşma halında olan Ərəb 
qəbilələri, basqın və yağmaçılığı, özləri üçün bir dolanışıq vasitəsi sayardılar. Zülmün 
və yağmaçılığın yayıldığı qəbilələrdən meydana gələn Ərəbistanda siyasi bir quruluş, 
ictimai bir nizam da mövcud deyildi. Əlavə olaraq içgi, qumar, zina, oğurluq, zülm, 
yalan və əxlaqsızlıq adına nə varsa mümkün olduğu qədər yayılmışdı. Zülmə, güclünün 
gücsüzə qarşı istifadə etdiyi ən amansız və tük ürpətici bir vasitə olaraq baş vurulur; 
qadın, əldəki bəsit bir mal kimi alınıb satılırdı. Bir qismi də, qız uşaqlarının doğulmasını 
bir fəlakət və üz qarası sayardılar. Bu qorxunc anlayış o dərəcəyə çıxmışdı ki, kiçik qız 
uşaqlarını qumlar üstündə qazdıqları çuxurlara diri diri yatırdıb; “Ata can! Ata can!” 
deyərək boyunlarına sarılmalarına və acı acı fəryad etməklərinə əsla qulaq asmadan, 
üstlərini torpaqla örtərək ölümə tərk edirdilər. Bu davranışlarından ötrü vicdanları əsla 
sızıldamır, hətta bunu bir qəhrəmanlıq sayardılar. Nəticə etibarıyla o zamanın insanları 
arasında şəfqət, mərhəmət, yaxşılıq və ədalət kimi gözəl xislətlər yox olamaq üzərəydi. 
Ancaq bu dövrdə Ərəblər arasında diqqətə dəyər bir xüsus vardı. O da 
ədəbiyyat, bəlağət və fəsahətin dəyər qazanıb zirvəyə çıxmasıydı. Şairə və şe’rə çox 
əhəmiyyət verir, bunu böyük bir iftixar vəsiləsi sayardılar. Güclü bir şair həm özü, həm 
də qəbiləsi üçün etibar qazanırdı. Müəyyən zamanlarda panayırlar qurulur. Şe’r və 
xitabət yarışları təşkil edilirdi. Birinci olanların şe’rləri vəya xitabətləri Kə’bə 
divarından asılardı. Cahiliyyə dövründəki Kə’bə divarından asılan ən məşhur yeddi 
şe’rə “əl-Müəlləqatus-Səb’a” yəni, “Yeddi Asqı” deyilirdi. 
23 
O zaman Ərəbistanda insanlar inanc cəhətindən də bölük bölük idi. Bir qismi 
tamamiylə inancsız və dünya həyatından başqa bir şey qəbul etmir, bir qismi isə Allah 
Təalaya və axirət gününə inanır, ancaq insanlardan bir Peyğəmbərin gələcəyini qəbul 
etmirdi. Digər bir qismi də, Allah Təalaya inanır, axirətə inanmırdı. Digər böyük bir 
qismi də, Allah Təalaya şərik qoşub, bütlərə sitayiş edirdilər. Müşriklərin hər birinin 
evində büt vardı. 
Bütün bunlardan başqa, Həzrəti İbrahimin bildirdiyi dinə inanan və “Həniflər” 
deyilən kəslər də vardı. Bunlar Allah Təalaya inanır və bütlərdən uzaq gəzərdilər. 
Cənabi Peyğəmbərimizin atası Abdullah, babası Əbdülmüttəlib, anası və bəziləri bu 
dinə inanırdılar. 
Həniflərdən başqa bütün qruplar batil yolda olub, böyük bir zülmət və qaranlıq 
içində idilər.  
         Nuri aləmsən bu gün həm dəxi məhbubi Xuda, 
         Eyləmə aşiqlərin bir ləhzə qapından cüda 
          
         Getməsin nami şərifin bu dilimdən dəm bə dəm  
         Dərdli könlümə dəvadır can bulur ondan səfa 
 
         Umaram hər bir adın başqa şəfaət eyləyə  
         Əhmədi Mahmud, Əbül Qasım Məhəmməd 
Mustafa 
 
         Çünkü deyildi ona “Vəş-Şəms” dəxi “Vəd-Dua” 
         Ruyuna alnına möhrü mahı bənzətsəm nola 
     
         Bu libasi hay huyu təntənə nədir dila 
         Əyninə xələt yetərkən bir palaz bir əba 
  
         Cürmü üsyanım bir birundur gərçi həddən 
sərvəra 
         Sən şəfaət kanısan gəldim sənə şəfqət uma 
24 
 
         Bu Muhibbi tövbə eylər, tövbəsin eylə qəbul 
         Fitnəyi şeytandan saxla onu ya Rəbbəna 
                                                                         Qanuni 
Sultan Süleyman(Muhibbi) 
     
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
25 
DÜNYAYA TƏŞRİFİ (ANADAN OLMASI) 
 
Aləm elə qaralmış və ətrafı zülmət o şəkildə əhatə etmişdi ki, insanlar hər 
şeyin yaradıcısı olan Allah Təalaya iman və ibadət etməyi tərk etmişdilər. 
Azdıqlarından kainatda baş verən hadisələrə və Cənabi Haqqın yaratdığı əşyaya, 
xüsusiylə əlləriylə yonduqları daşdan və taxtadan bütlərə “ilah” deyə sitayiş edirdilər. 
Aləm hüzünlü, məxluqlar hüzünlü, könüllər də hüzünlü idi və üzlər gülməyi 
unutmuşdu. Allah Təalanın digər məxluqlardan üstün olaraq yaratdığı insanların, 
Cəhənnəmdən xilas olmaqlarına səbəb olacaq bir qəhrəman lazım idi. Bələ ki, onun 
doğulmasına da çox az zaman qalmışdı. Aləm, Adəm əleyhissalamdan bu günə qədər, 
pak alınlardan pak alınlara keçərək gələn nurun sahibini qarşılamaq üçün hazırlanırdı. 
İnsanlara və cinlərə əbədi səadəti göstərəcək tayı bərabəri olmayan İnsan gəlirdi! Şəfqət 
və mərhəmət mənbəyi, Rəbbinin əxlaqı ilə əxlaqlandırılmış yüksək insan gəlirdi! 
Məqami mahmud sahibi, şəfaətçilərin baş tacı gəlirdi! Kainatın müəllimi, 
məxluqların özü, insanların ağası gəlirdi! Məhşər gününün imdada yetişəni, 
peyğəmbərlərin soltanı gəlirdi! Allah Təalanın Həbibi, sevgilisi, onun hörmətinə 
yaradıldığımız, aləmlərə rəhmət olan sevgili Peyğəmbərimiz gəlirdi! (Səllallahu əleyhi 
və səlləm). 
Bu gələn ilmi lədun soltanıdır, 
Bu gələn tövhidi irfan kanıdır. 
 
Bu gələn eşqinə dövr eylər fələk, 
Üzünə müştaq durur insü mələk. 
 
Yeddi qat yer, yeddi qat göy, qısaca aləm böyük bir hörmət və sevinc içində 
Seyyidül-Mürsəlin, Xatəmül-Ənbiya, Həbibi Xuda olan sahibini gözləməkdə idi. Bütün 
məxluqat hal dili ilə; “Xoş gəldin ya Rəsulallah!” demək üçün hazırlanmışdı. Hicrətdən 
53 il əvvəl Fil hadisəsindən təxminən iki ay sonra, Rəbiüləvvəl ayının on ikinci günü, 
Bazar ertəsi gecəsi səhərə yaxın Məkkənin Haşım oğulları məhəlləsində, Səfa təpəsi 
yaxınlığında bir evdə həsrətlə gözlənilən, Allah Təalanın nuru Məhəmməd Mustafa 
26 
(Səllallahu əleyhi və səlləm) doğuldu. Onun təşrifi ilə aləm təzədən həyata döndü. 
Qaranlıqlar birdən “Nur” ilə aydınlandı.18  
 
Bu gecə ol gecədir kim, ol şərif, 
Rəhmətən lil aləmindir Mustafa, 
 
 Nur ilə aləmləri eylər lətif. 
Həm şəfiül-müznibindir Mustafa. 
 
Bu gecə dünyanı ol Cənnət qılar, 
Doğuldu ol səadətdə ol Soltani Din 
 
Bu gecə əşyaya Haqq rəhmət qılar. 
Nura qərq oldu səmavati zəmin. 
 
Bu gecə şadan olur ərbabi dil,                       
Yaradılmış cümlə oldu şamdan 
 
Bu gecəyə can verir əshabi dil.                           
Qəm gedib aləm yenidən buldu can. 
  
“Mədaricün-Nübüvvə” kitabında buyuruldu ki; 
“Şərəflərin ən ucasına layiq olan anaların ən bəxtiyarı Həzrəti Aminə, 
hamiləliyini belə nəql edir; “O sərvərə hamilə olduğum günlərdə, heç acı və əziyyət 
görmədim. Hamilə olduğumu hiss etməzdim. Ancaq altı aydan sonra bir gün yarı 
yuxulu ikən bir kimsə mənə; “Sənin hamilə qaldığın kimdir bilirsən?” dedi. “Bilmirəm” 
cavabını verincə; “Bilmiş ol ki, Peyğəmbərlərin sonuncusuna hamilə qalmısan!” 
xəbərini verdi. Doğum vaxtı yaxınlaşınca, o kimsə təkrar gəldi, dedi ki, “Ey Aminə! 
Uşaq doğulunca adını Məhəmməd qoy. “Başqa bir rəvayətdə də; “Ey Aminə! Uşaq 
doğulunca adını Əhməd qoy” şəklində bildirilmişdir”. 
Həzrəti Aminə anamız doğum anını da belə nəql edir; 
                                               
18 İbn Sə’d, ət-Təbəqat, I, 100-103. 
27 
“Doğum anı gəldiyində heybətli bir səs eşitdim. Qorxmağa başladım. Sonra ağ 
bir quş gördüm, gəlib qanadı ilə məni tumarladı. Qorxu və hürküdən bir iz qalmadı. O 
anda susadım, sanki hərarətdən yanırdım. Yanımda süd kimi ağ bir kasa şərbət gördüm. 
O şərbəti içməyim üçün mənə verdilər. Şərbətdən içdim, şirin və sərin idi. Artıq 
susuzluğum qalmamışdı. Sonra böyük bir nur gördüm, evim o qədər nurlandı ki, O 
nurdan başqa bir şey görmürdüm. 
O əsnada ətrafıma dolanıb, mənə qulluq edən bir çox xanım gördüm. Boyları 
uzun, üzləri günəş kimi parıldayırdı. Bunlar Əbdü Mənaf qəbiləsinin qızlarının oxşarları 
idilər. Bunların birdən birə ortaya çıxmalarından heyrətə düşdüm. Onlardan biri dedi ki; 
“Mən Fironun xanımı Asiyəyəm! Digəri də; “Mən də Məryəm binti İmranam. Bunlar da 
Cənnət huriləridir” dedi. 
Yenə o əsnada ağ, uzun və göydən yerə qədər uzanmış ipək bir parça gördüm. 
“Onu insanların gözündən qoruyun” dedilər. O anda bir dəstə quş peyda oldu. Ağızları 
zümrüddən, qanadları yaqutdandır. Qorxudan tərləmişdim, düşən tər damcılarından 
müşk qoxusu yayılırdı. O halda ikən gözümdən pərdəni qaldırdılar. Bütün yer üzünü 
şərqdən qərbə qədər gördüm. Ətrafımı mələklər əhatə etmişdi.  
Məhəmməd əleyhissalam doğulunca, mübarək başını səcdəyə qoydu, şəhadət 
barmağını qaldırdı. Sonra göydən, onu bürüyən ağ bir bulud parçası endi. Bir səs 
eşitdim; “Onu məğribdən məşriqə qədər hər yerdə gəzdirin. Gəzdirin ki, cümlə aləm 
Onu adıyla, cismiylə və sifəti ilə görsünlər. Onun adının Mahi olduğunu, yəni Allah 
Təala, Onunla şirkin izlərini yox etdiyini bilsinlər” deyirdi. O bulud da gözdən qeyb 
oldu və Məhəmmədi (səllallahu əleyhi və səlləm) bir ağ yun parça içində bükülü 
gördüm. Yenə o əsnada üzləri günəş kimi parıldayan üç nəfər gəldi. Birinin əlində 
gümüşdən bir kuzə, birinin əlində zümrüddən bir ləyən, birinin əlində də ipək vardı. 
Kuzədən sanki müşk damcılayırdı. Mübarək oğlumu ləyənin içinə qoydular. Mübarək 
başını və ayağını yuyub, ipəyə bükdülər. Sonra mübarək başına gözəl qoxular sürdülər, 
mübarək gözlərinə sürmə çəkdilər və gözdən itdilər”. 
 
Endilər göydən mələklər səf səf.                           
Biri Məryəm Xatun idi aşikar, 
Kə’bə kimi qıldılar evimi tavaf.                              
28 
Birisi həm hurilərdən bir nigar. 
 
Gəldi hurilər bölük bölük bugur,                          
Gəldilər lütf ilə ol üç mahi cəbin, 
Üzləri nurundan evim doldu nur.                          
Verdilər mənə salam ol dəm həmin. 
 
Həm hava üzrə döşəndi bir döşək,                         
Çevrə yanıma gəlib oturdular, 
Adı Sündüs döşəyən adı mələk.                            
Mustafayı birbirinə muştular. 
 
Çün göründü mənə bu işlər ayan,                          
Dedilər oğlun kimi heç bir oğul, 
Heyrət içrə qalmış idim mən həman.                    
Yaradılalı cahan gəlmiş deyil. 
 
Yarılıb divar çıxdı nagahan,                                  
Bu sənin oğlun kimi qədri kəmal, 
Üç belə huri mənə oldu ayan.                                
Bir anaya verməmişdir ol Cəmil. 
 
Bəziləri der ki, ol üç dilbərin,                                
Ulu dövlət buldun ey dildarə sən, 
Asiyəydi biri ol mahi peykərin.                            
Doğacaqdır səndən ol xülqi həsən. 
 
Cümlə zərratı cahan edib nida,                             
Mərhaba ey asi ümmət məlcəyi, 
Çağrışaraq dedilər kim mərhaba.                          
Mərhaba ey çarəsizlər məlcəyi.        
29 
 
Mərhaba ey Ali Soltan mərhaba,                          
Mərhaba ey cani baqi mərhaba, 
Mərhaba ey Kanı irfan mərhaba.                          
Mərhaba üşşaqi saqi mərhaba. 
 
Mərhaba ey sirri Furqan mərhaba,                        
Mərhaba ey qürrətül-ayni Xəlil, 
Mərhaba ey dərdə dərman mərhaba.                     
Mərhaba ey xasi məhbubi Cəlil. 
 
Mərhaba ey Bülbüli baği cəmal,                           
Mərhaba ey rəhmətən lil-aləmin, 
Mərhaba ey aşinayi Zül-Cəlal.                              
Mərhaba sənsən şəfiul-muznibin. 
 
Mərhaba ey mahi xurşudi Xuda,                          
Mərhaba ey padişahi du cahan, 
Mərhaba ey Haqdan olmayan cüda.                      
Sənin üçün oldu kövn ilə məkan 
  
Məhəmməd əleyhissalam doğulduğu əsnada, Həzrəti Aminə anamızın yanında 
Əbdürrəhman İbn Əvfin anası Şəfa xatun, Osman ibn Əbul-Asın anası Fatimə xatun və 
Peyğəmbərimizin xalası Safiyyə xatun vardı. Bunlar da gördükləri nuru və digər 
hadisələri xəbər verdilər.  
Şəfa xatun belə nəql edir ki; “Mən o gecə Aminənin yanında köməkçi olaraq 
dayanmışdım. Məhəmməd əleyhissalamın doğular doğulmaz dua və niyaz etdiyini 
eşitdim. Qeybdən; “Yərhəmukə Rəbbukə” deyə səs gəldi. Sonra bir nur çıxıb o qədər 
işıq verdi ki, şərqdən qərbə qədər hər yer göründü…”. 
Bundan başqa bir çox hadisənin şahidi olan Şəfa xatun; “Nə vaxt ki, ona 
peyğəmbərliyi xəbər verildi, heç tərəddüd etmədən ilk iman edənlərdən biri də mən 
oldum” demişdi. 
30 
Safiyyə xatun da belə nəql etmişdir; 
“Məhəmməd əleyhissalam doğulduğu əsnada hər tərəfi bir nur bürüdü. 
Doğular doğulmaz səcdə etdi, mübarək başını qaldırıb səlis bir dil ilə; “La ilahə illəllah, 
inni rəsulullah” dedi. Onu yuyundurmaq istədiyimdə, “biz onu yuyunmuş olaraq 
göndərdik” deyildi. Göbəyi kəsilmiş və sünnət edilmiş olaraq görüldü. Doğular 
doğulmaz səcdə etdi. O əsnada alçaq səslə bəzi şeylər deyirdi, qulağımı mübarək ağzına 
yaxınlaşdırdım “Ümməti, Ümməti!”(Ümmətim, ümmətim) deyirdi”. 
Sevgili Peyğəmbərimiz doğulduğu vaxt babası Əbdülmüttəlib, Kə’bəyi 
şərifənin yanında Allah Təalaya yalvarıb dua edirdi. Bu zaman müjdə verdilər. 
Məhəmməd əleyhissalamın doğulduğu gündə bir çox hadisələr görən Əbdülmüttəlib bu 
müjdəyə çox sevinib; “Bu oğlumun şanı, şərəfi çox uca olacaqdır” dedi.19  
 
Belə Beytullaha qarşı ol Rəsul,                        
Der ki, ey Mövla üzüm tutdum sənə, 
Yüz yerə sürmüş və səcdə qılmış ol.                
Ya ilahi ümmətim vergil mənə. 
 
Səcdədə başı dili təhmid edər,                          
Haqqa bağlayıb könüldən himməti, 
Həm gətirmiş barmağın tövhid edər.                
Der idi kim Ümməti va Ümməti. 
 
Əbdülmüttəlib belə böyük bir sevinci qeyd etmək üçün, doğumun yeddinci 
günündə Məkkə xalqına üç gün ziyafət verdi. Ayrıca, şəhərin hər məhəlləsində dəvələr 
kəsərək, insan və heyvanların istifadəsinə verdi. Ziyafət vaxtı uşağa nə ad verdin 
deyənlərə; “MƏHƏMMƏD” (səllallahu əleyhi və səlləm) adını verdim” dedi. Nə üçün 
atalarından birinin adını vermədin deyənlərə isə; “Allah Təalanın və insanların Onu 
mədh etmələrini, tərifləmələrini istədiyim üçün” cavabını verdi. Başqa bir rəvayətdə də 
“Məhəmməd” adını qoyanın Aminə xatun olduğu ifadə edilmişdir. 
 
                                               
19 İbn Sə’d, ət-Təbəqat, I, 103. 
31 
Ey camalı gün üzü bədri munir,                                 Çünkü nurun rövşən etdi aləmi, 
Ey qamu düşmüşlərə sən dəstəgir.                              Gül camalın Gülşən etdi aləmi. 
 
Ey könüllər dərdinin dərmanı sən,                              Oldu zail zülməti cəhili dalal, 
Ey yaradılmışların soltanı sən.                                    Buldu baği mərifət aynı kəmal. 
 
Sənsən ol Soltanı cümlə ənbiya,                                  Ya Habiballah bizə imdad qıl, 
Nuri çəşmi övliya vu asfiya.                                         Son nəfəs didarın ilə şad qıl. 
 
Ey risalət taxtının sən xatəmi,                                               SÜLEYMAN ÇƏLƏBİ 
Ey nübüvvət möhrünün sən xatəmi. 
 
 
Doğulduğu gecə görülənlər 
 
Rəsuli Əkrəm (səllallahu əleyhi və səlləm), doğulmadan əvvəl və doğulduğu 
əsnada; Onun dünyaya təşrif etməsinə əlamət olaraq bir çox hadisə məydana gəlmişdi. 
O zamanın məşhur kimsələri, hələ Cənabi Peyğəmbərimiz doğulmadan əvvəl röyalar 
görmüşdülər. Röyalarını kahinlərə və dövrün məşhur alimlərinə təbir etdirdiklərində, 
bunların Məhəmməd əleyhissalamın gələcəyini söyləmişdilər. Sevgili Peyğəmbərimizin 
babası Əbdülmüttəlib belə nəql edir; 
“Bir dəfə yuxuya getmişdim. Gördüyüm röyadan böyük bir qorxuyla ayıldım. 
Dərhal bir kahinin yanına gedib, deyib təbir etdirmək istədim. Yanına getdiyimdə 
üzümə baxıb; “Ey Qureyşin rəisi! Sənə nə oldu? Üzündə tamamiylə başqa bir hal 
görünür. Yoxsa səni bu hala gətirən əhəmiyyətli bir hadisə var?” dedi. “Belə, hələ heç 
kimsəyə demədiyim dəhşətli bir röya gördüm” dedikdən sonra, yanında oturub 
söyləməyə başladım. 
“Bu gecə röyamda çox böyük bir ağac vardı. Bir ucu səmaya yüksəldilmiş, 
budaqları şərqə və qərbə uzanmışdı. O ağacdan elə bir nur saçılırdı ki, günəş yanında 
çox zəif qalırdı. Bəzən görünür, bəzən də gözdən itirdi. İnsanlar ona tərəf dönmüşdü. 
Hər an nuru artırdı. 
32 
Qureyş qəbiləsindən bəziləri o ağacın budaqlarından yapışır, digər bir qismi də 
ağacı kəsməyə çalışırdı. Bir gənc də onu kəsmək istəyənlərə mane olurdu. Çox gözəl bir 
üzü vardı və mən indiyə qədər elə bir üz görmədim. Ayrıca, bədənindən ətrafa xoş 
qoxular yayılırdı. Ağacın bir budağını tutmaq üçün əlimi uzatdım, ancaq tuta bilmədim” 
dedim. Röyamı bitirincə, kahinin üzü dəyişdi. Bənizi saraldı. Sonra; “Ondan sənin 
nəsibin yoxdur!” deməyi üzərinə; “Kimin nəsibi var?” deyə sordum. “O ağacın 
budağından yapışanların” dedi və davam edərək; “Sənin sülbündən bir peyğəmbər 
gələcək, hər tərəfə sahib olacaq, insanlar Onun dininə girəcəklər” dedi. Sonra yanımda 
olan oğlum Əbu Talıbə üzünü tutaraq; “Bu, hər halda Onun əmisi olacaq” dedi. Əbu 
Talıb bu hadisəni Cənabi Peyğəmbərimizə peyğəmbərliyi xəbər verilincə, nəql etmiş və; 
“Bax o ağac Əbul-Qasım, əl-Əmin Məhəmməd əleyhissalamdır” demişdi. 
Sevgili Peyğəmbərimiz Məhəmməd əleyhissalamın dünyaya gəldiyi gecə bir 
ulduz göründü. Bunu görən yəhudi alimləri, Məhəmməd əleyhissalamın doğulduğunu 
anlamışdılar. Əshabi kiramdan Hassan ibn Sabit nəql edir; 
“Mən səkkiz yaşında idim. Səhər vaxtı bir yəhudi; Ey yəhudilər!” deyə 
qışqıraraq qaçırdı. Yəhudilər; “Nə var, bu qışqırıq nə üçündür?” deyərək yanına 
toplaşınca o; “Xəbərniz olsun, Əhmədin ulduzu bu gecə doğuldu! Əhməd bu gecə 
dünyaya gəldi…” deyə cavab verdi. 
Rəsuli Əkrəmin doğulduğu gecə Kə’bədəki bütlərin hamısı üzü üstünə yerə 
yıxıldı. Ürvə ibn Zübeyir rəvayət edir; “Qureyşdən bir camaatın bir bütü vardı. İldə bir 
dəfə onu tavaf edər, dəvələr kəsib şərab içərdilər. Yenə elə bir gün, bütün yanına 
gəldiklərində, onu üzü üstə yerə yıxılmış gördülər. Qaldırdılar, yenə yıxıldı. Bu hal üç 
dəfə təkrar olundu. Bunun üzərinə ətrafına yaxşı dəstək verib tikəltdikləri əsnada, belə 
bir səs eşidildi; “Bir kimsə doğuldu, yer üzündə hər yer hərəkətə gəldi. Nə qədər büt 
varsa hamısı yıxıldı. Kralların qorxudan qəlbləri titrədi!” Bu hadisə tam Məhəmməd 
əleyhissalamın doğulduğu gecəyə rast gəlirdi. 
Mədayin şəhərindəki İran Kisrasının sarayının on dörd qülləsi(bürcü) yıxıldı. 
O gecə gurultuyla və dəhşətlə oyanan Kisra və xalqı; yenə özlərindən bəzi öndə 
gələnlərin gördükləri qorxunc röyaları təbir etdirdiklərində, bunun böyük bir şeyə 
əlamət olduğunu anlamışdılar. 
33 
Yenə o gecə, Məcusi, yəni atəşə sitayiş edənlərin min ildən bəri yanmaqda 
olan nəhəng od yığınları anidən söndü. Atəşin söndüyü tarixi həsabladılar, Kisranın 
sarayında bürclərin yıxıldığı gecəyə rast gəlirdi. 
O zaman müqəddəs sayılan Savə gölünün də o gecə bir anda suyu çəkilib 
qurumuşdu. 
Şam tərəfində min ildən bəri suyu axmayan və qurumuş olan Səmavə çayı 
vadisi, o gecədə dolub daşaraq axmağa başladı.  
Məhəmməd əleyhissalamın doğulduğu gecədən etibarən, şeytan və cinlər artıq 
Qureyş kahinlərinə hadisədən xəbər verə bilmədi. Kəhanət sona erdi… 
Həbibi Əkrəm doğulduğu gecə və daha sonra, o zamana qədər görülməmiş bu 
hadisələrdən başqa, bir çox hadisələr məydana gəldi. Bütün bunlar son peyğəmbər 
Məhəmməd əleyhissalamın doğulduğuna işarətdi.20 
 
Mövlud gecəsi 
 
Cənabi Peyğəmbərimizin (səllallahu əleyhi və səlləm) doğulduğu gecəyə 
Mövlud Gecəsi deyilir. Mövlud, doğum vaxtı deməkdir. Qədir gecəsindən sonra ən 
qiymətli gecədir və bu gecədə sevgili Peyğəmbərimizin doğulduğu üçün sevinənlər əfv 
olunur. Bu gecə Cənabi Peyğəmbərimizin doğulduğu əsnada görülən halları, möcüzələri 
oxumaq, dinləmək, öyrənmək çox savabdır. Sevgili Peyğəmbərimiz özü də nəql edərdi. 
Əshabi kiram da bu gecə bir yerə toplanar, o günü yad edər, oxuyar və nəql 
edərdilər. Dünyanın hər tərəfindəki müsəlmanlar hər il bu gecəni Mövlud Qəndili olaraq 
qeyd etməkdədirlər. Hər yerdə Mövlud qəsidələri oxunaraq Kainatın soltanı 
xatırlanmaqdadır. 
Hər peyğəmbərin ümməti, öz peyğəmbərinin doğum gününü bayram etmişdir. 
Bu gün də, müsəlmanların bayramı olub, sevinc günüdür. 
 
Süd anaya verilməsi 
 
Aminə anamız nurlu balasını qucağına aldığında, həyat yoldaşı Həzrəti 
Abdullahın vəfat acısını yaddan çıxarmış kimi oldu. Dokquz gün əmizdirdikdən sonra 
                                               
20 İbn Kəsir, əl-Bidayə, III, 211-212. 
34 
da, Əbu Ləhəbin cariyəsi olan Süveybə xatun bir nəçə gün süd analığı xidmətini gördü. 
Süveybə xatun daha əvvəl də Həzrəti Həmzəni, sonra da Əbu Sələməni əmizdirmişdi. 
Hafiz ibn Cəzri deyir ki; “Əbu Ləhəb röyada görülüb, nə halda olduğu soruşulduqda, 
qəbir əzabı çəkirəm. Ancaq hər il Rəbiüləvvəl ayının on ikinci gecəsi əzabım səngiyir. 
İki barmağım arasından çıxan sərin suyu içərək sərinlənirəm. Bu gecə, Rəsulullah 
dünyaya gəlincə, Süveybə adındakı cariyəm bunu mənə müjdə vermişdi. Mən də 
sevincimdən bunu azad etmiş və Ona süd analığı etməsi üçün əmir vermişdim. Bunun 
üçün, bu gecədə əzabım səngiyir, dedi”. 
O zamanda Məkkə xalqı adət olaraq uşaqlarını bir süd anasına verərdilər. 
Havası yaxşı, suyu şirin olan ətraf yerlərdəki yaylalara göndərilən uşaqlar bir müddət 
verildikləri süd analarının yanında qalardılar. Buna Məkkənin isti havası səbəb olardı. 
Hər il bu məqsədlə Məkkəyə bir çox qadın gəlirdi. Bunlar əmizdirmək üçün hərəsi bir 
uşaq götürb gedəridlər. Uşaqları böyüdüb geri qaytarınca, çoxlu əmək haqqı və hədiyyə 
alırdılar.  
Cənabi Peyğəmbərimizin anadan olduğu il də yaylalarda yaşayan Bəni Sə’d 
qəbiləsindən bir çox qadın süd analığı niyyəti ilə Məkkəyə gəldi. Hər birisi əmizdirmək 
üçün bir uşaq götürdü. Bəni Sə’d qəbiləsi Məkkə ətrafındakı qəbilələr arasında şərəfdə, 
əliaçıqlıqda, mərdlik, təvazökarlıq və Ərəb dilini səlis danışmada çox məşhur idi. 
Qureyş qəbiləsinin başda gələnləri uşaqlarının daha çox bu qəbiləyə verilməsini 
istəyərdilər. O il Bəni Sə’d qəbiləsinin yurdunda şiddətli bir quraqlıq və qıtlıq hökm 
sürürdü. Bu qəbilədən Həlimə xatun da bu vəziyyəti belə nəql edir; 
“Mən o il çöllərdə dolaşıb ot toplayar, bunu tapdığım üçün Allah Təalaya 
şükür edərdim. Bəzən üç gün keçməsinə rəğmən ağzıma bir şey qoymazdım. Bu halda 
ikən bir uşağım oldu. Bir tərəfdən aclıq, digər tərəfdən də doğum çətinliyi vardı. 
Aclıqdan yerlə göyü, gecə ilə gündüzü hiss etmədiyim vaxtlar olardı. Bir gecə səhrada 
yuxuya getmişdim. Röyamda bir şəxs məni süddən ağ bir suyun içinə batırdı və; “Bu 
sudan iç” dedi. Doyuncaya qədər içdim. Sonra içməyim üçün məni yenə məcbur etdi. 
İçdikcə içdim, baldan şirin idi. “Südün çox olsun ey Həlimə! Məni tanıdın?” deyə 
soruşdu. Tanımadığımı deyincə; Mən sənin çətinlik halında etdiyin həmd və şükrünəm. 
Ey Həlimə! Məkkəyə get. Orda sənə bir “Nur” dost olar, bərəkətlərlə dolarsan. Bu 
röyanı da heç kimə demə!” dedi. Oyandığımda süd vəzilərimin südlə dolu olduğunu 
gördüyüm kimi, çətinlik və aclığın da məni tərk etdiyini gördüm”. 
35 
Qıtlıq səbəbiylə muzdla uşaq əmizdirib çətinliklərini ortadan qaldırmaq üçün, 
o biri illərə nisbətən daha çox süd anası Məkkəyə gəlmişdi. Hamısı da varlı ailələrin 
uşaqlarını götürmək təlaşı içində idilər. Tələsik gələn qadınların hərəsi bir uşaq 
götürmüşdü. Ancaq Cənabi Peyğəmbərimiz yetim olduğu üçün, çox əmək haqqı ala 
bilməmək düşüncəsiylə Ona istəkli görünməmişdilər. Bu qadınlar içində iffəti, paklığı, 
helmi, yəni zərifliyi, həyası və gözəl əxlaqıyla tanınmış Həlimə xatun da vardı. 
Mindikləri heyvan arıq olduğu üçün Məkkəyə gəlməyə gecikmişdilər. Ancaq bu 
gecikmə onlara axtardıqlarından daha çoxuna qovuşmağa səbəb olmuşdu. Həyat yoldaşı 
ilə Məkkədə dolanaraq varlı ailələrin uşaqlarının götürüldüyünü gördülər. Ancaq əli boş 
da geri qayıtmaq istəmirdilər. Bir uşaqla qayıtmaq yeganə arzuları olmuşdu.  
Nəhayət hörmət cəlb edən və üzü çox sevimli olan bir zatla qarşılaşdılar. Bu, 
Məkkənin rəisi Əbdülmüttəlib idi. İstəklərini öyrəndikdən sonra, nəvəsini götürmələrini, 
bu sayədə böyük dövlət və səadətə qovuşacaqlarını söylədi. Əbdülmüttəlibin söhbəti və 
yaxınlığı onları özünə çəkirdi. Təklifini dərhal qəbul etdilər. Sonra yaşlı baba, Həlimə 
xatunu Həzrəti Aminənin evinə apardı. Həlimə xatun belə nəql edir; 
“Uşağın yanına gəldiyimdə, beşiyə sarılı yaşıl ipəkdən bir örtüyün üstündə 
mışıl mışıl yatır, ətrafa müşk qoxusu yayılırdı. Heyrət içində qalıb bir anda Ona elə 
isindim ki, ürəyim oyandırmağa razı olmadı. Əlimi sinəsinə qoyunca oyandı və mənə 
baxıb təbəssüm etdi. Mənimsə bu təbəssümdən ürəyim getdi. Sonra, anası belə gözəl və 
mübarək uşağı mənə verməz düşüncəsiylə üzünü örtüb dərhal qucağıma götürdüm. Sağ 
məməmi verdim, əmməyə başladı. Sol məməmi verdim, əmmədi. Əbdülmüttəlib mənə 
tərəf dönərək; “Sənə müjdələr olsun ki, xanımlar içində sənin kimi ne’mətə qovuşan 
olmadı” dedi.21 
Aminə xatun da mənə sevimli balasını verdikdən sonra; “Ey Həlimə, üç gün 
əvvəl; “Sənin oğluna süd verəcək qadın, Bəni Sə’d qəbiləsinin Əbu Züeyb soyundandır” 
deyə bir səs eşitdim” dedi. Bunun üzərinə; “Mən Bəni Sə’d qəbiləsindənəm və atamın 
künyəsi Əbu Züeybdir” cavabını verdim”. Həlimə xatun yenə belə nəql etmişdir; 
“Aminə xatun mənə daha öncə neçə hadisədən xəbər verdi və vəsiyyət etdi. 
Mən də Məkkəyə gəlmədən əvvəl gördüyüm röyanı və gələrkən sağımdan, solumdan; 
                                               
21 Kastalani, əl-Məvahibu’l-Ləduniyyə, s. 37. 
36 
sənə müjdələr olsun ey Həlimə! O gözlər qamaşdıran və aləmləri işıqlandıran nuru 
əmizdirmək sənə qismət olacaq” deyə səslər gəldiyini söylədim”. 
Həlimə xatun demişdir ki; 
“Məhəmməd əleyhissalamı götürüb Həzrəti Aminənin evindən ayrıldım. Həyat 
yoldaşımın yanına gəldim. O da, qucağımdakı uşağın üzünə baxıb özünü itirdi və; “Ey 
Həlimə! Bu günə qədər belə gözəl üz görmədim”, Onu yanımızda götürər götürməz 
qovuşduğumuz bərəkətləri görüncə də; “Ey Həlimə! Bilmiş ol ki, sən çox mübarək və 
qədri yüksək olan bir uşaq götürmüsən” dedi. Mən də; “Vallahi, onsuz da belə 
diləyərdim, istədiyim oldu” deyə cavab verdim.  
Həlimə xatun həyat yoldaşı ilə birlikdə Məhəmməd əleyhissalamı götürüb, 
Məkkədən yola çıxdıqları andan etibarən Onun bərəkətinə qovuşmağa başladılar. 
Çəlimsiz və sürətlə gedə bilməyən minikləri artıq çox dözümlü ve sür’ətli idi. Birlikdə 
gəldikləri qafilə onlardan əvvəl yola çıxıb uzaqlaşmış olmasına baxmayaraq, qafiləyə 
çatıb onları geridə qoymuşdular. Bəni Sə’d yurduna gəldikdən sonra, görülməmiş bir 
bolluğa və bərəkətə qovuşdular. Südü az olan heyvanlarının məmələri dolub daşırdı. 
Bunu görən qonşuları heyrətə düşüb, bunun əmizdirmək üçün götrüdükləri uşaq 
səbəbiylə olduğunu açıq aşikar anlamışdılar. 
Quraqlıq səbəbiylə çox çətinliyə düşdülər və bir ara yağmur duasına çıxdılar. 
Məhəmməd əleyhissalamı yanlarında götürüb dua edərək Onun hörmətinə bol yağmura 
və bərəkətə qovuşdular. 
Cənabi Peyğəmbərimiz süd anası Həlimə xatunun sağ məməsini əmər, sol 
məməsini əmməzdi. Onu da süd qardaşına saxlayardı. İki aylıq ikən iməklədi. Üç aylıq 
olunca ayaqda durdu, dörd aylıq ikən divardan yapışaraq gəzdi. Beş aylıqkən yeriməyə 
başladı. Yeddi aylıq ikən hər tərəfə gedə bildi. Səkkiz aylıq ikən başa düşüləcək şəkildə, 
dokquz aylıq ikən olduqca səlis danışmağa başladı. On aylıq ikən ox atmağa başladı. 
Həlimə xatun belə nəql etmişdir; “İlk danışmağa başladığında “La ilahə illəllahu vallahu 
əkbər. Vəlhamdulillahi Rəbbil-aləmin” dedi. O gündən sonra, Allah Təalanın adını 
anmadan heç bir şeyə əlini uzatmadı. Sol əli ilə bir şey yeməzdi. Yeriməyə 
başladığında, uşaqların oynadığı yerdən uzaq gəzər və onlara; “biz, bunun üçün 
yaradılmadıq” deyərdi. Hər gün Onu günəş işığı kimi bir nur bürüyər və yenə açılardı. 
Ay ilə danışar, ona işarə etdikcə ay hərəkət edərdi.  
Həlimə xatun belə nəql edir; 
37 
“Məhəmməd əleyhissalam iki yaşına qədəm basınca, Onu süddən kəsdim. 
Sonra anasına vermək üçün həyat yoldaşımla Məkkəyə getdik. Ancaq, Onun elə 
bərəkətlərinə qovuşmuşduq ki, Ondan ayrılmaq, mübarək üzünü görməmək bizə çox 
çətin gəlirdi. Onun hallarını anasına söylədim. Aminə xatun; “Mənim oğlumun böyük 
şanı vardır” dedi. Mən; “Vallahi, bundan daha mübarək kimsə görmədim” dedim. 
Sonra, Aminə xatuna bir çox bəhanələr taparaq bir az daha yanımızda qalmasını 
istədim. Bizim sözümüzü yerə salmadı və yanımızda qalması üçün icazə verdi. Onunla 
təkrar qəbiləmizə qayıtdıq. Bu sayədə evimiz bərəkətlə doldu, malımız, mülkümüz və 
şanımız artdı. Sayısız ne’mətlərə qovuşduq.22 
 
Mübarək sinəsinin yarılması 
 
Həlimə xatun nəql etdi;  
“Sərvəri aləm (səllallahu əleyhi və səlləm) bir gün; “Gündüzlər qardaşlarım 
görünməzlər. Səbəbi nədir?” deyə soruşunca; “Qoyun güdməyə gedirlər. Evə ancaq 
gecə gəlirlər” dedim. Bunu deyincə; Məni də onlarla birlikdə göndər. Mən də qoyun 
güddüm” dedi. Bəhanələr tapıb neçə səbəb uydurdum. Axırda könlünün razı olması 
üçün; “Yaxşı” dedim. Ertəsi gün mübarək saçlarını daradım. Paltarlarını geyindirib süd 
qardaşlarıyla birlikdə göndərdim. Bir neçə gün gedib gəldi. Bir gün süd qardaşı Şeyma 
çöldən gəldiyində; “Gözümün nuru oğlum Məhəmməd haradadır?” deyə soruşdum. 
“Səhradadır” dedi. “Ciyərimin parası bu istiyə necə dözür?” deyə soruşduğumda, 
Şeyma; “Ey anacığım! Ona əsla zərər gəlməz. Çünkü, mübarək başı üstündə bir bulud 
daima Onunla hərəkət etməkdə, beləcə günəşin itsisindən qorunmaqdadır” cavabını 
verdi. “Nə danışırsan? Bu dediklərin həqiqətən doğrudur?” dediyimdə and içdi. Ancaq o 
zaman sakitləşdim. Yenə bir günorta vaxtı süd qardaşı Abdullah mənim yanıma gəlib; 
“Anacığım! Tələsik gəlin! Qureyşli qardaşımla birlikdə qoyun güdürdük. Qəflətən 
yaşıla bürünmüş üç nəfər gəldi. Qardaşımı yanımızdan götürüb dağın başına apardılar. 
Arxası üstündə uzadıb bıçaq ilə qarnını yardılar. Xəbər vermək üçün gəldiyimdə 
oradaydılar. Qardaşımın sağ qalıb qalmadığını bilmirəm” dedi. O anda qan beynimə 
sıçradı. Sürətlə oraya getdik. Onu gördük. Dərhal Mübarək üzünü, başını öpüb; “Ey 
gözümün nuru! Ey aləmlərə rəhmət oğlum! Bə nə haldır, başına gələn nədir? Səni kim 
                                               
22 İbn İshaq, əs-Sirə, s, 25-28; İbn Hişam, əs-Sirə, I, 158-167; İbn Sə’d, ət-Təbəqat, I, 108-115. 
38 
incitdi?” deyə soruşdum. O da; “Evdən çıxdıqdan sonra yaşıl paltarlı iki nəfər gördüm. 
Birinin əlində gümüşdən bir kuzə, birinin əlində yaşıl zümrüddən bir ləyən vardı. Ləyən 
qardan ağ bir şey ilə doluydu. Məni dağın başına apardılar. Biri arxam üzərinə uzatdı. 
Mən baxarkən sinəmi göbəyimə qədər yardı. Heç acı və ağrı hiss etmədim. Əlini soxub, 
içində nə varsa çıxartdılar. O ağ şey ilə yuyub təzədən yerinə qoydular. Biri o birisinə; 
“Qalx, mən də oz xidmətimi yerinə yetirim” dedi və əlini soxub ürəyimi çıxartdı. İki 
hissəyə ayirdi və içindən qara bir şey çıxardıb atdı və; Sənin bədənində şeytanın nəsibi 
bu idi. Çıxardıb atdıq. Ey Allah Təalanın sevgilisi! Səni vəsvəsədən və şeytanın 
hiyləsindən əmin etdik. Sonra ürəyimi öz yanlarında olan lətif və yumuşaq bir şey ilə 
doldurdular. Nurdan bir möhürlə möhürlədilər. Hələ də o möhrün soyuqluğu bütün 
əzalarımda qalıbdır. Onlardan biri, əlini yarılan yerə qoyunca, yaram sağaldı. Sonra 
məni, ümmətimdən on nəfərlə çəkdilər, mən ağır gəldim. Min nəfərlə çəkdilər, yenə 
ağır gəldim. Bundan sonra onlardan biri digərinə; artıq onu çəkməkdən əlini üz. Vallahi, 
Onu bütün ümmətiylə belə çəksən, ağır gələr” dedi. O zaman hər biri əlimi və üzümü 
öpdülər, məni burada qoyub getdilər” dedi. Yarılan yer, mübarək sinəsində bilinirdi.23  
Sevgili Peyğəmbərimizin başından keçən və Qur’ani Kərimin İnşirah surəsinin 
birinci ayəsində ifadə edilən bu hadisəyə “Şaqqi sadr” yəni sinəsinin yarılması deyilir.  
Məhəmməd əleyhissalama peyğəmbərliyi verildikdən sonra, Əshabi kiramdan 
bəziləri; “Ya Rəsulullah! Bizə özünüzdən bəhs edərsiniz? deyincə; Mən cəddim 
İbrahimin dayısıyam. Qardaşım İsanın müjdəsiyəm! Anamın isə röyasıyam. O mənə 
hamilə ikən Şam saraylarını işıqlandıran bir nurun özündən çıxdığını görmüşdü… Mən 
Sə’d ibn Bəkir oğulları yanında əmizdirilib böyüdüldüm” buyurdu. 
Həlimə xatun, dörd yaşından sonra, onu Məkkəyə aparıb anasına verdi. Babası 
Əbdülmüttəlib, Həlimə xatuna çox böyük hədiyyələr verib, ehsan etdi. Həlimə xatun 
Onu Məkkədə tərk edincə, ayrılığın acısını; “Sanki canım və könlüm də Onunla birlikdə 
qaldı” sözləri ilə dilə gətirmişdi. 
 
Möhtərəm ananın vəfatı 
 
Sevgili Peyğəmbərimiz (səlləllahu əleyhi və səlləm) altı yaşına qədər də 
anasının yanında böyüdü. Altı yaşında ikən anası Ümmü Eymən adındakı cariyəsi ilə 
                                               
23 Əhməd ibn Hənbəl, əl-Müsnəd, III, 121; İbn Hişam, əs-Sirə, I, 164-165. 
39 
birlikdə əqrabalarını və atası Abdullahın qəbrini ziyarət etmək üçün Mədinəyə getdilər. 
Burada bir ay qaldılar. Cənabi Peyğəmbərimiz Mədinədə Nəccar oğullarına aid hovuzda 
üzməyi öyrəndi. Bu əsnada bir yəhudi bilicisi Ondakı nübüvvət əlamətlərini gördü. 
Yanına yaxınlaşıb adını soruşdu. “Əhməd” deyincə, o bilici; “Bu uşaq axır zaman 
peyğəmbəri olacaqdır!” deyə səsləndi. Ayrıca, ordakı yəhudi alimlərindən bəziləri də, 
Ondakı peyğəmbərlik əlamətlərini görmüş, peyğəmbər olacağını aralarında danışıb 
anlatmışdılar. Onların bu sözlərini eşidən Ümmü Eymən vəziyyəti Həzrəti Aminə 
anamıza xəbər verincə, mübarək anası bir zərər gəlməsindən çəkinərək Onu götürüb 
Məkkəyə dönmək üçün yola çıxdı. Əbva deyilən yerə gəldiklərində, Həzrəti Aminə 
anamız xəstələndi. Xəstəliyi şiddətlənib tez tez huşunu itirirdi. Başında dayanan sevgili 
oğlu Məhəmməd əleyhissalama baxaraq; “Ey dartılan dəhşətli ölüm oxundan Allah 
Təalanın lütfü və yardımı ilə yüz dəvə əvəzində xilas olan zatın oğlu! Allah Təala səni 
mübarək eləsin! Əgər röyada gördüklərim doğru çıxarsa, sən cəlal və bol ikram sahibi 
olan Allah Təala tərəfindən, Adəm oğullarına halal və haramı bildirmək üçün 
göndəriləcəksən. Cənabi Haqq səni, millətlərlə birlikdə davam edib gələn bütlərdən və 
bütpərəstlikdən mühafizə edib qoruyacaqdır” dedi və bu beytləri söylədi; 
 
Əskilər yeni olan, ölür yaşayan,                           Arxada mən qoydum xeyirli övlad, 
Tükənir çox olan, varmı gənc qalan?                   Gözümü yumarkən, ürəyim rahat. 
 
Mən də öləcəyəm, tək fərqim budur;                  Mənim namım qalır daim dillərdə, 
Səni mən doğurdum, şərəfim budur.                   Sənin sevgin yaşar həp könüllərdə. 
 
  
Sonra vəfat etdi. Orda dəfn edildi. Aminə anamız vəfat etdiyində iyirmi 
yaşında idi.24  
Ümmü Eymən Aləmlərin sahibini yanına alıb, bir nəçə gün sürən səfərdən 
sonra Məkkəyə gətirib babası Əbdülmüttəlibin yanına qoydu. 
 
Babasının yanında 
                                               
24 İbn Hişam, əs-Sirə, I, 168; İbn Sə’d, ət-Təbəqat, I, 116; Süheyli, ər-Rövzul-Unf, I, 296; Əhməd Şami, 
Sübülül-Huda, I, 216. 
40 
 
Həbibi əkrəmin (səlləllahu əleyhi və səlləm) atası və anası İbrahim 
əleyhissalamın dinində idi. Yəni mö’min idilər. İslam alimləri onların İbrahim 
əleyhissalamın dinində olduqlarını və Məhəmməd əleyhissalama peyğəmbərliyi 
verildikdən sonra da onun ümmətindən olmaları üçün dirildilib, Kəliməyi şəhadəti 
eşitdiklərini, söylədiklərini və beləcə bu ümmətdən olduqlarını xəbər vermişlər.25 
Məhəmməd əleyhissalam səkkiz yaşına qədər babasının yanında böyüdü. 
Babası Əbdülmüttəlib Məkkədə sevilən və cürbəcür işləri idarə edən bir zat olub, 
heybətli, səbirli, əxlaqlı, dürüst, mərd və əliaçıq idi. Kasıbları doydurur, hətta ac və 
susuz qalan heyvanlara belə yem verərdi. Allah Təalaya və axirətə inanırdı. Pisliklərdən 
çəkinir, cahiliyyə dövrünün hər cür çirkin adətlərindən uzaq dururdu. Məkkədə zülmə, 
haqsızlığa əngəl olur və gələn qonaqları qəbul edərdi. Ramazan ayında Hira dağında 
inzivaya çəkilməyi adət etmişdi. Uşaqları sevən və şəfqət sahibi olan Əbdülmüttəlib 
sevgili nəvəsini bağrına basıb gecə gündüz yanından ayrılmazdı. Ona böyük bir sevgi və 
şəfqət göstərirdi. Kə’bənin kölgəsində özünə məxsus nimdərdə onunla birlikdə oturar, 
əngəl olmaq istəyənlər; Əl çəkin oğlumdan, Onun şanı ucadır” deyərdi. 26  Cənabi 
Peyğəmbərimizin dayəsi Ümmü Eymənə, ona yaxşı qulluq etməsini dönə dönə tapşırar; 
“Oğluma yaxşı qulluq et. Kitab əhli mənim oğlum haqqında bu ümmətin peyğəmbəri 
olacaq deyirlər” deyərdi. Ümmü Eymən demişdir ki; “Onun uşaqlığında nə aclıqdan, nə 
də susuzluqdan şikayət etdiyini gördüm. Səhər vaxtı bir qurtum zəmzəm içərdi. Ona 
yemək yedirtmək istədiyimdə; “İstəmirəm, toxam” deyərdi”. 
Əbdülmüttəlib yatarkən və otağında tək olanda, Ondan başqasının yanına 
girməsinə icazə verməzdi. Onu şəfqətlə bağrına basar, sığallayar, sözlərindən və 
hərəkətlərindən çox xoşlanardı. Süfrədə Onu yanında tutar, dizində oturdar, yeməyin ən 
yaxşısını, ən ləzzətlisini Ona yedirdər və O gəlmədən süfrəyə oturmazdı. Onun 
haqqında neçə röya görüb, bir çox hadisələrə şahid oldu.  
Bir dəfə Məkkədə quraqlıq və qıtlıq olmuşdu. Əbdülmüttəlib gördüyü bu 
röyadan sonra Məhəmməd əleyhissalamın əlindən tutaraq Əbu Qubeys dağına çıxıb; 
“Allahım, bu uşağın haqqı üçün bizi bərəktəli bir yağmur ilə sevindir” deyrək dua etdi. 
                                               
25 Kəstalani, əl-Məvahibu’l-Ləduniyyə, I, 652. 
26 İbn Sə’d, ət-Təbəqat, I, 70-74; Məs’udi, Murucuz-Zeheb, II, 275; Yaqubi, Tarix, II, 7-9. 
41 
Duası qəbul olundu və bol yağmur yağdı. O zamankı şairlər bu hadisəni şe’rlər yazaraq 
dilə gətirmişdilər.  
 
Nəcranlı Rahib 
 
Əbdülmüttəlib günlərin birində Kə’bənin yanında oturarkən, Nəcranlı bir rahib 
yanına gələrək danışmağa başlamışdı. Bu arada; “Biz İsmayıl oğullarından ən son 
gələcək olan peyğəmbərin əlamətlərinin kitablarda yazılı olduğunu oxuduq. Bura, yəni 
Məkkə Onun doğum yeridir. Əlamətləri də belə belədir!” deyərək bir bir saymağa 
başladı. Bu əsnada sevgili Peyğəmbərimiz yanlarına gəlmişdi. Nəcranlı rahib Onu 
diqqətlə seyr etməyə başladı, sonra da yaxınlaşıb gözlərinə, kürəyinə və ayaqlarına 
baxdı və həyəcanla; Bax O budur. Bu uşaq sənin nəslindəndir? soruşdu. Əbdülmüttəlib; 
“Oğlumdur!” deyincə, Nəcranlı rahib; “Kitablarda oxuduğumuza görə, onun atasının 
sağ olmaması lazım!” dedi. Əbdülmüttəlib; “O, oğlumun oğludur. Atası O doğulmadan 
əvvəl, anası hamilə ikən ölmüşdü” deyincə, rahib; “İndi düz söylədin” dedi. Bundan 
sonra Əbdülmüttəlib oğullarına; “Qardaşınızın oğlu haqqında deyiləni eşidin və Ona 
nəzarət edib yaxşı qoruyun” dedi. 
 
 
Babasının vəfatı 
 
Əbdülmüttəlib vəfat edəcəyinə az qala oğullarını toplayıb; “Artıq dünyadan 
axirətə köçmə vaxtım gəldi. Yeganə düşüncəm bu yetimdir. Kaş ki, ömrüm uzun olaydı 
və bu qulluğu sevərək davam etdirsəydim. Ancaq əldən nə gəlir? Ömür vəfa etməyəcək. 
İndi könlüm və dilim bu həsrət alovuyla yanır. Bu inci dənəsini aranızdan birinə əmanət 
etməyi istəyərdim. Görəsən hansınız layiqi ilə Onun haqlarını qoruyar və qulluğunda 
qüsur göstərməz” dedi. Əbu Ləhəb dizləri üstündə oturub; Ey Ərəbin ağası! Əgər bu 
əmanəti təslim etmək üçün fikrinizdə tutduğunuz biri varsa lap əla, yoxdursa bu qulluğu 
mən edərəm” dedi. Əbdülmüttəlib ona; Malın çoxdur. Ancaq sən kobud qəlblisən və 
mərhəmətin azdır. Yetim qəlbi isə yaralı və zərifdir. Dərhal qırılar” dedi. Digər 
uşaqlarından bəziləri də eyni istəyi təkrar etdilər. Növbə Əbu Talıba gəlincə; Mən 
hamısından çox bunu istəyirəm. Ancaq böyüklərim varkən qabağa düşmək münasib 
42 
olmazdı. Malım azdır, amma mənim sədaqətim qardaşlarımdan çoxdur” dedi. 
Əbdülmüttəlib də; “Düz dedin. Bu xidmətə layiq olan sənsən. Lakin, mən hər işdə 
Onunla məsləhətləşir və istə’yinə görə hərəkət edirəm. Hər dəfəsində də doğru nəticəyə 
nail oluram. Bu xüsusda özüylə məsləhətləşəcəyəm. Hansınızı seçərsə, o mənim də 
qəbulumdur” dedi. 
Sonra, sevgili Peyğəmbərimizin yanına gələrək; “Ey gözlərimin nuru! Sənin 
həsrətinlə axirətə üz tutdum. Bu əmilərindən hansını seçirsən?” deyə soruşdu. Cənabi 
Peyğəmbərimiz o an qalxıb Əbu Talıbin boynuna sarıldı və dizində oturdu. 
Əbdülmüttəlib o zaman çox rahat oldu və; “Allah Təalaya həmd olsun. Mənim 
istədiyim də bu idi” dedi və Əbu Talıba üzünü tutaraq; “Ey Əbu Talıb! Bu inci dənəsi 
ana ata şəfqətini görməmişdir. Ona görə, nəzarət edib üstündə əsəsən. Səni digər 
uşaqlarımdan daha üstün görürəm. Bu böyük və çox qiymətli əmanəti sənə tapşırdım. 
Çünkü sən, Onun atasıyla eyni anadansınız. Onu öz canın kimi qoruyasan. Bu 
vəsiyyətimi qəbul etdin?” deyə soruşdu. O da; “Qəbul etdim” deyincə, Əbdülmüttəlib 
sevgili Peyğəmbərimizi qucaqladı, mübarək başını, üzünü öpdu və qoxladı. Sonra; 
Hamınız şahid olun ki, mən bundan daha gözəl bir qoxu qoxlamadım və bundan daha 
gözəl bir üz görmədim” dedi.27 
 
Əbu Talıbın himayəsində… 
 
Babasının vəfatından sonra, Kainatın sahibi (səlləllahu əleyhi və səlləm) 
səkkiz yaşından etibarən əmisi Əbu Talıbın yanında qalmağa başladı və onun 
himayəsində böyüdü. O zaman Əbu Talıb də, atası Əbdülmüttəlib kimi Məkkədə 
Qureyşin başda gələnlərindən, sevilən, hörmət edilən və sözü eşidilən bir zat idi. O da 
Cənabi Peyğəmbərimizə böyük bir sevgi və şəfqət göstərdi. Onu öz uşaqlarından çox 
sevər, yanına götürmədən yatmaz, bir yerə getməz və; “Sən çox xeyirlisən, çox 
Mübarəksən!” deyərdi. O, əlini uzatmadan yeməyə başlamaz, öncə Onun başlamasını 
istəyərdi. Bəzən də Ona ayrı bir süfrə açdırırdı. Səhərləri oyandığında, üzünün ay kimi 
parıldadığını, saçlarının darndığını görərdilər. Əbu Talıbin çox malı yoxdu, ailəsi də 
qələbəlikdi. Rəsuli Əkrəmi (səlləllahu əleyhi və səlləm) himayəsinə aldıqdan sonra, 
                                               
27 İbn İshaq, əs-Sirə, s, 45-48; İbn Hişam, əs-Sirə, I, 169-178; İbn Sə’d, ət-Təbəqat, I, 117; Süheyli, ər-
Rövzul-Unf, I, 299; Əhməd Şami, Sübülül-Huda, II, 135. 
43 
bolluğa və bərəkətə qovuşdu. Məkkədə meydana gələn quraqlıq səbəbiylə xalq çətinliyə 
düşdüklərində, Əbu Talıb Onu Kə’bənin yanına aparıb, dua etdi. Onun bərəkətiylə bol 
yağış yağdı. Quraqlıq və qıtlıqdan xilas oldular.28 
 
Rahib Bəhira 
 
Sevgili Peyğəmbərimiz on iki yaşında ikən, bir gün Əbu Talıbın ticarət üçün 
səfərə hazırlaşdığını gördü. Onu aparmaq istəmədiyini anlayınca, Əbu Talıba; “Bu 
şəhərdə məni kimə tapşırıb gedirsən? Nə atam var, nə də bir ürəyi yananım!” buyurdu. 
Bu söz Əbu Talıba çox tə’sir etdi. Onu da özü ilə aparmaq qərarına gəldi. Ticarət 
karvanı uzun bir səfərdən sonra, Busrada xristiyanlara məxsus bir monastırın 
yaxınlığında düşərgə qurdu. Bu monastırda Bəhira adında bir rahib qalırdı, əvvəllər 
yəhudi alimi ikən, sonradan xristiyan olan bu bilici rahibin yanında, əldən ələ keçərək 
qorunan bir kitab vardı və soruşulanlara ondan cavab verərdi. Qureyşin karvanı bundan 
əvvəlki illərdə dəfələrlə gəlib keçməsinə baxmayaraq heç maraqlanmamışdı. Hər səhər 
monastırın damına çıxıb qafilələrin gəldiyi tərəfə baxar, arayış içində bir şeylərin 
yolunu gözləyərdi. Rahib Bəhiraya bu dəfə bir hal olmuş və həyəcanla diksinib yerindən 
qalxmışdı. Çünkü, Qureyş karvanı uzaqdan görününcə üstündə bir buludun da onlarla 
birlikdə süzülüb gəldiyini görmüşdü. Bu bulud, Cənabi Peyğəmbərimizə kölgə 
salmaqdaydı. Karvan düşərgə qurunca, Bəhira Həbibi əkrəmin altında oturduğu ağacın 
budaqlarının üzərinə tərəf əyildiyini də görərək əməlli başlı həyəcanlanmuşdı. Dərhal 
süfrələr açdırdı. Sonra, birini göndərərək Qureyş karvanında olanların hamısını yeməyə 
dəvət etdi. Karvandakılar, sevgili Peyğəmbərimizi mallarının yanında qoyub, rahibin 
yanına getdilər. Bəhira gələnlərə diqqətlə baxıb; “Ey Qureyş camaatı! Aranızda yeməyə 
gəlməyən qaldı?” soruşunca; “Bəli, bir nəfər qaldı” dedilər. Çünkü Qureyşlilər gəldiyi 
halda bulud hələ orda idi. Bunu görüncə, karvanda birinin qaldığını anlamışdı. Rahib 
Bəhira, israr edərək Onun da gəlməsini istədi. Gələr gəlməz Ona diqqətlə baxmağa və 
süzməyə başladı. Əbu Talıba; Bu uşaq sənin nəslindəndir?” soruşdu. Əbu Talıb; 
“Oğlum” deyincə, Bəhira; Kitablarda bu uşağın atasının sağ olmayacağı yazılıdır, O 
sənin oğlun deyildir” dedi. Bu dəfə Əbu Talıb; “O mənim qardaşımın oğludur” deyə 
cavab verdi. Bəhiranın; “Atasına nə oldu?” sualına da; “Atası, doğumuna yaxın vəfat 
                                               
28 İbn Hişam, əs-Sirə, I, 179-180; İbn Sə’d, ət-Təbəqat, I, 119.  
44 
etdi” dedi. Bəhira; Düz dedin, anasına nə oldu?” deyincə; “O da vəfat etdi” deyə cavab 
verdi. Bunlar qarşısında; “Düz dedin” deyən Bəhira, Cənabi Peyğəmbərimizə tərəf 
üzünü çevirib, bütlər adına and içdi. Sevgili Peyğəmbərimiz Bəhiraya; “Bütlərin adıyla 
and içmə. Dünyada mənə onlardan böyük düşmən yoxdur. Mən onlara nifrət edirəm” 
buyurdu. 
Bəhira bu dəfə Allah Təala adına and içib; “Heç yatırsan?” dedi. “Gözlərim 
yatar, ancaq qəlbim yatmaz” buyurdu. Bəhira bir çox sual da soruşub, cavablarını aldı. 
Aldığı cavablar əvvəllər oxuduğu kitablarla eyniylə üst üstə düşürdü. Sonra, sevgili 
Peyğəmbərimizin mübarək gözlərinə baxıb Əbu Talıbə; “Bu qırmızılıq, mübarək 
gözlərində daim qalır?” deyə soruşdu. O da; “Bəli, yox olduğunu görmədik” dedi. 
Bəhira bu əlamətin də uyğunluğunu görüncə, qəlbinin yəqinlik hasil etməsi üçün 
nübüvvət möhürünü görmək istədi. Cənabi Peyğəmbərimiz (səlləllahu əleyhi və səlləm), 
ədəblərindən mübarək kürəyini açmaq istəmədilər. Əbu Talıb; “Ey gözümün nuru! Bu 
arzusunu da yerinə yetir” deyincə, mübarək kürəyini açdı. Bəhira, “Nübüvvət 
möhürünə” bütün gözəlliyi ilə doya doya tamaşa etdi. Həyəcanla öpdü və gözlərindən 
sel kimi yaş axdı. Sonra da; “Mən şəhadət edirəm ki, sən Allah Təalanın rəsulusan” 
dedi. Səsini daha da yüksəldərək; “Budur Aləmlərin sahibi… Budur aləmlərin Rəbbinin 
rəsulu… Budur, Allah Təalanın aləmlərə rəhmət olaraq göndərdiyi böyük 
peyğəmbər…” dedi. Orada olan Qureyşlilər heyrət edərək; “Məhəmmədin, bu rahib 
nəzdindəki qiyməti nə qədər çox imiş” dedilər. 
Bəhira, Əbu Talıba üzünü çevirərək; “Bu, peyğəmbərlərin axırıncısı və ən 
şərəflisidir. Bunun dini bütün yer üzünə yayılar və əski dinləri ortadan qaldırar. Bu 
uşağı Şama aparma. Çünkü, İsrail oğulları Ona düşməndir. Qorxuram ki, Mübarək 
bədəninə bir zərər verərlər. Bunun haqqında çox əhd və misaq olmuşdur” dedi. Əbu 
Talıb; “Bu əhd və misaq nədir?” deyə soruşunca; “Allah Təala bütün peyğəmbərlərdən 
və ən son da İsa əleyhissalamdan ümmətlərinə, axır zaman peyğəmbərinin gələcəyini 
xəbər vermələri üzərinə söz almışdır” dedi.  
Əbu Talıb, Bəhiranın bu sözlərindən sonra, Şama getmək fikrindən döndü. 
Mallarını Busrada satıb Məkkəyə qayıtdı. 29  Bəhiradan eşitdikləri Əbu Talıbin ömür 
                                               
29 İbn İshaq, əs-Sirə, s, 53-58; İbn Hişam, es-Sirə, I, 180-182; İbn Sə’d, ət-Təbəqat, I, 76, 154-156; 
Təbəri, Tarix, II. 277-279; Süheyli, ər-Rövzul-Unf, II, 216-220; Məs’udi, Murucuz-Zeheb, II, 286; İbn 
Kəsir, əl-Bidayə, III, 283-286. 
45 
boyu qulaqlarından getmədi. Cənabi Peyğəmbərimizi daha da çox sevdi. Onu ölüncəyə 
qədər qorudu və hər işində köməkçi oldu. 
Bu halıyla fəzilətlər və gözəlliklər sahibi və istisnai bir insan olan sevgili 
Peyğəmbərimiz böyümüş və on yeddi yaşına çatmışdı. Bu əsnada Yəmənə ticarət 
məqsədiylə gedən əmisi Zübeyir, ticarətin bərəkətli olması üçün Onu da özü ilə apardı. 
Bu səfərdə də neçə qeyri adi hallar gördü. Məkkəyə qayıtdıqlarında, Onun bu halları 
nəql edildi və Qureyş qəbiləsi arasında; “Bunun şanı çox uca olacaq” deyə söyləməyə 
başlandı…30 
 
                        Sənin eşqin qamu dərdə dəvadır ya Rəsulallah 
                        Sənin qatında hacətlər rəvadır ya Rəsulallah. 
 
                        Sənin nurun görən gözlər nə ay gözlər, nə ulduzlar 
                        Nurundan gecə gündüzlər ziyadır ya Rəsulullah. 
 
                        Tərindən açılır güllər, sözündən şəhdü şəkərlər 
                        Səninlə xəstə könüllər şəfadır ya Rəsulallah. 
 
                        Həbibsən padişahlara, təbibsən dərdü ahlara 
                        Şəfaətin günahkara səfadır ya Rəsulallah.   
                                                                             ŞƏYYAD HƏMZƏ 
 
  
 
 
 
 
 
 
 
 
                                               
30 İbn İshaq, əs-Sirə, s, 53-59; İbn Sə’d, ət-Təbəqat, I, 120-123. 
46 
GƏNCLİYİ və EVLƏNMƏSİ 
 
Hər cəhətdən insanların ən üstünü olan Məhəmməd əleyhissalam, hələ gənclik 
illərində Məkkə xalqı arasında yaşıdlarına görə çox bəyənilmişdir. Gözəl əxlaqı, 
insanlara görülməmiş bir şəkildə yaxşı davranması, sakitliyi, həlimliyi və digər üstün 
hallarıyla sevilmişdir. İnsanlar, bu xislətlərindən ötrü Ona heyran olmuşdur. Məkkə 
xalqı gördükləri heyrətamiz dərəcədə doğru sözlü və etibarlı olması səbəbiylə Ona “əl-
Əmin”, yəni hər zaman etibar edilən kimsə ləqəbini verdilər. Beləcə, gəncliyində bu 
adla məşhur oldu.  
Peyğəmbərimizin gənclik illərində, Ərəblər qatı bir cahiliyyə dövrü 
yaşayırdılar. Bütə sitayiş etmək, içgi, qumar, zina, faiz və başqa bir çox çirkin işlər 
aralarında yayılmışdı. Məhəmməd əleyhissalam onların bu pozğun hallarına son dərəcə 
nifrət edər, hər pislikdən daim uzaq gəzərdi. Bütün Məkkə xalqı Onun bu halını bilir və 
heyrət edərdilər. Bütlərə çox nifrət etdiyi üçün əsla yanlarına yaxınlaşmazdı. Bütlər 
üçün kəsilən qurbanların ətlərindən heç yemədi. Uşaqlığında və gəncliyində özünə aid 
qoyunları, Ciyad dağı və ətrafında güdər, dolanışığını beləcə tə’min edərdi. Bu şəkildə, 
həddən artıq pozulmuş olan cəmiyyətdən uzaq gəzərdi. Bir dəfəsində Əshabi kirama; 
“Qoyun güdməyən heç bir peyğəmbər yoxdur” buyurmuşdu. “Ey Rəsulallah! Siz də 
güddünüz?” soruşduqlarında; “Bəli, mən də güddüm” buyurdu.  
Sevgili Peyğəmbərimiz iyirmi yaşında olarkən, Məkkədə asayiş tamamiylə 
pozulmuşdu. Zülüm son dərəcə yayğınlaşıb, mal, can və namus əmniyyəti qalmamışdı. 
Məkkənin yerli xalqı, ticarət və Kə’bəni ziyarət üçün gələn yabançılara haqsızlıq və 
zülm edirdilər. Zülmə düçar olan kimsələr haqlarını əldə etmək üçün müraciət edəcək 
bir yer tapa bilmirdilər. Bu əsnada ticarət məqsədi ilə Məkkəyə gələn Yəmənli bir 
tacirin malları As ibn Vail adında bir Məkkəli tərəfindən, məcbur edilərək əlindən alınıb 
qəsb edilmişdi. Bu hadisədən sonra Yəmənli, Əbu Qubeys dağına çıxıb fəryad edərək 
haqqının alınması üçün qəbilələrdən kömək istədi. Artıq zülmün son həddə çatdığını 
dilə gətirən bu hadisələrdən sonra, Haşım və Zührə oğulları ilə digər qəbilələrin başda 
gələnləri Abdullah ibn Cüd’anın evində toplandılar. Nə yerli, nə də yad heç kimsəyə 
zülüm və haqsızlıq edilməməsinə, zülmə əngəl olmağa və haqsızlığa düçar olmuş 
olanların haqlarını tə’min etməyə qərar verdilər. Bu məqsədlə bir ədalət cəmiyyəti 
47 
qurdular.31 Sevgili Peyğəmbərimizin gənc yaşda qatıldığı və təsisində də çox tə’sirli 
olduğu bu cəmiyyətə Hilful-Fudul deyildi. Daha əvvəl Fəzl adında iki nəfər və Fuzayl 
adında biri tərəfindən də belə bir cəmiyyət qurulmuşdu. Onların əvvəldən qurduğu 
cəmiyyətə izafətən bu ad verilmişdi. Bu cəmiyyət zülmə əngəl olub, Məkkədə pozulmuş 
olan asayişi yenidən tə’min etdi. Rəsulullah, özünə peyğəmbərlik xəbər verildikdən 
sonra Əshabi kirama nəql edib; “Abdullah ibn Cüd’anın evində edilən andiçmədə mən 
də iştirak etmişəm. Mənə o andiçmə, qırmızı yunlu dəvələrə(sərvətə) sahib olmaqdan 
daha sevimlidir. İndi də belə bir məclisə dəvət edilsəm gedərəm” buyurdu.32 
 
Ticarətlə məşğul olması 
 
Məkkəlilər, əvvəldən etibarən ticarətlə məşğul olaraq dolanışıqlarını bu yoldan 
tə’min edərdilər. Cənabi Peyğəmbərin (səlləllahu əleyhi və səlləm) əmisi Əbu Talıb da 
ticarətlə məşğul olardı. Sevgili Peyğəmbərimiz iyirmi beş yaşında ikən Məkkədə 
dolanışıq çətinliyi əməlli başlı artmışdı. Bu səbəblə Məkkəlilər Şama getmək üçün 
böyük bir ticarət karvanı hazırladılar. Bu günlərdə, Əbu Talıb Cənabi Rəsulullahın 
yanına gəlib; “Ey möhtərəm qardaşımın oğlu! Kasıbçılıq son həddə çatdı. Qıtlıq və 
mücadilə ilə keçirtdiyimiz bu son illər əlimizdə, ovcumuzda bir şey qoymadı. Budur, 
Qureyş karvanı hazırlanmış, Şama yola çıxmaq üzərədir. Xədicə xatun da karvanla mal 
göndərəcək. Mütləq bu işi görəcək etibarlı adamlar axtarır. Heç şübhə yoxdur ki, sənin 
kimi etibarlı, pak və vəfalı bir kimsəyə ehtiyacı vardır. Gedib bir danışsaq və sənin vəkil 
olaraq getməyini təşkil etsək yaxşı olar. Çox güman ki, səni başqalarından üstün tutar. 
Əslində mən, sənin Şama getməyini istəmirəm. Çünkü, ordakı yəhudilərin sənə bir zərər 
verməsindən qorxuram. Ancaq başqa çarə də tapa bilmirəm” dedi. Cənabi 
Peyğəmbərimiz ona; “Sən nəcə istəyirsənsə elə də et” buyurdular. 
Həzrəti Xədicə, gözəlliyi, malı, ağlı, iffəti, həyası və ədəbi ilə Ərəbistanda 
böyük şöhrəti olan bir xanım idi. Bu səbəblə hər tərəfdən ona elçi gələn və rəğbət 
göstərən çox adam vardı. Ancaq, gördüyü röya səbəbiylə o, heç bir kimsəyə könlünü 
verməmişdi. Röyasında, göydən ay enib qoynuna girmiş, ayın nuru qoltuğundan çıxıb 
                                               
31 Süheyli, ər-Rövzul-Unf, s. I, 91; İbn Həbib, əl-Munammaq, s. 219; 340-341. 
32 İbn Hişam, əs-Sirə, I, 133; İbn Sə’d, ət-Təbəqat, I, 82; Süheyli, ər-Rövzul-Unf, s. I, 91; İbn Həbib, əl-
Mühəbbər, s. 167; İbn Kəsir, əl-Bidayə, III, 290-293; Məs’udi, Murucuz-Zeheb, II, 270-271; Yaqubi, 
Tarix, II, 13-14.  
48 
bütün aləmi işıqlandırmışdı. Səhər olunca bu röyanı əqrabası olan Kə’bə ibn Nofələ 
danışdı. Kə’bə; “Axır zaman Peyğəmbəri ortaya çıxmışdır. Səninlə evlənər və sənin 
zamanında Ona vəhiy nazil olar. Dininin nuru aləmi doldurar. Ən əvvəl iman edən sən 
olarsan. O Peyğəmbər, Qureyşdən və Bəni Haşımdan olar” dedi. Həzrəti Xədicə, bu 
cavaba çox sevindi və o Peyğəmbərin gəlməsini gözləməyə başladı. 
Həzrəti Xədicə ticarətlə məşğul olar, müqavilə bağladığı şəxslərlə şərik olardı. 
Əbu Talıb, Həzrəti Xədicə anamıza vəziyyəti başa saldı. Bundan sonra, Həzrəti Xədicə 
Rəsulullahı görüb, danışmaq üçün evinə dəvət etdi. Peyğəmbərimiz təşrif edincə, çoxlu 
tə’zim və ehtiram göstərdi. Cənabi Peyğəmbərimizin nəzakəti, mə’sum və pak camalını 
görüb heyran qaldı. Cənabi Rəsulullaha dedi ki; “Doğru sözlü, etibarlı, əmniyyətli və 
gözəl xasiyyətli olduğunuzu bilirəm. Bu iş üçün heç kimə vermədiyim muzdun qat-qat 
çoxunu verəcəyəm…” Sonra bu xidmətdə lazım olacaq paltarlar verərək, qəlb hüzuru 
içində təşyi etdi. 
Həzrəti Xədicə anamız, müdrik bir adam olan əmisi oğlu Vərəqə ibn Nofəldən 
peyğəmbərlik əlamətlərini öyrənmişdi. Cənabi Rəsulullahın bu gəlişində də 
peyğəmbərlik xüsusiyyətlərini anlamışdı. Bu səbəblə Meysərə adlı nökərinə; “Karvan 
Məkkədən ayrıldığı zaman, dəvənin yüyənini Məhəmməd əleyhissalamın əlinə ver ki, 
Məkkəlilər dedi-qodu etməsinlər. Şəhərdən ayrılıb gözdən itincə, bu qiymətli paltarları 
Ona geyindir” dedi. Sonra, dəvələrindən ən qəşəngini hökmdarlara layiq şəkildə 
hazırlatdı. Meysərəyə; “Onu bu dəvəyə böyük bir ehtiramla mindirib, yüyənini əlinə al 
və özünü də o Həzrətin xidmətçisi bil! Ondan icazəsiz bir iş görmə və Onu qorumaq və 
təhlükələri sovuşdurmaq üçün canını əsirgəmə! Getdiyiniz yerlərdə çox dayanmayı və 
tez gəlin. Beləcə Haşım oğullarının yanında xəcalət çəkməyək. Əgər bu dediklərimi 
olduğu kimi yerinə yetirsən, səni azad edər, istədiyin qədər də mal verərəm” dedi.  
Karvan hazırlandı. Məkkəlilər də yaxınları ilə vəda etmək üçün toplandılar. 
Sevgili Peyğəmbərimizin əqrabası, əmiləri, Haşım oğullarının böyükləri də 
toplanmışdılar. Peyğəmbərimizin xalası, Allah Təalanın Rəsulunu (səlləllahu əleyhi və 
səlləm) xidmətçi paltarı ilə və dəvənin yüyənini əlinə almış görüncə, taqətdən düşdü, 
ağlayıb fəryad etdi. Ahu zar edib, gözlərindən yaş tökərək; “Ey Əbdülmüttəlib! Ey 
Zəmzəm quyusunu qazan böyük zat! Ey Abdullah! Qəbirlərinizdən qalxıb, üzünüzü bu 
tərəfə çevirib bu mübarək insanın halını görün! deyərək dərdini dilə gətirdi. Əbu Talıb 
də eyni hiss və duyğu içində idi. Cənabi Rəsulullahın, Haqqı görən gözlərindən inci 
49 
kimi göz yaşları töküldü və; “Məni əsla unutmayın. Qürbət eldə qəm və kədər 
çəkdiyimi xatırlayın” buyurdu. Bu sözləri eşidənlərin hamısı ağladı. Göydəki mələklər 
də bu hala şərik oldular və; Ey Rəbbimiz! Bu, özünə həbib edərək, ən böyük məqamı 
ehsan etdiyin Məhəmməd əleyhissəlamdır. Bu halın hikməti nədir? dedilər. Allah Təala 
onlara; “Doğrudur! O, Mənim həbibimdir. Ancaq siz məhəbbət sirrini bilməzsiniz. 
Sevilən və sevən arasındakı sirlərə vaqif ola bilməzsiniz. Bu məqamı heç kim bilməz. 
Bu gizli işdən heç kim bir şey başa düşməz” buyurdu. 
Nəhayət karvan yola düşüb Məkkə gözdən itincə Meysərə, ona verilən əmrə 
görə, qiymətli paltarları sevgili Peyğəmbərimizə geyindirdi. Müxtəlif parçalarla 
örtülmüş və çox gözəl bəzədilmiş bir dəvəyə mindirdi. Yüyənini də öz əlinə aldı. 
Bu səfərdə karvandakılar, aləmlərə rəhmət olaraq göndərilən sevgili 
Peyğəmbərimizin üzərində, Ona kölgə salan bir bulutun və quş cildinə girən iki 
mələyin, Onunla birlikdə səfər bitincəyə qədər hərəkət etdiyini gördülər.33 Yolda yeriyə 
bəlməyəcək qədər yorulub karvandan dalda qalan iki dəvənin ayaqlarını əliylə 
sığallamasından sonra, dəvələrin birdən sür’ətlənməsi kimi müxtəlif hallarını görüncə, 
Onu çox sevib, şanının uca olduğunu anladılar. Busra deyilən yerə çatdıqlarında, yenə 
oradakı monastırın yanında düşərgə qurmuşdular. Gördüyü bir çox əlamətlərdən, Onun 
peyğəmbər olacağını hiss edib deyən rahib Bəhira ölmüş, yerinə Nəstura adında bir 
başqası keçmişdi. Monastrın yaxınlığında gəlib düşərgə quran Qureyş karvanını seyr 
edən rahib Nəstura, yanında olan quru ağacın altında birinin oturduğunu, ağacın da 
dərhal yaşıllaşdığını görüncə Meysərəyə; “Bu ağacın altındakı şəxs kimdir?” deyə 
soruşdu. Meysərə; “Bu Qureyş qəbiləsinin Hərəm xalqından biridir”. Rahib; “İndiyədək 
bu ağacın altında peyğəmbərdən başqası oturmamışdır” dedi. Sonra da; Görəsən Onun 
gözlərində bir az qırmızılıq var?” deyə soruşdu. Meysərə; “Bəli, var. Bu qırmızılıq 
Onun gözlərindən əsla yox olmaz” dedi. Nəstura; “İsa ələyhissalama İncili endirən 
Allah Təala haqqı üçün bu şəxs son peyğəmbər olacaqdır. Nə olaydı da mən, Onun 
peyğəmbərliklə əmr olunduğu günə çatsaydım” dedi… 
Məhəmməd ələyhissalam Busra bazarında Xədicə xatunun mallarını satarkən 
Onunla alış-veriş edən bir yəhudi inanmadığı üçün “Lat və Üzza adındakı bütlərə and iç 
inanım” deyincə, Məhəmməd ələyhissalam; “Mən o bütlərin adına əsla and içmərəm. 
                                               
33 Kastalani, əl-Məvahibu’l-Ləduniyyə, s. 41.  
50 
Onların yanından keçərkən üzümü yan tərəfə çevirirəm” buyurdu. Ondakı digər 
əlamətləri də görən yəhudi; “Söz, sənin sözündür. Vallah bu şəxs peyğəmbər olacaq 
adamdır” dedi və; “Alimlərimiz kitablarda bunun xüsusiyyətlərini demişlər” deyərək 
heyranlığını dilə gətirdi.  
Meysərə, Cənabi Rəsulullahda gördüyü və haqqında eşitdiyi hər şeyi zehnində 
həkk edir və Ona olan heyranlığı get-gedə artırdı. Meysərənin qəlbində, Aləmlərin 
sahibinə qarşı böyük bir məhəbbət baş qaldırmışdı. Artıq Ona zövqlə və hörmətlə qulluq 
edir, ən kiçik bir işarəsini böyük bir həvəslə yerinə yetirirdi.  
Aparılan mallar satılmış, Cənabi peyğəmbərimizin bərəkətiylə hər 
zamankından qat-qat çox qazanc əldə edilmişdi. Karvan dönüşə üz tutdu. Mərruzzahran 
bölgəsinə gəldikləri zaman Meysərə, sevgili Peyğəmbərimizə Məkkəyə müjdə xəbərini 
çatdırmasını təklif etdi. Rəsulullah da qəbul edərək, karvandan ayrılıb Məkkə tərəfə 
dəvəsini sürdü.  
Nəfisə binti Müniyyə xatun nəql etmişdir ki; “Karvanın gəlmə zamanı 
yaxınlaşmışdı. Xədicə xatun hər gün xidmətçiləriylə evinin üstünə çıxıb karvanın 
yolunu gözləyərdi. O gün mən Xədicənin yanındaydım. Birdən uzaqdan dəvəyə minmiş 
biri göründü. Üzərində bir bulut və quş cildinə girmiş iki mələk ona kölgə salır, 
Peyğəmbərimizin mübarək alnındakı nur, ay kimi parıldayırdı. Xədicə Xatun gələnin 
kim olduğunu anlayıb könlü fərəhləndi. Ancaq ozunu bilməməzliyə vurub; “Görəsən bu 
isti gündə gələn kim ola bilər?” deyə soruşdu. Xidmətçilər; “Bu gələn Məhəmmədə 
(ələyhissalam) bənzəyir” dedilər və gördükləri qarşısında heyrətə düşdülər. Bir az sonra 
Rəsuli Əkrəm səlləllahu əleyhi və səlləm Xədicə anamızın köşkünə gəldi və vəziyyəti 
anlatdı. Verdiyi müjdə ilə onu çox sevindirdi. 
Bir müddət sonra karvan Məkkəyə girdi. Meysərə, Həzrəti Xədicə anamıza, 
səfər əsnasında Cənabi Peyğəmbərimizin kölgələndirildiyini, rahib Nəsturanın 
dediklərini, zəif dəvələrin nəcə sür’ətləndirildiyini və buna oxşar gördüyü neçə qeyri adi 
hadisələri bir-bir danışdı. Cənabi Peyğəmbərimizi bacardıqca mədh etdi. Həzrəti Xədicə 
bunları bilirdi, ancaq bu sözlər onun yəqinini artırdı. Meysərəyə; “Bu gördüklərini heç 
kimə danışma” deyərək tapşırdı.34 
                                               
34 İbn İshaq, əs-Sirə, s, 59; İbn Kəsîr, əs-Sirə, I, 262; İbnul-Cövzi, əl-Vəfa bi-əhvalil-Mustafa, I, 143. 
51 
Xədicə anamız, bu eşitdiklərini xəbər vermək üçün Vərəqə ibn Nofəlin yanına 
getdi. Olanlara böyük heyranlıqla qulaq asan Vərəqə; “Ey Xədicə! Bu dediklərin doğru 
isə, Məhəmməd ələyhissalam bu ümmətin peyğəmbəri olacaqdır” dedi.  
Cənabi Peyğəmbərimiz 12 yaşında ikən əmisi Əbu Talıb ilə, ticarət üçün 
Busraya qədər, 17 yaşında ikən əmisi Zübeyrlə Yəmənə, 20 yaşında Şama və 25 yaşında 
da Həzrəti Xədicənin mallarını satmaq üçün yenə Şama olmaq şərtiylə tam dörd dəfə 
səyahətə çıxdı. Bu səyahətlərindən başqa heç bir yerə səyahət etmədi. 
 
Həzrəti Xədicə ilə evlənməsi 
 
Həzrəti Xədicə anamız Vərəqə ibn Nofəlin verdiyi müjdə ilə və sevgili 
Peyğəmbərimizin gözəl xislətlərini görüncə, Onun xanımı olub, xidmətiylə 
şərəflənməyə meyl etdi. Nəfisə binti Müniyyə bu halı hiss edib araya girdi. Bu niyyətlə 
Rəsuli əkrəmin ali hüzuruna gəldi və; “Ya Məhəmməd! Sizin evlənməmənizə əngəl 
olan nədir?” deyə soruşdu. Peyğəmbərimiz; “Evlənmək üçün kifayət qədər əlimdə pul 
yoxdur” buyurdu. Nəfisə xatun; “Ya Məhəmməd! Əgər namuslu və şərəfli, mal və 
gözəlik sahibi bir xanımla evlənmək istəsən qulluğunda hazıram” dedi. Sevgili 
Peyğəmbərimiz; “O xanım kimdir?” buyurunca; “Xədicə binti Xüveyliddir” dedi. 
Cənabi Rəsulullah; “Bu işə kim vəsilə olar ki?” buyurunca da; “Bu işi mən düzəldərəm” 
deyib yanından ayrıldı. Həzrəti Xədicənin yanına gəlib müjdəni verdi. Həzrəti Xədicə, 
qohumu Əmr ibn Əsədlə Vərəqə ibn Nofəli çağırıb vəziyyəti başa saldı. Bununla 
birlikdə, Cənabi Rəsulullaha xəbər göndərib, müəyyən bir saatda təşrif etməsi üçün 
dəvət etdi. Əbu Talıb və qardaşları da hazırlıq gördülər Həzrəti Peyğəmbərlə birlikdə 
getdilər. 
Həzrəti Xədicə anamız evini bəzəyib-düzədi. Bu günün şükür sədəqəsi olaraq 
bütün zinətlərini xidmətçilərinə hədiyyə etdi. Sonra da onları azad etdi. Cənabi 
Rəsulullah, Xədicə anamızın evinə əmiləri ilə birlikdə təşrif etdilər. Əbu Talıb; 
“Yaradana həmd olsun ki, bizi İbrahim əleyhissalamın övladından və İsmayıl 
əleyhissalamın nəslindən eylədi. Bizi Beytullahın mühafizi etdi. İnsanların qibləsi və 
aləmlərin tavaf etdiyi o Mübarək evi, hər pislikdən qoruduğu Hərəmi şərifi bizə 
müyəssər eylədi. Qardaşım Abdullahın oğlu Məhəmməd elə bir adamdır ki, Qureyşdən 
hər hansı birisiylə müqayisə edilsə, üstün gələr. Hərçənd ki, malı azdır, ancaq mala 
52 
e’tibar edilməz. Çünkü mal kölgə kimidir. Əldən ələ keçərək gedər. Qardaşım oğlunun 
şərəfi, üstünlüğü hamınıza məlumdur. İndi də Xədicə binti Xüveylidi halalığa istəyir. 
Malımdan nə qədər mehr verilməsini istəyirsiniz? And içirəm ki, Məhəmmədin 
mərtəbəsi çox yüksəkdir” dedi. Vərəqə ibn Nofəl bu deyilənləri təsdiq etdi. Xədicə 
anamızın əmisi Əmr ibn Əsəd; “Şahid olun ki, Xədicə binti Xüveylidi Məhəmməd 
ələyhissalama xatunluğa verdim” dedi. Beləcə nikah əqdi kəsildi. Bir rəvayətə görə 
mehr 400 misqal qızıl, bir rəvayətə görə də beş yüz dirhəm, başqa bir rəvayətə görə də 
20 dəvə idi.35  
Əbu Talıb, toy ziyafəti üçün bir dəvə kəsib, o günə qədər görülməyən bir 
yemək verdi. Evlilik baş tutdu. Həzrəti Xədicə anamız, bütün varlığını Cənabi 
Peyğəmbərimizə hədiyyə etdi və; “Bu malların hamısı ali şəxsinizə aiddir. Mən də sənə 
möhtacam və minnətin altındayam” dedi.  
Həzrəti Xədicə anamız, evlilik həyatı boyunca peyğəmbərimiz Məhəmməd 
əleyhissalama daim qulluq edib, köməkçisi oldu. Cənabi Peyğəmbərimizin bu evliliği, 
Xədicə anamızın vəfatına qədər iyirmi beş il davam etdi. Bunun on beş ili bis’ətdən 
(Peyğəmbərliyin bildirilməsindən) əvvəl, on ili də bis’ətdən sonra idi. Peyğəmbərimiz 
Məhəmməd əleyhissalam, ilk zövcəsi Həzrəti Xədicə sağ ikən başqası ilə əsla 
evlənmədi. İkisi oğlan, dördü də qız olmaqla altı uşağı oldu. Bunlar; Qasım, Zeynəb, 
Ruqiyyə, Ümmü Gülsüm, Fatimə və Abdullah (Tayyib vəya Tahir) dir. Peyğəmbərliyi 
əsnasında evləndiyi Həzrəti Mariyədən də İbrahim adında bir oğlu olmuşdu. Digər 
zövcələrindən uşağı olmadı. Zeynəb, qızlarının ən böyüyü idi. Ən kiçik qızı Fatimə, 
atasının ən sevimlisiydi. Hicrətdən on üç il əvvəl doğuldu. Oğulları kiçik yaşlarda vəfat 
etmişdilər. Həzrəti Fatimədən başqa bütün qızları da Ondan əvvəl vəfat etdilər. Fatimə 
anamız da Cənabi Peyğəmbərdən altı ay sonra vəfat etdi. Həzrəti Əli ilə evlənmişdi. 
Sevgili peyğəmbərimiz Məhəmməd əleyhissalamın soyu, Həzrəti Fatimənin övladları 
ilə davam etdi.36  
Rəsuli Əkrəm (səlləllahu əleyhi və səlləm), Xədicə anamızla evləndikdən 
sonra da ticarətlə məşğul oldu. Qazanclarıyla yolda qalanları qonaq edər, yetimlərə və 
kasıblara yardım edərdilər.  
                                               
35 İbn Hişam, əs-Sirə, I, 43; İbn Sə’d, ət-Təbəqat, VIII, 9; Süheyli, ər-Rövzul-Unf, I, 321; Kastalani, əl-
Məvahibu’l-Ləduniyyə, s. 41. 
36 İbn İshaq, əs-Sirə, s, 59-61; İbn Sə’d, ət-Təbəqat, I, 82-85; 131-132;  Təbəri, Tarix, II. 280-282; İbn 
Kəsir, əl-Bidayə, III, 293-295; Məs’udi, Murucuz-Zeheb, II, 275; Yaqubi, Tarix, II, 15-16. 
53 
 
Zeyd İbn Harisə 
 
Zeyd ibn Harisə, uşaq yaşlarında ikən anası Su’də ilə birlikdə qohumlarını 
ziyarətə getmişdi. Bu əsnada başqa bir qəbilənin basqinina rast gəldilər. Zeydi əsir 
götürdülər. Məkkəyə, Suqi Ukaz deyilən bazara gətirib satılığa qoydular. Həzrəti 
Xədicənin bacısının oğlu Hakim ibn Hizam, Zeydi 400 dirhəmə satın aldı. Hakim ibn 
Hizam da Zeydi, xalası Həzrəti Xədicəyə, o da Cənabi Peyğəmbərimizə hədiyyə etdi. 
Cənabi Peyğəmbərimiz, Həzrəti Xədicəylə evli idilər. Cənabi Peyğəmbərimiz onu 
dərhal azad edərək, yanında saxladı. Çünkü, azadlığa buraxılan Zeyd ibn Harisənin 
gedəcək bir yeri olmadığı kimi, Rəsulullahdan daha yaxşı onun qayğısına qalacaq bir 
kimsəsi də yox idi. O da, sevə-sevə Rəsulullahın yanında qaldı. 
Zeyd ibn Harisə, peyğəmbərlik verilmədən əvvəl də, ədalət, insaf, mərhəmət, 
insan sevgisi, gülər üzlülük, kərəm, comərdlik, əhdə vəfa(sözünü tutma), əmanətə 
riayət, yardım sevərlik, fədakarlıq, güvənirlik, məzlumu, kasıbı qoruma, uşaqlara sevgi 
və məhəbbət göstərmə, dürüstlük, doğru sözlülük, nəzakət, təvazökarlıq, i’tidal, 
insanları yaxşı idarə etmə, cəsarət və şücaət kimi hər cür gözəl əxlaqı tamamlamaq üçün 
yaradılmış, hər cəhətdən, gəlmiş və gələcək olan bütün yaradılmışlardan üstün olan, 
hamının e’timadını qazanaraq “əl-Əmin” ləqəbini alan Cənabi Peyğəmbərimizdən 
gördüyü gözəl davranış səbəbi ilə, atasından və anasından daha çox sevir, yanından heç 
ayrılmaq istəmirdi. 
Ana və atası, oğullarının haraya aparıldığını, ona nə edildiyini bilmirdilər. 
Atası Harisə, övlad dərdi ilə yanıb-alışır, diyar-diyar gəzərək oğlunu axtarırdı. 
Yəməndən müxtəlif ölkələrə gedən qohumlarına və tanıdıqlarına dəfələrlə tapşıraraq, 
oğlu Zeyddən bir xəbər gətirmələrini istəyir, şe’r oxuyaraq göz yaşı axıdırdı. Oğluna 
olan həsrətini dilə gətirən bir şe’ri belədir; 
54 
    
Ağladım Zeydimə bilməm nə etdi? 
 Sağmı, yoxsa ona əcəlmi gəldi? 
 
Sorma ey könül bihudə onu, 
Bilməzsən məzarı ova, ya da qayadır. 
 
Zeydim, balam! Gedənin geri dönəcəyini bilsəm ah! 
Səndən başqasının dönməsini istəməm vallahi. 
 
Anaram, əsincə rüzgar, harda bir usaq görsəm onu, 
Və doğarken günəş xatırladır səni hər sabah. 
 
Fəryad, ciyər param üçün minlərcə fəryad, 
Minərək heyvanıma araram halım olsa da bərbad. 
 
Mən və miniyim bilmərik nə usanmaq nə də bezmək, 
İhtimalkən oğlum tapılıb, qarşıma çıxmaq. 
 
Nə qədər ümid insanı aldatsa da o, fanidir nəhayət, 
Oğullarım; Qeys, Əmr, Yezid, Cəbəl, Zeydim sizə əmanət. 
 
 
Nəticədə, İslamın gəlməsindən əvvəl, Bəni Kəlb qəbiləsindən Kə’bəni ziyarətə 
gələnlərdən bəziləri, Həzrəti Zeydi görərək tanımışlar. Həzrəti Zeyd onlara; “Ailəmin 
mənim üçün fəryadü fəğan edəcəyini bilirəm, bu beytləri onlara çatdırın” deyərək 
aşağıdakı şe’ri söylemişdir; 
55 
    
Yanır ürəyim, uzağam mən yuvamdan, 
Qonşuyam Kə’bəyə, uzaqsam da anam, atamdan. 
 
Üzüntünüz əsla qəlbinizi yandırmasın, 
Mənim üçün fəryadınız ərşə qədər çıxmasın. 
 
Həmd olsun Mövlaya, elə bir yuvadayam, 
Ki, gördüyüm şərəf və xeyirdən həp duadayam. 
 
 
Harisə bu xəbəri alınca cox sevindi. Dərhal qardaşı Kə’b ilə birlikdə, özləriylə 
çox miqdarda pul da götürərək Məkkəyə gəldi. Məkkəyə çatınca, Peyğəmbərimizin 
evini soraqlaşıb hüzuruna çıxdı və belə dedi; “Ey Qureyş qövmünün sahibi, Ey 
Əbdülmüttəlibin nəvəsi, Ey Bəni Haşım soyunun oğlu. Siz Hərəmi Şərifin 
qonşususunuz. Müsafirlərə ikram, əsirlərə ehsan edər, onları əsarətdən qurtararsınız. 
Köləniz olan oğlumuzun azad edilməsi üçün nə qədər pul istəsən verərik, azad et, nə 
olar bu arzumuzu geri qaytarma!” dedi. Peyğəmbərimiz (səlləllahu əleyhi və səlləm); 
“Zeydi çağırıb, özünə bunu deyək, onu azad edək. Əgər sizinlə getməyi seçərsə, siz pul 
vermədən onu apara bilərsiniz. Əgər məni seçər və yanımda qalmağı istəyərsə, Allaha 
and içirəm ki, məni seçən birini tərk etmərəm, yanımda qalar” buyurdu.  
Harisə və qardaşı, Cənabi Peyğəmbərin bu cavabından çox razı qaldılar, “Sən 
bizə qarşı çox ədalətli və insaflı davrandın” dedilər. 
Bundan sonra Cənabi Peyğəmbərimiz Zeydi yanına çağırıb ona; “Bunları 
tanıyırsan?” buyurunca; “Bəli, biri atam, digəri də əmimdir” dedi. Daha sonra; “Ey 
Zeyd sən mənim kim olduğumu öyrəndin, sənə olan şəfqət, mərhəmət və davranışımı 
gördün. Bunlar səni aparmağa gəlmişlər. Ya məni seç və yanımda qal, ya da onları seç 
və get” buyurdu.  
Atası və əmisi, artıq bizi seçər, Zeydi özümüzlə apararıq deyə düşünürdülər. 
Zeyd; “Mən heç kimi seçmərəm. Siz mənim həm əmim, həm də atam yerindəsiniz. 
Sizin yanınızda qalmaq istəyirəm” dedi. 
56 
Atası və əmisi heyrət edərək çaşıb qaldılar. Atası əsəbiləşərək Zeydə; “Ar 
olsun sənə, demək köləliyi azadlıqdan, anandan, atandan və əmindən üstün tutursan?!”  
dedi. Zeyd də atasına; “Atacan, mən bu şəxsdən elə bir şəfqət və davranış gördüm ki, 
Ondan heç kimi üstün tuta bilmərəm” cavabını verdi. 
Cənabi Peyğəmbərimiz Zeydi çox sevərdi. Özünə olan bu bağlılığını və 
sevgisini görüncə, onu Kə’bəyi Müəzzəmədə Hicrə aparıb, ordakılara xitab edərək; 
“Şahid olun ki, Zeyd mənim oğlumdur. O mənim varisim, mən də onun varisiyəm” 
buyurdu. Atası və əmisi bu vəziyyəti görüncə hirsləri soyudu. Sevinc içində 
məmləkətlərinə geri qayıtdılar. Əshabi kiram, bundan sonra Zeydə, Zeyd ibn 
Məhəmməd (Məhəmmədin oğlu Zeyd) deməyə başladılar. Daha sonra Allah Təalanın 
Əhzab surəsinin 5-ci və 40-cı ayələrindəki; “Övladlarınızı atalarınızın adıyla çağırın, 
beləsi Allah nəzdində daha doğrudur. Məhəmməd (əleyhissalam) sizdən heç bir kişinin 
(Zeyd kimi) atası deyildir” əmrləriylə övladlığa götürmək ortadan qaldırılınca, Həzrəti 
Zeyd atasının adıyla, yəni “Harisənin oğlu Zeyd” olaraq çağrılmağa başlandı.37  
 
Kə’bə hakimliyi 
 
Rəsulullah otuz beş yaşına gəldiyində, Kə’bədə hakimlik etdi. O zaman, yağış 
və sellər Kə’bənin divarlarını əməlli başlı ovalamışdı. Ayrıca, çıxan bir yanğın, Kə’bəni 
xarabaya çevirmişdi.38 Binanı təzədən tikmək lazım idi. Bunun üçün Qureyş qəbiləsi, 
Kə’bəni İbrahim əleyhissalamın tikdiyi bünövrəyə qədər yıxıb, təzədən tikməyə başladı. 
Hər qəbiləyə bir hissəsini verərək divarları ucaltdılar. Bu işin böyük bir şərəf olduğunu 
bilən qəbilələr, Həcərüləsvəd (Qara daş) daşını yerinə qoyma məsələsində razılığa gələ 
bilmədilər. Hər qəbilə, bu şərəfə nail olmaq istədiyindən, aralarında böyük bir narazlıq 
çıxdı. Əbdüddar oğulları; “Bu işi bizdən başqası görərsə qan axıdarıq” deyərək sözü bir 
yerə qoydular. Dörd-beş gün çəkən bu narazılıq səbəbiylə, az qala qan axıdılacaqdı. 
Bu əsnada Əbdülmüttəlibin dayısı və yaşlı biri olan Hüzeyfə ibn Muğirə; “Ey 
Qureyş camaatı! Bir qərara gələ bilmədiyiniz iş haqqında hükm vermək üçün, bu 
qapıdan ilk girən adamı aranızda hakim edin” deyərək, Kə’bəyə açılan Bəni Şeybə 
qapısını göstərdi. Orada olanlar bu təklifi qəbul etdilər və Bəni Şeybə qapısına baxaraq, 
                                               
37 Buxari, “Təfsir”, 2; İbn Sə’d, ət-Təbəqat, I, 487; Safədi, əl-Vafi, VII, 2.  
38 İbn Kəsîr, əs-Sirə, I, 273. 
57 
ilk girəcək və işin ən həssas anında bu işi həll edəcək adamı gözləməyə başladılar. 
Nəhayət qapıdan; doğruluğunu, üstün əxlaqını son dərəcə təqdir etdikləri və “əl-Əmin” 
yəni daim güvənilən biri dedikləri Məhəmməd əleyhissalamın gəldiyini gördülər. 
“Budur əl-Əmin. Onun hökmünə razıyıq” dedilər. 
Vəziyyəti, sevgili peyğəmbərimiz Məhəmməd əleyhissalama başa salınca, bir 
örtük istədi. Onu yerə sərərək Həcərüləsvədi örtüyün üzərinə qoyub; “Hər qəbilədən bir 
nəfər bir ucundan tutsun” buyurdu. Daşı, qoyulacağı yerə qədər qaldırtdı. Sonra özü 
daşı götürüb yerinə qoydu. Beləcə, tutaşmaq həddinə çatan narazıçılığın yatışdırıldığını 
görən qəbilələr, bu hərəkətdən razı qaldılar. Divarları, yarımçıq qoyduqları yerdən 
tikərək tamamladılar.39 
 
 
Hər işdə zikr edərdi nam-ı rəhman ol 
kərəm kanı  
Səna vü həmdə Peyğəmbər idi kan ol 
kərəm-kanı 
 
Ol idi məhzəri əltaf ü ilm ü hilmə həm mənbə 
 Ki hüsni xulq ilə dolmuşdu ol can ol kərəm-
kanı 
 
Haqqın məxluquna rifqü təvaz eyləyib 
lillah 
 Edərdi cümlə xalqa lütfı ihsan ol 
kərəm-kanı 
 
   
 
 
                                               
39 İbn İshaq, əs-Sirə, s, 83-105; İbn Hişam, əs-Sirə, I, 192-198; İbn Sə’d, ət-Təbəqat, I, 145-147; Təbəri, 
Tarix, II. 287-290; İbn Kəsir, əl-Bidayə, III, 298-305; Məs’udi, Murucuz-Zeheb, II, 271-275; Yaqubi, 
Tarix, II, 14-15. 
58 
Bİ’SƏTİ (PEYĞƏMBƏRLİYİ) və DƏ’VƏTİ 
 
Aləmlərin sahibi (səlləllahu əleyhi və səlləm), otuz yeddi yaşında ikən, 
qeybdən; “Ya Məhəmməd!” deyə Onu çağıran səslər eşidərdi. Otuz səkkiz yaşına 
çatınca, cürbəcür nurlar görməyə başladı. Halını, ancaq Həzrəti Xədicə anamıza 
deyərdi. Məhəmməd əleyhissalama peyğəmbərliyin verilməsi yaxınlaşdığı əsnada, 
zamanın məşhur ədiblərindən Qus ibn Səidə, Ukaz bazarında, dəvə üstündə qələbəlik 
bir camaatın qarşısında oxuduğu xütbədə, Onun gələcəyini müjdələmişdi. Sevgili 
Peyğəmbərimiz də bu xütbəyə qulaq asanlar arasında idi. Qus ibn Səidə, bu məşhur 
xütbəsinin bir bölümündə belə demişdi; 
“Ey insanlar! Gəlin, qulaq asın, gözləyin, ibrət alın! Yaşayan ölər, ölən fəna 
olar, olacaqlar olar! Qulaq asıb yaxşı eşidin! Göydə xəbər var, yerdə ibrət olacaq şeylər 
var! Allahın nəzdində bir din! Və Allahın gələcək olan bir peyğəmbəri vardır. Gəlməsi 
çox yaxındır. Kölgəsi başınızın üstünə düşdü. Onu dinləyən və Ona iman edənlər, nə 
mübarəkdir. Vay Ona üsyan və müxalifət edən bədbaxta! Təəssüflər olsun, ömürləri 
qəflət ilə geçən ümmətlərə!” 
Bu əsnada, Ərəbistanda, insanlar ilahi meyarlardan uzaqlaşmış, varlı-kasıb, 
qüvvətli-zəif, ağa-kölə kimi siniflərə ayrılmışdı. Əvvəlkilər sonrakıları, hökmü altında 
əzir, onları insan yerinə qoymurdu. Zəiflərin malları, qəsb edilərək əllərindən alınır, 
buna manə olacaq bir səlahiyyətli tapılmırdı. Allah Təalaya iman etməyin verdiyi həya 
və qorxudan məhrum, fəziləttən əməlli başlı uzaq qalmışdılar. Hər cür əxlaqsızlıq, 
heysiyyət və namusu ayaqlar altına atmaq kimi, adi harəkətlər sərbəst bir şəkildə edilir; 
qumar, içgi, zövq və səfa kimi şeylərə də əsla pis baxılmırdı. Ardı-arası kəsilməyən 
qətllər, zina və basqın hadisələri baş alıb gedirdi, mə’sum insanların iniltiləri və hirsli 
hayqırışları göyü titrədirdi. Əxlaqi cəhətdən tam bir mənəviyyatsızlıq hökm sürür, 
insanlar cəhalət dənizində boğulurdu. Qadın, bir mal kimi alınıb satılır; qız uşaqları, 
diri-diri insafsızca torpağa basdırılırdı. Hamısından pisi, qatı qəlbli, inadçı və 
mərhamətdən uzaq olan bu insanlar, öz əlləriylə düzəltdikləri fayda və zərəri 
toxunmayan bütlərə sitayiş etməyi, böyük bir şərəf qəbul edirdilər. 
Adəm əleyhissalamdan bəri, dünyada belə bir vəhşət, azğınlıq, əxlaqsızlıq, 
inancsızlıq və səfahət görülməmişdi. İnsanlar sanki bir yırtıcı cildinə girmişdilər. Hamı 
59 
birbirinə düşmən, cəmiyyət hər an partlamağa hazır bir şəkildə idi. İnsanların hüzura 
qovuşmaları üçün, bu qaranlıqda bir səadət günəşinin doğması lazım idi. O doğunca; 
inancsızlığın yerini iman, zülmün yerini ədalət, cahilliyin yerini elm alacaq və insanlar 
əbədi səadətə qovuşacaqdılar. 
Nəhayət sevgili Peyğəmbərimizə, əvvəlcə sadiq röyalar göstərilməyə başlandı. 
Hədisi şərifdə, vəhyin əvvəlcə sadiq röya ilə başladığı nəql edilmişdir. Röyasında 
gördükləri eyniylə baş verirdi. Bu vəziyyət, altı ay davam etdi. Vəhy gəlməsi 
yaxınlaşınca; “Ya Məhəmməd” deyən səslər çoxaldı. Bundan sonra yalnızlığı sevib, 
insanlardan uzaqlaşaraq, Hira dağındakı bir mağarada təfəkkürə dalmağa başladı. Bəzən 
Məkkəyə gələr, Kə’bəni tavaf edər və səadət xanələrinə gedərdi. Xanəyi səadətdə bir 
müddət qalıb, yanında bir az yeməklə yenə Hira dağındakı mağaraya dönər; təfəkkür və 
ibadətlə məşğul olardı. Bəzən günlərlə orda qalardı. O zaman da Həzrəti Xədicə yemək 
göndərir veya gətirirdi.40 
 
İlk vəhy 
 
Cənabi Peyğəmbərimiz qırx yaşında ikən, bir Ramazan ayında, Hira dağındakı 
mağaraya çəkilmiş və təfəkkürə dalmışdı. Ramazanın 17-si Bazar ertəsi gecəsi, gecə 
yarısından sonra, adını çağıran bir səs eşitdi. Başını qaldırıb ətrafa boylanınca, ikinci 
dəfə eynı səsi eşitdi və hər tərəfi anidən bir nurun bürüdüyünü gördü. Arxasından 
Cəbrayıl əleyhissalam qarşısına gəldi və “Oxu!” dedi. Rəsulullah, ona; “Mən oxumaq 
bilmirəm” cavabını verdi. O zaman mələk, tutub taqəti kəsilincəyə qədər sıxdı və; 
“Oxu!” dedi. Yenə “ Mən oxumaq bilmirəm” cavabını verdi. Bir daha sıxdı və; “Oxu!” 
dedi. “ Mən oxumaq bilmirəm” buyurunca, üçüncü dəfə sıxdı. Sonra bıraxdı və “(Ey 
Məhəmməd!) Yaradan Allahın adı ilə oxu! O, insanı qatılaşmış qandan (ələqdən) 
yaratdı! Oxu, insana bilmədiklərini bildirən, qələmlə öyrədən Rəbbin böyük kərəm 
sahibidir”41 məalındakı Ələq surəsinin ilk beş ayəsini gətirdi. Məhəmməd əleyhissalam 
da onunla birlikdə oxudu. İlk vəhy bu şəkildə gəldi və bütün cahanı aydınladan İslam 
günəşi belə doğdu.42 
                                               
40 İbn Hişam, əs-Sirə, I, 233-240. 
41 əl-Ələq 96/1-5. 
42 İbn Sə’d, ət-Təbəqat, I, 196. 
60 
Rəsulullah (səlləllahu əleyhi və səlləm), böyük bir qorxu və həyəcanla Hira 
dağındakı mağaradan çıxıb, aşağıya enməyə başladı. Dağın ortasına gəldiyi əsnada bir 
səs eşitdi. Cəbrayıl əleyhissalam; “Ya Məhəmməd! Sən, Allah Təalanın rəsulusan, mən 
də Cəbrayılam” dedi və topuğunu yerə vurdu. Vurduğu yerdən su çıxdı və dəstəmaz 
almağa başladı. Cənabi Peyğəmbərimiz diqqətlə onu süzürdü. Cəbrayıl əleyhissalam 
dəstəmazını qurtarınca, Cənabi Peyğəmbərimizə, gördüyü kimi dəstəmaz almasını 
söylədi. Sevgili Peyğəmbərimiz, dəstəmazını alşb qurtardıqdan sonra, Cəbrayıl 
əleyhissalam imam olub, iki rük’ət namaz qıldılar. Bundan sonra Cəbrayıl əleyhissalam; 
“Ya Məhəmməd! Rəbbinin sənə salamı var” deyib, ardından; “Sən mənim, cin və 
insanlara rəsulumsan. O halda onları tövhidə də’vət et” buyurduğunu söylədi və ayrılıb 
səmaya yüksəldi. Sevgili Peyğəmbərimiz; beləcə Cəbrayıl əleyhissalamı həm görmüş, 
həm də danışmuş oldu. 
Cənabi Peyğəmbərimiz, xanəyi səadətlərinə gəlincəyə qədər, yanından keçdiyi 
hər daşın, hər ağacın; “Əssalamu əleykə ya Rəsulallah!” dediyini eşitdi. Evinə gəlib; 
“Məni örtün! Məni örtün!” buyurdu və qorxusu keçincəyə qədər, istirahət etdi. Sonra 
gördüklərini Həzrəti Xədicə anamıza danışdı və “Cəbrayıl (əleyhissalam) gözümdən 
qeyb oldu. Lakin onun heybət, şiddət və qorxusu üzərimdən getmədi. Mənə məcnun 
deyəcəklərindən və dil uzadıb pis sözlər deyəcəklərindən qorxdum” buyurdu. Bu halları 
və bu günləri gözləyən, buna hazır olan Həzrəti Xədicə; “Allah Təala qorusun. Haqq 
Təala sənə xeyir ehsan edər və xeyirdən başqa bir şey diləməz. Allah Təalanın haqqı 
üçün, bu ümmətin peyğəmbəri olacağına inanıram. Çünki sən, qonağı sevərsən. Doğru 
danışarsan və e’tibarlısan. Acizlərə yardım edər, yetimləri qoruyar, qəriblərə köməklik 
göstərərsən. Xoş xasiyyətin var, bu xislətlərin sahibində qorxu olmaz” dedi.43 
Sonra, bu vəziyyəti soruşmaq üçün, Vərəqə ibn Nofəlin yanına getdilər. 
Vərəqə, Rəsulullahın söylədiklərini dinlədikdən sonra; “Müjdə ey Məhəmməd 
əleyhissalam! Allah Təalaya and içirəm ki, sən, Həzrəti İsanın xəbər verdiyi son 
peyğəmbərsən. Sənə görünən mələk, səndən əvvəl Musa əleyhissalama gələn Cəbrayıl 
əleyhissalamdır. Ax! Kaş ki, gənc olsaydım. Səni Məkkədən çıxartdıqları zamanı görə 
bilsəydim və köməyinə gəlsəydim. Çox yaxın bir zamanda də’vət və cihadla əmr 
                                               
43 Təbəri, Tarix, II. 298-302; Bəlazuri, Ənsab, I, 108-110. 
61 
olunarsan” dedi və Cənabi Peyğəmbərimizin Mübarək əlini öpdü. Çox keçmədən vəfat 
etdi.44 
 
Də’vət əmrinin gəlməsi 
 
Sevgili Peyğəmbərimizə, peyğəmbərliyinin xəbər verildiyi ilk vəhy belə 
gəlmişdi. Sonra kəsildi və üç il gəlmədi. Bu arada İsrafil əleyhissalam adındakı mələk 
gəlib, bəzi şeylər öyrətdi. Bunlar vəhy deyildi. Bu zaman zərfində, ara bir Rəsulullahın 
cani çox sıxılırdı. Rəsulullah üzüldükcə, Cəbrayıl əleyhissalam görünərək; “Ey 
Həbibullah! Sən Allahu Təalanın peyğəmbərisən” deyər və üzüntüsünü yatışdırardı.  
Cənabi Peyğəmbərimiz buyurdu ki; “Vəhyin kəsildiyi zamandaydı. Hira 
dağından aşağı enərkən, anidən göydən bir səs eşitdim. Yuxarı baxdım. Cəbrayılı 
(əleyhissalam) gördüm. Yer ilə göy arasında, bir kürsüdə oturmuşdu. Məni qorxu 
bürüdü. Evə çatdım. Məni bir şey ilə örtün, dedim. Haqq Təala vəhy göndərdi; “Ey 
örtüyə bürünən Peyğəmbər! Qalx da (qövmünü Allahın əzabı ilə) qorxut! (iman 
etməzlərsə, əzaba düçar olacaqlarını özlərinə xəbər ver). Rəbbini təkbir et. Paltarını da 
təmiz tut” (məalındakı) Müddəssir surəsinin ilk ayələrini gətirdi. Bundan sonra vəhyin 
arası kəsilmədi.” 
Fəxri kainat (əleyhi əfdalus-salavat) Rəsulullah, insanları İslama təbliğə, Allah 
Təalanın əmr və qadağalarını də’vət etməyə başladı. Cəbrayıl əleyhissalam, vəhy 
gətirərkən bəzən insan cildinə girər və Əshabi kiramdan Dihyə Kəlbinin surətində 
gələrdi. Bəzən Cənabi Peyğəmbərimizin qəlbinə ilqa, təlqin edərdi. Rəsulullah, onu 
görməzdi. Bəzən röya ilə, bəzən da dəhşət saçan bir uğultu ilə gələrdi. Vəhyin, Cənabi 
Peyğəmbərimizə ən ağır və çətin gələni bu idi. Belə vəziyyətdə ikən Rəsulullahın ən 
soyuq gündə belə Mübarək alnından tər tökülər, dəvə üzərində isə, vəhyin ağırlığından 
dəvə yerə çökərdi. Yanında olan əshab da, vəhyin ağırlığını hiss edərdilər. Cəbrayıl 
əleyhissalam, bir neçə dəfə öz cild və surətində gəldi. 
Allah Təala, mələksiz və pərdəsiz, yəni heç bir vasitə olmadan da Cənabi 
Peyğəmbərimizə vəhy etmişdir. Bu hal Me’rac gecəsində vaqe olmuşdur. 
                                               
44 İbn İshaq, əs-Sirə, s, 140-142; İbn Hişam, əs-Sirə, I, 239-240; İbn Sə’d, ət-Təbəqat, I, 129, 194-195; 
Təbəri, Tarix, II. 299-302; Bəlazuri, Ənsab, I, 111; Kastalani, əl-Məvahibu’l-Ləduniyyə, s. 48.   
62 
İlk vəhyin gəlməsiylə peyğəmbərlik vəzifəsinə başlayan Məhəmməd Musta-
fanın (səlləllahu əleyhi və səlləm), İslamı təbliği iyirmi üç il davam etdi. Bu zaman 
diliminin on üç ili Məkkədə, on ili də Mədinədə keçmişdir. 
Qur’ani Kərim 22 il, 2 ay, 22 gün kimi bir zamanda vəhy edilib 
tamamlanmışdır. Məhəmməd əleyhissalam ümmi(savadsız) idi. Yəni kitab oxumamış, 
yazı yazmamış və heç kimdən dərs almamışdı. Məkkədə doğulub böyümüş, müəyyən 
şəxslər arasında boya-başa çatmişdi. Belə olduğu halda, Tövratda və İncildə, Yunan və 
Roma dövrlərində yazılmış kitablarda yer alan məlumatlardan, hadisələrdən xəbər verdi. 
İslamiyyəti bildirmək üçün, hicrətin altıncı ilində Rum, İran və Həbəş hökmdarlarına və 
digər Ərəb padışahlarına məktublar göndərdi. Hüzuruna altmışdan çox əcnəbi elçi 
gəlmişdir. Bu mövzu, Qur’ani Kərimdə məalən; “Sən, bu Qur’ani Kərim gəlmədən 
əvvəl, bir kitab oxumadın. Yazı yazmadın. Oxuyub-yazmağı bacarsaydın, başqalarından 
öyrəndin deyə bilərdilər”45 şəklində yer almaqdadır. 
Hədisi şərifdə də; “Mən ümmi peyğəmbər Məhəmmədəm... Məndən sonra 
peyğəmbər yoxdur” 46  buyruldu. Yenə Qur’ani Kərimdə belə buyrulmaqdadır; “O 
(Məhəmməd əleyhissalam) özündən danışmamaqdadır. Onun sözləri, Ona bir vəhy ilə 
bildirilməkdə, öyrədilməkdədir”.47 
 
İlk müsəlmanlar 
 
Cənabi Peyğəmbərimizə, ilk vəhyin gəlməsindən sonra, ilk iman edən Həzrəti 
Xədicə anamızdır. Heç tərəddüd etmədən İslamiyyəti dərhal qəbul edərək, ilk müsəlman 
olmaqla şərəfləndi. Cənabi Peyğəmbərimiz, Həzrəti Xədicə anamıza, Cəbrayıl 
əleyhissalamın öyrətdiyi kimi dəstəmaz almağı öyrətdi. Sonra, Cənabi Peyğəmbərimiz 
imam oldu, birlikdə iki rük’ət namaz qıldılar. Xədicə anamız, sevgili Peyğəmbərimizin 
hər sözünə, hər əmrinə, ən mükəmməl şəkildə, itaət etdi. Beləcə Allah Təalanın 
nəzdində çox yüksək dərəcələr əldə etdi. Rəsulullah üzülsə, inkar edənlərin istehza 
etməsiylə acı çəksə, Onu təsəlli edər, keyfini kökəldərdi. Deyərdi ki; “Ya Rəsulallah! 
Heç üzülmə, gəm yemə. Axırda dinimiz güclənib, müşriklər həlak olarlar. Qövmün sənə 
                                               
45 əl-Ənkəbut 29/48. 
46 Heysəmi, Məcməuz-Zəvaid, I, 205. 
47 ən-Nəcm 53/3-4. 
63 
itaət edər...” Xədicə anamızin bu yardımlarından ötrü bir gün, Cəbrayıl əleyhissalam 
gəlib; “Ya Rəsulallah! Xədicəyə, Allahu Təalanın salamını çatdır” dedi. Cənabi 
Peyğəmbərimiz; “Ey Xədicə! Budur Cəbrayıl (əleyhissalam), Allah Təalanın sənə 
salamını deyir” buyurdu.48 
Cənabi Peyğəmbərimiz bir dəfəsində də; “Allah Təala mənə Cənnətdə incidən 
bir ev ilə Xədicəyə müjdə verməyimi əmr etdi. Orada xəstəlik, üzüntü və baş ağrısı 
yoxdur” buyurdu. 
Həzrəti Xədicədən sonra böyüklərdən ilk müsəlman olan, Rəsulullahın yaxın 
dostlarından Həzrəti Əbu Bəkirdir. Həzrəti Əbu Bəkir, iyirmi il əvvəl bir yuxu 
görmüşdü; “Göydən bədirlənmiş ay enib, Kə’bəyi müəzzəməyə gəlmiş, hissə-hissə 
olmuş, hissələrdən hər biri, Məkkə evlərindən biri üstünə düşmüş, sonra bu hissələr bir 
yerə toplanaraq səmaya yüksəlmişdi. Əbu Bəkirin evinə düşən hissə isə, səmaya 
yüksəlməmişdi. Hadisəni görən Həzrəti Əbu Bəkir, dərhal evin qapısını örtmüş, sanki 
bu ay parçasının getməsinə mane olmuşdu.” 
Əbu Bəkir heyəcanla yuxudan oyanmış, səhər olunca, dərhal, yəhudi alim-
lərindən birinin yanına gedib, yuxusunu danışmışdı. O alim cavabında; “Bu qarışıq 
yuxulardan biridir, onun üçün tə’bir edilə bilməz” demişdi. Ancaq bu röya, Əbu Bəkirin 
zehnini məşğul etmiş, yəhudinin cavabı da onu qane etməmişdi. Bir dəfə ticarət üçün 
getdiklərində, yolunu rahib Bəhiranın diyarına salmışdı. Gördüyü yuxunun tə’birini 
Bəhiradan istə’yincə, Bəhira; “Sən hardansan?” dedi. Həzrəti Əbu Bəkir; 
“Qureyşdənəm” deyə cavab verincə, Bəhira; “Orada bir peyğəmbər çıxacaq və hidayət 
nuru Məkkənin hər yerinə yayılacaq. Sən, həyatında Onun vəziri, vəfatından sonra da, 
xəlifəsi olacaqsan” dedi. Həzrəti Əbu Bəkir bu cavaba çok heyrət etmişdi. Bu yuxusunu 
və tə’birlərini, Cənabi Peyğəmbərimiz, peyğəmbərliyini açıqlayıncaya qədər kimsəyə 
deməmişdi. 
Məhəmməd əleyhissalam peyğəmbərliyini açıqlayınca, Həzrəti Əbu Bəkir 
dərhal Cənabi Peyğəmbərimizin yanına qaçıb; “Peyğəmbərlərin, peyğəmbərliklərinə 
dəlilləri vardır, sənin dəlilin nədir?” deyə sual etdi. Cənabi Peyğəmbərimiz cavabında; 
“Bu nübüvvətimə dəlil, o röyadır ki, bir yəhudi alimdən tə’birini istədin. O alim; 
“Qarışıq röyadandır, tə’bir edilməz” dedi. Sonra rahib Bəhira, doğru tə’bir etdi” 
                                               
48 Hakim, əl-Müstədrək, III, 206; İbn Hişam, əs-Sirə, I, 241; Süheyli, ər-Rövzul-Unf, II, 416. 
64 
buyuraraq, Həzrəti Əbu Bəkirə; “Ey Əba Bəkir! Səni, Allaha və Rəsuluna də’vət 
edirəm” buyurdu. 
Bunun eşidən Həzrəti Əbu Bəkir; “Şəhadət edirəm ki, sən, Allah Təalanın 
rəsulusan, sənin peyğəmbərliyin haqdır və cahanı işıqlandıran bir nurdur” deyərək 
müsəlman oldu. 
Başqa bir rəvayətdə isə Həzrəti Əbu Bəkir, Cənabi Peyğəmbərimizə peyğəm-
bərlik gəlmədən əvvəl, ticarət məqsədiylə Yəmənə getmişdilər. Bu səfərlərində, 
Yəməndə olan, Əzd qəbiləsindən, çox kitab oxumuş yaşlı bir qocaya rast gəlmişdilər. 
Bu qoca, Həzrəti Əbu Bəkirə baxıb; “Zənn edirəm ki sən, Məkkə xalqındansan” 
deyincə, Həzrəti Əbu Bəkir; “Bəli, elədir” demiş və aralarında bu dialoq keçmişdi. 
-Sən Qureyşdənsən? 
-Bəli! 
-Bəni Təmimdənsən? 
-Bəli!, 
-Bir əlamət daha qaldı. 
 -Nədir? 
-Qarnını aç, görüm.  
-Bundan məqsədin nədir, söylə? 
-Kitablarda oxudum ki, Məkkədən bir peyğəmbər gələr. Ona, iki nəfər köməkçi olar. 
Biri gənc, digəri də yaşlıdır. Gənc olan, bir çox çətinlikləri asanlaşdırar. Çox bəlaları dəf 
edər. O yaşlı adam isə, ağ bənizli, incə belli olub, qarnının üstündə bir qara xal vardır. 
Zənn edirəm ki, o adam sənsən. Qarnını aç, görüm. 
Bunu deyincə Həzrəti Əbu Bəkir mübarək qarnını açmış; göbəyi üstündəki 
qara xalı görüncə; “Vallah o adam sənsən” deyib, Əbu Bəkirə vəsiyyət etmişdi. 
Həzrəti Əbu Bəkir, işini qurtarınca, vəda etmək üçün yaşlının yanına getmiş, 
Cənabi Peyğəmbərimiz haqqında bir neçə beyt deməsini ondan istəmiş, bunu deyincə 
yaşlı, on iki beyt oxumuş, Həzrəti Əbu Bəkir bunları əzbərləmişdi. 
Həzrəti Əbu Bəkir səfərdən Məkkəyi mükərrəməyə qayıdınca, Ukbə ibn Əbi 
Muayt, Şeybə, Əbu Cəhil, Əbul-Buhtəri kimi, Qureyşin başda gələn adamları, onu 
ziyarət etmək üçün evinə gəlmişdilər. Əbu Bəkir onlara üz tutaraq; “Aranızda heç bir 
hadisə oldu mu?” buyurmuş. Cavablarında; “Bundan daha maraqlı hansı hadisə ola bilər 
65 
ki, Əbu Talıbın yetimi, peyğəmbərlik iddiası edir və sizlər, ata və babalarınız, batil 
dindənsiniz deyir. Əgər xətrin olmasaydı, Onu bu vaxta qədər sağ qoymazdıq. Sən 
Onun yaxın dostusan, bu işi sən həll et” demişdilər. 
Həzrəti Əbu Bəkir onları yola verib, Cənabi Peyğəmbərimizin, Həzrəti 
Xədicənin evində olduğunu öyrəndi. Gedib qapını döydü. Cənabi Peyğəmbərimiz özü 
qapıya çıxınca; “Ya Məhəmməd! Sənin haqqında deyilənlər doğrudur?” dedi. Cənabi 
Peyğəmbərimiz; “Mən Haqq Təalanın peyğəmbəriyəm. Sənə və bütün Adəm oğullarına 
göndərildim, iman et ki, Haqq Təalanın xoşnudluğuna nail olasan və canını 
Cəhənnəmdən qoruyasan” buyurdu. Həzrəti Əbu Bəkir; “Buna dəlil nədir?” deyincə, 
Rəsuli əkrəm; “O, Yəməndə gördüyün yaşlının hekayəsi dəlildir” buyurdu. 
Həzrəti Əbu Bəkir; “Mən, Yəməndə çox yaşlı və gənc adam gördüm” dedi. 
Cənabi Peyğəmbərimiz cavabında; “O yaşlı ki, sənə on iki beyt əmanət etdi və mənə 
göndərdi” deyərək, o beytlərin hamısını oxudu. Həzrəti Əbu Bəkir; “Bunu sənə kim 
xəbər verdi” deyincə, cavabında; “Məndən əvvəlki peyğəmbərlərə gələn mələk xəbər 
verdi” buyurdu. Bunu deyincə, əlini mənə ver deyib, mübarək əlini tutmuş; “Əşhədü ən 
la ilahə illallah və əşhədü ənnə Məhəmmədən əbduhu və rəsuluh” deyərək müsəlman 
olmuşdu.49 
Hayatında ilk dəfə duyduğu böyük bir sevinclə, evinə müsəlman olaraq 
qayıtmışdı. Belə ki, bir hadisi şərifdə; “Hər kimə imanı ərz etdimsə, üzünü turşudur, 
tərəddüdlə baxardı. Ancaq Əbu Bəkir Siddiq imanı qəbul etməkdə heç tərəddüd və 
e’tiraz etmədi” buyrulmuşdur. 
Cənabi Peyğəmbərimiz, bir gün Həzrəti Xədicə anamızla namaz qılarkən, 
Həzrəti Əli onları gördü. O zaman on vəya on iki yaşında idi. Namazdan sonra; “Bu 
etdiyiniz nədir?” deyə soruşdu. Rəsuli əkrəm (səlləllahu əleyhi və səlləm); “Bu, Allah 
Təalanın dinidir. Səni bu dinə də’vət edirəm. Allah Təala birdir, ortağı yoxdur. Səni bir 
olan, tayı, şəriki olmayan Allaha imana də’vət edirəm...” buyurdu. Həzrəti Əli; 
“Əvvəlcə atamla məsləhətləşim” dedi. Rəsulullah ona; “İslamı qəbul etməzsən, bu sirri 
heç kimə demə!” buyurdu. Həzrəti Əli sabah olunca Rəsulullahın yanına gələrək; “Ya 
Rəsulallah! Mənə İslamı öyrət” dedi və müsəlman oldu. 50  Həzrəti Əli, müsəlman 
                                               
49 İbn İshaq, əs-Sirə, s, 120-121; İbn Hişam, əs-Sirə, I, 249-250. 
50 İbn İshaq, əs-Sirə, s, 118; İbn Hişam, əs-Sirə, I, 245-247. 
66 
olanların üçüncüsüdür. Rəsuli əkrəm uğrunda göstərdiyi fədakarlıq və Onu özündən 
üstün tutması isə hər cür təqdirin layiqdir. 
Zeyd ibn Harisə də ilk iman edənlərdəndir. Həzrəti Xədicə, Həzrəti Əbu Bəkir 
və Həzrəti Əlidən sonra dördüncü, azad olmuş kölələr içində isə ilk müsəlman olmaqla 
şərəfləndi. Özüylə birlikdə, xanımı Ümmü Eymən də müsəlman olmuşdu.51 
Həzrəti Əbu Bəkir, müsəlman olunca, dərhal çox sevdiyi dostlarının yanına 
getdi. Onların da, müsəlman olmaları üçün cəhd göstərdi. Əshabi kiramın başda 
gələnlərindən; Osman ibn Əffan, Təlhə ibn Ubeydullah, Zübeyir ibn Əvvam, 
Əbdürrahman ibn Əvf, Sə’d ibn Əbi Vəqqas kimi qövmünün başda gələn mö’təbər 
şəxsiyyətləri bunlardan bəziləridir.52 Həzrəti Xədicə anamızdan sonra müsəlman olan 
bu səkkiz nəfərə Səbiquni İslam, yəni ilk müsəlmanlar deyilir. 
Həzrəti Osman, müsəlman olmasını belə nəql edir; “Mənim kahin bir xalam 
vardı. Bir gün onu ziyarətə getmişdim. Mənə; “Sənə bir xanım nəsib olar. Ancaq nə sən 
ondan əvvəl bir qadın görmüş olarsan, nə də o, səndən əvvəl bir kişi görmüş olar. O, 
gözəl üzlü, zahidə bir xanım və bir böyük peyğəmbər qızı olsa gərək” dedi. Mən, 
xalamın bu sözünə heyrət etdim. Yenə mənə dedi ki; “Bir peyğəmbər gəldi. Ona göydən 
vəhy nazil oldu.” Mən dedim ki; “Ey xalam! Belə bir sir, şəhərdə heç eşidilmədi. O 
halda bu sözü açıq söylə”. O zaman xalam; “Məhəmməd ibn Abdullaha peyğəmbərlik 
gəldi. Xalqı dinə də’vət edər. Qısa zamanda Onun dini ilə aləm nurlanar və qarşısında 
duranların başı kəsilər” dedi. 
Xalamın bu sözləri, mənə çox tə’sir etdi. Təşvişə düşdüm. Həzrəti Əbu Bəkir 
ilə aramızda böyük bir dostluq vardı. Bir birimizdən heç ayrılmazdıq. Bu məsələni 
görüşmək üşün, iki gün sonra Həzrəti Əbu Bəkirin yanına getdim. Xalamın 
söylədiklərini deyincə, mənə dedi ki; “Ya Osman! Sən ağıllı bir adamsan. Heç 
görməyib, eşitməyən; bir şeyə fayda və zərər verməkdən uzaq olan bir neçə daş, 
tanrılığa necə layiq olar?” Mən; “Düz deyirsən, xalamın sözü həqiqətdir” dedim”. 
Həzrəti Əbu Bəkir, Həzrəti Osmana İslamiyyəti başa saldıqdan sonra, onu, 
Rəsulussəqaleyn, yəni insan və cinlərin peyğəmbəri olan Rəsulullahın hüzuruna apardı. 
Sevgili Peyğəmbərimiz, Həzrəti Osmana belə buyurdu; “Ya Osman! Haqq Təala, səni 
                                               
51 İbn Hişam, əs-Sirə, I, 247-248. 
52 İbn Hişam, əs-Sirə, I, 250-251; Təbəri, Tarix, II. 307-307; 309-318; İbn Kəsir, əl-Bidayə, III, 24-33; 
Məs’udi, Murucuz-Zeheb, II, 275; Yaqubi, Tarix, II, 18-19; Bəlazuri, Ənsab, I, 112-113.    
67 
Cənnətə müsafrliyə də’vət edir. Sən də icabət eylə (qəbul et) Mən, bütün insanlara 
hidayət rəhbəri olaraq göndərildim.” Həzrəti Osman, Rəsulullahın mö’təbərliyi və gülər 
üzlə söylədiyi sözlər qarşısında özünü itirib, böyük bir şövq və təslimiyyətlə; “Əşhədu 
ən la ilahə illallah və əşhədü ənnə Məhəmmədən əbduhu və rəsuluh” deyib müsəlman 
oldu. 
Rəsulullah, peyğəmbərliyinin ilk üç ilində, insanları gizlicə İslama də’vət etdi, 
insanlar, yavaş-yavaş, bir-bir, iki-iki müsəlman olardılar. Bu zaman içində 
müsəlmanların sayı ancaq otuza çata bildi. Onlar da, ibadətlərini evlərində edər və 
Qur’ani kərimin nazil olan ayələrini gizlicə oxuyub əzbərləyərdilər. 
 
Yaxın qohumları də’vət 
 
Rəsulullah, Müddəssir surəsinin nazil olmasıyla, insanları İslam dininə də’vətə 
başlamışdı. Bu də’vəti gizli edirdi. Bir müddət sonra da; “Yaxın qohumlarını Allah 
Təalanın əzabı ilə qorxudaraq, onları haqq dinə çağır”53 məalındakı ayəə nazil oldu. 
Bundan sonra Məhəmməd əleyhissalam, qohumlarını dinə də’vət etmək üçün Həzrəti 
Əlini göndərdi və hamısını Əbu Talıbın evinə çağırdı. Qabaqlarında bir nəfərə kifayət 
edəcək qədər, bir boşqab yemək və bir tas süd qoydu, əvvəlcə özü bismillah ilə 
başlayıb, gələn qohumlarına; “Buyurun” dedi. Gələnlərin sayısı qırx nəfər idi. Ancaq, 
qoyulan yemək hamısını doyuzdurdu və heç azalmadı. Gələnlər bu mö’cüzə qarşısında 
çaşıb qaldılar. Yeməkdən sonra Cənabi Peyğəmbərimiz, qohumlarını İslama də’vət 
etmək üçün sözə başlamaq niyyətində idi. Əmisi Əbu Ləhəb düşmənlik edərək; “Biz bu 
günkü kimi bir sehr görmədik. Qohumunuz sizi bir sehrlə tilsimlədi. Ey qardaşımın 
oğlu! Mən sənin gətirdiyin kimi şər və pislik gətirən başqa bir adam görmədim” 
deyərək, sözlərinə həqarətlə davam etdi. 
Peyğəmbərimiz də, Əbu Ləhəbə; “Qureyş və bütün Ərəb qəbilələrinin edə 
bilməyəcəyi pisliyi mənə sən etdin” buyurdu. Heç biri müsəlman olmadan dağılışdılar. 
Bu hadisədən qısa bir müddət sonra, qohumlarını yenə də’vət etdi. Həzrəti Əli yenə 
hamısını çağırdı. Öncəki kimi qabaqlarına yemək qoyuldu. Cənabi Peyğəmbərimiz, 
yeməkdən sonra ayağa qalxıb; “Həmd, ancaq Allah Təalaya məxsusdur. Yardımı ancak 
                                               
53 əş-Şüəra 26/214. 
68 
Ondan istəyərəm. Ona inanar, Ona güvənərəm. Şüphəsiz bilir və bildirirəm ki, Allah 
Təaladan başqa ilah yoxdur, O birdir. Onun tayı və şəriki yoxdur” buyurduqdan sonra, 
sözlərinə belə davam etdi; “Sizə əsla yalan söyləmirəm və doğrunu çatdırıram... Sizi, bir 
olan və Ondan başqa ilah olmayan Allah Təalaya iman etməyə də’vət edirəm. Mən, 
Onun sizə və bütün insanlığa göndərdiyi peyğəmbəriyəm. Vallahi siz, yuxuya getdiyiniz 
kimi, öləcəksiniz, yuxudan oyandığınız kimi də dirildiləcəksiniz və bütün 
etdiklərinizdən hesaba tutulacaqsınız, yaxşılıqlarınızın əvəzində mükafat, pisliklərinizin 
əvəzində də cəza çəkəcəksiniz. Bunlar da, ya Cənnətdə əbədi qalmaq veya Cəhənnəmdə 
əbədi qalmaqdır. İnsanlardan, axirət əzabı ilə ilk qorxutduğum şəxslər sizlərsiniz.” 
Əbu Talıb, bu sözləri dinlədikdən sonra; “Ey möhtərəm qardaşımın oğlu! Sənə 
yardım etməkdən daha qiymətli bir şey ağlıma gəlmir. Nəsihətlərini mənimsəyib qəbul 
etdik, sözlərini də könüldən təsdiq etdik. İndi, burada toplaşanlar, atadan 
Əbdülmüttəlibin uşaqlarıdır. Heç bir şübhə yoxdur ki, mən də onlardan biriyəm. Sənin 
istədiyin şeyə, içimizdə ən əvvəl mən gələrəm. Ətrafını tutub, səni qorumaqdan bir an 
dala qalmayacağıma söz verirəm. Sən, əmr edildiyin şeyə davam et. Ancaq, əvvəlki 
dinimdən ayrılmaq barəsində, nəfsim mənim sözümü dinləmir” dedi. 
Əbu Ləhəbdən başqa, oradaki qohumları və əmiləri sakit tərzdə çıxış etdilər. 
Ancaq Əbu Ləhəb; “Ey Əbdülmüttəlib oğulları! Başqaları Onun əlini tutub mane 
olmamışdan əvvəl, siz mane olun. Əgər bu gün Onun dediklərini qəbul etsəniz, zillətə, 
həqarətə uğrayarsınız. Onu qorumağa cəhd göstərsəniz hamınız öldürülərsiniz...” deyə 
təhdid etdi. Əbu Ləhəbin əvəzinə, Cənabi Peyğəmbərimizin xalası; “Ey qardaşım! 
Qardaşımın oğlunu və Onun dinini köməksiz qoymaq məgər sənə yaraşar? Vallahi bu 
gün yaşayan alimlər, Əbdülmüttəlibin soyundan bir peyğəmbərin gələcəğini xəbər 
verirlər. Baxın, o peyğəmbər budur” dedi. 
Əbu Ləhəb, bu sözlər qarşısında çirkin çıxışına davam etdi. Əbu Talıb, Əbu 
Ləhəbə əsəbiləşərək; “Ey qorxaq! Vallahi biz sağ olduqca, Onun köməkçisi və 
qoruyucusuyuq” dedi. Məhəmməd əleyhissalama çevrilərək; “Ey qardaşımın oğlu! 
İnsanları Rəbbinə imana də’vət etmək istədiyin zamanı bilək, silahlanıb səninlə birlikdə 
ortaya çıxarıq” dedi. Sonra, Fəxri kainat Rəsulullah təkrar sözə başlayıb; “Ey 
Əbdülmüttəlib oğulları! Vallahi, Ərəblər içində mənim sizə gətirdiyim, dünya və 
axirətiniz üçün xeyirli olan şeydən (yani bu dindən) daha üstününü və daha xeyirlisini 
qövmünə gətirmiş bir adam yoxdur. Mən sizi, ağızda asan, mizanda ağır gələn iki 
69 
kəliməni söyləməyə də’vət edirəm. O da; Allahdan başqa ilah olmadığına və mənim 
Onun qulu və rəsulu olduğuma şəhadət etmənizdir. Allah Təala sizi buna də’vət 
etməyimi əmr etdi. O halda, hansınız mənim bu də’vətimi qəbul edər və bu yolda 
köməkçim olar?” buyurdu. Heç kimdən səs çıxmadı, başlarını aşağı saldılar, Cənabi 
Peyğəmbərimiz, bu sözlərini üç dəfə təkrar etdi. Hər dəfəsəndə Həzrəti Əli ayağa 
qalxırdı. Üçüncü dəfəsində; “Ya Rəsulallah! Hər nə qədər bunların yaşca ən balacası 
isəm də, sənə mən yardımçı olaram” dedi. Bunu eşidən Rəsulullah, Həzrəti Əlinin 
əlindən tutdu. Digərləri heyrət edərək dağılışdılar. 
Allah Təalanın Həbibi (səlləllahu əleyhi və səlləm), qohumlarının bu hərəkəti 
qarşısında çok üzüldü. Ancaq ruhdan düşmədən, onların Cəhənnəmdən xilas olması, 
səadətə qovuşması üçün də’vətə davam etdi. 
Bi’sətin dördüncü ilində Hicr surəsinin 94-cü ayəsi nazil oldu. Məalən; “(Ey 
Həbibim!) Sənə əmr edilən şeyi (əmr və qadağaları) açıqla, haqq ilə batilın arasını ayır. 
Müşriklərdən üz çevir! (Onların sözlərinə iltifat etmə)” ilahi əmir gəlincə, sevgili 
Peyğəmbərimiz, Məkkəliləri açıq-aşikar İslama də’vət etməyə başladı. Bir gün Səfa 
təpəsinə çıxıb; “Ey Qureyş xalqı! Buraya gəlib dediklərimi dinləyin!” buyurdu. 
Qəbilələr toplandıqdan sonra da; “Ey qövmüm! Heç məndən yalan söz eşitdiniz?” 
buyurunca, hamısı bir ağızdan; “Xeyr, eşitmədik” dedilər. Buyurdu ki; “Allah Təala 
mənə peyğəmbərlik ehsan etdi və məni sizə peyğəmbər olaraq göndərdi.” Sonra da; 
“(Ey Həbibim!) Onlara de ki; Ey insanlar! Mən sizin hamınıza göndərilmiş, Allahu 
Təalanın rəsuluyam. O Allah Təala ki, yerlərin və göylərin sahibi və idarəçisidir. Ondan 
başqa ibadətə layiq yoxdur. Hər canlını öldürən və dirildən Odur...” məalındakı Ə’raf 
surəsinin 158-ci ayəsini oxudu. Dinləyənlərdən, əmisi Əbu Ləhəb əsəbiləşərək; 
“Qardaşımın oğlu divanə olmuş! Bizim bütlərimizə sitayiş etməyinin, dinimizdən 
ayrılanın sözünə qulaq asmayın” deyə küfr etməyə israr edərək qışqırdı. Orada olanlar 
çıxıb getdi və heç kim iman etmədi. Cənabi Peyğəmbərimizin, doğru sözlü, uca əxlaqlı 
olduğunu bildikləri halda, üz çevirdilər və düşmən oldular. 
Yenə bir gün Allah Təalanın; “Sənə əmr edilən şeyi (əmr və qadağaları) 
açıkla” əmrinə itaət edərək, təkrar Səfa təpəsinə çıxdı. Yüksək və gur bir səslə; “Ya 
sabahah! Buraya gəlin, toplanın, sizə əhəmiyyətli bir xəbərim var”54 deyə səsləndi. Bu 
                                               
54 Buxari, “Təfsir”, 4; Tirmizi, “Təfsirul-Qur’an”, 91. 
70 
çağırışa, qəbilələr gəlib toplandılar. Heyrət və həyəcan içində gözləməyə başladılar. 
Gəlməyənlər adamlarını göndərərək, nə üçün yığılışdıqlarını bilmək istədilər. 
Gələnlərdən bir qrup; “Ey Məhəmmədüləmin! Bizi buraya nə üçün yığdın, nəyi xəbər 
verəcəksən?” deyə soruşmağa başladılar. O da, “Ey Qureyş qəbilələri!” deyərək 
danışmağa başladı. Hamı çox diqqətlə qulaq asırdı. “Mənimlə sizin halınız, düşməni 
görüncə, ailəsinə xəbər vermək üçün qaçan və düşmənin özündən əvvəl ailəsinə çatıb, 
zərər verməyindən qorxaraq; ya sabahah (düşmən tərəfindən mühasirə edildik, sarıldıq! 
Sabah vaxtı gəlib çatdı. Dərhal döyüşməyə hazırlanın) deyə hayqıran bir kimsənin ha-
lına bənzəyər. Ey Qureyş camaatı! Mən sizə, bu dağın arxasında bir düşmən ordusu var, 
üzərinizə hücum etmək üçün hazırlaşır desəm, mənə inanarsınız?” buyurdu. Onlar; 
“Bəli inanarıq. Çünki, səndə indiyə qədər doğruluqdan başqa bir şeyə şahid olmadıq. 
Sənin yalan danışdığını heç görmədik!” dedilər. 
Bundan sonra Resulullah bütün Qureyş qəbilələrinin adlarını; “Ey Haşım 
oğulları! Ey Əbdü Mənaf oğulları, Ey Əbdülmüttəlib oğulları! (şəklində sadalayaraq) 
Mən sizə mütləq baş verəcək olan şiddətli bir əzabın xəbərçisiyəm. Allah Təala mənə, 
ən yaxın qohumlarımı axirət əzabı ilə qorxutmağımı əmr etdi. Sizi, La ilahə illallahu 
vəhdəhu la şərikə ləh (Allah birdir, Ondan başqa ilah yoxdur) deyərək iman etməyə 
də’vət edirəm. Mən də Onun qulu və rəsuluyam. Əgər buna iman etsəniz, Cənnətə 
girəcəksiniz. Siz, “La ilahə illəllah” demədikcə, mən sizə nə dünyada bir fayda, nə də 
axirətdə bir pay təmin edə bilərəm” buyurdu. Qulaq asan qəbilələr arasından, Əbu 
Ləhəb “Bizi bunun üçün topladın?” deyərək, yerdən aldığı daşı sevgili Peyğəmbərimizə 
atdı. Digərləri isə aralarinda danışaraq dağılışdılar.55 
 
Günəşi sağ əlimə versələr! 
 
Sevgili Peyğəmbərimiz, bu də’vətlərdən sonra harda bir adam veya qrup görsə, 
onlara İslamı təbliğ etdi. Həqiqi qurtuluşun; nəfsə uymaqdan, zülmdən, haqsızlıqdan və 
hər cür pis işlərdən uzaqlaşmaqla və Allah Təalaya iman etməklə mümkün olacağını 
xəbər verdi. Nəfislərinin istəklərinə, şəhvətlərinə uyanlar, zəifləri əzənlər və 
qudurğanlıqda həddi aşanlar buna şiddətlə e’tiraz etdilər. Bütün bu pozğun işlərinin 
                                               
55  İbn İshaq, əs-Sirə, s, 188-191;  İbn Sə’d, ət-Təbəqat, I, 133; Təbəri, Tarix, II. 319; İbn Kəsir, əl-
Bidayə, III, 38-41. 
71 
artıq davam etməyəcəyini görərək, Məhəmməd əleyhissalamın xəbər verdiklərini inkar 
etdilər. Ona və inananlara düşmən oldular. 
Müşriklər, əvvəlcə istehza edərdilər. Sonra təzyiq və işgəncələrini artırmağa 
qərar verdilər. Mö’minləri əzmək, İslamı söndürmək istəyirdilər. Bunların başlarında; 
Əbu Cəhil, Utbə, Şeybə, Əbu Ləhəb, Ukbə ibn Əbi Muayt, As ibn Vail, Əsvəd ibn 
Müttəlib, Əsvəd ibn Əbdi Yağvəs, Vəlid ibn Muğirə... vardı. 
Bir gün Utbə, Şeybə və Əbu Cəhil, Əbu Talıba; “Sən bizim büyüyümüzsən. 
Biz, sənə daim hörmət edir, ehtiram göstəririk. İndi, qardaşin oğlu, yeni bir din qurdu. 
Bütlərimizə söyüb bizi kafirliklə taqsırlandırır. Ona nəsihət et. Bu işdən əlini çəksin. 
Şayət əlini çəkməzsə, Onun öhdəsindən necə gəlinəcəyini biz bilərik...” dedilər. Əbu 
Talıb, onları sakitləşdirərək qaytardı və Peyğəmbərimiz üzülməsin deyə vəziyyəti Ona 
demədi. Müşriklər, bir müddət sonra təkrar yığılıb, Əbu Talıbın yanına gəldilər; 
“Bundan əvvəl sənə vəziyyəti başa salmışdıq. Sözümüzə əhəmiyyət vermədin. O, hələ 
də bütlərimizi pisləməyə davam edir. Artıq, taqətimiz qalmadı. Hər ikinizlə də 
qanımızın son damcısına qədər vuruşacağıq. Məkkədə, ya O, ya da biz qalarıq” dedilər. 
Əbu Talıb, onları sakitləşdirməyə çalışdı ancaq inadlarında israr etdilər.56 
Əbu Talıb, həm Rəsulullahın xətrinə dəymək istəmir, həm də qövmüylə onun 
arasında hər hansı bir düşmənliyin çıxmasını da arzu etmirdi. Peyğəmbərimizin yanına 
gəlib; “Ey Məhəmməd! Bütün qövm sənə düşmənlik etmək məqsədiylə birləşdilər və 
mənə şikayətə gəldilər. Qohumlar arasında düşmənlik, yaxşı deyildir. Onlar özlərinə 
kafir deməməyini və doğru yolda olmadıqlarını deməyib pisləməməyini istəyirlər” dedi. 
Bunu eşidən Həbibi əkrəm Rəsulullah; “Ey əmi! Bunu bil ki, günəşi sağ əlimə, ayı da 
sol əlimə versələr (hər nə v’əd edirlərsə etsinlər) mən əsla bu dindən və ona insanları 
də’vət etməkdən, çatdırmaqdan əlimi çəkmərəm. Ya, Allah Təala bu dini bütün cahana 
yayar, vəzifəm bitər; vəya bu yolda canımı fəda edərəm” buyurdu və ayağa qalxdı. 
Mübarək gözləri yaşla dolmuşdu. 
Rəsulullahın üzüldüyünü görən Əbu Talıb, dediklərinə peşman oldu və Onun 
boynunu qucaqlayaraq; “Ey qardaşımın oğlu! Yoluna davam et, istədiyini edə bilərsən. 
Mən sağ olduqca səni himayə edib, qoruyacağam” dedi.57 
                                               
56  Təbəri, Tarix, II. 322; Yaqubi, Tarix, II, 19-20. 
57  İbn İshaq, əs-Sirə, s, 135; Təbəri, Tarix, II. 326-327. 
72 
Müşriklərin başda gələnlərindən on nəfər, Əbu Talıbın, Həzrəti Məhammədi 
himayə etdiyini başa düşüncə, Umarə ibn Vəlidi də özləriylə götürərək Əbu Talıbın 
yanına getdilər. Ona; “Ey Əbu Talıb! Bilirsən ki, bu Umarə, Məkkə gənclərinin ən 
yaraşıqlısı, ən güclüsü, ən əxlaqlısıdır. Ayrıca şairdir. Onu sənə verək, öz işlərini ona 
gördür. Umarənin əvəzində bizə Məhəmmədi ver, öldürək. Budur sənə adam əvəzində 
adam! Daha nə istəyirsən ki?!” deyərək, qəbulu mümkün olmayan bir təklif etdilər. Əbu 
Talıb, bu sözə həddən çox əsəbiləşdi və; “Siz, əvvəlcə mənə öz oğullarınızı verin. 
Onları mən öldürüm. Ondan sonra qardaşımın oğlunu verim” deyincə, müşriklər işin nə 
qədər qorxunc həddə çatdığını başa düşüb; “Bizim uşaqlarımız, Onun etdiyi kimi 
hərəkət etmirlər ki” dedilər. Əbu Talıb; “And içirəm ki, mənim qardaşımın oğlu sizin 
uşaqlarınızın hamısından daha xeyirlidır. Demək, siz oğlunuzu mənə verib böyüdəcək, 
mənim də əzizimi götürüb öldürəcəksiniz hə! Dişi dəvə belə balasından başqasını 
istəməz. Bu iş ağıl və məntiqdan çox uzaqdır. Artıq məsələ böyümüşdür. Kim əzizim 
Məhəmmədin (əleyhissalam) düşməni isə, mən də onun düşməniyəm. Bunu beləcə bilin 
və əlinizdən nə gəlirsə edin!” dedi.58  
Müşriklər, mə’yus olub yerlərindən qalxıb gitdilər. Əbu Talıb, dərhal Haşım 
oğullarını və Əbdülmüttəlib oğullarını başına yığdı. Onlara vəziyyəti başa salıb, sevgili 
Peyğəmbərimizə (səlləllahu əleyhi və səlləm) yardım etməyə razı etdi. Rəsulullahı 
öldürməyə taəşəbbüs edən qollar qırılacaqdı. Bu cəhətdən müşriklərə qarşı birləşdilər. 
Təkcə Əbu Ləhəb qatılmadı. Əbu Talıb onlara; “Ey igidlər! Sabah hər biriniz 
qılınclarınızı belinizə taxın və mənim arxamca gəlin” dedi. Ertəsi günü Əbu Talıb, 
Cənabi Peyğəmbərimizin evinə getdi. Birlikdə Hərəmi şərifə tərəf yeridilər. Haşım 
oğullarının igidləri də onları tə’qib edirdilər. Kə’bəyə çatıb müşriklərin qarşısına 
keçdilər. Əbu Talıb, müşriklərə; “Ey Qureyş camaatı! Qardaşımın oğlunu öldürməyə 
qərar verdiyinizi eşitdim. Bu arxamdakı gənclərin, əlləri qılınclarında, səbirsizliklə bir 
işarəmi gözlədiklərini bilirsiniz? And içirəm ki, Məhəmmədi öldürsəniz, heç birinizi sağ 
qoymaram!” dedikdən sonra, sevgili Peyğəmbərimizi tərifləyən şe’rlər deməyə başladı. 
Başda Əbu Cəhil olmaqla, orda olan müşriklər dağılışdılar. 
 
 
                                               
58   İbn Sə’d, ət-Təbəqat, I, 134-135; Təbəri, Tarix, II. 326-377. 
73 
Əziyyət, işgəncə və zülm 
 
Qureyşin başda gələn müşrikləri, artıq, Cənabi Peyğəmbərimizi tənha gör-
dükləri zaman, ona hücum edir, həqarət etməyə, hatta döyməyə cür’t edirdilər. Əshabına 
da işgəncə etməkdən geri qalmazdılar. Bir gün Qureyşin başda gələn müşrikləri, 
Kə’bəyi şərifin yanında oturmuşdular. Cənabi Peyğəmbərimizdən bəhs etməyə 
başladılar və; “Onun hərəkətlərinə səbr etdiyimiz kimi heç bir şeyə səbr etmədik. Bizə 
səfehsiniz deyir, tanrılarımızı təhqir edib pisləyir, dinimizdə qüsur axtarır, camaatımızı 
bir birindən ayırır, yenə də səbr edib bir şey demirik” şəklində danışırdılar. O əsnada 
Həbibi əkrəm, Kə’bəyi ziyarət etmək üçün gəldi. Həcəri əsvədi öpüb təvafa başladı. 
Onların yanından keçərkən, müşriklər, Cənabi Peyğəmbərimizə həqarət dolu sözlər 
söyləməyə başladılar. Rəsulullah buna çox üzüldü, ancaq bir şey deməyib təvafa davam 
etdi. Üçüncü dəfə yanlarından keçərkən dayanıb; “Ey Qureyş! Məni dinləyin! Nəfsim 
yədi qüdrətində olan Allah Təalaya and içirəm ki, mənə, sizin yerlə-yeksan olacağınız 
xəbər verildi” buyurunca, oradaki müşriklər nə edəcəklərini bilməyərək donub qaldılar. 
Heç bir söz deyə bilmədilər. Təkcə Əbu Cəhil, Rəsulullahin yanına gəlib; “Ey Əbül-
Qasım! Sən başqası deyilsən. Bizim kobud harəkətimizə fikir vermə, ibadətinə davam 
et. Bizə baş qoşacaq qədər cahil deyilsən” deyərək yalvarmağa başladı. Bundan sonra 
Məhəmməd əleyhissalam oradan uzaqlaşdı. 
Ertəsi gün müşriklər, eyni yerdə toplanmışdılar. Cənabi Peyğəmbərimizin 
əleyhində söhbət etməyə başladılar. O əsnada Rəsulullah oraya təşrif etdi. Müşriklər, 
dərhal Allah Təalanın Həbibinin üstünə hücum etdilər. Aralarında ən bədbəxt 
olanlardan Ukbə ibn Əbi Muayt, sevgili Peyğəmbərimizin Mübarək yaxasından tutdu. 
Mübarək boynunu nəfəs ala bilməyəcək qədər sıxdı. O anda oraya gələn Həzrəti Əbu 
Bəkir; “Bəyəm Rəbbim Allahdır deyən bir adamı öldürəcəksiniz? Sizə 
Rəbbulaləmindən ayə gətirdi” deyə qışqıraraq, Rəsulullahı qorumaq üçün aralarına 
girdi. Müşriklər, Həbibullahdan əl çəkib, Əbu Bəkir Siddiqə girişdilər. Mübarək başına 
yumruq və təpiklə vururdular. Utbə ibn Rəbiə deyilən bədbəxt, Həzrəti Əbu Bəkirin 
mübarək üzünə ayaqqabılarıyla vurdu və onu qana boyadı. Tanınmayacaq hala qoydu. 
Teym oğulları çatıb araya girməsəydilər, öldürüncəyə qədər döyəcəkdilər. Qəbiləsindən 
olanlar, yorğun və darmadağın bir hala gələn Həzrəti Əbu Bəkiri, bir parçanın içinə 
uzadaraq evinə apardılar. Dərhal dala qayıdıb Kə’bəyə gəldilər; “Əgər Əbu Bəkir 
74 
ölərsə, and olsun ki, biz də Utbəni gəbərdəcəyik!” dedilər, sonra Həzrəti Əbu Bəkirin 
yanına getdilər.59 
Həzrəti Əbu Bəkir, uzun müddət özünə gələ bilmədi. Atası və Bəni Teymlilər, 
özünə gəlməsi üçün çox əlləşdilər. Ancaq akşama yaxın öznə gələ bildi. Gözlərini açan 
kimi zəif bir səslə; “Rəsulullah nə edir? O, nə vəziyyətdədir? Onun da üstünə gəlmiş, 
həqarət etmişdilər” deyə bildi. Anası Ümmül Xeiyrə; “Soruş görək, bir şey yeyib içir?” 
dedi. Əbu Bəkiri Siddiqin heç taqəti qalmamışdı. Bir şey yemək və içmək də istəmirdi. 
Gələnlər gedib, ev səssizləşincə, anası; “Nə yemək və içmək istəyirsən?” deyə 
soruşunca, gözlərini açdı və; “Rəsulullah nə vəziyyətdədir, nə edir?” dedi. Anası; 
“Vallahi dostun haqqında heç bir xəbərim yoxdur!” deyə cavab verdi. Həzrəti Əbu 
Bəkir də; “Xəttabın qızı Ümmü Cəmilin yanına get, Rəsulullahı ondan soruş!” dedi. 
Ümmü Cəmil Həzrəti Ömərin bacısı olub, müsəlman olmuşdu. Anası Ümmül-
Xeyir, durub, Ümmü Cəmilin yanına getdi və; “Oğlum Əbu Bəkir səndən Məhəmməd 
əleyhissalamı xəbər alır. Görəsən nə haldadır?” dedi. Ümmü Cəmil də; “Mənim nə 
Məhəmməd əleyhissalam nə də Əbu Bəkir haqqında heç bir xəbərim yoxdur! İstəyirsən 
səninlə birlikdə gedək?” dedi. Ümmül-Xeyir; “Gedək” deyincə, durdular, Həzrəti Əbu 
Bəkirin yanına gəldilər. Ümmü Cəmil, Əbu Bəkiri Siddiqi belə pərişan bir vəziyyətdə, 
yara içində görüncə, özünü saxlaya bilməyib ahu fəğan etdi və; “Sənə bunu edən bir 
qövm, şübhəsiz ki, qudurğan və həddi aşandır. Allah Təaladan diləyim, onları 
cəzalandırmasıdır” dedi. Həzrəti Əbu Bəkir, Ümmü Cəmilə; “Rəsulullah nə 
vəziyyətdədir, nə edir?” deyə soruşdu. Ümmü Cəmil, ona; “Burada anan var, 
söylədiyimi eşidər” deyincə, Həzrəti Əbu Bəkir; “Ondan sənə bir zərər gəlməz, sirrini 
açmaz” buyurdu. Ümmü Cəmil; “Sağdır, vəziyyəti yaxşıdır” dedi. Təkrar; “İndi O 
hardadır?” deyə soruşdu. Ümmü Cəmil, “Ərqamın evindədir” deyə cavab verdi. Həzrəti 
Əbu Bəkir; “Vallahi, Rəsulullahı gedib görməsəm, nə yemək yeyər, nə də bir şey 
içərəm!” dedi. Anası; “Sən, indi bir az gözlə, hamı yatıb yuxuya getsin!” dedi. Hamı 
yatıb, ətraf səssizləşincə, Həzrəti Əbu Bəkir, anasının və Ümmü Cəmilın köməyi ilə, 
yavaş-yavaş Rəsulullahın yanına gəldi. Qucaqlayıb öpdü. Müsəlman qardaşlarıyla da 
qucaqlaşdı. Həzrəti Əbu Bəkirin bu halı, Cənabi Peyğəmbərimizi çox üzdü. Həzrəti Əbu 
Bəkir; “Ya Rəsulallah! Atam-anam sənə fəda olsun! O qudurmuş adamın, üzümü-
                                               
59   Təbəri, Tarix, II. 332-333. 
75 
gözümü yerə sürtüb, məni tanınmaz hala qoymasından başqa bir üzüntüm yoxdur! Bu 
yanımdakı də, məni dünyaya gətirən anam Səlmadır. Ona dua etməyinizi xahiş edirəm. 
Bəlkə də, Allah Təala, sənin hörmətinə onu Cəhənnəm atəşindən qoruyar” dedi. Bundan 
sonra sevgili Peyğəmbərimiz, Səlmanın müsəlman olması üçün Allah Təalaya yalvardı. 
Rəsulullahin duası qəbul olmuşdu. Beləcə Ümmül-Xeyr də hidayət gəlib müsəlman 
oldu və ilk müsəlmanların arasında olmaq şərəfinə naıl oldu. 
Cənabi Peyğəmbərimizin evi, Əbu Ləhəb ilə Ukbə ibn Əbi Muayt deyilən iki 
qəddar müşrikin evləri arasında idi. Bunlar hər fürsətdə sevgili Peyğəmbərimizə əziyyət 
verməyə çalışırdılar. Hətta, gecələri heyvan içalatlarını Rəsulullahın qapısının önünə 
atardılar. Əmisi Əbu Ləhəb, bununla kifayətlənməz, qonşusu Ədiyin evindən, Ona daş 
ataraq əziyyət verərdi. Yoldaşı Ümmü Cəmil ondan geri qalmaz, yığdığı tikanlı ağac 
budaqlarını Rəsulullahın Mübarək ayaqlarına batması üçün keçəcəyi yollara tökərdi. 
Əbu Ləhəb bir gün, gətirdiyi nəcisi, Cənabi Peyğəmbərimizin qapısının önünə tökərkən, 
Həzrəti Həmzə gördü. Dərhal qaçıb qardaşi Əbu Ləhəbi tutdu və gətirdiyi nəcisi başına 
tökdü. 
Əbu Ləhəb və yoldaşının bu əziyyətlərindən sonra, onlar haqqında; “Əbu 
Ləhəbin əlləri qurusun, onsuz da qurudu... “ deyə başlayan Təbbət surəsi nazil oldu. 
Əbu Ləhəbin yoldaşı Ümmü Cəmil, özləri haqqında surə endiyini eşidincə, Cənabi 
Peyğəmbərimizi axtarmağa başladı. Kə’bədə olduğunu xəbər alınca, əlinə yekə bir daş 
götürüb oraya getdi. Həzrəti Əbu Bəkir, o əsnada Peyğəmbərimizin söhbətiylə 
şərəflənirdi. Ümmü Cəmilin əlində daş tutduğunu görüncə; “Ya Rəsulallah! Ümmü 
Cəmil gəlir. Çox şərli bir qadındır, sizə zərər verməyindən qorxuram. Bir küncə tərəf 
durun ki, sızə bır əziyyət verməsin” dedi. Rəsulullah; “‘O məni görə bilməz” buyurdu. 
Ümmü Cəmil, Həzrəti Əbu Bəkirin başının üstündi durub; “Ey Əbu Bəkir! Tez ol 
dostunun harada olduğunu de! Məni və ərimi həcv edib, pisləmişdir. O şairdirsə mən də, 
ərim də şairik. Budur mən də Onu həcv edirəm. Biz Ona üsyan edir, peyğəmbərliyini 
qəbul etmir və dinindən də xoşlanmırıq. And içirəm ki, əgər Onu görsəydim; bu daşı 
başına vuracaqdım” deyərək alçaqca sözlər söylədi. Həzrəti Əbu Bəkir; “Mənim 
sahibim şair deyildir və səni həcv etməmişdir” buyurunca, Ümmü Cəmil çıxıb getdi. 
Həzrəti Əbu Bəkir, Cənabi Peyğəmbərimizə üzünü tutaraq; “Ya Rəsulallah! O, sizi 
76 
görmədi?” deyə sual verincə; “Məni görmədi. Allah Təala, onun gözünü elə etdi ki, 
məni görə bilmədi” buyurdu.60 
Cənabi Peyğəmbərimizin, mübarək qızlarından Həzrəti Ümmü Gülsüm, Əbu 
Ləhəbin oğlu Uteybə ilə; Həzrəti Ruqiyyə də o birisi oğlu Utbə ilə nişanlı idilər. Onlar 
hələ evlənməmişdilər. Təbbət surəsi nazil olunca, cəhənnəmlik Əbu Ləhəb, yoldaşı və 
Qureyşin başda gələnləri, Utbə və Uteybəyə; “Onun qızlarını alıb, yükünü azaltdınız. 
Qızlarını boşayın ki, çətinliyə düşsün. Sizə Qureyşdən istədiyiniz qızı alarıq” deyə təklif 
etdilər. Onlar da; “O halda boşadıq” dedilər. Uteybə deyilən alçaq, daha da həddini aşıb, 
Peyğəmbərimizin (səllallahu Təala əleyhi və səlləm) hüzuru şərifinə gəlib; “Ey 
Məhəmməd! Mən, səni və dinini tanımıram. Qızını da boşadım. Artıq nə sən məni sev, 
nə də mən səni! Nə sən mənim yanıma gəl, nə də mən sənin yanına gələrəm!” deyə 
həqarət etdi. Sonra, sevgili Peyğəmbərimizin üstünə cumub, mübarək yaxasından tutdu. 
Köynəyini yırtdı və təhqir etdi. Bundan sonra sevgili Peyğəmbərimiz; “Ya Rəbbi! Buna 
yırtıcılarından birini göndər” deyə bəddua etdi. Uteybə bədbəxt, atasının yanına gedib 
baş verənləri danışınca, Əbu Ləhəb; “Məhəmmədin, oğlum haqqındakı duasından 
qorxuram” dedi. 
Bir neçə gün sonra Əbu Ləhəb, oğlu Uteybəni Şama ticarət üçün göndərdi. 
Karvan Zərqa deyilən yerdə düşərgə salmışdı. Bir aslan ətrafda dolaşmağa başladı. 
Uteybə bu halı görən kimi; “Heyhat! And içirəm ki, Məhəmmədin (əleyhissalam) 
bədduası qəbul oldu. Bu aslan məni yeyəcəkdir! Özü Məkkədə olsa da mənim 
qatilimdir” dedi. Aslan bir az sonra yoxa çıxdı. Uteybəni hündür bir yerdə yatırtdılar. 
Gecə, aslan yenə gəldi. Karvandakıları bir-bir iyləyərək Uteybənin yanına çatdı. Üstünə 
atılıb qarnını yşrtdı, başını tutdu və faciəvi bir şəkildə parçalayıb işini bitirdi. Uteybə 
can verərkən; “Mən sizə, Məhəmməd, insanların ən doğru sözlüsüdür, deməmişdim?” 
deyərək fəryad edə-edə can verdi. Bir aslan tərəfındən oğlunun parçalandığını eşidən 
Əbu Ləhəb; “Mən sizə, Məhəmmədin, oğlum haqqındakı duasından qorxuram 
deməmişdim?” deyə ağladı.61 
Sevgili Peyğəmbərimiz (səlləllahu əleyhi və səlləm) insanları əbədi səadətə 
çağırır, Allah Təalanın varlığına, birliyinə də’vət edərək, Cəhənnəmdə yanmamaqları 
                                               
60  Beyhəqi, Dəlailun-Nübüvvə, II, 71; Əbu Ya’la, əl-Müsnəd, I, 26, 50; V, 413; İbn Əsakir, Tarixu 
Dəməşq, LXVII, 173; Heysəmi, Məcməuz-Zəvaid, VII, 53. 
61 İbn Əsakir, Tarixu Dəməşq, XXXVIII, 301. 
77 
üçün cəhd edirdi. Müşriklər isə; “Atalarımızın dini budur” deyərək bütpərəstliyə davam 
edirdilər. Cənabi Peyğəmbərimiz, onları insanca yaşamağa, heysiyyətli və şərəfli 
olmağa, dəyərsiz olmaqdan xilas olub, yüksək ülvi məqamlara çıxartmağa də’vət edirdi. 
Onlar isə inadkarlıq edərək israr edirdilər. Əbu Ləhəb, həqarət və əziyyət edənlərin 
başında gəlirdi. Rəsulullahı dayanmadan tə’qib edir, insanları, Ona qulaq asmamağa və 
zehnlərində şübhə yaratmağa çalışırdı. Toplantı yerlərində, bazarlarda, Rəsulullah; “Ey 
insanlar! La ilahə illəllah, deyin ki xilas olasınız” buyurduqca, o dərhal özünü çatdırıb; 
“Ey insanlar! Bu danışan mənim qardaşımın oğludur. Nə badə Onun sözünə inanasınız. 
Ondan uzaq durun!” deyirdi. 
Məhəmməd əleyhissalam bir gün Kə’bəyi şərifdə namaz qılırdı. Qureyşin 
başda gələnlərindən aralarında Əbu Cəhil, Şeybə ibn Rəbiə, Utbə ibn Rəbiə, Ukbə ibn 
Əbi Muaytın da olduğu yeddi nəfərlik bir müşrik qrupu, gəlib Rəsulullaha yaxın bir 
yerdə oturdular. Orada bir gün əvvəl kəsilmiş bir dəvənin içalatı vardı. Alçaq Əbu 
Cəhil, yanındakılara tərəf üzünü çevirərək; “Aranızdan kim, bu dəvə içalatını götürüb, 
Məhəmməd səcdə edərkən çiyninin ortasına qoyar” deyə, iyrənc bir təklif verdi. 
Ordakıların ən zalımı, ən qəddarı, ən mərhəmətsizi, ən bədbəxti olan Ukbə ibn Əbi 
Muayt; “Mən edərəm” deyərək dərhal yerindən qalxdı. İçalatı içindəkilərlə birlikdə, 
səcdədə ikən Peyğəmbərimizin mübarək çiyninə qoydu. Bunu seyr edən müşriklər, 
qəhqəhə ilə gülməyə başladılar. Cənabi Peyğəmbərimiz, səcdəsini uzadır, mübarək 
başını qaldırmırdı. O əsnada Əshabi kiramdan Abdullah ibn Məs’ud vəziyyəti gördü. O, 
bu hadisəni belə nəql etmişdir; “Rəsulullahı o halda görüncə qan beynimə vurdu. 
Ancaq, məni müşriklərin əlindən qoruyan bir qövmüm, qəbiləm yox idi. Kimsəsiz idim, 
zəifdim. O anda danışmağa belə gücüm çatmırdı. Ayaqda gözləyib, Rəsulullahı böyük 
bir üzüntü ilə seyr edirdim. Nə olaydı, o zaman özümü müşriklərdən qoruya biləcək bir 
gücüm veya qoruyucum olsaydı, Rəsulullah əleyhissalamın mübarək çiyninə 
qoyduqlarını götürüb atsaydım. Mən belə gözlərkən, Rəsulullahın qızı Həzrəti Fatiməyə 
xəbər verdilər. O zaman Fatimə balaca idi. Qoçaraq gəldi, atasının üstündəkiləri götürüb 
atdı. Bunu edənlərə bəddua etdi, ağır sözlər söylədi. Rəsulullah, heç bir şey olmamış 
kimi namazını qurtardıqdan sonra üç dəfə; “Allahım! Qureyşdən bu camaatı sənə 
tapşırıram! Allahım! Əbu Cəhil Əmr ibn Hişamı sənə tapşırıram! Allahım! Ukbə ibn 
Rəbiəni sənə tapşırıram! Allahım! Şeybə ibn Rəbiəni sənə tapşırıram! Allahım! Ukbə 
ibn Əbi Muaytı sənə tapşırıram! Allahım! Ümeyyə ibn Xələfi sənə tapşırıram! Allahım! 
78 
Vəlid ibn Utbəni sənə tapşırıram! Allahım! Umarə ibn Vəlidi sənə tapşırıram!” 
buyurdu. Bu bədduanı eşidən müşriklər, gülməyi kəsdilər. Qorxmağa başladılar. Çünkü 
Beytullahda edilən duanın qəbul olunacağına inanırdılar. Rəsulullah, Əbu Cəhilə; 
“Vallahi sən, ya bundan əl çəkərsən vəya Allah Təala başına bir fəlakət gətirəcəkdir” 
buyurdu. Allah Təalaya and içirəm ki, Rəsulullahın adlarını sadaladığı bu adamların hər 
birinin, Bədr müharəbəsində öldürülüb yerə sərildiklərini, istidən iylənmiş bir leş 
halında Bədr quyusuna doldurulduqlarını gördüm. 
Bir dəfə Əbu Cəhil, Beytullahda, Qureyşli müşriklərə; “Ey Qureyş camaatı! 
Görürük ki, Məhəmməd, dinimizi pisləmək, bütlərimizə və ona sitayiş edən atalarımızın 
arxasınca danışaraq bizə ağılsız gözüylə baxmağa davam edir. Önünüzdə and içərək 
deyirəm ki, sabah çox ağır bir daşı, buraya gəlib namaz qılarkən səcdəyə getdiyində, 
başına vuracağam. O zaman siz məni, Əbdülmüttəlib oğullarına qarşı istər qoruyun, 
istər qorumayın. Mən Onu öldürdükdən sonra, qohumları mənə edirlərsə etsinlər...” 
dedi. Orada olan müşriklər; “And içirik ki, biz səni həm qoruyarıq, həm də heç kimə 
təslim etmərik. Təki, sən Onu öldür!” deyə təhrik etdilər. 
Sabah tezdən Əbu Cəhil, əlində yekə bir daş olduğu halda Kə’bəyə gəldi. 
Müşriklərin yanında oturub gözləməyə başladı. Sevgili Peyğəmbərimiz (səlləllahu 
əleyhi və səlləm) hər zamankı kimi Beytullaha gəlib namaz qılmağa başladı. Əbu Cəhil, 
yerindən durub əlindəki yekə daşı vurmaq üçün Rəsulullaha tərəf gəldi. Bütün müşriklər 
hadisəni həyəcanla seyr edirdilər. Əbu Cəhil, Rəsulullahın yanına yaxınlaşınca, birdən 
titrəməyə başladı. Yekə daş əlindən yerə düşdü, qorxaraq geri çəkildi. Müşriklər 
heyrətlə Əbu Cəhilin yanına gəlib; “Ey Əmr ibn Hişam! De görək, nə oldu?” deyə 
soruşdular. Əbu Cəhil də; “Tam Onu öldürmək üçün daşı qaldırdığımda, qabağıma 
qızmış bir dəvə çıxdı. And içirəm ki, ömrümdə; elə hündür ayaqlı, iti dişli, heybətli bir 
dəvə nə gördüm nə də eşitdim. Əgər bir az daha yaxınlaşsaydım, şübhəsiz məni 
öldürərdi” dedi. 
Yenə bir dəfə Əbu Cəhil, müşrikləri başına yığıb; “Abdullahın yetimi, burada 
namaz qılır və üzünü torpağa sürtür?” deyə soruşdu. Onlar da; “Bəli” dedilər. Onsuz da 
bu cavabı gözləyən Əbu Cəhil; “Əgər Onu elə görərsəm, başını ayağımla əzəcəm” dedi. 
Bir gün peyğəmbərlərin Peyğəmbəri, Kə’bədə namaz üçün durmuşdu. Əbu Cəhil də 
dostları ilə oturmuşdu. Yerindən qalxaraq, Rəsulullaha (səlləllahu əleyhi və səlləm) 
tərəf cumdu. Əməlli başlı yaxınlaşdı. Ancaq birdən birə əliylə üzünü silərək qaçmağa 
79 
başladı. Müşriklər yanına gedib; “Nə oldu, nədir bu halın?” soruşdular. Əbu Cəhil; 
“Aramızda bir alov çuxuru meydana gəldi. Bəzi adamların üstümə hücum etdiyini 
görüncə, geri qayıtdım” deyə cavab verdi. 
Vəlid ibn Muğirə, Əbu Cəhil (Əmr ibn Hişam), Əsvəd ibn Müttəlib, Ümeyyə 
ibn Xələf, Əsvəd ibn Əbdiyağvəs, As ibn Vail, Haris ibn Qeys kimi müşriklərin başda 
gələnləri, Rəsulullahı gördükcə; “Bu da peyğəmbər olduğunu və yanına Cəbrayılın 
gəldiyini zənn edir” deyərək istehza edərdilər. Bundan sonra Həbibi əkrəmin çox 
üzüldüyü bir gün, Cəbrayıl əleyhissalam gəldi və bəzi ayələr gətirdi. Məalən; “And 
olsun ki (ey Rəsulum) səndən əvvəl göndərilən peyğəmbərlərlə də istehza edildi. 
İstehzalarının əvəzində bəla və əzab onlarin başlarına çökdü”.62 
“Şübhəsiz ki biz, səninlə istehza edənlərə qarşı yetərliyik. Onlar, o şəxslərdir 
ki, Allah Təala ilə birlikdə başqa bir ilah tanıyırlar. Onlar, yaxında (başlarına gələcək 
aqibəti) biləcəklər. Həqiqətən bilirik ki, onların sözlərinə, (şirk qoşmaqalarına, Qur’anı 
Kərimə böhtan atmaqlarına və sənə istehza edərək söz söyləmələrinə) qanın çox qaralır” 
buyruldu.63 
Kainatın hökmdarı, bir dəfə Kə’bəyi müəzzəməni təvaf edərkən, Cəbrayıl 
əleyhissəlam gəldi və; “Mən onların (istehza edənlərin) öhdəsindən gəlmək üçün əmr 
aldım” dedi. Bir az sonra Vəlid ibn Muğirə qabaqlarından keçdi. Cəbrayıl əleyhissalam; 
“Bu keçən necə bir adamdır?” deyə soruşdu. Cənabi Peyğəmbərimiz də; “O, Allah 
Təalanın ən pis qullarından biridir” buyurdu, Cəbrayıl əleyhissalam, Vəlidin ayağını 
göstərdi və; “Öhdəsindən gəldim” dedi. Bir az sonra As ibn Vail keçirdi. Onu da 
soruşub eyni cavabı alınca, qarnına işarə etdi və; “Ona da həddini bildirdim” dedi. 
Əsvəd ibn Müttəlib keçincə, gözünə; Əbdiyağvəsi görüncə, başına işarə etdi. Haris ibn 
Qeys keçərkən də qarnını göstərdi və; “Ya Məhəmməd! Allah Təala bunların şərrindən 
səni qurtardı. Çox keçmədən bunların hər biri bir bəlaya düçar olar” dedi. 
Bunlardan As ibn Vailin ayağına tikan batdı. Nə qədər müalicə etdilərsə də 
dərdinə çarə tapa bilmədilər. Axırda ayağı dəvə boynu kimi şişib; “Məhəmmədin Allahı 
məni öldürdü” deyə fəryad edərək can verdi. Əsvəd ibn Müttəlibin gözləri kor oldu. 
Cəbrayıl əleyhissalam, başını ağaca vuraraq həlak etdi. Əsvəd ibn Əbdiyağvəs, Badi 
səmum deyilən yerdə ikən, üzü və bədəni qapqara oldu. Evinə gəlincə tanımadılar və 
                                               
62 əl-Ən’am 6/10. 
63 əl-Hicr 15/95-97. 
80 
qapıdan qovdular. Qəhrindən başını evinin qapısına vura-vura öldü. Haris İbn Qeys də 
duzlu balıq yemişdi. Hərarəti o ki var qalxdı. Nə qədər su içdisə doymadı. Axırda 
çatladı. Vəlid ibn Muğirənin də baldırına dəmir parçası batdı. Yarası sağalmadı, çox qan 
itirdi və; “Məhəmmədin Allahı məni öldürdü” deyə fəryad edərək can verdi. Beləcə hər 
biri etdiklərinın cəzasını çəkmiş oldu. Ayrıca müşriklərin, əbədi olaraq Cəhənnəmdə 
qalacaqları, ayələrlə bildirildi. 
Sevgili Peyğəmbərimiz (səlləllahu əleyhi və səlləm), bir gün Əbül-Asa rast 
gəldi. Ondan ayrıldıqdan sonra Hakim, Rəsulullahın dalınca istehza edərək; ağzını, 
üzünü və bədənəni oynatdı. Rəsuli əkrəm (səlləllahu əleyhi və səlləm), Hakimin 
etdiklərinı nübüvvət nuru ilə gördü və elə qalması üçün dua buyurunca, bədənini əsmə 
tutdu, ömrünün sonuna qədər elə qaldı. 
 
Əshabi Kirama edilən işgəncələr 
 
Müşriklər təkcə Cənabi Peyğəmbərimizə əziyyət etmirdu. Onun şanlı Əshabına 
da işgəncə edirdilər. Ələlxüsus kasıb, kimsəsiz olanları seçir, əllərindən gələn, ağla 
gəlməyən təzyiq və zülmü heç çəkinmədən edirdilər. Bunlardan biri də Bilali Həbəşi 
idi. Ümeyyə ibn Xələf adında bir müşrikin köləsi olan Həzrəti Bilal, Əbu Bəkri  
Siddiqin vasitəsi ilə müsəlman olmuşdu. Ümeyyə, on iki köləsindən ən çox Bilalı 
sevdiyi üçün, bütxanaya gözətçi qoymuşdu, Həzrəti Bilal, müsəlman olunca, 
bütxanadakı bütün bütləri səcdə vəziyyətinə saldı. Bu xəbər Ümeyyəyə çatınca, dəhşətə 
düşdü. Çağırdıb; “Sən müsəlman olmusanmış və Məhəmmədin Rəbbinə səcdə 
edirsənmiş, bu düzdür?” deyə soruşdu. Həzrəti Bilal da; “Bəli. Böyük və üca olan Allah 
Təalaya səcdə edirəm” dedi. Ümeyyə, xoşlanmadığı bu cavabı alınca, dərhal əziyyət və 
işgəncələrinə başladı. Günorta vaxtı günəş tam ortaya gəldiyində, onu soyundurar, 
istidən qızarmış daşları, çılpaq bədəninin üstünə qoyaraq dağlayardı. Od kimi yanan 
daşların bir hissəsini arxasına, bəzisini də qarnı üstünə yığdıqdan sonra; “İslam dinindən 
dön! Lat və Uzza bütlərinə iman et” deyər, Həzrəti Bilal isə; “Allah Təala birdir! Allah 
Təala birdir!” deyərək imanını təsdiq edərdi. 
Ümeyyə ibn Xələf, onun bu səbrini gördükcə dəliyə dönər, tikanlar üstündə 
sürüyərək bədənini yaralayar və işgəncə edərdi. Həzrəti Bilal, bədənindən su kimi axan 
81 
qanı vecinə almadan; “Allahım! Səndən gələnə razıyam. Allahım! Səndən gələnə 
razıyam” deyər və imanındakı düzümlülüyünü göstərirdi. 
Həzrəti Bilal, bu halını belə nəql etmişdir; “O xəbis Ümeyyə, məni, günün 
istisində bağlayıb, gecə də işgəncə edərdi. İsti bir gün idi. Hər zamankı kimi yenə 
işgəncəyə başladı. İslamdan döndərmək üçün; “Bütlərimizə stayiş et! Məhammədin 
Allahını inkar et!” dedikcə; “Allah birdir! Allah birdir!” deyərdim. Acığını çıxmaq 
üçün, o gün çok böyük bir qaya parçasını sinəmin üstünə qoydu. O anda huşumu 
itirmişəm. Özümə gəldiyimdə, üstümdəki qaya parçasının götürülmüş və günəşin 
qabağını bulutların tutduğunu gördüm. Allah Təalaya şükr etdim və öz özümə; “Ey 
Bilal! Cənabi Haqdan gələn hər şey gözəldir, xoşdur” dedim”.64 
Ümeyyə ibn Xələf, yenə bir gün Bilali Həbəşiyə işgəncə etmək üçün onu çölə 
çıxartmışdı. Əynindəkiləri soyundurub təkcə alt paltarı ilə, yandırıcı istidə qızmar quma 
uzadıb, üstünə daşları yığmışdı. Müşriklər toplanıb ağır işgəncələr edir; “Dinindən 
dönməzsən səni öldürəcəyik” deyirdilər. Bilali Həbəşi, bu dözülməz işgəncələr altında; 
“Allah birdir! Allah birdir!” deyirdi. Bu əsnada sevgili Peyğəmbərimiz (səlləllahu 
əleyhi və səlləm) oradan keçirdi. Həzrəti Bilali Həbəşinin bu halını görüncə çox üzüldü; 
“Allah Təalanın adını söyləmək səni xilas edər” buyurdu. 
Evinə çatdıqdan bir az sonra, yanına Həzrəti Əbu Bəkir gəldi. Bilali Həbəşinin 
çəkdiyi işgəncəni, Əbu Bəkiri Siddiqə deyib; “Çox üzüldüm” buyurdu, Həzrəti Əbu 
Bəkir, dərhal oraya getdi. Müşriklərə; “Bilala belə etməklə əlinizə nə gəlir? Bunu mənə 
satın” dedi. “Dünya dolusu qızıl versən satmarıq. Ancaq, sənin kölən Amir ilə 
dəyişərik” dedilər. Həzrəti Əbu Bəkrin köləsi Amir, onun ticarət işlərini görər və çox 
pul qazanardı. Yanında şəxsi malından başqa, on min qızılı vardı. Həzrəti Əbu Bəkrin 
yardımçısı olub, hər işini görərdü. Ancaq kafir idi və kafirliyində israr edərdi. Həzrəti 
Əbu Bəkir; “Amiri bütün malı-dövləti ilə, Bilalın əvəzinə sizə verdim” buyurdu. 
Ümeyyə ibn Xələf və digər müşriklər çox sevinib; “Əbu Bəkri aldatdıq” dedilər. 
Həzrəti Əbu Bəkr, dərhal Bilali Həbəşinin üstündəki ağır daşları götürüb 
ayağa qaldırdı. Bilali Həbəşiyə, ağır işgəncələr verilməsi səbəbiylə çox taqətdən 
düşmüşdü. Əlindən tutub, birbaşa sevgili Peyğəmbərimizin hüzuruna gətirdi. “Ya 
Rəsulallah! Bilalı, bu gün Allah rızası üçün azad etdim” dedi. Rəsulullah, çox sevindi. 
                                               
64   Bəlazuri, Ənsab, I, 185. 
82 
Həzrəti Əbu Bəkirə çox dua etdi. O əsnada Cəbrayıl əleyhissalam; Əbu Bəkirin 
Cəhənnəmdən uzaq olduğunu müjdə verən, Leyl surəsinin 17 və 18-ci ayələrini gətirdi. 
Ayələrdə məalən; “(Həzrəti Əbu Bəkir kimi) çox təqva sahibi olub, (şirk və günahdan 
çəkinib) malını, Allah Təalanın nəzdində pak olmaq (və və’di ilahiyə qovuşmaq) üçün 
xeyir yolunda xərcləyən şəxs, ondan (Cəhənnəmdən) uzaqlaşdırlmışdır” buyuruldu. 
Həbbab ibn Ərət Həzrətləri də dinindən döndərilmək üçün zülm edilənlər  
arasındaydı. Həzrəti Həbbabın da heç kimi yoxdu və Ümmü Ənmar adlı müşrik bir 
qadının köləsi idi. Onu qoruyacaq bir qohumu olmadığı üçün, müşriklər toplanır, 
Mübarək bədənini soyundurub, tikanla çırpardılar. Bəzən da çılpaq bədəninə dəmir 
paltar geyindirib, günəş altında saxlayardılar. Günəşdə veya odda isitdikləri daşları 
çılpaq bədəninə sıxardılar; “Dinindən dön! Lat və Uzzaya sitayiş et” deyərdilər. Həbbab 
da imanında israr edər; “La ilahə illallah, Məhəmmədən rəsulullah” deyərək onlara qarşı 
gələrdi. 
Müşriklər, günlərin bir günü yığılıb bir meydanda od qaladılar. Həzrəti 
Həbbabı bağlayıb, gətirdilər. Soyunduraraq, odun üstünə uzandırdılar. Ya dinindən 
döndərəcəklər, vəya odda yandıracaqdılar. Ocağın ortasına beli üstünə uzadılan Həzrəti 
Həbbab; “Allahım! Halımı görürsən, vəziyyətimi bilirsən. Qəlbimdəki imanı 
möhkəmləndir, böyük bir səbr ehsan eylə” deyə dua edirdu. Müşriklərdən biri ayağıyla 
Həzrəti Həbbabın sinəsini tapdadı. Ancaq onlar, Allah Təalanın inananları qoruduğunu 
bilmirdilər. 
Aradan illər keçdi. Bu hadisəni Həbbaba soruşduqlarında, belini açıb yanıq 
izlərini göstərərək; “Mənim üçün bir ocaq qaladılar, sonra sürüyərək üstünə atdılar. O 
ocağı təkcə mənim ətim söndürmüşdü” dedi.65 
Həzrəti Həbbaba çöldə belə işgəncə edilərkən, ağası Ümmü Ənmar da, 
dinindən döndərmək üçün odda dəmiri isidərək və başına basaraq damğa vurardı. O, 
dini üçün bütün bu əziyyətlərə dözür, təklif etdiklərini yerinə yetirməz və imanından 
dönməzdi. 
Bir dəfə Həzrəti Həbbab, sevgili Peyğəmbərimizin hüzuruna çıxdı və; “Ya 
Rəsulallah! Müşriklər çöldə məni gördükləri yerdə odda yandırırlar. Evdə, sahibim 
Ümmü Ənmar da qızdırılmış dəmirlə başıma dağ basır. Duanızı istirham edirəm!” dedi. 
                                               
65  Bəlazuri, Ənsab, I, 178. 
83 
Sonra belindəki və başındaki yanıqları göstərdi. Peyğəmbərimiz onun bu halına çox 
yandı, Dinindən dönməmək üçün çəkdiyi əziyyətə, edilən zülmə dözə bilmədi və; “Ya 
Rəbbi! Həbbaba yardım et” deyərək dua etdi. Cənabi Haqq, Rəsulunun duasını o anda 
qəbul etdi və Ümmü Ənmarın başında şiddətli bir ağrı üzə çıxdı. Ümmü Ənmar, başının 
ağrısından sabaha qədər inləyərdi. Çarə olarak odda qızdırılmış bir dəmirlə başına dağ 
basılmasını söylədilər. Axırda Həbbabı çağıraraq, dəmir çubuğu odda qızdırmasını və 
başına dağ basmasını əmr etdi... Həzrəti Həbbab da dəmirlə onun başına dağ basdı... 
İslamın ilk günlərində, müşriklər, Həbbab ibn Ərətin vəziyyətinə o qədər də 
əhəmiyyət vermirdilər. Ancaq hər keçən gün iman edənlərin sayı artırdı. Axırda, istər 
istəməz bu işi ciddiyə almağa məcbur olmuşdular. Nəhayət Həzrəti Həbbaba etdikləri 
işgəncəlləri daha da artırdılar. Həddən çox vurdular, döydülər, yaraladılar, işgəncə 
üstünə işgəncə etdilər... 
Bütün bunlara baxmayaraq, Həzrəti Həbbab imanından zərrə qədər də geri 
çəkilmədi. Ancaq əziyyət və işgəncələr də dözülməz hal almışdı. Baş verənləri Kainatın 
sahibinə çatdırıb; “Ya Rəsulallah! Bizə verilən işgəncələrdən xilas olmağımız üçün, dua 
edərsiniz?” dedi. Bundan sonra Rəsulullah; “Sizdən əvvəlki ümmətlərin arasında elə 
adamlar vardı ki, dəmir daraqla dəriləri, ətləri soyulub qazılırdı, bu işgəncə yenə onları 
dinindən döndərə bilməzdi. Balta ilə başından iki yerə bölünərdi, yenə bu işgəncələr 
onları dinlərindən qaytara bilməzdi. Allah Təala əlbəttə bu işi (İslamiyyəti) tamam-
layacaqdır. Bütün dinlərdən üstün eləyəcəkdir. Elə ki, miniyinə minib, Sən’adan 
Hədramuta qədər tək tənha gedən bir nəfər, Allah Təaladan başqasından qorxmayacak, 
qoyunları haqqında da canavar parçalamasından başqa bir təşvişə düşməyəcəkdir. 
Ancaq, siz tələsirsiniz” buyurdu və kürəyini sığallayıb dua etdi. Rəsulullahın ruhlara 
gida və şəfa olan bu lətif sözləri, Həbbabın ağrılarını sakitləşdirmirmişdi. 
Həzrəti Həbbabın ələlxüsus qudurğan bir müşrik olan As ibn Vaildən bir xeyli 
alacağı vardı. Onu istəmək üçün yanına getdi. As ibn Vail, Həbbaba; “Məhəmmədi 
inkar etmədikcə sənə alacağını vermərəm” deyincə, Həzrəti Həbbab; “Vallahi mən 
həyatımda olduğu kimi öldükdən sonra qəbrimdən qalxınca da əsla peyğəmbərimi rədd 
və inkar edə bilmərəm. Hər şeydən imtina edərəm, ancaq inkar etmərəm” cavabını 
verdi. Bundan sonra As ibn Vail; “Öldükdən sonra diriləcəyik? elə bir şey varsa o 
zaman malım da, övladım da olacaq. Borcumu, sənə o gün ödəyərəm” dedi. As ibn 
Vailin bu sözlərindən sonra, Allah Təala Qur’ani Kərimdə Məryəm surəsinin 77-79-cu 
84 
ayələrində məalən belə buyurdu; “(Ey Həbibim!) İndi bu ayələrimizi inkar edən və; 
“Əlbəttə mənə (qiyamət günü) mal və övlad veriləcəkdir” deyən adamı (As ibn Vaili) 
gördün? O, geybdən bir xəbər alıb, yoxsa Rəhmanın hüzurunda bir və’d alıb? Xeyr, biz 
onun dediyini yazacağıq. (Qiyamət günü buna görə onu hesaba tutacağıq) və əzabını da 
o ki var çoxaldacağıq”. 
 
Huşunu itirənə qədər işgəncə... 
 
Müşriklər qadın vəya kişi olduğuna məhəl qoymadan işgəncə edərdilər. İlk 
müsəlmanlardan olan və heç kimi olmayan Zinnirə Xatun da bir kölə idi. Müsəlman 
olduğunu öyrənən müşriklər, ona da işgəncə etməkdən heç çəkinmədilər. Zinnirə Xatun, 
Lat və Uzza bütlərinə sitayiş etməsi üçün məcbur edilir, boğazı sıxılır, nəfəs ala 
bilməyib huşunu itirənə qədər işgəncə edilirdi. Bununla belə dinindən əsla dönməz, 
onların dediklərinə əməl etməzdi. Ələlxüsus Əbu Cəhl həddən çox işgəncə edərdi. Bu 
səbəbdən də Zinnirənin gözləri kor olmuşdu. Bir dəfə Əbu Cəhil; “Gördün? Lat və Uzza 
sənin gözünü kor etdi!” deyincə, Zinnirə Xatun, imanının təzahürü olaraq; “Ey Əbu 
Cəhil! Vallahi o, sənin dediyin kimi deyildir. Lat və Uzza dediyin bütlər heç bir işə 
yaramaz, özlərinə sitayiş edənlərdən və etməyənlərdən xəbərləri yoxdur. Mənim 
Rəbbim, gözümün nurunu verməyə və məni əvvəlki halıma qaytarmağa əlbəttə 
qadirdir” dedi. 
Əbu Cəhil, Həzrəti Zinnirənin sarsılmayan imanı qarşısında nə deyəcəyini 
bilmədi. Allah Təala, Zinnirənin duasını qəbul etmişdi və gözü əvvəlkindən daha yaxşı 
görürdü. Əbu Cəhil və Qureyş müşrikləri bu halı gördükləri halda inad edib, iman 
etmədilər. Üstəlik; “Bu da, peyğəmbərlərinin bir sehridir! Məgər Məhəmmədin yolunda 
gedən ağılsızlara heyrət etmirsiniz? Əgər onların getdiyi yol xeyirlı və həqiqət yolu 
olsaydı, əvvəlcə biz onun dalınca düşərdik. Demək, bizdən əvvəl bir kölə doğrunu 
tapdı?” dedilər. 
Bundan sonra Allah Təala, Əhqaf surəsinin 11-ci ayəsini nazil etdi. Məalən; 
“O kafirlər, iman edənlər üçün; “Əgər onda (İslamiyyətdə) bir xeyir olsaydı, bu xüsusda 
onlar (kasıblar, biçarələr) bizdən qabağa keçə bilməzdilər, bizdən əvvəl, ondan 
yapışmazdılar” dedilər. Halbuki onlar, onunla (Qur’ani Kərimlə mö’minlər kimi) 
85 
hidayətə gəlmədikləri üçün (Qur’ani Kərimi inkar etmək üçün); “Bu Qur’ani Kərim 
(Məhəmmədin ortaya çıxartdığı) məlum bir yalandır” deyəcəkdilər” buyuruldu. 
 
Darul-Ərqam 
 
Sevgili Peyğəmbərimiz (səlləllahu əleyhi və səlləm), müşriklərin, Əshabına 
etdikləri zülm və işgəncələrə çox üzülürdü. İslamiyyətin yayılması və öyrənilməsi üçün 
əmniyyətli bir yer lazım idi. Rəsulullah, bu müqəddəs vəzifə üçün Həzrəti Ərqamın 
evini seçdi. Bu ev, Səfa təpəsinin şərqində, dar bir küçədə və hündür bir yerdə idi. 
Buradan Kə’bəyi müəzzəmə rahatca görünürdü. Evin giriş və çıxışı, gəlib-kəçənlərə 
nəzarət etmək cəhətindən çox əlverişli idi. Ayrıca Həzrəti Ərqam, Məkkənin başda 
gələnlərindən, e’tibarılı bir zat idi. Həbibi əkrəm Rəsulullah, bu evdə Əshabına 
İslamiyyəti təbliğ edərdi. Yeni müsəlman olmaq istəyənlər buraya gəlib İslamiyyətlə 
şərəflənir, Rəsulullahin qəlblərə dəva olan Mübarək sözlərini dinləməklə 
bərəkətlənirdilər. Cənabi Peyğəmbərimizə, sanki başlarına quş qonmuş, danışan kimi 
uçub gedəcək kimi nəfəs almadan qulaq asardılar. Mübarək sözlərini, dərhal yadda 
saxlayıb, heç bir kəliməsini qaçırtmadan, əzbərləyərdilər. Peyğəmbərimiz (səlləllahu 
əleyhi və səlləm), gündüzlər Ərqamın evində qalır və sabahdan axşama qədər Əshabına 
öyrətməklə məşğul olardı. Bura müsəlmanların ilk qərargahı, “Darul-İslam” idi. İlk 
müsəlmanlar burada yığılar, beləcə müşriklərin hər cür pislüklərindən qorunmuş 
olardılar. 
Əmmar ibn Yasir belə nəql edir; “Darul-Ərqama” gedib Rəsulullahı görərək 
müsəlman olmaq istəyirdim. Qapıda Həzrəti Süheybə rast gəldim. “Burada nə 
edirsən?!” deyə soruşduğumda, eyni sualı mənə soruşdu. Mən də; “Həzrəti 
Məhəmmədin hüzuruna gedib, sözlərini dinləyib müsəlman olmaq istəyirəm” dedim. O 
da; “Mən də bunun üçün gəlmişdim” dedi. Birlikdə uca və şərəfli hüzuruna daxil olduq. 
Bizə İslamı başa saldı. Sevərək müsəlman olduq”.66 
Əmmar müsəlmanlığını açıqlamaqdan çəkinməyən mücahidlərdən biri idi. 
Dinindən dönməmək üçün ən ağır işgəncələrə dözərdi. Müşriklər onu tənha gördükləri 
zaman, Ramda cəhətinə, Məkkə qayalıqlarına aparıb, paltarlarını soyundurub, dəmir 
paltar geyindirərdilər. Bu şəkildə yandırıcı günəşin altında saxladır və işgəncə edilirdi. 
                                               
66 İbn Sə’d, ət-Təbəqat, III, 227; Hakim, əl-Müstədrək, III, 449; İbn Əsakir, Tarixu Dəməşq, XXIV, 219. 
86 
Bəzən da kürəyinə odla dağ basılırdı. O, dayanmadan işgəncələrə məruz qalardı. Hər 
dəfəsində; “İnkar et! İnkar et! Lat və Uzzaya sitayiş et ki xilas ol!” deyərdilər. Həzrəti 
Əmmar, bu dözülməz işgəncələrə böyük bir səbrlə; “Rəbbim Allah, peyğəmbərim 
Məhəmməd əleyhissalamdır” deyərək cavab verərdi. Müşriklər buna daha çox 
əsəbiləşər, sinəsi üstünə, isinmiş qaya parçalarını qoyardılar, bəzən da quyu içinə ataraq 
suda boğmağa çalışırdılar. Əmmar ibn Yasir bir dəfə sevgili Peyğəmbərimizin hüzuruna 
gəldiyində; “Ya Rəsulallah! Müşriklərin bizə etdiyı işgəncələr son həddinə çatdı” deyin-
cə, Peyğəmbərimiz (səlləllahu əleyhi və səlləm), Həzrəti Əmmarın halına üzüldü və; 
“Səbr edin ey Yəqzanın atası!” buyurduqdan sonra; “Ya Rəbbi! Əmmar ailəsindən heç 
kimə Cəhənnəm əzabını göstərmə” deyə dua etdi. 
 
İlk şəhid 
 
Həzrəti Əmmarın atası Yasir, anası Sümeyyə, qardaşı Abdullah ailəvi şəkildə 
müsəlman olmuşdular. Müşriklər, Həzrəti Əmmara etdikləri işgəncələrdən daha çoxunu 
anasına, atasına və qardaşına edirdilər. İşgəncə əsnasında, küfr olan sözlərini bunlara 
söylətdirmək istəyər, onlar da; “Dərimizi soysanız, ətimizi parça-parça doğrasanız, sizə 
qulaq asmarıq” deyə cavab verərlər; “La ilahə illallah, Məhəmmədən Rəsulullah” 
deyərdilər. Yenə bir dəfə Bətha deyilən yerdə, Yasir ailəsinin hamısına bir yerdə 
işgəncə edilərkən, Peyğəmbərimiz (səlləllahu əleyhi və səlləm) ordan keçirdi. Əshabının 
bu dözülməz işgəncələrə mə’ruz qldığını görüncə çox üzüldü. Həzrəti Yasir; “Ya 
Rəsulallah! Ömrümüz daim belə işgəncə ilə keçəcək?” deyə sual verincə, Rəsulullah; 
“Səbr edin ey Yasir ailəsi! Sevinin ey Əmmar ailəsi! Heç şübhəsiz, sizin mükafat 
yeriniz Cənnətdir” buyurdu. 
Yenə bir dəfə, Məkkə müşrikləri, Əmmarı yandırmaqla əziyyət və işgəncə 
edirdilər. Rəsulullah oraya təşrif etdi; “Ey alov! İbrahimə (əleyhissalam) olduğun kimi, 
Əmmara da sərin və səlamət ol!” buyurdu. Daha sonra da Əmmar kürəyini açtığında 
odun izi görünürdü. Bu iz, Rəsulullahın duasından əvvəl idi. 
Yenə Yasir ailəsinə işgəncə verilən bir gündə, Həzrəti Yasiri və oğlu Həzrəti 
Abdullahı oxla şəhid etdilər. Əbu Cəhil, Həzrəti Sümeyyənin Mübarək ayaqlarını iplə 
bağlatdı. İplərin uclarına da iki dəvəni bağladıb, ayrı istiqamətlərdə sürdürərək Həzrəti 
Sümeyyəni ikiyə böldü və şəhid etdi. Mərhəmətsiz, gəddar, zalım Əbu Cəhil və digər 
87 
müşriklərin, işgəncələrlə Yasir ailəsini şəhid etdikləri xəbərini Cənabi Peyğəmbərimiz 
və Əshabi kiram (əleyhimürrizvan) eşitdiklərində həddən çox üzüldülər. Bu hadisə, 
Əshabın bir birlərinə daha çox bağlanmasına və bir olmasına səbəb oldu.67 
Əshabi kiram, namaz qılacaqları zaman kimsənin olmadığı yerlərə gedər, 
orada ibadətlərini gizlicə edərdilər. Yenə belə bir gün; Sə’d ibn Əbi Vəqqas, Səid ibn 
Zeyd, Abdullah ibn Məs’ud, Əmmar ibn Yasir, Həbbab ibn Ərət, Məkkə vadilərindən 
Əbu Düb deyilən tərəfdə namaz qılırdılar. O əsnada, onları tə’qib edən Əhnəs ibn Şərik 
və bəzi müşriklər yanlarına gəlib ibadətləriylə istehza etməyə, pisləməyə başladılar. 
Buna dözə bilməyən Həzrəti Sə’d ibn Əbi Vəqqas və dostları, müşriklərə hücum etdilər. 
Həzrəti Sə’d, əlinə keçirtdiyi bir dəvə sümüyünü, kafirlərdən birinin başına vuraraq 
yardı. Müşriklər qorxaraq qaçdılar. Beləcə müsəlmanlar ilk dəfə, kafir qanı axıtmış 
oldular. 
 
Əbu Zərr əl-Ğıfarinin müsəlman olması 
 
İnsanlar, bir-bir hidayətə gəlib və İslamın nuru Məkkə xaricində də yayılaraq 
aləmi aydınlatmağa başlayırdı. 
İslamın zühuru xəbəri və yayılışı qarşısında, müşriklər əngəl olma yollarına 
baş vururdular. Axırda bu xəbər, Bəni Ğıfar qəbiləsinə də çatdı. Əbu Zərr əl-Ğıfari bu 
xəbəri eşidən kimi qardaşı Üneysi Məkkəyə göndərib, vəziyyətin nə yerdə olduğunu 
xəbər verməsini istədi. Üneys, Məkkəyə gedib, Cənabi Peyğəmbərimizin məclisinə 
qatıldı. Heyran qalaraq dala qayıtdı. Qardaşı Əbu Zərr Həzrətləri; “Nə xəbər gətirdin?” 
deyə soruşunca; “Rəsulullah! Vallahi daima  xeyri, yaxşılığı əmr edən və pisliklərdən 
çəkindirən çox uca mərtəbəli bir zat gördüm” dedi. Əbu Zərr əl-Ğıfari; “Yaxşı, insanlar 
Onun haqqında nə deyirlər?” deyincə, zamanın məşhur şairlərindən olan qardaşı Üneys; 
“Şair, kahin, sehrbaz deyirlər. Ancaq Onun sözləri kahinlərin, sehrbazların sözlərinə 
oxşamır. Ayrıca söylədiklərini, şairlərin hər cür şe’rləriylə müqayisə etdim. Onlara da 
oxşmırdı. Oxşarı olmayan bu sözlər heç kimin sözüylə də müqayisə edilə bilməz. 
Vallahi, o zat haqdan xəbər verir, doğru danışır. Ona inanmayanlar yalançıdır və ziyan 
edənlərdir” deyə cavab verdi. 
                                               
67 İbn Əbi Şeybə, əl-Musannəf, VIII, 42; İbn Sə’d, ət-Təbəqat, VIII, 264; Süheyli, ər-Rövzul-Unf, II, 86. 
88 
Əbu Zərr əl-Ğıfari bu xəbəri eşidən kimi, Məkkəyə getməyə və Cənabi 
Peyğəmbərimizi görüb müsəlman olmağa qərar verdi. Əlinə bir dəyənək və bir az da 
azuqə alaraq, həvəslə Məkkənin yolunu tutdu. Məkkəyə çatınca, halını heç kimə 
demədi. Çünki müşriklər, Cənabi Peyğəmbərimizə və təzə müsəlman olanlara 
qəddarcasına düşmənlik edir, əziyyətlərini də get-gedə artırırdılar. Ələlxüsus müsəlman 
olan, kimsəsiz və gərib adamlara daha çox işgəncə edirdilər. Əbu Zərr, Məkkədə heç 
kimi tanımırdı. Qərib və yad idi. Bu cəhətdən heç kimə bir şey soruşmadı. Kə’bənin 
yanında Rəsulullahı görmək üçün fürsət gözləyir, harda olduğunu öyrənmək üçün 
əlləşirdi. 
Axşam üstü bir küçənin tinində dayanmışdı. Həzrəti Əli, Əbu Zərri gördü. 
Qərib olduğunu başa düşərək evinə apardı. Halını soruşmayınca Əbu Zərr sirrini 
açmadı. Səhər olunca yenə Kə’bəyə getdi. Axşama qədər gəzdiyinə baxmayaraq 
istə’yinə nail ola bilmədi. Həmin yerə gedib oturdu. Həzrəti Əli, o gecə yenə oradan 
keçirdi. “Bu biçarə hələ də evinə gedə bilməyib” deyərək təkrar apardı. Səhər yenə 
Beytullaha getdi və bir tərəfdə oturdu. Həzrəti Əli yenə evinə də’vət etdi. Bu dəfə 
hardan və nə üçün gəldiyini soruşdu. Əbu Zərr Həzrətləri də; “Əgər mənə doğru xəbər 
verəcəyinə qət’i söz versən, deyərəm” dedi. Həzrəti Əli; “De, halını heç kimə demərəm” 
deyincə, Əbu Zərr əl-Ğıfari; “Burada bir peyğəmbərin zühur etdiyini eşitdim. Onunla 
görüşmək və Ona qatılmaq üçün gəldim” dedi. Həzrəti Əli; “Sən doğrunu dərk etdin, 
ağıllı hərəkət etdin. İndi mən o zatın yanına gedirəm. Mənim dalımca gəl, mənim 
girdiyim evə sən də gir. Əgər yolda sənə bir nəfərin zərər verəcəyini hiss etsəm, 
ayaqqabımı düzəldircəsinə hərəkət edərəm. O zaman dayanmadan məni keçib gedərsən” 
dedi. 
Əbu Zərr əl-Ğıfari, Həzrəti Əlinin dalınca düşdü. Nəhayət Peyğəmbərimizin 
Mübarək üzünü görməklə şərəfləndi. Və; “Əssalamu əleykum” deyərək salam verdi. Bu 
salam İslamda verilən ilk salam və Əbu Zərr əl-Ğıfari də ilk salamlayan şəxs oldu. 
Cənabi Peyğəmbərimiz salamına cavab verib; “Allah Təalanın rəhməti üzərinə olsun” 
buyurdu. Cənabi Peyğəmbərimiz; “Sən kimsən?” deyə soruşunca; “Mən Ğıfar 
qəbiləsindənəm” dedi. “Nə zamandan bəri buradasan?” buyurdu. “Üç gün üç gecədən 
bəri buradayam.” “Sənin kim qarnını doyuzdurdu?” buyurunca; “Zəmzəmdən başqa bir 
yemək, içgi tapa bilmədim. Zəmzəmi içdikcə heç bir aclıq və susuzluq hiss etmədim” 
dedi. Peyğəmbərimiz; “Zəmzəm mübarəkdir. Ac olanı doydurur” buyurdu. Bundan 
89 
sonra Əbu Zərr əl-Ğıfari, Cənabi Peyğəmbərimizə; “Mənə İslamı başa sal” dedi. 
Peyğəmbərimiz, ona Kəliməyi şəhadəti oxudu, o da deyərək, İslamiyyət ilə şərəflənib, 
ilk müsəlmanlar arasına qatıldı.68 
Əbu Zərr əl-Ğıfari Həzrətləri, müsəlman olduqdan sonra Peyğəmbərimizə; 
“Ya Rəsulallah! Səni haqq peyğəmbər olaraq göndərən Cənabi Haqqa and içirəm ki, 
mən bunu müşriklərin arasında açıq-aşkar deyəcəyəm” dedi. Kə’bənin yanına gedib, 
yüksək səslə; “Ey Qureyş camaatı! “Əşhədü ənla ilahə illallah və əşhədü ənnə 
Məhəmmədən əbdühu və Rəsuluh - Mən şəhadət edirəm ki, Allahu Təaladan başqa ilah 
yoxdur. Məhəmməd əleyhissalam Onun qulu və rəsuludur” dedi. Bunu eşidən 
müşriklər, dərhal üstünə cumdular. Daş, dəyənək və sümük parçalarıyla vuraraq qana 
boyadılar. Bu vəziyyəti görən Həzrəti Abbas; “Əl çəkin! Yoxsa bu adamı 
öldürəcəksiniz! O, sizin ticarət karvanınızın keçdiyi yolun üstündə yerləşən bir 
qəbilədəndir. Bir daha oradan necə keçəcəksiniz?” dedi. Əbu Zərr Həzrətlərini 
müşriklərin əlindən aldı. Əbu Zərr, müsəlman olmaqla şərəflənmənin verdiyi sevinclə 
yerində dayana bilmirdi. Ertəsi gün yenə Kə’bənin yanında Kəliməyi şəhadəti yüksək 
səslə, qışqıra-qışqıra dedi. Müşriklər bu dəfə də döydülər. Yerə yıxıldı. Yenə Həzrəti 
Abbas özünü çatdırıb, əllərindən qurtardı. 
Əbu Zərr əl-Ğıfari Həzrətlərinə, Cənabi Peyğəmbərimiz (səlləllahu əleyhi və 
səlləm) öz yaşadığı yerə qayıtmasını və orada İslamiyyəti yaymasını əmr etdi. Bu 
əmrdən sonra o, öz qəbiləsi arasına qayıdıb, onlara Allah Təalanın birliyini, Məhəmməd 
əleyhissalamın Onun rəsulu olduğunu təbliğ etdi. Xəbər verdikləri şeylərin həqiqət və 
doğru olduğunu, sitayiş etdikləri bütlərin batil, boş və mənasızlığını söylədi. Ona qulaq 
asan camaatdan bir hissəsə e’tiraz etməyə başladı. Bu əsnada, qəbilənin rəisi Həffaf, 
qışqir-bağır salanları sakitləşdirdi və; “Dayanın, qulaq asaq görək nə deyəcək” dedi. 
Bundan sonra, Əbu Zərr Həzrətləri belə davam etdi; 
“Mən müsəlman olmadan əvvəl, bir gün Nuhəm bütünün yanına gedib, 
qabağına süd qoymuşdum. Bir itin yaxınlaşıb südü içdiyini və bütün üstünü 
nəcislədiyini gördüm. Bütun buna mane olacaq gücə sahib olmadığını başa düşdüm. İtin 
belə həqarət etdiyi bütə sitayiş etmək necə xoşunuza gələ bilər? Məgər bu dəlilik deyil? 
Budur sizin sitayiş etdiyiniz.” Hamı başını aşağı salıb susurdu. Aralarından biri; “Yaxşı, 
                                               
68 Buxari, “Mənaqib”, 11; “Fəzailus-Səhabə”, 62; Beyhəqi, Dəlailun-Nübüvvə, II, 83. 
90 
sənin bəhs etdiyin Peyğəmbər nələrdən xəbər verir? Onun doğru dediyini necə başa 
düşdün?” deyincə, Əbu Zərr Həzrətləri yüksək səslə; “O, Allah Təalanın bir olduğunu, 
Ondan başqa ilah olmadığını. Onun hər şeyi yaradan və hər şeyin maliki, sahibi 
olduğunu xəbər verir... İnsanları Ona iman etməyə çağırır... yaxşılığa, gözəl əxlaqa və 
yardımlaşmağa də’vət edir. Qız uşaqlarını diri-diri basdırmağın və etdiyınız başqa hər 
cür pisliyin, haqsızlığın, zülmün çirkinliyini və bunlardan uzaq qaçmağı xəbər verir” 
dedi və İslamiyyəti uzun-uzadıya izah etdi. Qəbiləsinin içində var olan batil şeyləri bir-
bir sadaladı. Sonra bunların zərərlərini və çirkinliyini anlatdı. Ona qulaq asanlar 
arasında başda qəbilə rəisi Xəffaf və doğma qardaşı Üneys olmaqla çoxları 
müsəlmanlığı qəbul etdi.69 
 
Kə’bədə açıq-aşkar Qur’ani Kərim oxunması 
 
Əshabi kiram bir dəfə tənha bir yerdə toplanıb, danışırdılar ki; “Vallahi 
Rəsulullahdan başqa bu Qureyşli müşriklərə Qur’ani Kərimi açıqdan eşitdirə bilən bir 
adam çıxmadı. Görəsən onlara açıqdan Qur’ani Kərimi oxuyub eşitdirə biləcək bir nəfər 
var?” dedilər. Orada Abdullah ibn Məs’ud Həzrətləri də vardı. “Mən eşitdirərəm!” 
buyurdu. Əshabdan bəziləri; “Ey Abdullah! Müşriklərin sənə bir zərər verəcəyindən 
qorxuruq. Biz elə bir adam istəyirik ki, lazım olan vaxtda özünü müşriklərdən 
qoruyabiləcək bir qövmü və qəbiləsi olsun” deyincə, “Siz, mənə icazə verin, gedim. 
Cənabi Haqq məni qoruyar” deyə israr etdi. 
Ertəsi gün səhər tezdən Məqami İbrahimə getdi. Müşriklər orda 
toplanmışdılar. İbn Məs’ud ayaqda Bəsmələyi şərifə dedi və Rəhman surəsini oxumaya 
başladı. Müşriklər bir birilərinə; “Ümmü Əbdin oğlu nə deyir? Hər halda Məhəmmədin 
gətirdiyi şeyləri oxuyur” deyərək üstünə cumdular. Yumruq, təpik və şillələrlə üzünü, 
gözünü qaraldaraq tanınmaz hala qoydular. Ancaq o, təpik və yumruqlar altında 
oxumağa davam edirdu. Üzü, gözü partlamış vəziyyətdə Əshabi kiramın yanına qayıtdı. 
Əshabi kiram buna çox üzüldülər; “Onsuz da biz sənin başına bunu gətirəcəklərindən 
qorxmuşduq. Nəhayət qorxduğumuz başına gəldi” dedilər. 
                                               
69 Buxari, “”Mənaqib”, 10; “Fəzailus-Səhabə”, 62; İbn İshaq, əs-Sirə, s, 122-123; Beyhəqi, Dəlailun-
Nübüvvə, II, 83. 
91 
Ancaq Abdullah ibn Məs’ud heç üzgün deyildi; “Allah Təalanın düşmənlərini 
mən bu günkü qədər zəif görmədim. İstəyirsiz sabah səhər, onlara bir o qədər daha 
eşitdirə bilərəm” buyurdu. Əshabi kiram; “Xeyr, sənə bu qədəri kifayət edər. O 
qudurğan kafirlərə xoşlanmadıqları şeyi eşitdirdin” dedilər.70 
 
Tufeyl ibn Əmrin müsəlman olması 
 
Peyğəmbərimiz (səlləllahu əleyhi və səlləm) Məkkədə İslamiyyəti açıq şəkildə 
yaymağa başladığı illərdə, gecə-gündüz insanlara nəsihət edər, onları, İslam dininə 
də’vət edərdi. Məkkəli müşriklər, Rəsulullahın bu cəhdlərini boşa çıxartmaq üçün 
çalışırdılar. Onun dediklərini qəbul edib iman edənlərə, hər cür yalan, iftira və işgəncəni 
rəva görürdülər. Cənabi Peyğəmbərimizlə görüşən, danışan birini gördüklərində, dərhal 
yanına gedər, Ona qulaq asmamasını və dediklərinə də inanmaması üçün hər cür hiyləyə 
və yalana baş vururdular. Başqa yerlərdən Məkkəyə gələnləri Onunla görüşdürməmək 
üçün, əllərindən gələni etməkdən dala qalmırdılar. 
Müsəlmanların, çətinlik içində olduqları və kafirlərdən əziyyət gördükləri bir 
zamanda, Tufeyl ibn Əmr əd-Devsi Məkkəyə gəlmişdi. Bunu görən müşriklərin başda 
gələnləri, yanına gedərək; “Ey Tufeyl! Sən, bizim ölkəmizə gəldin. Aramızda zühur 
edən Əbdülmüttəlibin yetiminin, heyrətamiz bəzi halları vardır. Söylədiyi sözlər sehr 
kimidir. Oğlunu atasından, qardaşı qardaşdan, əri arvadından ayırır! Ortaya atdığı 
fikirlərlə, ortalığı qarışdırır, Onun sözünü eşidən oğul, atasının sözünə baxmır. Ona tabe 
olur. Artıq heç kim bir birinə fikir verməyib, müsəlman olur. Qorxuruq ki, bizim 
başımıza gələn bu ayrılıq bəlası, səninlə qövmünin başına da gələr. Sənə nəsihətimiz 
olsun, Onunla nə badə danışasan. Nə Ona bir söz söylə, nə də Onun sözünə qulaq as. 
Dediklərinə də fikir vermə! Çox ehtiyatlı ol. Burda çox qalma. Dərhal çıxıb get!” 
dedilər. Bundan sonrasını Tufeyl ibn Əmr belə nəql edir; 
“And işərək deyirəm ki, bu sözü o qədər çox dedilər ki, artıq Onunla 
danışmamağa və sözlərinə də əsla qulaq asmamağa qərar verdim. Hatta, Kə’bəyə 
girdiyim zaman, ehtiyatı əldən verməmək üçün qulaqlarıma pambıq belə tıxamışdım. 
Ertəsi gün, səhər tezdən Kə’bəyə getdim. Rəsul əleyhissalamın orda namaz qıldığını 
gördüm. Ona yaxın bir yerdə durdum. Cənabi Haqqın hikməti olaraq, oxuduqlarından 
                                               
70 İbn İshaq, əs-Sirə, s, 166; İbn Hişam, əs-Sirə, I, 314-315; Təbəri, Tarix, II. 234-235. 
92 
bəzisi qulağıma çatdı. Eşitdiyim sözlər nə qədər gözəldi. Öz özümə; “Mən, yaxşını 
pisdən ayırd edə bilməyəcək bir adam deyiləm. Həm də şairəm. Bunun söylədiklərinə 
niyə qulaq asmayım ki? Sözləri xoşuma gələrsə qəbul edərəm, xoşuma gəlməzsə tərk 
edərəm” dedim və bir tərəfdə gizlənib, Rəsulullah namazını qılıb evinə tərəf hərəkət 
edincəyə qədər orda gözlədim. Sonra onu tə’qib etdim. Evinə girincə, mən də girdim və; 
“Ya Məhəmməd əleyhissalam! Mən bu diyara gəldiyimdə, sənin qövmün mənə sənin 
haqqında danışıb, Səndən uzaq gəzməyimi istədilər. Qorxumdan sözünü eşitməmək 
üçün qulaqlarıma pambıq tıxadım. Amma Allah Təala sənin oxuduqlarından bir qismini 
eşitdirdi. Onlar çox xoşuma gəldi. İndi sən, mənə nə deyəcəksən de! Qəbul etməyə 
hazıram” dedim. Rəsulullah mənə İslamiyyəti izah etdi və Qur’ani Kərimdən bir miqdar 
oxudu. And içirəm ki, ömrümdə bundan daha gözəl söz eşitməmişdim. Dərhal kəlimeyi 
şəhadəti deyib müsəlman oldum. 
O anda dedim ki; “Ya Rəsulallah! Mən, qövmümdə sözü eşidilən, e’tibarlı bir 
adamam. Heç biri sözümdən çıxmaz. Gedib, onları da İslam dininə də’vət edəcəm. Dua 
edin ki, Allah Təala mənim üçün bir əlamət, bir kəramət buyursun! Beləcə o əlamət, 
qövmümi İslamiyyətə də’vət edərkən mənə bir rahatlıq, bir köməklik olsun!” Bu 
ricamdan sonra Rəsulullah; “Ey Allahım! Onun üçün bir səbəb, əlamət yarat!” deyə dua 
buyurdu. 
Bundan sonra öz ölkəmə qayıtdım. Qaranlıq bir gecədə, qövmümün yerləşdiyi 
su başına baxan təpəyə çatdığım zaman, alnımda bir nur peyda oldu və işıq saçmağa 
başladı. O zaman dua edib; “Ey Allahım! Bu nuru alnımdan başqa bir yerə qoy! Devs 
qəbiləsinin cahilləri görüb, dinindən döndüyü üçün, Allah, onun alnında ilahi bir cəza 
olaraq bunu qoydu zənn etməsinlər!” dedim. O nur, dərhal əlimdəki qamçının ucuna 
gəlip lampa kimi asıldı. Qəbiləmin yurduna yaxınlaşıb da, yoxuşdan aşağıya enməyə 
başladığım əsnada, orda olanlar, əlimdəki qamçının başında lampa kimi parıldayan nuru 
bir birilərinə göstərirdilər. Bu vəziyyətdə yoxuşdan aşağıya enib evimə gəldim. Yanıma 
ilk öncə, atam gəlib, məni bu halda gördü. Mənə olan sevgisindən boynumu qucaqladı. 
Atam çox yaşlanmışdı. Ona dedim ki; “Ata can! Əgər əvvəlki dinində qalsan, nə mən 
səndənəm, nə də sən məndənsən!” Bu sözümü eşidincə atam çaşıb qaldı və; “Səbəbi 
nədir ey oğlum!” deyə soruşdu. Ona cavab olaraq; “Mən artıq Məhəmməd 
əleyhissalamın dininə girib müsəlman oldum” dedim. Bundan sonra atam; “Oğlum, mən 
də sənin girdiyin dinə girdim. Sənin dinin mənim də dinim olsun!” deyib, dərhal 
93 
kəlimeyi şəhadət gətirərək müsəlman oldu. Bundan sonra İslam dinindən bildiyim 
şeyləri ona öyrətdim. Sonra, yuyunub təmiz paltarlar geyindi. Daha sonra yanıma 
xanımım gəldi. Ona da eyni şeyləri söylədim. O da qəbul edib müsəlman oldu. 
Səhər olunca, Devs qəbiləsinin içinə girib, bütün Devslilərə İslamiyyəti izah 
etdim. Onları da də’vət etdim. Ancaq qəbul etməyə tələsmədilər. Hatta çox vaxt 
müxalifət etdilər. Günah və pislik olan işlərindən əl çəkmədilər. Daha da sərt davranıb, 
göz-qaş hərəkətləri edərək mənə istehza etdilər; faiz və qumara həvəsli olduqlarından 
sözlərimə qulaq asmadılar. İslamiyyətə boyun əymədilər. Allaha və Peyğəmbərinə asi 
oldular. 
Bir müddət sonra Məkkəyə gəlib, qövmümü Rəsulullaha şikayət edərək; “Ya 
Rəsulallah! Devs qəbiləsi, Allah Təalaya asi oldu. İslama girmələri üçün etdiyım də’vəti 
qəbul etmədilər. Onlar üçün dua buyurun!” dedim. Hamıya şəfqət və mərhəməti çox 
olan sevgili Peyğəmbərimiz, əllərini açıb qibləyə tərəf çevrilərək; “Ya Rəbbi! Devs 
xalqına doğru yolu göstər və onları İslam dininə gətir!’ deyə dua etdi. Mənə də; 
“Qövmünün yanına geri qayıt, “Onları gülər üzlə və şirin dillə İslamiyyətə də’vət 
etməyə davam et! Özlərinə də sərt davranma!” buyurdu. Dərhal ölkəmə geri qayıtdım, 
Devs xalqını İslama də’vət etməkdən heç yorulmadım”.71 
 
Bazarlarda də’vət 
 
Hər il müxtəlif şəhərlərdəki insanlar, müəyyən günlərdə Kə’bəyi müəzzəməni 
ziyarət etmək üçün Məkkəyə gəlirdilər. Rəsuli əkrəm (səlləllahu əleyhi və səlləm) də 
gələnləri qarşılayıb, hər qrupa İslamiyyəti izah edir, Allah Təalanın bir, özünün də haqq 
peyğəmbər olduğunu və qurtuluşun bunda olduğunu deyərdi. Bir dəfə Vəlid ibn Muğirə, 
müşrikləri başına yığıb; “Ey Qureyş camaatı! Yenə Kə’bəni ziyarət etmə mövsümü 
gəldi. Məhammədin səsi, aləmə yayılmışdır. Ərəb qəbilələri yanına gəlib, şirin sözlərinə 
meyl edər və dininə girərlər. Buna bir tədbir tökmək lazımdır. Hamımız sözü bir yerə 
qoyaq, Onun haqqında hərəmiz bir şey söyləyərək bir birimizi yalançı çıxartmış 
olmayaq” dedi. Qureyşlilər; “Ey Əbdüşəmsin atası! Aramızda ən müdrik görüşlü olan 
sənsən. Sən, nə söyləyək desən, biz də onu söylərik” dedilər. Vəlid; “Xeyr, siz söyleyin 
mən eşidim” deyincə, onlar; “Kahin deyək” dedilər. Vəlid dərhal e’tiraz etdi və; “Xeyr! 
                                               
71 İbn Hişam, əs-Sirə, I, 382-385; Süheyli, ər-Rövzul-Unf, II, 168; Əhməd Şami, Sübülül-Huda, II, 417. 
94 
And içirəm ki, O kahin deyildir. Biz, çox kahin gördük. Doğrunu da yalanı da heç 
çəkinmədən deyərlər. Məhəmmədin oxuduğu şeylər, kahinlərin uydurduğu şeylərə heç 
oxşamır. Bir də ki biz, indiyə qədər Məhəmməddən bir yalan da eşitmədik. Əgər belə 
desək heç kim inanmaz” dedi. Bu dəfə; “Məcnundur, dəlidir deyək” dedilər. Vəlid yenə 
e’tiraz edərək; “Xeyr! And içirəm ki O, bir məcnun və dəli də deyildir. Biz dəli və 
məcnunları tanıyırıq, dəlilik əlamətlərindən də başımız çıxır. Onun nə boğulması, nə 
çırpınıb titrəməsi, nə də vəhmlənməsi vardır. Belə desək bizə yalançı deyərlər” dedi. 
Qureyşlilər; “Şairdir deyək...” dedilər. Vəlid bu dəfə də e’tiraz etdi və; “O şair də 
deyildir! Biz, şe’rin hər cürünü çox yaxşı bilirik. Onun oxuduqları şe’rə əsla bənzəməz” 
dedi. Bu dəfə; “O, sehrbazdır deyək” dedilər. Vəlid; “O sehirbaz deyildir. Biz, 
sehirbazları və göstərdikləri sehrləri gördük, onları da bilirik. Onun sözlərində sehrdən 
əsər-əlamət yoxdur. Məhəmmədin kəlamı bütün aləmə tə’sir edir. Tanınıb bilinməyən 
biri də deyildir. Xalqı Ondan ayırıb danışmalarına mane ola bilmərik. Sonra fəsahət və 
bəlağətdə, gözəl və mənalı danışmaqda yaşıdlarından üstündür. Yəni Onun haqqında 
hər nə desək, xalq bizim sözümüzün yalan olduğunu başa düşər” dedi. Qureyşlilər, 
deyəcək bir şey tapa bilməyincə; “Aranızda ən yaşlı və təcrübəli sənsən, sən nə desən 
biz ona razıyıq” dedilər. 
Bundan sonra Vəlid ibn Muğirə bir müddət düşündükdən sonra; “Yenə 
hamısından yaxşısı, biz Ona sehrbaz, cadugar deyək, ən ağla batanı elə budur. Çünki, 
sözləriylə xalqı qövmündən və qohumlarından ayırır. Qardaşı qardaşdan, iki dostu bir 
birindən soyudur” deyərək ətrafındakılara təlimat verdi. Qureyşlilər dərhal dağılışıb, 
Məkkədə başlarına yığdıqları insanlara; “Məhəmməd sehrbazdır!.. “ dedilər və xalq 
arasında yaydılar. Kə’bəni ziyarət etmək üçün qəbilələr gəlməyə başlayınca, qarşılayıb, 
Cənabi Peyğəmbərimizlə görüşməkdən çəkindirmədikləri heç kim qoymadılar. 
Müşriklərin bu hərəkətləri səbəbiylə, İslamiyyət bütün Ərəb ölkələrində e’lan 
edildi və zehnlərdə bütlərə karşı böyük bir şübhə yarandı. 
Allah Təala, Vəlid ibn Muğirə kafirinə acı əzablar daddıracağı haqqında ayələr 
endirdi. Müddəssir surəsinin 11-ci ayəsindən e’tibarən məalən “(Ey Rəsulum!) O tək 
başına yaratdığım şəxsin (sərvətdən məhrum bir halda doğulmuş olan Vəlid ibn Muğirə 
kimi bir kafirin) işini (cəzasını) mənə həvalə et. (Ondan intiqam almağa mən kafiyəm. 
O münkiri yaratdım) və ona həddən artıq mal verdim. (O bir şeyə malik olmayan nankor 
şəxsi, daha sonra ne’mətlərə boğdum. Cürbəcür bağlar, bostanlar, mallar ehsan etdim.) 
95 
Yanında olan (özüylə birlikdə Məkkəyi mükərrəmədə yaşayan) oğullar verdim. (Daim  
birlikdə bolluq içində yaşadılar.) Ömrünü və e’tibarını yaydım. (Məkkədə yüksək bir 
riyasətə quvuşdu. Məkkə ilə Taif arasında cürbəcür bağ və bostanlara sahib oldu. 
Özünə, Reyhanətul-Ərəb ləqəbi verildi. Özünü, qövmünə çox mö’təbər bir adam olaraq 
tanıdırdı. Məgər bütün bu ne’mətlər üçün şükr etməsi lazım deyildi? Məgər bu şeyləri 
ona ehsan etmiş olan Allahu Təalanı təsdiq edib, Ona inanması lazım gəlməzdi?) Sonra 
(o həris, nankor şəxs) verdiyimizi (malını və övladını) daha da artırmağımızı arzu edir, 
(nail olduğu ne’mətlərin qədrini bilib, şükr etməyə çalışmır. Bu nə qədər böyük bir 
ehtiras, nə dərəcə çirkin bir nankorluqdur?) Xeyr! (O münkirin, o tamahkarın arzusu 
yerinə yetirilməyəcəkdir. Onun malı və övladı artırılmayacakdır). Çünki o bizim 
ayələrimizə (Qur’ani Kərimə) inad etdi, inkar etdi. (Rəsulumun sadiq olduğunu, 
peyğəmbər olduğunu bildiyi halda, inadından dolayı inkara cür’ət etdi. Nə qədər böyük 
bir zəlalət!) O münkiri səud əzabına düçar edəcəyəm... (Bu ayədə keçən səud ilə əlaqəli 
hədisi şərifdə buyruldu ki; “Səud, Cəhənnəmdə bir dağdır. Ona, kafir yetmiş ildə çıxa 
bilər. Sonra oradan düşər. Bu belə davam edər”.) Sonra o inkarçı şəxs, (Rəsulullahdan 
eşitdiyi Qur’ani Kərimə necə söz ata biləcəyini) düşündü. (Özünə görə) bir ölçü qoydu 
(söyləyəcək söz hazırladı). Ona lə’nət olsun ki, (Qur’ani Kərim haqqında) belə düşünüb, 
ölçü qoydu. Ona dəfələrlə lə’nət olsun ki, belə bir ölçü qoydu. Sonra, (qövmünün 
yanına gedib Qur’ani Kərim haqqında nə deyəcəyinə) baxdı. Sonra (əsəbindən və 
Qur’ani Kərimə söz atacaq bir şey tapa bilmədiyindən) qaşlarını düyünləyib, üzünü 
turşutdu. Sonra (Allah Təalaya və Rəsuluna imandan) üz döndərib lovğalandı. “Bu 
(Məhəmmədin söylədiyi) ancaq sehrbazlardan öyrənilib tətbiq edilən bir sehrdir. 
Şübhəsiz bu ancaq insan sözüdür” dedi. Halbuki o şəxs, Qur’ani Kərimin, möhtəşəm bir 
kəlam olduğunu, insan və cinin sözlərinə bənzəmədiyini, əvvəlcə qövmü arasında e’tiraf 
etmişdi. Sonra o inkarçı şəxs, qövmünü razı etmək üçün sözünü dəyişdirib, Qur’ani 
Kərim haqqında, ona əsla layiq olmayan iftiralar etdi. Bu minvalla da özünü ilahi əzaba 
layiq gördü. Allahu Təala buyurdu ki; Mən, onu Səqərə, Cəhənnəmə atacağam. Səqərin, 
Cəhənnəmin nə olduğunu bilirsən? Həm də o Cəhənnəm, bədənindən heç bir əsər-
əlamət saxlamaz (hamısını həlak edər), həm də yenə əvvəlki halına gətirib (eyni əzabı 
etməyə) davam edər”. 
 
 
96 
Müşriklərin Qur’ani Kərimə qulaq asması 
 
Müşriklərin başda gələnləri müxtəlif hiylələrlə və zülmlə insanların iman 
etməsinə mane olardılar. Məkkə xalqını, Məhəmməd əleyhissalamın oxuduğu ayələri 
qulaq asmağa qoymurdular. Özləri isə, gecələri gizlicə, Məhəmməd əleyhissalamın 
yaşadığı evin yanına gələrək bir küncdə dayanıb qulaq asardılar. Səhər açılıb hava 
işıqlanmağa başlayınca, bir birindən xəbərsiz, gecə Qur’ani Kərimə qulaq asmağa 
gəldiklərini görən müşriklərin başda gələnləri, bir birilərinə tə’nə edərlər; “Bir daha belə 
etməyək” deyərdilər. Ancaq ertəsi gecə yenə bir birilərindən xəbərsiz, gedib bir tində 
dayanaraq təkrar qulaq asardılar. Səhər olunca da bir birilərini görüb çaş-baş qalırdılar. 
Bir daha belə etməmək üçün and içərək ayrılırlar, ancaq bundan əl çəkməzdilər. Ancaq 
nəfslərinə boyun əyib, lovğalanaraq, digər müşriklərin onlara tə’nə etmələrindin 
çəkinərək və daha bir çox boş düşüncələrə dalaraq iman etmədilər. Başqalarına da mane 
oldular. Bu da azmış kimi küçələrdə; “Məhəmməd sehrbazdır” deyə qışqırdılar. 
Bir axşamtərəfi müşriklər Kə’bənin ətrafında toplanıb; “Məhəmmədi çağırdıb 
bu məs’ələni görüşək! Elə ki, axırda bizi qınamasınlar və haqlı hesab etsinlər” deyərək 
Rəsulullaha (səlləllahu əleyhi və səlləm) xəbər göndərdilər. Bu də’vətdən sonra Cənabi 
Peyğəmbərimiz Kə’bəyə gəlib, müşriklərin qarşısında oturdu. Müşriklər; “Ey 
Məhəmməd! Sənə xəbər göndərməyimizin səbəbi, səninlə bir məxrəcə gəlmək üçündir. 
And içirik ki, Ərəblərdən sənin kimi qövmünün başını dərdə salan heç kim 
görülməmişdir! Sən dinimizə tə’nə etdin! Tanrılarımıza söz atdın! Ağıllarımızı 
bəyənmədin! Birliyimizi pozub, bizim aramızı vurdun! Başımıza gətirmədiyin pis iş 
qalmadı! Əgər sən, bu hərəkətlərinlə və sözlərinlə varlanmaq istəyirsənsə, istədiyindən 
daha çox mal toplayaq. Şan və şərəf qazanmaq istəyirsənsə, sənə başımızın üstündə yer 
verək. Hökmdar olmaq istəyirsənsə, hökmdar olduğunu e’lan edib başına yığılaq. Şayəd 
tə’siri altında düşdüyün bir şey varsa, səni ondan xilas edək. Cinlərdən meydana gələn 
bir xəstəlik isə, bütün mal-dövlətimizi xərcləyərək çarəsini tapaq!” dedilər. 
Aləmlərin sahibi onları səbrlə dinlədikdən sonra, bu möhtəşəm cavabı verdi; 
“Ey Qureyş camaatı! Bu dediyiniz şeylərin heç birisi məndə yoxdur. Mən sizə 
gətirdiyim şeylərlə, nə mallarınızı istəmək, nə içinizdə böyük şərəf və şan qazanmaq, nə 
də sizə hökmdar olmaq üçün gəlmişəm. Ancaq Allah Təala, məni sizə peyğəmbər 
olaraq göndərdi və mənə bir də Kitab endirdi. Sizin (qəbul edənləriniz) üçün (Cənnətlə) 
97 
bir müjdələyici və (qəbul etməyənləriniz üçün də Cəhənnəmlə) bir qorxutucu olmağımı, 
mənə əmr etdi. Mən də, Rəbbimin bu əmrini sizə təbliğ etdim, sizə nəsihət etdim. Əgər 
gətirdiyim şeyi qəbul etsəniz, O, sizə dünyada və axirətdə nəsib və faydalı olacaqdır. 
Şayəd qəbul etməyib rədd edərsəniz, Allah Təala, mənimlə sizin aranızda hökmünü 
verincəyə qədər, mənim üzərimə düşən, Cənabi Haqqın əmrini yerinə yetirmək üçün hər 
çətinliyə sinə gərib dözməkdir...” 
Əbu Cəhl, Ümeyyə ibn Xələf və digər müşriklər dedilər ki; “Ya Məhamməd! 
Dolanışıq cəhətdən bizdən daha çətin şəraitdə olan bir nəfərin olmadığını bilirsən. 
Madam ki peyğəmbərsən, Rəbbindən dilə ki, bizi əzən, dolanışığımızı çətinləşdirən bu 
dağları ortadan götürüb uzaqlaşdırsın! Yurdumuzu genişlədib, üstündə Şam və İrak 
çayları kimi çaylar axıdsın! Bir də ki, başda Qusay ibn Kilab olmaqla ata-
babalarımızdan bəzi ölmüşləri diriltsin! Qusay ibn Kilab ki, doğru sözlü ve müdrik bir 
adam idi. Söylədiklərinin haqq veya batil olduğunu ona soruşaq! Əgər o, səni təsdiq 
edərsə və bizim istədiklərimizi etsən səni təsdiq edərik. Həm də beləcə sənin Rəbbin 
nəzdindəki mövqeyini də öyrənmiş olarıq. Əgər bizim üçün bunları etməzsən, özün 
üçün Rəbbindən bir şeylər istə. Söylədiklərini təsdiq edəcək, bizi, səni bizdən 
qoruyacaq bir mələk göndərməsini istə! Ayrıca Rəbbin sənə bağçalar, köşklər, xəzinələr 
versin və dolanışıq çətinliyindən xilas oll! Çünki, sən də, bizim kimi bazarlarda gəzir, 
dolanışığın üçün çalışırsan!” 
Fəxri aləm Rəsulullah onlara; “Mən, sizə, bunlarla göndərilmədim. Allahu 
Təala, məni nə ilə göndərdi isə, mən, ancaq Cənabi Haqq tərəfindən sizə onu gətirdim. 
Sizə onu də’vət etdim. Mən, (mal, mülk verməsi üçün) Rəbbimə yalvaran bir insan 
deyiləm... Allah Təala məni (gətirdiklərimi qəbul edənləriniz üçün Cənnətlə) bir 
müjdələyici və (qəbul etməyib rədd edənləriniz üçün də Cəhənnəmlə) bir qorxutucu 
olaraq göndərdi. Əgər, sizə gətirdiyim şeyləri qəbul etsəniz o, dünyada və axirətdə sizin 
nəsib və faydanız olur. Onu qəbul etməyib, rədd etsəniz, Allah Təala mənimlə sizin 
aranızda hökmünü verincəyə qədər mənim üzərimə düşən, Rəbbimin əmrini yerinə 
yetirmək üçün hər çətinliyə sinə gərib dözməkdir?” buyurdu. 
Müşriklər bu dəfə də; “Madam ki, Rəbbin istəsə hər şeyi şübhəsiz edər, istə 
görək, bu göyü hissələrə ayırıb üstümüzə töksün! Sən bunu etmədikcə biz sənə 
inanmarıq!” dedilər. Cənabi Peyğəmbərimiz; “Bu iş Allah Təalaya aiddir. O, sizə bunu 
göstərmək istəsə əlbəttə ki göstərər” buyurdu. Bundan sonra müşriklər daha da həddi 
98 
aşaraq; “Ey Məhəmməd! Sənin Rəbbin, bizim, səninlə oturacağımızı, sənə 
soruşacaqlarımızı, səndən istəyəcəklərimizi bilmir ki, sənə daha əvvəldən xəbər verib 
öyrətmədi? Sənin, bizə də’vət etdiklərini qəbul etmədiyimiz təqdirdə, bizə nə edəcəyini 
nə üçün xəbər vermədi? Sözlərinin doğruluğuna mələkləri şahid olaraq bizə 
gətirmədikcə sənə inanmarıq... Artıq sənə görə heç bir məs’uliyyət daşımırıq. ..And 
içirik ki, artıq sənin yaxandan möhkəm tutacağıq. Ya biz səni yox edərik veya sən 
bizi...” dedilər. Onlara yaxınlaşacağı vaxtda belə tamamiylə uzaqlaşdıqlarını görən 
sevgili Peyğəmbərimiz yanlarından ayrıldı.72 
Məkkəli müşriklərin, Kainatın hökmdarını rədd etməsindən sonra, Allah Təala 
Cəbrayıl əleyhissalam ilə vəhy göndərərək onlara ayələrlə cavab verdi. Onların 
çəkəcəkləri ağır əzabları xəbər verdi. Ən’am surəsinin 4-cü ayəsindən 11-ci ayəsinə 
qədər məalən belə buyruldu; “Onlara, Rəblərinin ayələrindən gələn heç bir ayə (Qur’ani 
Kərimin ayələrindən bir ayə, dəlillərdən bir dəlil veya mö’cüzələrdən bir mö’cüzə) 
yoxdur ki, ondan üz döndərmiş olmasınlar. Bax onlar, Haqq (Qur’ani Kərim) gəldiyi 
vaxt yalan saydılar, inanmadılar. Ancaq yaxında onlara, nə ilə istehza, tə’nə etməkdə 
olduqlarının xəbəri (cəzası) gələcəkdir. Məgər (Məkkə xalqı), özlərindən əvvəl, neçə 
nəsilləri həlak etdiyimizi görmədilər? Açıq-aşkar bilmədilər? Onlara, sizə vermədiyimiz 
bütün imkanları vermişdik. Göydən üzərlərinə bol-bol yağış yağdırdıq. (Bostanlarının, 
bağçalarının və köşklərinin) altından axan çaylar axıtdıq. Sonra onları (bu ne’mətlərə 
şükr etməmələri və) günahları səbəbiylə həlak etdik. Onların yerinə fərqli-fərqli nəsillər 
yaratdıq. 
Əgər sənə kağız halında yazılı bir kitab endirsəydik, özləri də əlləriylə onu 
tutmuş olsaydı, yenə o kafirlər inadlarından; “Bu açıq-aşkar bir sehrdən başqa bir şey 
deyildir” deyəcəkdilər. Ayrıca; “Nə olaydı Ona (Məhəmməd əleyhissalama bizim də 
görəcəyimiz) bir mələk göndəriləydi (bizə Onun peyğəmbər olduğunu söyləyəydi)” 
dedilər. Əgər biz, bir mələk göndərmiş olsaydıq (və onlar da iman etməsəydilər), əlbəttə 
iş-işdən keçmiş olardu (hamısının həlak olmasına hökm verilmiş olardı). Sonra, onlara 
bir göz qırpımı qədər möhlət verilməz, fikir verilməzdi. Əgər Onu (Peyğəmbəri) bir 
mələk kimi yaratsaydıq, əlbəttə Onu, yenə bir kişi (surətində) göstərər və onları yenə 
düşmüş olduqları şübhəyə düşürdürdük. And olsun ki, səndən əvvəlki peyğəmbərlərlə 
                                               
72 İbn Hişam, əs-Sirə, I,  315. 
99 
də istehza, tə’nə edildi və istehza etdikləri şeyin cəzası olan bəla və əzab, onları 
tamamiylə bürüdü. De ki; “Yer üzündə gəzin, sonra da baxın ki, peyğəmbərləri 
yalanlayanların aqibəti necə olmuşdur?” 
Furqan surəsinin 7 və 10-cu ayələrində də məalən; “Kafirlər; “Bu necə 
peyğəmbərdir? Bizim kimi yeyib içir, küçələrdə gəzir. Peyğəmbər olsaydı, mələk 
şəklində gəlirdi. Köməkçi olar, bizə onlar da xəbər verər, Cəhənnəm ilə qorxudardılar. 
Yaxud, Rəbbi mal xəzinələri göndərər, yaxud meyvə bağçaları, tarlaları olar, istədiyini 
yeyərdi’ dedilər. O zalımlar bir birilərinə dedilər ki; “Əgər siz buna tabe olsanız 
tilsimlənmiş bir adama tabe olmuş olarsınız”. (Ey Həbibim!) Nəzər sal ki, sənin 
haqqında nə pis misallar deyib, haqq yoldan ayrıldılar, zəlalətə düşdülər. Artıq 
zəlalətdən qurtarıb hidayətə yol tapa bilməzlər. Allah Təalanın şanı nə ucadır ki O, 
istəsə sənə, (dünyada) bunlardan daha xeyirlı olmaq üçün, altından çaylar axan 
bostanlar, bağçalar verər, sənin üçün saraylar yaradar!” buyuruldu. 
21-ci ayədə də məalən; “Bizə qovuşmağı ümid etməyənlər dedilər ki; “Nə 
olaydı bizə mələklər göndəriləydi (Məhəmmədin doğru söylədiyini xəbər verəydi) veya 
Rəbbimizi görəydik.” And olsun ki, onlar nəfislərində bir böyüklük görmüşlər və böyük 
bir qudurğanlıqla həddi aşmışdılar...” buyruldu. 
Səbə’ surəsinin 9-cu ayədə məalən; “Əgər biz istəsək onları (açıq ayələrimizi 
görüb yalanlamaları səbəbiylə, Qarun kimi) yerə batırardıq veya göydən üstlərinə od 
parçaları tökərdik” buyuruldu. 
İsra surəsi 97-ci ayədə də məalən; “...Biz, onları qiyamət günü korlar, lallar, 
karlar olaraq üzü üstə həşr edəcəyik! Onların gedəcəyi yer, Cəhənnəmdir ki, odu 
azaldıqca, biz onun odunu artırarıq!” buyruldu. 
Müşriklər, özləri haqqında gələn ayələr qarşısında düşmənliklərini əməlli başlı 
çoxaltdılar. Ələlxüsus Übey ibn Xələf ilə qardaşı Ümeyyə, Rəsulullahı çox üzürdülər. 
Bəxtsiz Übey, əlində çürümüş bir sümük, Peyğəmbərimizin uca məqamına gəldi. Sonra; 
“Ey Məhəmməd! Bu sümüyü çürüdükdən sonra, sənin Allahın necə dirildəcək? Demək 
sən, çürüdükdən sonra, bunu Rəbbinin dirildəcəyini zənn edirsən?!” dedi və sümüyü 
ovuşdurub toza çevirdi. Sonra tozunu sevgili Peyğəmbərimizə doğru üflədi. Davam 
edərək; “Ya Məhəmməd! Bunu belə çürüdükdən sonra, kim dirildə biləcək ki?” dedi. 
Cənabi Peyğəmbərimiz (səlləllahu əleyhi və səlləm), buyurdu ki; “Bəli. Allah Təala səni 
də öldürəcək, onu da... Sonra səni dirildəcək və Cəhənnəmə atacaqdır.” Bu hadisədən 
100 
sonra, Cənabi Haqq bu ayələri endirdi. Məalən; “O (inkarçı) insan, məgər onu bir 
nütfədən yaratdığımızı görmədi, açıq şəkildə dərk etmədi? Belə olduğu halda açıq 
şəkildə mücadilə edən birinə çevrildi. Yaradılışını unudaraq, bizə; “Çürüyüb 
dağılmışkən bu sümüyü kim dirildər?” deyə misal gətirdi. (Ey Rəsulum!) De ki; “Onları 
(yox ikən) ilk dəfə yaradan (Allahu Təala) dirildər və O, hər yaradılanı haqqıyla 
biləndir. O (Allah Təala) ki, sizə yamyaşıl bir ağacdan odu çıxardandır. İndi də siz 
ondan od qalayarsınız. Bəyəm göyləri və yeri yaradanın onlar kimisini yaratmağa gücü 
çatmaz? Əlbəttə buna gücü yetər. O, hər şeyi yaradandır, hər şeyi biləndir...” 
buyuruldu.73 
 
Xalid ibn Səidin imanı 
 
İslama də’vətin ilk zamanlarında Xalid ibn Səid bir yuxu görmüşdü. 
Yuxusunda; Cəhənnəmin qırağında dayanarkən, atası onu itələyib yıxmaq istədi. Tam o 
əsnada, Peyğəmbərimizin, belindən tutub, Cəhənnəmə düşməkdən canını qurtardığını 
gördü. Yuxudan hövlang ayıldı və; “Vallahi bu yuxu həqiqətdir” deyə öz-özünə danışdı. 
Çölə çıxınca, Həzrəti Əbu Bəkirə rast gəlib yuxusunu danışdı. Həzrəti Əbu Bəkir, ona; 
“Yuxun həqiqətdir, bu adam, Allah Təalanın peyğəmbəridir. Bu dəqiqə get, Ona tabe 
ol! Sən, Ona boyun əyəcək, gətirdiyi dinə girəcək və birlikdə olacaqsan. O da səni, 
yuxuda gördüyün kimi Cəhənnəmə düşməkdən qoruyacakdır. Atan isə Cəhənnəmdə 
qalacaqdır!” dedi. 
Həzrəti Xalid ibn Səid, yuxunun tə’siri altındaydı. Vaxt itirmədən dərhal, 
Əcyad deyilən yerə, Məhəmməd əleyhissalamın hüzuruna getdi və; “Ya Məhəmməd! 
Sən, insanları nəyə də’vət edirsən?” deyə soruşdu. Cənabi Peyğəmbərimiz, cavabında; 
“Mən, insanı, tayı və bərabəri olmayan yeganə Allaha və Məhəmmədin (əleyhissalam) 
də Onun qulu və peyğəmbəri olduğuna inanmağa, eşitməyən, görməyən heç bir zərər və 
fayda vermeyən, ona sitayiş edənləridə, sitayiş etməyənləri də tanımayan bəzi daş 
parçalarına sitayiş etməkdən əl çəkməyə də’vət edirəm” buyurdu. Bundan sonra, Xalid 
ibn Səid, dərhal; “Mən də, şəhadət edirəm ki, Allah Təaladan başqa ibadət ediləcək ilah 
yoxdur və yenə şəhadət edirəm ki, sən Allah Təalanın peyğəmbərisən” deyərək 
                                               
73 Yasin, 36/77-81 
101 
müsəlman oldu. Onun müsəlman olması Peyğəmbərimizi çox sevindirdi. Dalınca 
xanımı Ümeyyə də müsəlman olmaqla şərəfləndi. 
Həzrəti Xalid ibn Səid, qardaşlarının da müsəlman olmasını istəyir və bunun 
üçün cəhd edirdi. Onlardan Ömər ibn Səid də müsəlman olmuşdu. Şiddətli bir İslam 
düşməni olan atası Əbu Uhəyha, Xalidin və Ömərin müsəlman olduğunu və Məkkənin 
tənha bir yerində namaz qıldıqlarını öyrənincə, övladlarından müsəlman olmayanları 
göndərib, onları yanına gətirtdi. Sonra, yeni girdikləri dindən dönmələrini söylədi. 
Danlayıb döyməyə başladı. Sonra Xalid ibn Səidə; “Sən, Məhəmmədə tabe oldun? 
Halbuki sən, Onun öz qövmünə zidd hərəkət etdiyini və gətirdiyi şeylə bütlərimizə və 
atalarımızı təhqir etdiyini görmürsən?” dedi. Xalid ibn Səid Həzrətləri də; “Allaha and 
içirəm ki, Məhəmməd əleyhissalam doğru deyir. Ona tabe oldum. Ölərəm, ancaq 
dinimdən dönmərəm!” deyincə, atasının qəzəbi daha da artdı. Dəyənək qırılıncaya qədər 
vurduqdan sonra; “Ey yaramaz oğlum! İstədiyin yerə get. And olsun ki, sənə çörək 
vermeyəcəyəm!” dedi. Həzrəti Xalid; “Sən mənə çörək verməzsən, Allah Təala əlbəttə 
ruzimi ehsan edər” dedi. Atası, o biri uşaqlarını; “Əgər sizdən birinizi, onunla danışan 
görsəm, ona çəkdirmədiyim əzabı sizə çəkdirərəm” deyə qorxutdu. Həzrəti Xalidi də 
evin zirzəmisində tutub saxladı, üç gün onu Məkkənin istisində ac, susuz qoydu. 
Xalid ibn Səid Həzrətləri fürsət tapıb, atasının əlindən canını qurtardı. Atası 
ölümcül bir xəstəliyə tutuldu. Əbu Uhəyha, xəstə yatdığı yerdə İslamiyyətə olan 
düşmənliyindən; “Xəstəlikdən sağalıb ayağa qalxsam, Məkkədə yaşayan hər bir nəfər 
bütlərimizə sitayiş edəcək. Heç kim onlardan başqasına ibadət edə bilməyəcəkdir.. “ 
deyirdi. Həzrəti Xalid, atasının haqq dinə olan düşmənliyinin soyuması və müsəlman 
qardaşlarına bir zərər verməməsi üçün əllərini qaldırıb; “Ey aləmləri yaradan Allahım! 
Atamın bu xəstəliyini sağaltma!” deyərək dua etdi. Cənabi Haqq, duasını qəbul etdi, 
Əbu Uhəyha, xəstə yatağından qalxa bilməyib öldü. 
 
Mus’ab ibn Umeyrin müsəlman olması 
 
Mus’ab, Qureyşən asalətli və varlı bir ailəsinə mənsub idi. Peyğəmbərimizin 
Mübarək sözlərini eşidincə, qəlbində böyük bir məhəbbət hasil oldu. Ona qovuşmaq 
arzusu ilə alışıb yanırdı. Axırda Darul-Ərqama getdi və müsəlman oldu. Bundan xəbər 
tutan ana-atası, ona da işgəncə etməyə başladılar. Dinindən döndərmək üçün, 
102 
evlərindəki zirzəmiyə həbs edib, günlərlə ac və susuz qoydular. Ərəbistanın yandırıcı 
günəşi altında, ağır və dözülməz işgəncələr etdilər. Ancaq Mus’ab ibn Umeyr 
Həzrətləri, bu ağır və dözülməz işgəncələrə səbr göstərərək İslamiyyətdən dönmədi. 
Həzrəti Mus’ab, müsəlman olmamışdan əvvəl ailəsinin varlı olması səbəbiylə, 
rahatlıq və bolluq içində böyüdülmüşdü. Hamı ona həsəd aparardı. Müsəlman olunca, 
ailəsi hər şeydən məhrum qoydu və işgəncə verdilər. Hər cür çətinliyə dini üçün dözən 
Mus’ab ibn Umeyr, bir dəfə Rəsulullahın hüzuruna getdi. Onun bu gəlişini Həzrəti Əli 
belə nəql etmişdir; “Rəsulullah ilə oturmuşduq. Bu əsnada Mus’ab ibn Umeyr gəldi. 
Əynində, yamaqlı bir paltarı vardı və acınacaqlı halda idi. Rəsulullah (səlləllahu əleyhi 
və səlləm), onun bu halını görüncə, Mübarək gözləri yaşla doldu. Mus’abın çəktiyi bu 
işgəncə və yoxsulluğa baxmayaraq, dinindən dönməməsi üçün; “Qəlbini, Allah 
Təalanın nurlandırdığı bu adama baxın. Ana və atasının onu, ən ləzzətli yemək-içməklə 
bəslədiklərini gördüm. Allah Təala və Rəsulunun sevgisi, onu gördüyünüz bu hala 
gətirmişdir” buyurdu. 
 
 
 
 
 
 
 
 
 
 
 
 
 
 
 
103 
HƏBƏŞİSTANA HİCRƏT 
 
Rəsulullahın peyğəmbərliyinin beşinci ilində, müşriklərin işgəncələrinə 
baxmayaraq, müsəlmanların sayı artmağa davam edirdi. Ancaq müşriklər də 
işgəncələrini artırır, əllərindən gələni edirdilər. Cənabi Peyğəmbərimiz, Əshabının 
dözülməz işgəncələrə məruz qalmasına, ayaqlarından kəndirlə dəvələrə bağlanıb, tərs 
istiqamətlərə sürülərək tikələrə ayırldılmasına çox üzülürdü. Bu işgəncələr, hər gün 
daha da şiddətlənir, mərhəmət dolu qəlbi, bunlara dözə bilmirdi. Bir dəfə Əshabi kiramı 
başına yığdı və; “Ey Əshabım! İndi yer üzünə səpələnin. Allah Təala, yaxında sizi yenə 
bir yerə toplayar” buyurdu. Onlar da; “Ey Rəsulallah! Haraya gedək?” deyə soruşdular. 
Peyğəmbərimiz, mübarək əliylə işarə edərək, Həbəş ölkəsini göstərdi və; “Bax oraya! 
Həbəş torpağına gedin!74 Çünki orda, heç kimə zülm etməyən bir hökmdar vardır. Həm 
də ora bir doğruluq ölkəsidir. Allah Təala, bu çətinliklərdən bir çıxış və xilas yolu 
açıncaya qədər, siz, orada qalın” buyurdu. Sərvəri aləm Məhəmməd Mustafa (səlləllahu 
əleyhi və səlləm), beləcə Əshabının işgəncələrdən xilas olmasına və Məkkəli müşriklərə 
qarşı mübarizəsinə tək başına davam etməyə qərar vermişdi. Doğulduğu vaxtda; 
‘‘Ümmətim! Ümmətim!” deyən sevgili peyğəmbərimiz, indi də, Əshabının xilası üçün, 
özünü fəda edirdi. Onun icazəsini aldıqdan sonra, Əshabi kiramdan bir hissəsi, 
vətənlərindən ayrılaraq hicrət edirdilər! Ancaq sevgili peyğəmbərimizdən ayrıldıqları 
üçün, üzüntüləri də çoxdu. 
Bu ilk hicrətə, Həzrəti Osman və xanımı Həzrəti Ruqiyyə binti Rəsulullah, 
Əbu Hüzeyfə ilə xanımı Səhlə binti Süheyl, Zübeyir ibn Əvvam, Mus’ab ibn Umeyr, 
Əbdürrəhman ibn Əvf, Əbu Sələmə ibn Əbdüləsəd ilə xanımı, Ümmü Sələmə, Xətib ibn 
Əmr, Amir ibn Rəbiə və xanımı Leyla binti Əbi Xasmə, Osman ibn Məz’un, Əbu Səbrə 
ibn Əbi Ruhm ilə xanımı Ümmü Gülsüm binti Süheyl, Süheyl ibn Beyda, Abdullah ibn 
Məs’ud (Allah onlardan razı olsun) qatıldılar.75 
Cənabi Peyğəmbərimiz, Həzrəti Osman üçün; “Şübhəsiz ki, Osman, Lut 
peyğəmbərdən sonra zövcəsiylə birlikdə hicrət edən ilk şəxsdir” buyurdu. Əshabi 
kiramın bir hissəsi süvari, bir hissəsi də piyada olaraq, gizlicə Məkkədən ayrıldılar. 
                                               
74 İbn İshaq, əs-Sirə, s, 194; İbn Hişam, əs-Sirə, I, 321; İbn Sə’d, ət-Təbəqat, I, 203-204; Təbəri, Tarix, II, 
411; İbn Kəsir, əl-Bidayə, III, 94. 
75 İbn İshaq, əs-Sirə, s, 205-210; İbn Sə’d, ət-Təbəqat, I, 204. 
104 
Tacirlərə gediş haqqı verərək, gəmilərlə Qızıl dənizdən Həbəşistan sahilinə çatdılar. 
Müşriklər bundan xəbər tutub, dallarınca getdilər, cəhdləri boşa çıxdı və mə’yus bir 
şəkildə geri qayıtdılar. 
Həbəş hökmdarı Nəcaşi, müsəlmanları yaxşı qarşıladı. Ölkəsinə yerləşdirdi. 
Əshabi kiram, Həbəşistan üçün; “Biz burada yaxşı bir qonşuluq və himayə gördük. 
Dinimizə toxunulmadı, incidilmədik. Xoşlanmadığımız bir söz də eşitmədik. Hüzur 
içində, Allah Təalaya ibadət etdik” dedilər.76 
 
Həzrəti Həmzənin müsəlman olması 
 
İslamiyyətin səsi, hər ötən gün ağızdan ağıza yayılıb, daha da uzaqlardan 
gəlirdi. Bu vəziyyət, Qureyşli müşrikləri hiddətləndirirdi. Bütün cəhdlərinə 
baxmayaraq, İslamiyyətin yayılmasına mane ola bilmirdilər. 
“Dəlailun-nübüvvə” və “Mə’aricun-nübüvvə”də belə deyilir ki; Müşriklərdən, 
Vəlid adında birinin bir bütu vardı. Səfa təpəsinə yığılışar, bu bütə ibadət edərdilər. Bir 
dəfə, Cənabi Peyğəmbərimiz, onların yanına getdi və müşrikləri imana də’vət etdi. 
Kafir olan bir cin o bütun içinə girdi və sevgili Peyğəmbərimiz için münasib olmayan 
sözlər sərf etdi. Fəxri aləm (səlləllahu əleyhi və səlləm) buna üzüldü. Başqa bir gün, 
gözə görünməyən biri, Cənabi Peyğəmbərimizə salam verərək; “Ey Rəsulallah! Kafir 
olan bir cin sizin için münasib olmayan şeylər söyləmiş. Mən onu tutub öldürdüm. 
İstəsəniz sabah Səfa təpəsinə təşrif edə bilərsiniz. Siz yenə onları İslama də’vət 
edərsiniz. Mən də o bütun içinə girib, sizi mədh edici sözlər deyərm” dedi. Cənabi 
Peyğəmbərimiz, Abdullah adındakı cinin təklifini qəbul etdi. 
Sevgili Peyğəmbərimiz, ertəsi gün oraya gedib, müşrikləri təzədən imana 
də’vət etdi. Əbu Cəhl də orada idi. Müsəlman cin, müşriklərin əlindəki bütun içinə 
girib, sevgili Peyğəmbərimizi və İslamiyyəti izah etdikdən sonra, gözəl sözlər və şe’irlər 
söylədi. Müşriklər, bu sözləri eşidincə əllərindəki bütü qırdılar və Rəsulullahın üstünə 
hücum etdilər. Mübarək saçları darmadağın oldu. Mübarək üzü qana boyandı. Onların 
bu əza və cəfalarına dözərək; “Ey Qureyşlilər! Məni vurursunuz. Halbuki mən sizin 
                                               
76 İbn İshaq, əs-Sirə, s, 194-204; İbn Hişam, Sirə, I, 321-332; İbn Sə’d, ət-Təbəqat, I, 204; Təbəri, Tarix, 
II, 411. 
105 
Peyğəmbərinizəm” buyurdu, ordan ayrılıb evinə gəldi. Bir xidmətçi qız, bu hadisəni 
başdan axıra qədər görmüşdü. 
Bu əsnada Həzrəti Həmzə, dağda ov ovlayırdı. Bir ceyrana ox atmaq 
isəyərkən, ceyran dilə gələrək; “Ey Həmzə! Mənə ox atmaqdansa, qardaşının oğlunu 
öldürmək istəyənlərə ox atsan daha xeyirlı olar” dedi. Həzrəti Həmzə bu sözlərə heyrət 
edərək, sür’ətlə evinə gəldi. Adətən, ovdan qayıdınca, təvaf etmək üçün Hərəmi şərifə 
baş çəkər, evinə sonra gedərdi. O gün təvaf edərkən, xidmətçi qız, yanına gəldi. Əbu 
Cəhilin, Məhəmməd əleyhissalama etdiklərindən xəbər verdi. Həzrəti Həmzə, Cənabi 
Peyğəmbərimizə həqarət edildiyini eşidincə, qohumluq hissi coşdu. Silahlarını 
götürərək müşriklərin olduğu yerə gəldi. “Qardaşımın oğluna, pis söz söyləyən, qəlbini 
incidən sənsən? Bax mənim dinim də Onun dinidir. Gücün çatırsa o etdiklərini mənə də 
et görək” deyərək boynundakı yay ilə Əbu Cəhilin başını yardı. Ordakı kafirlər Həzrəti 
Həmzəyə hücum etmək istədilər. Ancaq Əbu Cəhil; “Toxunmayın, Həmzə haqlıdır. 
Qardaşı oğluna pis sözlər söylədim” dedi. Həzrəti Həmzə ordan ayrıldıqan sonra , Əbu 
Cəhil ətrafındakılara “Nə badə, ona sataşasınız! Bizə qəzəblənər və müsəlman olar. 
Bununla Məhəmməd qüvvətlənər” dedi. Həzrəti Həmzənın müsəlman olmaması üçün, 
başının yarılmasına razı olmuşdu. Həzrəti Həmzənın camaat arasındakı e’tibarını, 
qüvvət və dəyərini onlara da xatırlatdı. 
Həzrəti Həmzə, Cənabi peyğəmbərimizin yanına gəlib; “Ya Məhəmməd! Əbu 
Cəhildən intiqamını aldım. Onu qana boyadım. Üzülmə, sevin!” dedi. Sevgili 
Peyğəmbərimiz; “Mən belə şeylərə sevinmərəm” buyurdu. Həzrəti Həmzə “Səni 
sevindirmək, üzüntüdən qurtarmaq üçün, nə istəsən edərəm!” deyincə, Cənabi 
Peyğəmbərimiz; “Mən ancaq sənin iman etmən və qiymətli bədənini Cəhənnəm 
alovundan qurtarman ilə sevinərəm” buyurdu. Həzrəti Həmzə, dərhal müsəlman oldu. 
Haqqında ayə gəldi. Həzrəti Abdullah ibn Abbasın yanına gələrək; “ Qur’ani Kərimdə, 
Ən’am surəsi 122-ci ayədə; dirildildiyi və nura qovuşdurulduğu deyilən zat, Həzrəti 
Həmzə və eyni ayədə; qaranlıqlarda vurnuxduğu deyilən də Əbu Cəhildir” 
Həzrəti Həmzə, müşriklərin yanına gedərək, müsəlman olduğunu və Allahu 
Təalanın Həbibi Məhəmməd əleyhissalamı qanı bahasına da olsa qoruyacağını deyib, 
bir qəsidə oxudu. Oxuduğu qəsidədə; “Qəlbimi, İslamiyyətə və Haqqa meyl etdirmiş 
olduğu üçün, Allah Təalaya həmd olsun. Bu din, qullarının hər etdiyini bilən, hamıya 
lütfü ilə davranan, qüdrəti hər şeyə qalib gələn, aləmlərin Rəbbi olan Allah Təala 
106 
tərəfindən göndərilmişdir. Qur’ani Kərim oxunduğu zaman, qəlb və ağıl sahiblərinin 
gözlərindən yaş axar. Qur’ani Kərim, səlis bir dillə açıqlanmış ayələr halında 
Məhəmməd əleyhissalama nazil olmuşdur. O, Məhəmməd Mustafa aramızda, sözü 
eşidilən, itaət edilən, mübarək bir adamdır. Ey müşriklər! Ağlınız başınızdan çıxıb, 
gözünüz dönüb, Onun haqqında sərt, ağır və kobud sözlər söyləməyin. Əgər belə bir 
fikrə düşsəniz, biz müsəlmanların cəsədlərinin üstündən keçib getmədən, heç kim Ona 
toxuna bilməz” demişdi. 
Həzrəti Həmzənən müsəlman olması ilə, sevgili Peyğəmbərimiz (səlləllahu 
əleyhi və səlləm) çox sevindi. Müsəlmanlar, onun da qoşulmasıyla çox qüvvətləndilər. 
Həzrəti Həmzənın müsəlman olmasıyla vəziyyət dəyişdi. Çünki, Məkkəlilər Həzrəti 
Həmzənın; cəngavər, cəsur, mərd, pəhlivan və böyük bir qəhrəman olduğunu bilirdilər. 
Bunun üçün, Qureyş müşrikləri artıq müsəlmanlara, heç bir səbəb olmadan, pis rəftar 
edə bilmədilər, ələlxüsus Həzrəti Həmzənın qılıncının şiddətindən çəkindilər.77 
 
Həzrəti Ömərin  müsəlman olması 
 
İslam dini günbəgün yayılır, Qur’ani Kərimin nuru, ruhları işıqlandırırdı. 
Günahkar insanlar, Allah Təalanın ehsanı olaraq iman edir, hidayət tapırdılar. Əshabi 
kiramdan olmaqla şərəflənən bu mübarək şəxslər; əl-ələ, könül-könülə verir, 
Rəsulullahın ətrafında pərvanə kimi dönürdülər. Onun ən kiçik bir arzu vəya işarə 
etməyini böyük bir əmr kimi görür, yerinə yetirmək üçün yarışırdılar, hətda bu yolda 
canlarını belə fəda etməkdən çəkinmirdilər. Müşriklərin təşviş və həyəcanları isə, ən son 
həddə çatmışdı. Çünki barmaqla göstərilən qəhrəmanlardan Həzrəti Həmzə də 
müsəlman olmuş, Rasulullahın tərəfində yer almışdı. Bu gözlənməyən hadisə, 
müşrikləri, tamamiylə hövsələdən çıxartdı. Bu səbəblə Xəttab oğlu Ömər, (hələ 
müsəlman olmamışdı) bir dəfə, Rasulullahı, gördüyü yerdə öldürmək niyyətiylə evindən 
çıxdı. Sevgili Peyğəmbərimizi Məscidi Haramda namaz qılarkən gördü, namazın 
qurtarmasını gözləyərək, qulaq asmağa başladı. Həbibi əkrəm, əl-Haqqa surəyi şərifini 
oxuyurdu. Məalən; “O meydana gələcəyi haqq olan qiyamət!..Nədir o haqq olan 
qiyamət? O gələcəyi haqq olan qiyaməti, sənə hansı şey xəbər verdi? Səmud və Ad 
(qövmləri) dəhşətindən qəlblərin titrəyəcəyi qiyaməti yalan saydılar, yalanladılar. 
                                               
77 İbn İshaq, əs-Sirə, s, 151-153; İbn Hişam, Sirə, I, 291-292. 
107 
Səmud qövmü, qudurğanlıqları səbəbiylə (Cəbrayıl əleyhissalamın səyhası ilə) həlak 
edildilər. Ad qövmünə gəlincə; onlar da silib-süpürən, uğultulu, azğın və şiddətli bir 
qasırğa ilə həlak edildilər. Allah Təala o fırtınanı, yeddi gecə və səkkiz gündüz 
dayanmadan, onların üzərlərinə göndərdi. (Elə bir hala gəldilər ki, o vaxt orda hazır 
olsaydın) onların köklərindən qopub yerə yıxılan çürümüş xurma kötükləri kimi necə 
düşüb, yıxıldıqlarını görərdin! İndi onlardan geriyə qalan bir fərd görəbilirsən? 
Firon da, ondan əvvəlkilər də, alt-üst olan qəsəbə xalqı da (Lut qövmü), daim  
o səhvi (şirk və üsyanı) təkrar etdilər... Beləcə Rəblərinin peyğəmbərinə (Lut 
əleyhissalama və digərlərinə) üsyan etdilər. Bundan sonra digər ümmətlərə gələn 
əzabdan, daha şiddətli bir əzaba düçar oldular... Həqiqətən biz, (Nuh tufanında) hər 
tərəfi su basdığı vaxt, sizə bir ibrət olması və onu eşidən qulaqların da unutmaması və 
əzbərləməsi üçün sizi (varlığınıza səbəb olan atalarınızı) gəmidə daşıdıq. Sura bir dəfə 
üfürülüncə, yer üzü və dağlar, yerlərindən qaldırılıp silkələnəcəkdir. O gün qiyamət 
qopacaq, göyün qüvvət və heyi qalmayıb yarılacak, dağılacakdır və mələklər səmanın 
ətrafındadırlar. (Rəblərinin əmrinə müntəzirdirlər). O gün Rəbbinin arşını, (səmanın 
ətrafında olanlardan) səkkiz mələk daşıyar. O gün (hesab üçün Allah Təalanın) 
hüzuruna gətiriləcəksiniz. Elə ki, (dünyada ikən gizlətdiyinizi zənn etdiyiniz) sizə aid 
heç bir sir, (Allah Təalaya) gizli qalmayacaqdır. 
Bax o vaxt, kitabı sağ əlinə verilmiş olanlar (sevinərək) deyər ki; “Alın, 
kitabımı oxuyun! Çünki mən, hesabıma qovuşacağımı dəqiqliklə bildim. Bax o, razı 
olunmuş bir hayat içindədir. Üstün bir Cənnətdədir... (Meyvələri) sür’ətlə 
yetişməkdədir. (Onlara deyilir ki;) “Geçmiş günlərdə (dünyada) işlədiyiniz salih 
əməllərin əvəzi olaraq yeyin, için, nuş olsun”. 
Kitabı sol əlinə verilmiş olan adama gəlincə, o da; “Ah! Kaş ki, mənim 
kitabım verilməsəydi... Hesabımın da nə olduğunu bilməsəydim. Ah! Kaş ki o (ölüm, 
həyatıma) qət’i bir şəkildə son verəydi (və dirilməsəydim)! Malım mənə bir fayda 
vermədi. (Bütün) səltənətim (qüvvətim, gücüm, varım, yoxum) məndən ayrılıb məhv 
oldu!..” deyər. (Allah Təala Cəhənnəmdə vəzifəli mələklərə buyurar ki;) “Tutun onu və 
(əllərini boynuna) bağlayın! Sonra onu, o alovlu oda atın! Daha sonra, onu yetmiş arşın 
uzunluğunda bir zincir taxılmış halda, oraya (yenə) soxun!.. Çünki o, O üca Allah 
Təalaya inanmazdı. Yoxsula yemək (yedirtmək bir tərəfə qalsın, başqalarını da) 
verməyə təşviq etməzdi. Onun üçün, bu gün burda ona (yazığı gələcək) heç bir yaxın 
108 
(və dost) yoxdur. Qıslindən (cəhənnəm əhlinin qanla qarışıq irinlərindən) başqa yemək 
də yoxdur. Onu, (bilərək) günah işləyən (kafirlər)dən başqası yeməz”. 
Həzrəti Ömər, Cənabi Peyğəmbərimizin oxuduqlarına heyranlıqla qulaq asırdı. 
Ömründə belə gözəl sözlər eşitməmişdi. Bunu özü sonradan belə nəql edərdi; 
“Eşitdiyim bu sözlərin bəlağatına, səlisliyinə heyran olmuşdum. Öz özümə; “And 
içirəm ki bu, Qureyşlilərin dediyi kimi, bir şair olmalıdır!” dedim. Bu əsnada, 
Peyğəmbərimiz, ayələri oxumağa davam etdi; “Gördüklərinizə və görmədiklərinizə and 
içirəm ki, heç şübhəsiz o (Qur’ani Kərim), Allah Təalanın nəzdində çox şərəfli bir 
Rəsulun, (Rəbbindən) gətirdiyi bir kəlamdır. O, bir şair sözü deyildir. Siz nə qədər də az 
inanan insanlarsınız!” 
Həzrəti Ömər; “Yenə öz özümə; “Bu bir kahin olmalıdır. Çünki ürəyimdən 
keçənləri anladı!” dedim. Rasulullah, surəni oxumaya davam edirdi; “O, bir kahin sözü 
də deyildir. Siz nə qədər də dar düşünən insanlarsınız! O (Qur’ani Kərim), aləmlərin 
Rəbbindən (Məhəmməd əleyhissalama Cəbrayıl əleyhissalam vasitəsiylə) endirilmişdir. 
Əgər (Peyğəmbər, söyləmədiyimiz) bəzi sözləri bizə qarşı özlüyündən uydurmuş 
olsaydı, əlbəttə Onun sağ əlini (qüvvət və qüdrətini) dərhal alar, sonra da heç şübhəsiz 
Onun ürək damarını qoparar (yaşatmaz)dıq! O vaxt, sizdən heç biriniz buna mane də ola 
bilməzdiniz! Şübhəsiz ki o (Qur’ani Kərim), təqva sahibləri üçün qət’i bir nəsihətdir. 
Aranızda, onu (təsdiq edənlərin mövcud olduğu kimi) yalan sayanların da mövcud 
olduğunu biz əlbəttə bilirik. Şübhəsiz ki, o (Qur’ani Kərim, axirətdə, onu təsdiq 
edənlərə verilən ne’mətləri görən) kafirlərə qarşı (qaçınılmaz) bir həsrətdir. Şübhəsiz ki, 
o (Qur’ani Kərim), haqqəl-yəqindir. (Ona itaət edib, əmr və qadağaları ilə əməl edəni 
haqqəl-yəqin mərtəbəsinə çatdırar). O halda, O üca Rəbbinin adını zikr et”. 
Həzrəti Ömər; “Rəsulullah, surəni axıra qədər oxuduqdan sonra, ürəyimdə 
İslama qarşı bir meyl hasil oldu” dedi. 
Həzrəti Həmzənın müsəlman olmasından üç gün sonra, Əbu Cəhil, müşrikləri 
başına yığıb; “Ey Qureyş! Məhəmməd, bütlərimizə söz atdı. Bizdən əvvəl yaşamış olan 
ata-babalarımızın Cəhənnəmdə əzab gördüklərini, bizim də oraya gedəcəyimizi söylədi! 
Onu öldürməkdən başqa çarə yoxdur! Onu öldürən adama yüz dəvə və saysız-hesabsız 
qızıl verəcəyəm! dedi. Bir anda Xəttab oğlu Ömərin ürəyindən İslama olan meyli yox 
oldu və yerindən ayağa qalxdı; “Bu işi Xəttab oğlundan başqa görə bilən yoxdur” dedi. 
“Haydı Xəttab oğlu! Görək nə edəcəksən” deyərək onu alqışladılar. 
109 
Qılıncını belinə bağlayaraq yola düşdü. Gedərkən Nu’aym ibn Abdullaha rast 
gəldi. “Bu şiddət və hiddətlə hara gedirsən ey Ömər?!” deyə soruşdu. O da “Millət 
arasına nifaq salan, qardaşı qardaşa düşmən edən Məhəmmədi öldürməyə gedirəm” 
dedi. Nu’aym; “Ey Ömər! Bu çətin bir işdir. Əshabı, ətrafında pərvanə kimi dolanır, 
Ona bir şey olmaması üçün başının üstündə  yarpaq kimi əsir. Yanlarına yaxınlaşmaq 
çox çətindir. Onu öldürsən belə Əbdülmüttəlib oğullarının əlindən canını qurtara 
bilməzsən” dedi. 
Həzrəti Ömər, bu sözlərə çox qəzəbləndi; “Yoxsa sən də onlardansan? 
Əvvəlcə sənin işini bitirsəm yaxşı olar” deyib qılıncını qınından çıxartdı. “Ey Ömər! 
Mənə baş qoşma! Bacın Fatimə ilə, əri Səid ibn Zeydin yanına get; onlar da müsəlman 
oldular” dedi. Həzrəti Ömər bu sözə inanmadı. “Əgər inanmırsansa, get soruş! Onda 
bilərsən” dedi. 
Həzrəti Ömər bu işi bacararsa, din ayrılığı ortadan qalxacaq, ancaq Ərəblərin 
adəti olan qan davası ortaya çıxacaq və Qureyş ikiyə bölünərək ardı-arası kəsilməyən 
çaxnaşmalar başlayacaqdı. Beləcə, ancaq Ömər ibn Xəttab deyil, bütün Xəttab oğulları 
öldürüləcəkdi. Ancaq Ömər ibn Xəttab çox qüvvətli, cəsur və qəzəbli olduğu üçün 
bunları düşünə bilməmişdi. Bacısını yadına salıb, dərhal evlərinə getdi. O əsnada Taha 
surəsi təzə endirilmiş, Səid ilə Fatimə (Allah onlardan razi olsun) bunu yazdırıb, Həzrəti 
Həbbab ibn Ərət adındaki səhabəni evlərinə gətirmiş, oxuyurdular. Həzrəti Ömər 
qapıdan bunların səsini eşitdi. Qapını bərkdən döydü. Onu, qılıncı belində qəzəbli bir 
şəkildə görüncə, yazını gizlədib, Həzrəti Həbbabı da bir yerdə gizlətdilər. Sonra qapını 
açdılar. İçəri girincə; “Nə oxuyurdunuz?” dedi. “Heç bir şey” dedilər. Daha da 
əsəbləşərək; “Eşitdiyim doğruymuş, siz də Onun sehrinə aldanmısınız” deyə qışqırdı. 
Həzrəti Səidi yaxasından tutub, yerə yıxdı. Bacısı ərinə kömək etmək istərkən, onun 
üzünə də qəzəblə bir şillə vurdu. Üzündən qan axmağa başladığını görüncə, bacısına 
yazığı gəldi. Fatimənin üzü dağılmış, qana boyanmışdı. Ancaq iman qüvvəti, onu 
hərəkətə gətirib, Allah Təalaya sığınaraq; “Ey Ömər! Nə üçün Allahdan utanmır, ayələr 
və mö’cüzələrlə göndərdiyi Peyğəmbərinə inanmırsan? Budur mən və ərim, müsəlman 
olmaqla şərəfləndik. Başımızı kəssən, bundan dönmərik” dedi və Kəliməyi şəhadəti 
oxudu. 
Həzrəti Ömər, bacısının bu imanı qarşısında birdən yumuşaldı və yerə oturdu. 
Yumuşaq səslə; “Hələ bir bu oxuduğunuz kitabı çıxardın görək” dedi. Fatimə; “Sən 
110 
təmiz olmadıqca onu sənə vermərəm” dedi. Həzrəti Ömər güsl dəstəmazını aldı. Ondan 
sonra Fatimə, Qur’ani Kərim səyfəsini gətirdi. Həzrəti Ömər gözəl oxuyardı. Taha 
surəsini oxumağa başladı. Qur’ani Kərimin fəsahəti, bəlağəti, mənaları və üstünlükləri 
ürəyini get-gedə yumuşaltdı. 
“Göylərdə və yer üzündə və bunların arasında və (yeddi qat) torpağın altındakı 
şeylər daim Onundur”78 məalındakı ayəni oxuyunca, dərindən fikrə getdi. “Ey Fatimə! 
Məgər bu saysız-hesabsız varlıqlar, daim sizin ibadət etdiyiniz Allahındır? dedi. Bacısı; 
“Bəli, elədir! Yoxsa şübhə edirsən?” deyə cavab verdi. “Ey Fatimə! Bizim min beş yüzə 
yaxın qızıldan, gümüşdən, tuncdan, daşdan yonulmuş, bəzədilmiş heykəllərimiz var. 
Heç birinin, yer üzündə bir şeyi yoxdur” deyərək daha da heyrət etdi. Bir az daha 
oxudu; “Allah Təaladan başqa ibadət edilən, sitayiş edilən bir ilah, bir mə’bud yoxdur. 
Ən gözəl adlar Onundur” 79  məalındakı ayəni düşündü. “Həqiqətən, nə qədər də 
doğrudur” dedi. Həbbab bu sözü eşidincə, yerindən ayağa qalxdı və təkbir gətirdikdən 
sonra; “Müjdə ey Ömər! Rəsulullah, Allah Təalaya dua edərək; “Ya Rəbbi! Bu dini, 
Əbu Cəhil vəya Ömər ilə qüvvətləndir” buyurdu. Budur bu dövlət, bu səadət sənə nəsib 
oldu” dedi. 
Bu ayə və bu dua Həzrəti Ömərin qəlbindəki düşmənliyi silib süpürdü. Dərhal; 
“Rəsulullah hardadır?” dedi. Ürəyi, Rəsulullahı görmək istəyirdi. O gün, Rəsuli əkrəm 
(səlləllahu əleyhi və səlləm), Həzrəti Ərqamın evində, Əshabına nəsihət edirdi. Əshabi 
kiram toplanmış, Onun nurlu cəmalını görməklə, şirin, tə’sirli sözlərini eşitməklə 
ürəkləri riqqətə gəlir; həddən artıq ləzzət, zövq və nə’şə içində müxtəlif hallara düşərək, 
ruhlarına fərəh verirdilər. 
Həzrəti Ömərin gəldiyi, Ərqamın evindən görüldü. Qılıncı da belində idi. 
Heybətli, qüvvətli olduğundan, Əshabi kiram, Rəsulullahın ətrafını tutdu. Həzrəti 
Həmzə, “Ömərdən qorxmayın, yaxşılıq ilə gəlirsə, xoş gəldi. Yoxsa o qılıncını 
sıyırmadan mən başını qopardaram” deyərkən, Rəsulullah; “Yol verin, içəri gəlsin!” 
buyurdu. 
Cəbrayıl əleyhissalam, daha əvvəl, Həzrəti Ömərin iman etmək üçün gəldiyini 
və yolda olduğunu xəbər vermişdi. Rəsulullah, Həzrəti Öməri təbəssümlə qarşıladı; 
“Yol verin, yanından kənara çəkilin” buyurdu. Həzrəti Ömər, Rəsulullahın qabağında 
                                               
78 Taha 20/6. 
79 Taha 20/8. 
111 
dizləri üstündə oturdu. Rəsulullah, Həzrəti Ömərin qolundan tutub; “İmana gəl, ey 
Ömər!” buyurdu. O da səmimi qəlblə Kəliməyi şəhadəti dedi. Əshabi kiram, 
sevinclərindən təkbir səslərini göyə yüksəltdilər. 
Həzrəti Ömər, müsəlman olduqdan sonra vəziyyətini belə nəql edərdi; 
“Müsəlman olduğum zaman, Əshabi kiram müşriklərdən gizlənər və ibadətlərini gizli 
şəkildə edərdilər. Bu hala çox üzüldüm, və; “Ey Rəsulallah! Bəyəm biz haqq yolda 
deyilik?” deyə soruşdum. Cənabi Peyğəmbərimiz; “Bəli. Canım, yədi qüdrətində olan 
Allah Təalaya and içirəm ki, istər ölü olun, istərsə də diri olun, siz şübhəsiz haqq 
yoldasınız” buyurdu. Bundan sonra; “Ey Rəsulallah! Madam ki, biz haqq, müşriklər də 
batil yoldadırlar, o halda nə üçün dinimizi gizlədirik ki? Vallahi biz, İslam dinini, küfrə 
qarşı açıqlamağa daha haqlı və daha layiqik. Allah Təalanın dini, Məkkədə heç şüphəsiz 
üstün gələcəkdir. Qövmümüz bizə qarşı insaflı davransalar çox əla, yox həddi aşmaq 
istəsələr, onlarla vuruşarıq” dedim. Rəsulallah; “Biz, sayca çox azıq!” buyurdu. 
“Ey Rəsulallah! Səni haqq Peyğəmbər olaraq göndərən Allah Təalaya and 
işirəm ki, heç çəkinmədən və qorxmadan, oturub İslamı başa salmadığım bir müşrik 
camaatı qalmayacaqdır. Artıq ortaya çıxaq” dedim. Qəbul edilincə, iki sıra halında çölə 
çıxıb, Hərəmi şərifə tərəf yeridik. Sıraların birinin başında Həmzə, digərinin başında da 
mən vardım. Möhkəm addımlarla, torpağı un kimi edərcəsinə, toz qaldıraraq Məscidi 
Harama girdik. Qureyşli müşriklər, bir mənə, bir Həmzəyə baxırdılar. Elə bir hüzün və 
kədərə düşdülər ki, bəlkə həyatlarında belə bir ümidsizliyə heç düşməmişdilər”. 
Həzrəti Ömərin bu gəlişindən sonra, Əbu Cəhil qabağa çıxıb; “Ey Ömər! Bu 
nə haldır?” deyincə, Həzrəti Ömər heç əhəmiyyət vermədən; “Əşhədu ən la ilahə illallah 
və əşhədu ənnə Məhəmmədən əbduhu və rəsuluh” dedi. Əbu Cəhil nə deyəcəyini 
bilmədi. Yerindəcə donub qaldı. Həzrəti Ömər bu müşrik camaatına üzünü tutaraq; “Ey 
Qureyş! Məni tanıyan tanıyır! Tanımayan da tanısın ki, mən Xəttab oğlu Ömərəm... 
Arvadını dul, uşaqlarını yetim qoymaq istəyən yerindən qalxsın! Yerindən tərpənəni, 
qılıncımla doğrayıb yerə sərərəm!” deyincə, Qureyşli müşriklər bir anda dağılışıb, ordan 
uzaqlaşdılar. Rəsulullah və möhtərəm Əshabı səf tutub, uca səslə təkbir gətirdilər. 
Məkkə səmaları, Əshabı kiramın; “Allahu əkbər! Allahu əkbər!” sədalarıyla çalxalandı. 
İlk dəfə Hərəmi şərifdə açıqdan namaz qılındı.80 
                                               
80 İbn İshaq, əs-Sirə, s, 160-165, 221-229; İbn Hişam, əs-Sirə, I, 342-350; Süheyli, ər-Rövzul-Unf, II, 119. 
112 
Həzrəti Ömər müsəlman olunca, Ənfal surəsinin 64-cü ayəsi endi. Məalən; 
“Ey Peyğəmbərim! Sənə yardımçı olaraq, Allah Təala və mö’minlərdən sənin yolunu 
tutanlar yetişir” buyuruldu. Tərəddüd içində qalan bəzi adamlar, Həzrəti Ömərin 
müsəlman olduğunu görüncə, İslamı seçdilər. Əshab olmaqla şərəfləndilər. Artıq 
müsəlmanların sayısı gün keçdikcə get-gedə artmağa başlamışdı.  
 
Həbəşistana ikinci hicrət 
 
Həbəşistandakı müsəlmanlar; “Məkkədə, müşriklərlə müsəlmanlar razılığa 
gəliblər!” deyə doğru olmayan bir xəbər aldılar. Bundan sonra “Bizim hicrətimiz, 
yerimizi və yurdumuzu tərk etməyimiz, müşriklərin düşmənliyi səbəbindəndir. Artıq 
onların düşmənliyi dostluğa çevrilmişdir. Elə isə gedib, Rəsuli əkrəmin (səlləllahu 
əleyhi və səlləm) xidmətiylə şərəflənək” deyə düşündülər. Bu səbəblə Həbəş 
hökmdarından icazə alaraq Məkkəyə gəldilər. Ancaq aldıqları xəbərin doğru olmadığını 
öyrəndilər.81 Sonra, Cənabi Peyğəmbərimizin hüzuruna gəlib; Həbəşistanın suyunun, 
havasının və meyvələrinin qüvvət verdiyini; dörd dənə mə’bəd olduğunu, hər gün bu 
yerlərdə dəvələr, qoyunlar kəsildiyini, kasıbların və qəriblərin də’vət edilib yaxşı 
davranıldığını, hökmdarlarının onları ziyarət edib problemlərini dinlədiyini və 
çətinliklərini həll etdiyini uzun-uzadıya nəql edib, razılıqlarını bildirdilər.82 
Əshabi kiram əleyhimurrizvan Məkkəyə gəlincə, müşriklər yenə əziyyət və 
cəfaya başladılar. Zülmləri getdikcə artdı. Hər cür işgəncəni heç çəkinmədən edirdilər. 
Bir gün Həzrəti Osman; “Ey Rəsulallah! Həbəşistanı münasib bir ticarət yeri olaraq 
gördüm. Bir aylıq ticarət çox qazanc gətirər. Allahu Təala hicrət yeri tə’yin edincəyə 
qədər, müsəlmanlar üçün bundan daha münasib bir yer ola bilməz. Heç olmasa 
mö’minlər, Qureyşin əziyyətindən canını qurtarar. Nəcaşi bizə qarşı çox lütfkar 
davrandı və xeyli yaxşılıqlar etdi” dedi. Bundan sonra Cənabi Peyğəmbərimiz; “Təkrar 
Həbəşistana qayıdın ki, Allah Təalanın adıyla hifz ediləsiniz” buyurdu. 
Həzrəti Osman; “Ey Rəsulallah! Əgər siz, oraya təşrif etsəniz, onlar bəlkə də 
müsəlman olarlar. Əhli kitab olduqlarından, tez İslamı qəbul edər və yardımlarını 
əsirgəməzlər” deyincə, sevgili Peyğəmbərimiz; “Mən, hüzur və rahatlıq üçün 
                                               
81 İbn Sə’d, ət-Təbəqat, I, 205. 
82 İbn İshaq, əs-Sirə, s, 194; İbn Hişam, əs-Sirə, I, 364; İbn Sə’d, ət-Təbəqat, I, 208; Təbəri, Tarix, II, 414. 
113 
vəzifələndirilmədim. Hicrət barəsində Allah Təalanın əmri şərifini gözləyirəm. Necə 
əmr edildimsə elə əməl edərəm” buyurdu. 
Bir rivayətə görə yüz bir nəfərlik bir qafilə ikinci dəfə Həbəşistana tərəf yola 
çıxdı. Bu qafilənin başına, Cə’fər ibn Əbi Talıb Həzrətləri tə’yin edilmişdi. Sağ-salamat 
Nəcaşinin ölkəsinə çatdılar. Həbəşistanda qarşılaşdıqları hadisələri, sevgili 
Peyğəmbərimizin möhtərəm Xanımı Ümmü Sələmə  (Allah ondan razı olsun) belə nəql 
etmişdir; Həbəşistana getdiyimiz zaman, orda çox yaxşı bir adamla qonşuluq etdik. Bu 
qonşu, Kral Nəcaşi idi. Həmişə arzumuzu yerinə yetirərdi. Dinimizin əmrlərinə 
istədiyimiz kimi əməl edərdik. Allah Təalaya sərbəst şəkildə ibadət edə bilir, heç 
əziyyətə rast gəlmirdik. Heç bir pis söz eşitmirdik”. 
Məkkəli müşriklər bu vəziyyətdən xəbərdar olunca, Həbəşistan kralına iki elçi 
göndərməyə qərar verdilər. Nəcaşiyə çox qiymətli hədiyyələr hazırladılar. Nəcaşinin 
çox sevdiyi Məkkənin meşin dərisindən bol-bol hazırlandı. Nəcaşinin din adamlarına, 
dövlət xadimlərinə hədiyyələr ayrıldı. Bu işə, Abdullah ibn Əbi Rəbiə ilə Əmr ibn As 
vəzifələndirildi. Bu iki elçiyə, Nəcaşinin hüzurunda nələr söyləyəcəkləri öyrədildi. 
Onlara; “Hökmdar ilə danışmamışdan əvvəl, onun din xadimlərinə və ordu başçılarının 
hər birinə hədiyyələrini verin. Sonra Nəcaşinin hədiyyəsini təqdim edin. Bu işi 
gördükdən sonra, ordakı müsəlmanların sizə təslim edilməsini istə’yin. Nəcaşinin 
müsəlmanlar ilə görüşüb danışmasına fürsət vərmeyin” deyildi.83 
Elçilər, Həbəşistana gəldilər. Dövlət xadimləri ilə görüşüb hədiyyələrini 
verdikdən sonra, hər birinə; “Bizim aramızda bəzi insanlar peyda oldu. Bunlar, bizim və 
sizin bilmədiyimiz yeni bir din uydurdular. Bu gələnləri, öz vətənlərinə aparmaq 
istəyirik. Hökmdarınızla, onlar barəsində görüşdüyünüz zaman, gələnlərlə görüşməsinə 
fürsət vermədən bizə təslim edilməsi üçün çalışın. Bu adamlarla ən çox yaxınlıq edə 
bilən kəslər onların, öz ana-ataları və qonşularıdır. Onlar bunları çox yaxşı bilirlər”84 
dedilər. Din Xadimləri, bu təklifi qəbul etdilər. Sonra, Məkkəli elçilər, Nəcaşinin 
hədiyyələrini təqdim etdilər. Kral Nəcaşi hədiyyələri qəbul edib, onları də’vət edərək bir 
müddət görüşdü. 
Elçilər, Nəcaşiyə belə söylədilər; “Ey Kral! Bizlərdən bəziləri sizin ölkənizə 
sığınmışlar. Bu gələnlər, öz millətlərinin dinini tərk etməklə kifayətlənməyib, sizin 
                                               
83 İbn İshaq, əs-Sirə, s, 195; İbn Hişam, əs-Sirə, I, 334. 
84 İbn İshaq, əs-Sirə, s, 195; İbn Hişam, əs-Sirə, I, 332. 
114 
dininizi də qəbul etməyiblər. Özlərinə xas uydurma bir dinləri vardır. Nə biz, nə də siz 
bu dini tanımırıq. Bizi bunların mənsub olduqları millətin başda gələnləri sizə göndərdi. 
Bu adamlar, sizin ölkənizə sığınan adamların ataları və doğma qohumlarıdır. İstəkləri, 
gələnlərin geri qaytarılmasıdır. Çünki onlar, bunların hallarını daha yaxından tanıyır. 
Onların öz dinlərində xoş baxmadıqları şeyləri daha yaxşı bilirlər”. İstər Əmr ibn As, 
istərsə də Abdullah ibn Əbi Rəbiənin ən çox arzu etdikləri şey; Nəcaşinin bu sözlərə 
qulaq asaraq, arzularına münasib hərəkət etməsiydi. Elçilər, danışıb qurtardıqdan sonra, 
Nəcaşinin din xadimləri sözə başlayıb, belə demişdilər; “Bunlar çox doğru söylədilər. 
Bunların millətləri, onlarla daha yaxşı məşğul ola bilər, onların bəyəndiyi və  
bəyənmədiyi şeyləri daha yaxşı dərk edərlər. Onun üçün siz bu adamları təslim edin ki, 
bunlar onları vətənlərinə və millətlərinə aparsın”. 
Kral Nəcaşi bu sözlərdən çox əsəbləşdi; “Vallahi xeyr! Mən bu adamları 
təslim etmərəm. Mənə sığınan, ölkəmə gələn adamlara xəyanət edə bilmərəm. Bunlar, 
məni başqalarından fərqli görmüş və mənim ölkəmə gəlmişlər. Onun üçün, gələn 
muhacirləri sarayıma də’vət edər, onlara bu adamların söylədikləri sözlərə qarşı nə 
deyəcəklərini soruşar, verdikləri cavablarına da qulaq asaram. Əgər muhacirlər, 
bunların dedikləri kimi isələr, onları gələnlərə verib, öz millətlərinə geri qaytararam. Elə 
deyilsə onları qoruyar, ölkəmdə qaldıqları müddətdə yaxşılıq edərəm” 85  dedi. Daha 
əvvəllər Nəcaşi, səmavi kitabları araşdırmışdı. Məhəmməd əleyhissalamın gəlmə 
zamanının yaxın olduğunu, qövmünün Ona yalançı deyib inanmayacaqlarını və 
Məkkədən qovacaqlarını bilirdi. 
Nəcaşi, Məkkəli elçilərə; “Onlar kimə inanarlar?” deyə soruşdu. Onlar da; 
“Məhəmmədə” dedilər. Nəcaşi, bu adı eşidincə, Onun peyğəmbər olduğunu anladı və 
üzə vurmadı. Gələnlərə təkrar soruşdu; “Onun dini və məzhəbi nədir və də’vət etdiyi 
şey nədir?” Əmr; “Onun məzhəbi yoxdur” dedi. Nəcaşi; “Məzhəbini, dinini bilmədiyim, 
mənə sığınan bir qrupu necə sizə təslim edə bilərəm? Məclis quraq. Onları da gətirək. 
Sizinlə üzləşdirək. Hər iki tərəfin də dedikləri müəyyən olsun. Onların da dinini 
tanıyaq” dedi və müsəlmanları saraya də’vət etdi. 
Müsəlmanlar əvvəlcə öz aralarında məsləhətləşdilər (görüşdülər) və; “Həbəş 
hökmdarına xoş gələcək və mizaclarına uyğun olacaq şəkildə nə deyək” deyə müzakirə 
                                               
85 İbn İshaq, əs-Sirə, s, 195; İbn Hişam, əs-Sirə, I, 332. 
115 
etdilər. Həzrəti Cə’fər; “Vallahi bizim bu barədə bildiklərimiz, Peyğəmbərimizin bizə 
buyurduğundan ibarətdir. Nəticə nə olarsa olsun razıyıq” buyurdu. Hamısı qəbul etdilər 
və təkcə Həzrəti Cə’fərin danışması üçün razılığa gəlib, Nəcaşinin hüzuruna gəldilər. 
Kral Nəcaşi də alimlərini bir yerə yığdı. Böyük bir məclis quruldu. Sonra muhacirləri 
gətirdilər. Müsəlmanlar, gəldiklərində salam verdilər və səcdə etmədilər. Nəcaşi onlara; 
“Nə üçün səcdə etmədiniz” deyə soruşunca; “Biz, Allah Təaladan başqasına səcdə 
etmərik. Cənabi Peyğəmbərimiz, bizi, Allah Təaladan başqasına səcdə etməyi qadağan 
edib; “Səcdə, təkcə Allah Təalaya məxsusdur’ buyurmuşdur” dedilər. 
Nəcaşi, muhacirlərə üzünü tutaraq; “Ey hüzuruma gəlmiş camaat! Mənə 
deyiniz görək ölkəmə nə üçün gəldiniz? Siz kimsiniz? Tacir deyilsiniz, bir istə’yiniz də 
yoxdur. Sizin bu zühur edən Peyğəmbərinizin kimdir? Nə üçün ölkənizdən buraya 
gələnlərin salam verdiyi kimi salam vermirsiniz?” dedi. Cə’fər (Allah ondan razı olsun); 
“Ey Hökmdar! Mən əvvəlcə, üç söz deyəcəyəm. Əgər düz desəm, məni təsdiq edin, 
yalan desəm yalan olduğunu deyin. Hər şeydən əvvəl əmr et ki, bu adamlardan təkcə 
biri danışsın, digərləri sussun!” dedi. Əmr ibn As ; “Mən danışaram” dedi. Nəcaşi; “Ey 
Cə’fər, əvvəlcə sən danış” dedi. Həzrəti Cə’fər; “Mənim, üç sözüm var. Bu adama 
soruşun. Bəyəm biz, tutulub sahiblərimizə qaytarılan kölələrik?” dedi. Nəcaşi; “Ey 
Əmr! Onlar kölədir?” deyə soruşdu. Əmr; “Xeyr! Onlar kölə deyil, azaddır!” dedi. 
Həzrəti Cə’fər; “Görəsən biz haqsız yerə bir nəfərin qanını tökdük ki, qanı tökülənlərə 
təslim ediləcəyik?” dedi. Nəcaşi, Əmrə üzünü tutaraq; “Bunlar, yoxsa haqsız yerə birini 
öldürdülər?!” deyə soruşunca, Əmr; “Xeyr, bir damcı belə qan tökmədilər” dedi. 
Həzrəti Cə’fər, Nəcaşiyə; “Yoxsa başqasının mallarından haqsız yerə aldığımız vəya 
ödəməyimiz lazım gələn mallar vardı?” dedi. Nəcaşi; “Ey Əmr! Əgər, bunların nə qədər 
çox qızıl borcları olsa belə, onu mən ödəyəcəyəm, deyin” dedi. Əmr; “Xeyr, bir qırat 
(bir pul vahidi) belə yoxdur!” dedi. Nəcaşi; “O halda siz bunlardan nə istəyirsiniz?” 
deyə soruşunca, Əmr; “Onlar ilə biz, bir dində və bir yolda idik. Onlar, dinimizi tərk 
etdilər. Məhəmmədə itaət etdilər və dininə girdilər” dedi. Nəcaşi, Cə’fərə; “Siz, 
mensubu olduğunuz dini tərk edib niyə bir başqasına girdiniz? Qövmünüzün dinindən 
ayrıldığınıza, mənim dinimdə də olmadığınıza görə, sizin inandığınız bu din necədir? 
Haqqında məlumat verin bilək!” deyə soruşdu. 
116 
Həzrəti Cə’fər; “Ey Hökmdar! Biz cahil bir millət idik. Bütlərə sitayiş edərdik. 
Ölmüş heyvan leşi yeyər, hər cür pis işi görərdik. Qohumlarımızla münasəbətlərimizi 
kəsər, qonşularımıza pis davranardık. Güclülərimiz, zəiflərə zülm edər və mərhəmət 
nədir bilməzdilər. Allah Təala bizə, aramızdan; doğruluğunu, əminliyini, iffət və 
paklığını, soyunun düzgünlüyünü bildiyimiz bir peyğəmbər göndərincəyə qədər, bu 
vəziyyətdə qaldıq. O peyğəmbər bizi, Allah Təalanın varlığına və birliyinə inanmağa, 
Ona ibadət etməyə, bizim və ata-bablarımızın daima sitayiş ettikləri daşları və bütləri 
tərk etməyə də’vət etdi. Doğru sözlü olmağı, əmanətə xəyanət etməməyi, qohumluq 
haqlarına riayət etməyi, qonşulara gözəl rəftar etməyi, günahlardan və qan tökməkdən 
çəkinməyi əmr etdi. Hər cür əxlaqsızlıqlardan, yalan söyləməkdən, yetimlərin malına əl 
uzatmaqdan, namuslu qadınlara iftira atmaqdan bizi çəkindirdi. Bizə, Allah Təalaya 
şərik, ortaq qoşmadan ibadət etməyi əmr etdi. Biz də qəbul etdik və Allah Təaladan nə 
gətirmişsə hamısına inandıq və söylədiklərinə əməl etdik. Allah Təalaya ibadət etdik. 
Onun bizə haram qıldığını haram, halal qıldığını da halal gördük və eləcə də əməl etdik. 
Bu səbəbdən qövmümüz, bizə düşmən olub, zülm etdi. Bizi, dinimizdən döndərib, Allah 
Təalaya ibadət etməkdən soyudub, təzədən bütlərə sitayiş etmək üçün hər cür 
işgəncələrə və əziyyətlərə mə’ruz qoydular. Bizə zülm etdilər. Bizi əməlli başlı 
sıxışdırdılar. Bizimlə dinimizin arasına girdilər və bizi dinimizdən ayırmaq istədilər. Biz 
də yurdumuzu, yuvamızı tərk edərək sənin ölkənə sığındıq. Səni, başqalarından üstün 
tuttuq. Sənin himayənə, qonşuluğuna can atdıq. Sənin yanında zülmə, haqsızlığa düçar 
olmayacağımızı ümid edirik” dedi. Həzrəti Cə’fər danışığına belə davam etdi; “Salam 
vermə işinə gəlincə, biz səni Rəsulullahın salamı ilə salamladıq. Bir birimizə də elə 
salam verərik. Cənnətdəkilərin salamlarının da bu şəkildə olduğunu Cənabi 
Peyğəmbərimiz xəbər verdi. Bunun üçün sizə də bu şəkildə salam verdik. Cənabi 
Peyğəmbərimiz insanlara səcdə edilmeyəcəyini buyurduğu üçün, Allah Təaladan 
başqasına səcdə etməkdən Allahu Təalaya sığınırıq. 
Nəcaşi; “Sən, Allahın xəbər verdiklərindən heç olmazsa bir az bilirsən?” deyə 
soruşdu. Həzrəti Cə’fər; “Bəli” deyincə, Nəcaşi; “Onu mənə oxu” dedi. Həzrəti Cə’fər 
də Məryəm surəsinin ilk ayələrini oxumağa başladı. (Ənkəbut və Rum surələrindən 
oxuduğu da nəql edilmişdir). Nəcaşi ağlayırdı. Gözlərindən axan yaşlar saqqalını islatdı. 
Rahiblər də ağladı. Nəcaşi və rahiblər; “Ey Cə’fər! Bu şirin və gözəl kəlamdan bir az da 
oxu” dedilər. Həzrəti Cə’fər, Kəhf surəsinin əvvəlindən e’tibarən oxudu ki, məalən; 
117 
“Kafrləri, (uca) nəzdindən göndərilən çətin bir əzab (cəhənnəm) ilə qorxutmaq, 
xeyirxah əməl işləyən mö’minləri də, içində əbədi olaraq qalacaqları gözəl bir əcr 
(Cənnət) ilə müjdələmək, “Allah Təala övlad sahibi oldu” deyənləri qorxutmaq üçün, 
danışığında bir səhv, mənasında bir ziddiyyət olmadığı, (ifrat və təfritdən uzaq olan) 
səhih bir kitabı (Qur’ani Kərimi) quluna (Məhamməd əleyhissalama) endirən Allah 
Təalaya həmd olsun. Nə onların (Allah Təala övlad sahibi oldu deyənlərin), nə də 
atalarının buna (o sözə) dair heç bir məlumatları yoxdur. Ağızlarından çıxan bu söz, 
böyük bir küfr (şirk) oldu. Onlar ancaq yalan söyləyərlər. (Ey Rəsulum!) Bu Qur’ani 
Kərimə inanmazlarsa, məgər hüzn və qəzəblə özünü həlak edəcəksən?! Biz yer üzündə 
olanları (mədənlər, heyvanlar və bitgiləri) yer əhlinin, hansının əməli salihdir (hansı 
dünya arzularını tərk etmişdir) imtahan etmək üçün zinət olaraq yaratdıq...”86 deyilirdi. 
Nəcaşi özünü saxlaya bilməyib; “Vallahi, bu çıxış mərkəzi eyni olan bir nurdur. Musa 
və İsa da (əleyhimussalam) onunla gəlmişdir” dedi. Qureyş elçilərinə üzünü tutaraq; 
“Gedin, vallahi, mən nə onları sizə təslim edər, nə də onlar haqqında pis bir fikrə 
düşərəm” dedi. Abdullah ibn Əbi Rəbiə ilə Əmr ibn As Nəcaşinin yanından ayrıldılar.87 
Əmr, Abdullaha; “And içirəm ki, onların bir qəbahətini Nəcaşinin yanında 
açıqlayıb, elə köklərini kazacağam ki, gəl görəsən” dedi. Dostu, Əmrə; “Onlar bizə 
müxalifət edirlərsə də, pis-yaxşı qohumluğumuz var, belə etməsən yaxşı olar” dedi. 
Əmr; “Onların, İsa əleyhissalamı, bir qul olaraq tanıdıqlarını Nəcaşiyə deyəcəyəm” 
dedi. 
Ertəsi gün, Nəcaşinin yanına gəlib; Ey Hökmdar! Onlar Məryəm oğlu İsaya 
(əleyhissalam) böhtan atırlar. Onlara xəbər göndərib, İsa əleyhisalam üçün nə 
söylədiklərini bir soruş, dedi. Nəcaşi, Həzrəti İsa haqqındakı görüşlərini soruşmaq üçün 
müsəlmanlara xəbər göndərdi. Yenə gəldilər. Bir birilərinə; “İsa əleyhissalam haqqında 
soruşsalar nə cavab verəcəyik” dedilər. Həzrəti Cə’fər; “Vallahi Həzrəti İsa haqqında 
Allah Təalanın buyurduğunu, Cənabi Peyğəmbərimizin bizə gətirdiyini söyləyərik” 
dedi. 
Nəcaşinin hüzuruna çıxınca, Nəcaşi; “Siz Məryəm oğlu İsa əleyhissalam 
haqqında nə düşünürsünüz?” deyə soruşdu. Həzrəti Cə’fər; “Biz İsa əleyhissalam 
haqqında, təkcə Cənabi Peyğəmbərimizin bizə Allah Təaladan gətirib, də’vət etdiyini 
                                               
86 əl-Kəhf 18/1-7. 
87 İbn İshaq, əs-Sirə, s, 195; İbn Hişam, əs-Sirə, I, 332-333. 
118 
söyləyərik. Onu, Allah Təalanın qulu və rəsulu olduğunu, dünyadan və kişilərdən əl 
çəkərək, Haqq Təalaya bağlanmış bir əfifə olan Həzrəti Məryəmdən dünyaya gəlmiş, 
Allahu Təalanın kəliməsi olduğunu qəbul edərik. Məryəm oğlu İsanın halı, mərtəbəsi 
bundan ibarətdir. Həzrəti Adəmi torpaqdan yaratdığı kimi, İsa əleyhissalamı da atasız 
yaratmışdır deyərik” deyincə, Nəcaşi, əlini yerə uzadıb, yerdən bir saman çöpü götürdü 
və; “And içirəm ki, Məryəm oğlu İsa da sizin söylədiyinizdən artıq bir şey deyildir. 
Arada bu saman çöpü qədər belə fərq yoxdur” dedi. 
Nəcaşi bunu söylədiyi zaman, ətrafındakı hökumət qulluqçuları və ordu 
başçıları, aralarında pıçıldaşmağa və vurnuxmağa başladılar. Nəcaşi bunu görüncə, 
onlara; “And içirəm ki siz nə deyirsinizsə deyin, mən bunlar haqqında yaxşı şeylər 
düşünürəm” dedi. Sonra müsəlman muhacirlərə üzünü tutaraq; “Sizi və yanından 
gəldiyiniz zatı təbrik edirəm! Mən buna inandım ki, O, Allahın rəsuludur. Onsuz da biz, 
Onu İncildə görmüşdük. O Rəsulu, Məryəm oğlu İsa da xəbər verdi. Vallahi, əgər O, 
buralarda olsaydı, gedib onun ayaqqabılarını daşıyar, ayaqlarını yuyardım! Gedin! 
Ölkəmin əl dəyməmiş yerində, hər cür özbaşınalıqdan uzaq, əmniyyət və hüzur içində 
yaşayın. Sizə pislik edəni öldürdərəm. Mənə dağ qədər qızıl versələr sizlərdən birini 
mə’yus etmərəm” dedi.88 
Nəcaşi, bundan sonra, Qureyş elçilərinin gətirdikləri hədiyyələr üçün; “Mənim 
bunlara ehtiyacım yoxdur! Başqalarının qəsb etdiyi bu mülkümü, Allah Təala mənə dala 
qaytararkən və xalqı mənə tabe etdirərkən, məndən rüşvət almadı” deyərək 
hədiyyələrini özlərinə qaytardı. Qureyş elçiləri, Nəcaşinin hüzurundan əli boş qayıtdı. 
Bəxtiyar Nəcaşi də İslamiyyəti seçmiş, Əshabi kiramı artıqlamasıyla sevindirmişdi. 
 
Hüzün illəri... Mühasirə 
 
Müşriklər, İslamın qəlblərə nüfuz etməsini və yayılmasının qarşısını almaq 
üçün dayanmadan çalışırdılar. Buna baxmayaraq, gün keçdikcə müsəlmanlar daha da 
çoxalırdılar. Müsəlmanlara edilən işgəncə və zülmlər, onları yollarından döndərmir, 
əksinə bir birinə daha çox yaxınlaşdırır, qaynayıb-qarışmasına səbəb olurdu. Heç birisi 
dinindən dönmür, Rəsulullahın uğrunda canlarını fəda etməkdən çəkinmirdilər. Bunu 
eşidən Məkkə xaricindəki qəbilələrin maraqları artır və İslamın işıqları daha uzaq 
                                               
88 İbn İshaq, əs-Sirə, s, 195; İbn Hişam, əs-Sirə, I, 334; Yaqubi, Tarix, II, 23-24. 
119 
yerləri də işıqlandırırdı. Müşriklər, Həbəşistana göndərdikləri adamların istədiklərinə 
nail ola bilmədiklərini, hətta Nəcaşi Əshamənin müsəlman olduğunu və müsəlmanları 
qoruyub onlara gözəl rəftar etdiyini öyrənincə, özlərindən çıxdılar. Bunların hayıfını 
artıqlamasıyla almaq, İslamın kökünü qurutmaq üçün, toplanaraq, bu qərarı aldılar ki; 
“Harada olursa olsun, harada görülürsə görülsün, Məhəmməd əleyhissalam mütləq 
öldürüləcəkdir!” Kafirlər bunun üçün dəfələrlə and içdilər. 
Müşriklərin bu qərarını öyrənən Əbu Talıb, çox üzüldü. Əzizi, mübarək 
qardaşının oğlunun həyatından nigaran qaldı. Qəbiləsini başına yığıb onlara, Kainatın 
hökmdarını Qureyşli müşriklərə qarşı qorumaları üçün əmr verdi. Haşım oğulları 
qohumluq qeyrəti ilə bu əmri yerinə yetirmək üçün birləşdilər. Bunun üçün də Cənabi 
Peyğəmbərimizi və Ona inanan bütün Əshabını Məkkənin şimal tərəfində Beytullaha 
təxminən üç km. məsafə qədər uzaqlıqdakı təpə üstündə yerləşən Şıb’i Əbu Talıba, yəni 
Əbu Talıb məhəlləsinə də’vət etdilər. Rəsulullah (səlləllahu əleyhi və səlləm), Əshabını 
toplayaraq, Şıbda yaşamağa başladı. Haşım oğullarından təkcə Əbu Ləhəb, Cənabi 
Peyğəmbərimizi qorumaq qərarına e’tiraz etdi və Şıba getmədi. O da, müşriklərlə 
birləşib, Peyğəmbərimizi öldürmək üçün fürsət gözləməyə başladılar.89 
Müşriklər, Cənabi Peyğəmbərimizin və Əshabının, Əbu Talıb məhəlləsində 
toplandıqlarını görüncə, təzədən bir yerə toplaşdılar. Sonra, bu qərarı aldılar; 
“Məhəmməd əleyhisalam öldürülmək üçün Qureyşlilərə təslim edilincəyə qədər Haşım 
oğullarından qız alınmayacaq! Onlara qız verilməyəcək! Onlara heç bir şey 
satılmayacaq! Onlardan heç bir şey alınmayacaq! Onlarla baş-başa verib 
danışılmayacaq, görüşülməyəcək! Onların evlərinə məhəllələrinə girilməyəcək! Onların 
barışıq təklifi əsla qəbul edilməyəcək! Heç bir zaman onlara yazığı gəlinməyəcək!” 
Mənsur ibn İkrimə adındakı müşrikin bir kağıza yazdığı bu qərarı möhürlədilər. 
Hamının görüb riayət etməsi üçün Kəbəyi müəzzəmənın divarına asdılar. 
Bu xəbər sevgili Peyğəmbərimizə çatınca, çox üzüldü və dua etdi. Duası dərhal 
qəbul olunub, Mənsur bədbəxtin əlləri bir anda qurudu. Müşriklər çaşıb qaldılar və; 
“Baxın! Haşım oğullarına etdiyımız zülmün əvəzində Mənsurun əlləri quruyub, 
müsibətə düçar oldu” dedilər. Ağılları başlarına gəlmək yerinə daha da çox yollarını 
azdılar. Şıba gedən yolun başına gözətçilər qoydular. Oraya yemək və geyim 
                                               
89  bn Sə’d, ət-Təbəqat, I, 130-140; Təbəri, Tarix, II. 335-336; İbn Kəsir, əl-Bidayə, III, 84-87; Yaqubi, 
Tarix, II, 24-25; Bəlazuri, Ənsab, I, 230. 
120 
aparılmasına mane oldular. Məkkəyə gələn satıcıların Şıba girməməsini, mallarını oraya 
aparmamalarını, lazım olarsa baha qiymətlə özlərinin alacağını söylədilər. Beləcə Şıbda 
yaşayanları aclıqdan öldürəcəklərini veya Haşım oğullarının peşman olub Cənabi 
Peyğəmbərimizi onlara təslim edəcəklərini zənn etdilər. Bu vəziyyət hər il Kə’bənin 
ziyarət mövsümünə qədər davam edərdi. 
Adətlərə görə bu mövsümdə qan tökülməzdi. Bu səbəblə Haşım oğulları 
sərbəst şəkildə Məkkəyə gedər, alış-veriş edərək bir illik ehtiyaclarını tə’min etməyə 
çalışırdılar. Onlardan birisi bir tacirın yanına mal almağa gəlsə, müşriklərin başda 
gələnlərindən Əbu Ləhəb və Əbu Cəhil kimi müşriklər dərhal özlərini çatdırıb tacirlərə; 
“Ey tacirlər! Məhəmmədin Əshabına yuxarı qiymətdən satın. Elə ki, bahalı olduğu üçün 
heç kim bir şey ala bilməsin! Əgər mallarınız satılmayıb, əlinizdə qalsa, biz hamısını 
almağa hazırıq” deyərdilər. Onlar da mallarına yuxarı qiymət deyər, müsəlmanlar da 
almadan dala qayıdardılar... 
Bu yolda sevgili Peyğəmbərimiz, Həzrəti Xədicə anamız, Əbu Bəkri Siddiq 
bütün mallarını xərclədilər, uşaqların aclıqdan göyə yüksələn qışqırıqlarını yatışdırmağa 
çalışdılar. Əldə ovucda olanların hamısı qurtarınca otları, ağac yarpaqlarını yeyərək 
ruzilərini tə’min etməyə çalışdılar. Uşaqların ağlamaması üçün, qurumuş dəri 
parçalarını isladıb ocaqda bişirərək yedirdirdilər. Başda Cənabi Peyğəmbərimiz 
olmaqla, digər Əshabi kiram da aclıqdan mübarək qarınlarına daş bağladılar. Uşaqların 
ağlamaması üçün analar bir dəri bir sümük qalmışdılar. Müşriklərdən birinin yazığı 
gəlib gizlicə bir şey gətirsəydi, onu döyər və təhqir edərdilər. Qısacası gediş-gəliş 
kəsilmiş və çətin vəziyyətə düşmüşdülər. 
Müşriklər, etdikləri bu şiddətli zülm ilə Haşım oğullarının yola gəlib, Əbu 
Talıbın Cənabi Peyğəmbərimizi onlara təslim etməsini gözləyirdilər. Əbu Talıb 
məhəlləsindəki müsəlmanlar isə onların bu düşüncələrinin tam tərsinə Cənabi 
Peyğəmbərimizi qoruyur və ona zərər verilməməsi üçün hər tədbirə əl atırdılar. Əbu 
Talıb, ehtimal edilən bir sui qəsdin qarşısını almaq üçün, Rəsulullahın yatdığı yerə 
növbə ilə gözətçilər yerləşdirər veya öz evində yatmasına şərait yaradardı. Cənabi 
Peyğəmbərimiz isə heç qorxmadan, Allahu Təalanın əmrini yerinə yetirmək, İslamiyyəti 
yaymaq üçün bir saniyəsini də boşa xərcləmir, insanları dinə də’vət edərək onların 
Cəhənnəmdən xilas olmasına çalışır, bu yolda, səbrlə nəsihətlərinə davam edirdi. Ona 
yalançı deyən Qureyşli müşriklərin də, aclığın nə demək olduğunu başa düşmələri üçün, 
121 
bir dəfə Rəsulullah; “Ey Allahım! Bunlara da, Yusifin (əleyhissalam) zamanındakı 
yeddi qıtlıq ili kimi yeddi qıtlıq əzabı verərək mənə yardım eylə” deyərək dua etdi. 
Bundan sonrakı günlərdə, göy üzündən bir damcı yağış da yağmadı. Torpaq 
susuzluqdan çatladı. Yerdə yaşıl bir bitgi belə tapılmırdı. Qureyşli müşriklər nə 
olduğunu başa düşməyib çaş-baş qaldılar. Aclıqdan ölmüş heyvan leşlərini, iylənmiş it 
dərilərini yeyərək ölməməyə çalışdılar. Onların da uşaqları aclıqdan qışqır-bağır 
salmağa başladı. Bir çoxu aclıqdan öldü. Aclıqdan, göyə baxdıqlarında hər tərəfı duman 
bürümüş kimi görərdilər. Ağılları başlarına gəlib, etdikləri zülmün böyüklüyünü sanki 
başa düşdülər. Aralarından Əbu Süfyanı Cənabi Peyğəmbərimizin hüzuru şərifinə 
göndərdilər. Əbu Süfyan gəlib; “Ey Məhəmməd! Sən, özünün aləmlərə rəhmət olaraq 
göndərildiyini söyləyirsən, Allaha inanmağı, qohumluq haqlarına riayət etməyi bizə əmr 
edirsən. Halbuki qövmün, quraqlıqdan və aclıqdan tələf olmaqdadır. Bu müsibətin 
bizdən uzaq olması üçün Rəbbinə bir dua et; Allah, sənin etdiyin duanı qəbul edər. Əgər 
belə bir dua etsən, hamımız iman edəcəyik!” deyərək and içdi. 
Beləcə etdikləri zülm və işgəncələri bir qırağa qoyaraq, çətinliyə düşmüş və 
Rəsulullaha yalvarmağa başlamışdılar. Cənabi Peyğəmbərimiz, etdiklərini üzlərinə 
vurmamış, “iman edəcəyik” dedikdən sonra da mübarək əllərini açaraq Cənabi Haqqa 
dua etmişdi. Allah Təala, Həbibinin duasını qəbul edib, Məkkə üzərinə bol-bol yağış 
yağdırmış, torpaqlara su hopmuş və bitgilər yaşıllaşmağa başlamışdı. Müşriklər quraqlıq 
və qıtlıqdan xilas olmalarına baxmayaraq, verdikləri sözü yaddan çıxardaraq küfrdə 
israr etdilər... 
Allah Təala, bunlara cavab olaraq endirdiyi ayələrdə məalən; “Əksinə onlar, 
(Qur’ani Kərim və yenidən dirilmə haqqında) şübhə içində olub (sənə) istehza, lağ 
edərlər. O halda (Ey Həbibim!) Səmanın bir duman gətirəcəyi günü gözlə. O duman, 
bütün insanları bürüyəcək; “Bu, çox şiddətli bir əzabdır! Ey Rəbbimiz! Bizi bu əzabdan 
qurtar ki, biz iman edək” deyəcəklər. Onlar çətin ki, düşünüb bundan ibrət alsınlar. 
Özlərinə həqiqətləri izah edən bir Peyğəmbər gəldiyi halda, Yenə Ondan üz döndərdilər. 
Ona; “Öyrədilmişdir, məcnundur” dedilər. Biz bu əzabı (duman veya aclığı) bir az 
(vəya az bir müddətdə) yox edərik. Ancaq siz yenə küfr və şirkinizə dönənlərsiniz. Çox 
böyük bir şiddət və sərt bir şəkildə (onları) vuracağımız gün (Bədr günü), şübhəsiz ki, 
biz (onlardan) intiqam alanlarıq. 
122 
Cəlalım haqqı üçün, şübhəsiz ki biz, bunlardan (Qureyş qövmündən) əvvəl, 
Firon qövmünü də (möhlət və çox mal verməklə) imtahan etmişdik. Onlara, bizim 
tərəfimizdən şərəfli bir Peyğəmbər gəldi (ki O, Musa əleyhissalamdır). O, onlara belə 
dedi; “Allahın qullarını (Bəni İsraili) mənə verin. (Onları mənimlə göndərin. Onlardan 
əl çəkin, onlara əzab etməyin). Şübhəsiz ki mən, Allah Təala tərəfindən sizə vəhylə 
göndərilmiş əmin bir Peyğəmbərəm. Allah Təalaya qarşı təkəbbürlü olmayın. Çünki 
mən, sizə mübarizəmin doğru olduğunu təsdiq edən dəlil ilə, açıq mö’cüzə ilə gəldim. 
Bilin ki, mən, məni daşlamağınızdan, öldürməyinizdən, mənim və sizin Rəbbiniz olan 
Allah Təalaya sığınıram ki, O məni qoruyar. Əgər məni təsdiq və iman etməzsəniz, 
mənə fikir verməyin. (Mənə bir xeyriniz toxunmadı, barı şərriniz də toxunmasın”. Onlar 
iman etmədikləri, ona yalançı dedikləri kimi, əksinə bir növ əziyyət və cəfaya 
başlayınca) Musa (əleyhissalam) Allah Təalaya dua edib; “Ya Rəbbi! Bunlar küfr üçün 
israr edən bir qövmdür” dedi. Allah Təala Musaya (əleyhissalam) vəhy edib, buyurdu 
ki; “Qullarım (Bəni İsrail) ilə gecə (Misirdən) çıxıb get! Firon və əlaltıları sizin 
çıxdığınızdan xəbər tutan kimi arxanızca düşüb, mütləq tə’qib edəcəklər. Qövmünlə 
dənizi keçdikdən sonra, onu olduğu kimi qoy qalsın (əsanı təkrar vurub, açılmış olan 
yolları bağlama. Açıq qalsın). Çünki, Firon və əsgərləri o yollara girib gərq olacaq, 
boğulacaqlar”.90 
Müşriklər; “İman edəcəyik” sözlərindən dönüb yenə zülmə başladılar. Allahu 
Təala, bir dəfə Cənabi Peyğəmbərimizə vəhy ilə; “Kə’bədə asılı olan səhifəyə bir ağac 
qurdunu (güvəsini) saldığını və güvənin Allahu Təalanın adından başqa bütün yazıları 
yediyini xəbər verdi. Cənabi Peyğəmbərimiz də Əbu Talıba üzünü tutaraq; “Ey Əmi! 
Mənim Rəbbim olan Allah Təala Qureyşlilərin səhifəsinə ağac qurdunu salmışdır. Allah 
Təalanın adından başqa onda ifadə edilən zülüm, qohum ilə əlaqəni kəsmək, böhtan... 
kimi şeylərin hamısını yeyib yox etdi” buyurdu. 
Əbu Talıb; “Bunu sənə Rəbbin xəbər verdi?” deyə soruşunca, Cənabi 
Peyğəmbərimiz; “Bəli” buyurdu. O zaman Əbu Talıb; “Mən şəhadət edirəm ki, sən 
ancaq doğrunu deyərsən” dedi. Dərhal geyinib Kə’bəyə getdi. Müşriklərin başda 
gələnləri orada oturmuşdular. Əbu Talıbın gəldiyini görüncə; “Hər halda Məhəmmədi 
bizə təslim etmək üçün gəlir!” dedilər. Əbu Talıb, yanlarına çatınca; “Ey Qureyş 
                                               
90 əd-Duxan 44/17-24. 
123 
camaatı! “əl-Əmin” olub, heç bir zaman yalan danışmamış olan qardaşımın oğlu, 
yazmış olduğunuz səhifədəki Allah Təalanın adından başqa bütün yazıları bir ağac 
qurdunun yediyini xəbər verdi. Gedək əleyhimizdə yazdığınız kağızı gətirin ki, görək! 
Əgər bu söz doğru isə, and içirəm ki, hamımız ölüncəyə qədər Onu qorumağa davam 
edəcəyik. Artıq siz də bu zülüm və pis davranışınızdan əl çəkin...” dedi. 
Müşriklər həyəcanla Kə’bənin divarından səhifəni götürüb gətirdilər. Əbu 
Talıb; “Oxuyun!” deyincə, aralarından biri oxumaq üçün səhifəni açdığında, “Bismikə 
Allahummə”dən başqa bütün yazıların silinmiş olduğunu gördü. 91  Müşriklər nə 
deyəcəklərini və nə edəcəklərini bilmədilər. Hətta bəzilərinın əl çəkməsindən sonra, üç 
ildir davam edən unudulmaz əziyyətlərdən əl çəkərək, könüllərdə dərin yaralar buraxan 
bu ağır mühasirəni ləğv etdilər. Ancaq düşmənliklərindən heç vaxt əl çəkmədilər, 
üstəlik daha da sərt davrandılar. İslamiyyətin yayılmasına mane olmaq üçün bütün 
yolları sınaqdan çıxartdılar. Bütün bu cəhdlərinə baxmayaraq, İslamiyyət sür’ətlə 
yayılır, sevgili Peyğəmbərimiz Məhəmməd əleyhissalam, cahiliyə dövrünün 
zülmətindən bezən insanlara kömək etməyə çalışır və həqiqi səadətə çatdırırdı. Bu 
səadətə çatanlar, böyük ne’mətə şükr edir, müşriklərin həqarətləri və işgəncələri 
qarşısında əsla ruhdan düşmürdülər. Məhəmməd əleyhissalamın mö’cüzələrini və 
müsəlmanların dinlərindəki dözümlülüyünü görən bir çox könülü İslam nuru ilə 
işıqlanırdı. 
 
Ayın ikiyə bölünməsi 
 
Cənabi Peyğəmbərimizin böyük mö’cüzələrindən biri də ayın ikiyə 
bölünməsidir. Aralarında Əbu Cəhil və Vəlid ibn Muğirənin də olduğu bir müşrik 
camaatı, Rəsuli əkrəmə (səlləllahu əleyhi və səlləm); “Əgər, sən həqiqətən 
Peyğəmbərsənsə, ayı yarısı Kuaykıan dağı, yarısı da Əbu Qubeys dağının üzərində 
görünən şəkildə ikiyə böl!” dedilər. Rəsulullah da; “Əgər bunu etsəm iman edərsiniz?” 
buyurdu. Onlar; “Bəli, iman edərik” dedilər. Rəsulullah ayın ikiyə bölünməsi üçün 
Allah Təalaya dua etdi. Cəbrayıl əleyhissalam, dərhal sevgili Peyğəmbərimizin yanında 
hazır oldu və; “Ey Məhəmməd! Bu gecə Məkkəlilərə, mö’cüzəni seyr etmələri üçün 
                                               
91 İbn İshaq, əs-Sirə, s, 210; İbn Hişam, əs-Sirə, I, 376; İbn Sə’d, ət-Təbəqat, I, 209; Təbəri, Tarix, II. 79; 
Süheyli, ər-Rövzul-Unf, II, 159; İbn Kəsir, əs-Sirə, II, 69, 
124 
xəbər ver” dedi. Cənabi Peyğəmbərimiz, ayın on dördü, bədr, yəni yuvarlaq olduğu o 
gecə, ayın  ikiyə bölünəcəyini, ibrət almaq istəyənlərin seyr etməsini hamıya çatdırdı. O 
gecə, sevgili Peyğəmbərimiz mübarək barmağı ilə işarə edincə, ay ikiyə bölündü. Biri 
Əbu Qubeys, digəri də Kuaykıan dağı üzərində göründü. Sonra təkrar göy üzündə 
birləşdi. 
Rəsulullah, Əshabına; “Ey Əbu Sələmə ibn Əbdüləsəd, Ərqam ibn Əbil- 
Ərqam! Şahid olun!” buyurdu. Yanında olan digər Əshabına da; “Şahid olun!” buyurdu. 
Müşriklər isə gözləriylə açıq-aşkar bir mö’cüzə daha gördülər. 
Ancaq sözlərində durub iman etmədikləri bir tərəfə, başqalarının da iman 
etməsinə əngəl olmaq üçün; “Bu Ancaq Məhəmmədin bizə göstərdiyi bir sehrdir! 
Ancaq bütün insanları da sehirləyə bilməz ki! Bir də başqa bölgələrdən gələn insanlara 
soruşaq. Görək onlar da eyni hadisənin şahid olublar? Əgər görüblərsə Məhəmmədin 
peyğəmbərlik iddiası doğrudur. Belə deyilsə, bu bir sehrdir” dedilər. Gələnlərdən 
soruşdular, hətta başqa yerlərə adam göndərərək xəbər aldılar. “Bəli, o gecə ayın ikiyə 
bölündüyünü gördük!” deyə hamıdan eyni şeyi eşitdilər. Yenə də inkar etdilər. İnkar 
edənlərin başında Əbu Cəhil var idi. İnsanların iman ne’mətinə qovuşmaması üçün; 
“Əbu Talıbın yetiminin sehri, göyə də tə’sir etdi! deyərək, qəlblərdə şübhə yaradırdı.92 
Onun bu inkarından sonra Allah Təala ayələr endirdi, məalən; “Saat (qiyamət) 
yaxınlaşdı və ay yarıldı (ikiyə bölündü). Onlar (Qureyş kafirləri, Məhəmməd 
əleyhissalamın peyğəmbərliyini sübut edən) bir mö’cüzə görən kimi, (onu 
düşünməkdən və iman etməkdən) imtina edirlər və; “Daim (ardı-arxası kəsilməyən, 
möhkəm, şiddətli) bir sehrdir” deyərlər, və onlar, (Peyğəmbəri veya mö’cüzəni) yalan 
saydılar, inanmadılar, öz dediklərinə (nəfislərinin arzularına və istəklərinə) tabe oldular. 
Halbuki, (Cənnət əhalisinə xeyir, Cəhənnəm əhalisinə də şər) hər iş olacaqdır (Cənnət 
əhalisi Cənnətə, Cəhənnəm əhalisi Cəhənnəmə girəcək). And olsun ki, onlara (Məkkə 
müşriklərinə, Qur’ani Kərimdə, keçmiş ümmətlərə və axirət hallarına dair, onları küfr 
və inaddan şiddətlə) əl çəkdirəcək o qədər əhəmiyyətli xəbərlər gəlmişdir ki, bunlar 
tamamiyə bir hikmətdir. ( Onu təsdiq etmədikləri halda) xəbərdarlıq edən, (Cəhənnəm 
əzabı ilə qorxudan) peyğəmbərlər əsla (onlara) fayda verməz. O halda (ey Həbibim! 
Onlara risalətini, peyğəmbərliyini təbliğ və haqqa də’vətdən sonra) sən də onlardan üz 
                                               
92 Hakim, əl-Müstədrək, II, 512; Beyhəqi, Dəlailun-Nübüvvə, II, 141; Fakihi, Əxbaru Məkkə, VII, 137; 
İbn Kəsir, əs-Sirə, II, 116; Qazı İyaz, Şifayi Şərif, s. 278-279; Kastalani, əl-Məvahibu’l-Ləduniyyə, s. 352. 
125 
döndər, O də’vət edicinin (İsrafil veya Cəbrayılın) kafirləri inkar etdiyi şeyə (hesaba) 
də’vət etdiyi gün, (şiddətindən) gözləri bərəlmiş vəziyyətdə (qorxu və dəhşətdən hara 
gedəcəklərini yaddan çıxartmış bir halda) ətrafa yayılmış çəyirtkələr kimi, qəbirlərindən 
çıxacaqlar. Kafirlər, (boyunlarını əyərək) o də’vət ediciyə tərəf gələrək; “Bu gün bizim 
üçün necə də çətin bir gündür” deyəcəklər”.93 
 
Rəbbim sizə də hidayət nəsib etsin! 
 
Müşriklərin, müsəlmanlara tətbiq etdikləri üç illik mühasirənin bitməsindən 
sonra, Nəcrandan bir qrup Rəsulullahın yanına gəldi. Bunlar iyirmi nəfərə yaxın bir 
qrup olub, Həbəşistana hicrət edən Əshabi kiramdan İslamiyyət haqqında məlumat 
almışdılar. Ona görə də, İslamiyyəti öyrənmək və Cənabi Peyğəmbərimizi görmək 
səadətinə qovuşmaq üçün Məkkəyə gəlmişdilər. Kə’bəyi müəzzəmənin yanında 
Rəsulullahla görüşdülər. Bir çox sual verərək, arzu etdiklərindən daha gözəl və ətraflı 
cavablar aldılar. Qureyşli müşriklər də kənardan onları seyr edirdi. Aləmlərə rəhmət 
olaraq göndərilən sevgili Peyğəmbərimiz, onlara Qur’ani Kərimdən bəzi ayələr oxudu. 
Bundan, həddən çox tə’sirləndilər və göz yaşlarını saxlaya bilməyərək ağladılar. Sonra 
da Rəsulullahın də’vətini qəbul edərək və böyük bir sevinclə kəlimeyi şəhadət gətirib, 
müsəlman olmaqla şərəfləndilər. Ölkələrinə qayıtmaq üçün icazə istədiklərində, Əbu 
Cəhil yanlarına gəlib; “Sizin qədər axmaq adamlar görmədik! Onun yanında bir dəfə 
oturmaqla dininizdən ayrıldınız və nə söylədisə təsdiq etdiniz!” şəklində həqarətamiz 
sözlər sərf etdi. Hələ yeni Əshab olmaqla şərəflənən bu adamlar; “Allah Təalanın sizə 
də hidayət nəsib etməyini arzu edirik. Bizə etdiyiniz bu həqarət və cahilliyi, biz sizə 
etmərik. Hərçənd ki biz, hər hansı bir haqqınızı tapdalamamışıq. Ancaq bunu yaxşı bilin 
ki, bir neçə cahilin sözüylə, qovuşduğumuz bu böyük ne’məti əsla itirmək istəmərik, bu 
haqq dindən dönmərik” deyə cavab verdilər.94 
Allah Təala, bu hadisədən sonra göndərdiyi ayələrdə məalən buyurdu ki; 
“Bundan (Qur’ani Kərimdən) əvvəl, özlərinə kitab verdiyimiz bəzi adamlar vardır ki, 
onlar buna (Qur’ani Kərimə) inanırlar. Onlara (Qur’ani Kərim) oxunduğu zaman; “Buna 
inandıq. Şübhə yoxdur ki, bu, Rəbbimizdən (gələn) bir haqdır. Həqiqətən biz bundan 
                                               
93 əl-Qəmər 54/1-8.  
94 İbn İshaq, İbn Hişam, əs-Sirə, s. 199-200; İbn Hişam, əs-Sirə, I, 391-392. 
126 
əvvəl də İslamı qəbul etmiş kəslərdik” dedilər. Bax bunlara, səbr (və ehtiyat) etmələri 
səbəbiylə mükafatları, iki dəfə veriləcəkdir. Bunlar, pisliyə yaxşılıqla cavab verərlər. 
Özlərinə ruzi verdiyimiz şeylərdən (xeyir üçün) xərcləyərlər. Bunlar, çirkin söz 
eşitdikləri zaman ondan üz çevirər və; “Bizim əməllərimiz bizə, sizin əməlləriniz də 
sizə aiddir. Sizə salam olsun, bizə cahillər lazım deyil (onlarla dostluq qurmaq da 
istəmirik)” deyərlər”.95 
 
Hüzün ili 
 
Cənabi Peyğəmbərimizin (səlləllahu əleyhi və səlləm) böyük oğlu Qasım on 
yeddi aylıq olarkən vəfat etmişdi. Bu kədərli hədisədən illər sonra, digər oğlu Abdullah 
da vəfat etdi. Rəsulullahın mübarək gözlərindən yaş axdığı halda üzünü dağa tutub; “Ey 
dağ! Mənim başıma gələn şey, sənin başına gəlsəydi, dözə bilməz, dağılardın!” buyurdu 
və kədərini dilə gətirdi. Hazrəti Xədicə anamızın; “Ya Rəsulallah! Onlar indi 
haradadır?” sualına da; “Onlar, Cənnəttədirlər” buyurdu. 
Kainatın hökmdarı sevgili Peyğəmbərimizin iki oğlunun da vəfat etməsiylə, 
müşriklər çox sevindilər. Əbu Cəhil kimi kafirlər, bu fürsətdən istifadə edərək; “Artıq 
Məhəmməd sonsuzdur, nəsli kəsilmişdir. Nəslini davam etdirə biləcək oğlan uşağı 
qalmamışdır. Özü də vəfat edincə adı-sanı yaddan çıxacaqdır” deyə hər yerdə şayiə 
yaymağa başladılar. Bundan sonra Allah Təala, Kövsər surəsini endirərək Rəsulunu 
təsəlli etdi. Məalən; “(Həbibim!) Həqiqətən, biz sənə Kövsəri verdik (Kövsər hovuzunu, 
çoxlu xeyir ehsan etdik). O halda Rəbbin üçün namaz qıl. Qurban kəs. Doğrusu sənə 
(nəsli kəsik deyib) söz atanlar, özləri xeyirsız və nəsli kəsikdirlər... (Sənə sonsuz deyən 
adamın özü zürriyyətsiz, şərəfsiz və bədnamdır. Sənə gəlincə, Həbibim, sənin pak 
nəslin, şan və şərəfin qiyamət gününə qədər davam edəcəkdir. Axirətdə də sənə 
təsəvvür edilə bilməyəcək neçə böyük şərəflər ehsan edilmişdir)” buyuruldu. 
Rəsulullahın (səlləllahu əleyhi və səlləm) oğullarının vəfatından sonrakı 
günlərdə Əbu Talıb xəstələndi və gün keçdikcə xəstəliyi daha da artdı. Bunu eşidən 
Qureyşli muşriklər; “Əbu Talıb həyatda ikən, Məhəmmədin himayəsinə çox cəhd 
etmişdi. İndi isə köçüb getmə zamanı yaxınlaşdı. Son vaxtında da olsa, ona bir baş 
çəkək. Çünki, Həmzə kimi tayı bərabəri olmayan bir Ərəb igidi və heybəti, pəhlivanlığı 
                                               
95 əl-Qasas 28/52-55. 
127 
və qorxmazlığı ilə tanınan Ömər müsəlman oldular. Hər ötən gün Ərəb qəbilələrindən 
insanlar gələrək dəstə-dəstə Ona tabe olurlar. Beləcə müsəlmanlar gündən günə çoxalır 
və səsləri aləmə yayılır. Bu vəziyyətə görə, ya bizim onlara tabe olmağımız vəya 
çaxnaşma və müharibəyə hazır olmağımız lazımdır. Əbu Talıbın yanına gəlib vəziyyəti 
başa salaq ki, bizim aramızı düzəltsin. Onun dininə sataşmayaq, O da bizim dinimizə bir 
söz deməsin” niyyəti ilə Əbu Talıbın yanına gəldilər. 
Ukbə, Şeybə, Əbu Cəhil, Ümeyyə ibn Xələf kimi tanınmış şəxslər, Əbu Talıbın 
yatağı üstündə oturdular. Dedilər ki; “Sənin böyüklüyünə inanır, nüfuzunu qəbul edirik. 
Bu səbəblə sənə əsla zidd getmədik. Ondan qorxuruq ki, sən öldükdən sonra, 
Məhəmməd bizim işlərimizə qarışar, beləcə aramızdakı düşmənlik davam edər. Bizi 
barışdır ki, bir birimizin dininə qarışmayaq”. 
Əbu Talıb, Cənabi Peyğəmbərimizə xəbər göndərib; “Qureyşin bütün başda 
gələnləri səndən, onların dininə qarışmamağını xahiş edirlər. Bunu qəbul etsən, sənin 
əmrində çalışar və sənə yardım edərlər” dedi. Aləmlərin sahibi buyurdu ki; “Ey Əmi! 
Mən onları, ancaq bir sözü deməyə də’vət etmək istəyirəm ki, o söz ilə bütün Ərəblər, 
onlara boyun əyərlər. Ərəb olmayanlar da cizyə ödəyərlər” buyurdu. Qureyş əşrafına da; 
“Bəli! Siz, mənə bu bir sözü desəniz, onunla bütün Ərəblərə hakim olarsınız, Ərəb 
olmayanlar da sizə boyun əyərlər” buyurdu. Əbu Cəhil; “Niyə də olmasın. Onu on qat 
artıq deyərik. Nədir o söz?” dedi. Rəsulullah; “La ilahə illallah” deyin və Allah 
Təaladan başqa sitayiş etməkdə olduğunuz bütləri də atın” buyurunca, müşriklər dərhal; 
“Sən, bizdən, bundan başqa bir şey istə!” dedilər. Cənabi Peyğəmbərimiz; “Siz, günəşi 
gətirib ovcuma qoysanız belə, mən sizdən, bundan başqasını istəmərəm” buyurdu. 
Müşriklər; “Ya Əbəl-Qasım! çox qəribə bir təklif edirsən. Biz sənin xətrin 
üçün bunu istəyirik. Sən isə, bizim xətrimizə dəyirsən!” dedilər və qalxıb getdilər. Onlar 
gedincə, Əbu Talıb, Cənabi Peyğəmbərimizə; “Sənin Qureyşdən istədiyin şey, yerli 
yerindəydi. Doğru söylədin” dedi. Əmisinın bu sözü, Rəsulullaha ümid verdi və Əbu 
Talıbın imana gələcəyini başa düşüb; “Ey Əmi! Bir dəfə; “La ilahə illallah” de ki, 
qiyamət günü sənə şəfaət edim” buyurdu. Əbu Talıb; “Xalqın, ölməkdən qorxdu ve 
onun üçün müsəlman oldu, deyərək istehza etməsindən çəkinirəm. Yoxsa, sənin xətrinə 
128 
dəyməzdim” deyərək nəfsinə ağır gəldiyini söylədi və xəstəliyinin daha da artması 
səbəbiylə vəfat etdi.96 
 
                                               
96 Beyhəqi, Dəlailun-Nübüvvə, II, 214; İbn Kəsir, əs-Sirə, II, 127. 
Ey padişahi cahan, ey Hökmdarı bəhrü bər! 
 Ey mələklərdən üstün, son və bənzərsiz Peyğəmbər! 
 “Li məallahi vaqtun” verər halından xəbər, 
 Sənsən bədənə həyat, dilə dad, könülə hökmdar. 
Əhməd, Məhəmməd, Mahmud, daim  öyər səni Allah; 
 Sənin isminlə bitər La ilahə illallah.  
Bundakı incə sirri anlamaz, bilməz gümrah; 
 Öz adıyla yazmış, sənin adını Rəhman. 
Səni sevən kölələr, hökmdar olar şahım! 
 Otur könül taxtıma, ey bənzərsiz padişahım! 
 Çox sevirəm səni, olsa da çox günahım! 
 İnandım ki, sevənlər, pay alır ikramından. 
Necə sevmeyim ki, bədənimdə canımsan, 
 Hörmətinlə var oldum, səbəbi həyatımsan. 
 Damarımda qanımsan, mənə məndən yaxınsan. 
 Sən aşiqlərə məşuq və daim canlara canan. 
Hər dərdə dəva sənsən, hər ruha, şəfa sənsən. 
 Gözə sürmə, başa tac, qəlblərə cila sənsən. 
129 
 
 
Həzrəti Xədicə anamızın vəfatı 
 
Rəsulullahın dərd ortağı, iyirmi dörd illik həyat yoldaşı olan mübarək Həzrəti 
Xədicə anamız da, dərd və kədərlə keçən üç illik mühasirədən sonra, hicrəttən üç il 
qabaq, Ramazan ayının əvvəlində, 65 yaşında vəfat etdi. 97  Fəxri Kainat (səlləllahu 
əleyhi və səlləm), Hazrəti Xədicə anamızı öz mübarək əlləriylə dəfn etdi. Onun ayrılı-
ğından, çox kədərləndi. Eyni il içində Həzrəti Xədicə anamızın və əmisi Əbu Talıbın 
vəfatı, Cənabi Peyğəmbərimizi üzüntüyə qərq etmişdi. Buna görə də bu ilə “Sənətül-
hüzn” yəni hüzn ili deyildi. 
Həzrəti Xədicə anamızın vəfatı, sevgili Peyğəmbərimizə çox pis tə’sir etmiş və 
Onu həddindən artıq üzmüşdü. Çünki, hamıdan da qabaq iman edən və Rəsulullahı 
təsdiq edən o idi. Ayrıca, Onun ən böyük dəstəyi və təsəlli verəni idi. Hamı düşmən 
ikən, o, bütün qəlbini açmış və Peyğəmbərimizin məhəbbətiylə dolmuşdu. Bütün 
malını, sərvətini, hər şeyini İslamiyyət uğrunda xərcləmiş, sevgili Peyğəmbərimizə 
qulluq etmək üçün, gecəsini gündüzünə qatmışdı. Rəsulullahı heç bir zaman incitməmiş, 
əsla xətrinə dəyməmişdi. Cənabi Peyğəmbərimiz, bunu vaxtaşırı nəql edər, beləcə 
mübarək xanımının fəzlətlərini yad edərdi. 
                                               
97 Əbu Ya’la, əl-Müsnəd, IV, 299; VIII, 74. 
 Həbibullahsan, fövqimələi ə’la sənsən,  
Başqa qapını döyməz, səni bir az tanıyan. 
Övliyanın mürşidi, alimlərin rəhbəri; 
 Təşrifi sevindirən yeddi qat göyü, yeri.  
İnsanlara, cinlərə Haqqın son Peyğəmbəri; 
 Torpaq altında qalsın, qapında qul olmayan. 
130 
Bir dəfə, Həzrəti Xədicə, Peyğəmbərimiz çöldəykən, Onu axtarmaq üçün 
çıxmışdı. Cəbrayıl əleyhissalam insan cildində Həzrəti Xədicənin gözünə göründü. 
Həzrəti Xədicə anamız, ona, Cənabi Peyğəmbərimizi soruşmaq istədisə də, 
düşmənlərdən olma ehtimalını düşünərək fikrindən döndü. Sevgili Peyğəmbərimizi 
evdə görüncə, hadisəni Ona danışdı. Fəxri kainat Rəsulullah buyurdu ki; “Sənin 
gördüyün və məni soruşmaq istədiyin o zatın heç kim olduğunu bilirsən? O, Cəbrayıl 
(əleyhissalam) idi. Salamını sənə çatdırmağımı söylədi. Bunu da sənə çatdırmağımı 
istədi ki, Cənnətdə sənin üçün incilərdən düzəldilmiş bir bina hazırlanmışdır. Tabii ki, 
orda belə üzüntülü, problemli, zəhmətli və əziyyətli şeylər olmayacaqdır”. 
 
Əli boynuna yapışdı 
 
Sevgili Peyğəmbərimiz (salllallahu əleyhi və səlləm), insanların ən 
bəxtiyarlarından olan Əshabına, heç bir oxşarı olmayan söhbətlər edərək, onların 
könüllərini nurlandırırdı. Gələn ayələri izah edər, izah edilməyən, başa düşülməyən heç 
bir şey saxlamazdı. Bu müddətdə müşriklərin də imana gəlməsi üçün, yığışdıqları 
yerlərə gedər, bezmədən və yorulmadan imana də’vət edərdi. Bu vəziyyətə, Əbu Cəhil 
ilə Vəlid ibn Muğirə çox əsbləşər; “Belə getsə Məhəmməd, hamıya öz dinini qəbul 
etdirəcək, bütlərimizə sitayiş edən heç kim qalmayacaq” deyərdilər. Bir dəfə, bu işi həll 
etməyin yeganə əlacı, aləmlərin sahibi olan sevgili Peyğəmbərimizi öldürmək olduğuna 
qərar verdilər. Əbu Cəhil, Vəlid ibn Muğirəni və Məhzum oğullarından bir neçə cavanı 
da yanında götürərək Beytullaha gəldi. O əsnada sevgili Peyğəmbərimiz namaz qılırdı. 
Əbu Cəhil, əlinə aldığı bir daş ilə dərhal qabağa çıxdı. Həbibi əkrəm və Nəbiyyi 
möhtərəm Rəsulullaha daşı vurmaq üçün əlini qaldırdığı an, əlləri havada quruyub 
qaldı. Heç bir şey edə bilmədi və çaşıb qaldı. Necə gəlmişdisə, elə də mə’yus geri 
qayıtdı. Müşriklərin yanına çatınca, əli açıldı və daş yerə düşdü. 
Eyni daşı Məhzum oğullarından biri götürüb; “Görəcəksiniz! Onu mən 
öldürəcəyəm!” deyərək, Cənabi Peyğəmbərimizə hücum etdi. Yaxınlaşınca, bir anda 
gözü kor olub, ətrafı görə bilmədi. Bundan sonra, Məhzum oğullarının hamısı birlikdə 
sevgili Peyğəmbərimizə tərəf gəlməyə başladılar. Cənabi Peyğəmbərimizə əməlli-başlı  
yaxınlaşdıqları an, onu görə bilmədilər. Ancaq Mübarək səsini eşidirdilər. Səsin gəldiyi 
yerə getdiklərində, səs arxalarından, arxaya döndüklərində isə, əvvəlki yerdən gəlməyə 
131 
başladı. Eyni hala bir neçə dəfə şahid oldular. Axırda çaş-baş qalıb, Rəsulullaha heç bir 
şey edə bilmədən oradan çıxıb getdilər. Bundan sonra, Allah Təala ayə göndərib, 
məalən; “Onların önlərinə sədd çəkdik. Gözlərinə pərdə tutduq. Artıq görə bilməzlər” 
buyurdu.98 
 
Taifliləri imana də’vəti 
 
Müşriklər Sevgili Peyğəmbərimizdən bir çox mö’cüzələr gördükləri halda 
inadları səbəbiylə iman etmir, üstəlik müsəlman olan uşaqlarına, qardaşlarına, qohum və 
dostlarına əziyyət və zülm etməkdən də əl çəkmirdilər. Onların get-gedə artan bu zülm 
və işgəncələrinə, sevgili Peyğəmbərimiz çox üzüldü. Məkkə yaxınlarında yerləşən Taifə 
gedərək, oranın əhalisini İslama də’vət etməyi düşündü. Bu səbəblə, yanında Zeyd ibn 
Harisəni də götürüb Taifə getdi. Taifin başda gələnlərindən Əmrin oğulları; Əbdi Yəlil, 
Həbib və Məs’ud ilə görüşdü. Onlara İslamı izah edib, Allah Təalaya iman etmələrini 
istədi. Onlar nəinki iman etmədilər, hətta həqarət edərək; “Bəyəm Allah Təala 
Peyğəmbər göndərmək üçün, səndən başqa birini tapa bilmədi? Bəyəm Allah Təala 
səndən başqasını Peyğəmbər göndərməyə acizdir? Ölkəmizdən çıxıb get! Hara 
istəyirsən ora get! Sənin qövmün, söylədiklərini qəbul etmədiyi üçün buraya gəldin? 
And içirik ki, biz də səndən uzaq duracaq və heç bir istə’yini qəbul etməyəcəyik” 
dedilər. 
Rəsulullah (səlləllahu əleyhi və səlləm), onların yanından kədərlə ayrıldı. Səqif 
qəbiləsini on gün veya bir ay İslamiyyətə də’vət etdi, ancaq onlardan da heç biri iman 
etmədi. Hətta, onu lağa qoyaraq, işgəncə etdilər və sözlərinə əhəmiyyət vermədilər. 
Uşaqları və gəncləri, Həzrəti Peyğəmbərin keçəcəyi yolun qıraqlarına yığaraq daşa 
basdılar və üstünə cumdular. Taifli gənclərin atdığı daşlara, Həzrəti Zeyd, bədənini 
sipər edərək Peyğəmbərimizə bir zərər gəlməsinə mane olmağa çalışırdı. Həzrəti Zeyd, 
sevgili Peyğəmbərimizin ətrafında pərvanə kimi dolanır, daşların Ona dəyməməsi üçün 
əlləşirdi. Onun mübarək bədəninə bir zərər gəlməməsi üçün ona dəyən daşlara fikir 
vermirdi. Məgər, canını bu günlərdə fəda etmək üçün fürsət axtarmırdı? Budur, 
Aləmlərin sahibini daşlayır, əziyyət və işgəncə edərək yurd-yuvalarından çıxartmağa 
çalışırdılar. 
                                               
98 Yasin 36/9. 
132 
Həzrəti Zeyd, Cənabi Peyğəmbərimizi qorumaq üçün gah sağa, gah da sola 
qaçdıqca, daşlar başına, bədəninə, ayaqlarına dalbadal dəyirdi. Bu səbəblə, Həzrəti 
Zeydin hər tərəfi qan içində qalmışdı. Sevgili Peyğəmbərini qorumaq üçün can-başla 
cəhd edir, daş atan zalımlara səsi çıxdığı qədər; “Dayanın! Atmayın! O, aləmlərin 
sahibidir! Rəsulullahdır! Mənim bədənimi tikə-tikə edin, ancaq Peyğəmbərimizə bir 
zərər gəlməsin!” deyə qışqırırdı. Zeyd ibn Harisəni keçib Rəsulullaha dəyən daşlar, 
Rəsulullahın mübarək ayaqlarını qana boyamışdı. 
Sevgili Peyğəmbərimiz, kədərli, yorğun və yaralı bir halda, Utbə və Şeybə 
adındakı iki qardaşın bağına yaxınlaşdı. Orda, bütün mö’minlərin uğrunda canlarını 
fəda etmək istədiyi Rəsulullah, mübarək ayaqlarından axan qanları sildi. Dəstamaz alıb, 
ağacın altında iki rük’ət namaz qıldı. Sonra mübarək əllərini qaldırıp Allahdan kömək 
istədi. 
Bu halı, bağ sahibləri seyr edirdi. Rəsulullahın başına gələnləri görmüş, qərib 
olduğuna şahid olmuşdular. Mərhəmət hissləri cuşa gəldi. Addas adındakı kölələri ilə 
üzüm göndərdilər. Sevgili Peyğəmbərimiz, üzümü yeyərkən “Bismillah” dedi. Üzümü 
gətirən kölə xristiyan idi. Bismillahı eşidincə çaşıb qaldı; “Neçə ildir ki, buralardayam, 
heç kimdən belə bir söz eşitmədim. Bu necə sözdür?” deyə soruşdu. 
Rəsulullah; “Sən haralısan?” soruşdu. Addas; “Ninevalıyam” dedi. Rəsulullah; 
“Demək ki, Yunisin (əleyhissalam) ölkəsindənsən” buyurdu. Addas; “Sən Yunisi 
hardan tanıyırsan? Onu, burada heç kim tanımaz” dedi. Rəsulullah; “O, mənim 
qardaşımdır. O da, mənim kimi peyğəmbər idi” buyurdu. 
Addas; “Bu gözəl üzün, bu şirin sözlərin sahibi yalançı ola bilməz. Mən 
inandım ki, Sən Allahın Rəsulusan” dedi və müsəlman oldu; “Ya Rəsulullah! Neçə ildir 
ki, bu zalımlara, bu yalançılara köləlik etdim. Hamının haqqını tapdalayırlar. Hamını 
aldadırlar. Heç yaxşı bir iş görmürlər. Dünya üçün yaşamaq və şəhvətlərini söndürmək 
üçün hər alçaqlığı etməkdən utanmırlar. Onlara nifrət edirəm. Sizinlə birlikdə getmək, 
sizə xidmətlə şərəflənmək, cahillərin, axmaqların sizə edəcəyi hörmətsizliklərə hədəf 
olmaq, mübarək bədəninizi qorumaq üçün canımdan keçmək istəyirəm” dedi99. 
Rəsulullah, gülümsəyərək; “İndi sahibinin yanında qal! Çox keçməz, adımı hər 
yerdə eşidərsən. O zaman mənim yanıma gəl” buyurdu. Bir az istirahət edib, Məkkəyə 
                                               
99 İbn Sə’d, ət-Təbəqat, I, 42; Təbəri, Tarix, II. 344-346; İbn Kəsir, əl-Bidayə, III, 135-137; Yaqubi, 
Tarix, II, 29-30; Bəlazuri, Ənsab, I, 227. 
133 
tərəf döndülər. Məkkəyə iki istirahət məsafəsi qaldığında, bir buludun onlara kölgə 
saldığını gördülər. Diqqətlə baxdıqlarında, Cəbrayıl əleyhissalam olduğunu sezdilər. Bu 
hədisəni sevgili Peyğəmbərimiz, Aişə Siddiqə anamıza nəql etmişdi. 
Səhihi Buxaridə və Əhməd ibn Hənbəlin Müsnədində qeyd edilmişdir ki; “Bir 
dəfə Həzrəti Aişə anamız; Ya Rəsulullah! Sənin başına, Ühüd döyüşündən daha 
məşəqqətli bir hadisə gəlib bəyəm?” deyə soruşmuş, Rəsulullah da belə cavab vermişdi; 
“Vallahi, Ühüd döyüşündə iştirak edən kafirlərdən görmədiyim əziyyəti, sənin 
qövmündən gördüm”. 
İbni Əbdi Yəlil ibn Əbdi Kulaləni, iman etməyə də’vət etdiyimdə, qəbul 
etmədi. Yanından elə böyük bir kədərlə ayrıldım ki, ta Qərni Səalib deyilən yerə 
çatıncaya qədər özümə gələ bilmədim. Orda başımı yuxarı qaldırdım. Bir buludun mənə 
kölgə saldığını gördüm. Baxdım ki, buludun içində, Cəbrayıl (əleyhissalam) dayanıbdır. 
Məni çağırıb dedi ki; “Ya Məhəmməd! Cənabi Haqq Təala, qövmünün sənin 
haqqındakı sözlərini eşitdi. Səni qorumaq istəmədiklərini də bilir. Sənin üçün, dağlara 
hökm edən bu mələyi göndərdi. Ona istədiyin şeyi əmr edə bilərsən”. “O mələk də məni 
səsləyib salam verdikdən sonra; “Ya Məhəmməd! Cənabi Haqq Təala, Cəbrayılın dediyi 
kimi, dağların mələyi olan məni, istədiyin şeyi əmr etməyin üçün sənə göndərdi. 
Əmrinə hazıram. Əgər bu iki sıldırımlı dağın (Kuaykıan dağı ilə Əbu Qubeys dağının) 
Məkkəlilərin üstünü örtərək bir biriylə birləşməsini (və müşriklərin hamısını əzməsini) 
istəyirsənsə, əmr et birləşdirim” dedi. Mən razı olmadım və dedim ki; “(Xeyr! Mən 
aləmlərə rəhmət olaraq göndərildim). Allah Təalanın bu müşriklərin nəslindən, təkcə 
Cənabi Haqqa ibadət edən və Allah Təalaya heç bir şeyi şərik qoşmayan bir nəsil 
meydana gətirməsi üçün dua edirəm”. 
Cənabi Peyğəmbərimiz Taifdən Məkkəyə qayıdarkən, Nəhlə bölgəsində bir az 
istirahət etdi. Namaz qılmağa başladıqlarında, Nusaybin cinlərindən bir dəstə ordan 
keçərkən, sevgili Peyğəmbərimizin oxuduğu Qur’ani Kərim ayələrini eşidincə, dayanıb 
qulaq asdılar. Sonra Cənabi Peyğəmbərimizlə görüşüb müsəlman oldular. Cənabi 
Peyğəmbərimiz onlara; “Qövmünüzün yanına gedincə, mənim iman üçün etdiyim 
də’vətimi onlara da söyləyin. Onları da iman etməyə də’vət edin” buyurdu. O cinlər, 
qövmlərinin yanına gedib bunu xəbər verincə, eşidən cinlərin hamısı iman etdilər.100 
                                               
100 İbn Sə’d, ət-Təbəqat, I, 212. 
134 
Bu məsələ, Qur’ani Kərimdə Cin surəsində, Buxari və Müslimin məşhur hədisi 
şərif kitablarında nəql edilməkdədir. Bu hadisədən sonra Məkkəyə tərəf yola düşdülər. 
 
“La ilahə illallah” deyərək xilas olun...” 
 
Həbibi əkrəm və Nəbiyyi möhtərəm Rəsulullah, Mut’im ibn Ədiyin 
himayəsində Məkkəyə gəldi. İnsanları haqq yola də’vət etməyə davam etdi. Bu 
vəzəyyət qarşısında, müşriklər təzədən yoldan azib əvvəlkindən daha çox işgəncə və 
zülm etməyə başladılar. Bundan sonra Cənabi Haqq, Cənabi Peyğəmbərimizə, Kə’bəni 
ziyarət mövsümündə ziyarətə gələn Ərəb qəbilələriylə görüşüb, onları İslama də’vət 
etməsini əmr etdi. 
Sevgili Peyğəmbərimiz, bu əmrdən sonra, Məkkə ətrafında qurulan Zulməcaz, 
Ukaz və Məcənnə bazarlarına gedərək, qəbilələri, Allah Təalanın birliyinə və Ona 
ibadət etməyə də’vət edər, özünün Peyğəmbər olduğunu qəbul etmələrini söyləyərdi. 
Qəbul etdikləri təqdirdə, Cənabi Haqqın, onlara Cənnəti verəcəyini deyərdi. Cənabi 
Peyğəmbərimizin, yalvarırcasına etdiyi bu də’vətlərə, təəssüf ki, heç biri qulaq asmaz, 
bəziləri kobud davranır, təhqir edər, bəziləri da üzünü turşudub nalayiq sözlər sərf 
edərdi. Qureyş müşrikləri də Onu tə’qib edərək getdiyi qəbilələri yoldan çıxardardılar. 
İmamı Əhməd, Beyhəqi, Təbərani və İbn İshaqın nəql etdiklərinə görə, Rəbiə 
ibn Abbad belə rəvayət etmişdir; “Cavan idim. Atamla birlikdə Minaya getmişdik. 
Rəsul əleyhissalam, Ərəb qəbilələrinin düşərgə saldığı yerə gedər; “Ey filankəs oğulları! 
Sitayiş etdiyiniz bu bütlərdən əl çəkərək, Allah Təalaya heç bir şərik qoşmadan ibadət 
etməyinizi, mənə inanıb, təsdiq etməyinizi, Haqq Təala tərəfindən göndərilmiş olduğum 
vəzifəni icra edib yerinə yetirincəyə qədər məni qorumağınızı sizə əmr edən Allah 
Təalanın rəsuluyam!” buyurardı. 
Onun arxasınca gedən çəp gözlü, hörmə saçlı bir adam da; “Ey filankəs 
oğulları! Bu sizi, bütlərimız Lat və Uzzaya sitayiş etməməyə çağırıb, özünün uydurduğu 
bir dinə də’vət edir! Nə badə Onu dinləyib itaət edəsiniz!” deyirdi. Mən atama; “Bu 
adamı tə’qib edən kimdir elə?” deyə soruşdum. “Əmisi Əbu Ləhəbdir” dedi. 
Təbərani, Tariq ibn Abdullahdan belə rəvayət etmişdir; “Rəsul əleyhissəlamı 
Zulməcaz bazarında görmüşdüm. İnsanların eşitməsi üçün, yüksək səslə; “Ey insanlar! 
“La ilahə illallah (Allah Təaladan başqa ilah yoxdur)” deyin ki xilas olasınız” buyuraraq 
135 
xitab edirdi. Onu tə’qib edən bir nəfər da əlinə keçən daşları Onun ayaqlarına ataraq; 
“Ey camaat! İnanmayın! Ondan uzaq durun! Çünki O yalançıdır!” deyirdi. Belə ki, 
dəyən daşlar mübarək ayaqlarını qanatmışdı. O hələ də bezmədən, yorulmadan 
də’vətinə davam edirdi. “Bu gənc adam kimdir?” deyə soruşdular. Biri; “Əbdülmüttəlib 
oğullarından bir gəncdir” cavabını verdi. “Bəs daş atan kimdir?” deyə soruşduqlarında; 
“Əmisi Əbu Ləhəbdir” dedi. 
İmam Buxari ət-Tarixul-Kəbir əsərində və Təbərani əl-Mu’cəmul-Kəbir əsərin-
də qeyd etmişdir ki; “Müdrik ibn Munib, atasından, o da babasından belə nəql edib 
demişdir ki; “Atamla Minaya gəlib çadırımızı qurmuşduq. Bir camaatla raştlaşdıq. Bir 
nəfər onlara; “Ey insanlar! “La ilahə illallah” deyin ki xilas olasınız” buyururdu. 
Ətrafındakı insanlardan bəziləri Onun, o gözəl üzünə tüfürür, bəziləri da başına torpaq 
atır, bəziləri da söyərək təhqir edirdilər. Bu hal günortaya qədər davam etdi. Bu əsnada 
bir qız uşağı əlində su qabı ilə ora gəldi. Onu o halda görüncə ağlamağa başladı. O 
adam, su içdikdən sonra qıza üzünü tutub; “Ey qızım, atan haqqında, pusquya düşürülüb 
öldürüləcək, zillətə düçar olacaq deyə qorxma!” buyurdu. “Bu adam və o qız kimdir?” 
deyə soruşduq. “Bu, Əbdülmüttəlib oğullarından Məhəmməddir, yanındakı da qızı 
Zeynəbdir” dedilər”. 
Səid ibn Yəhya ibn Səid əl-Əməvi, Məğazi əsərində atasından nəql etmiş, O da 
Əbu Naimdən, Əbdürrəhman Amiridən, o da bir çoxlarindan rəvayət etmişdir ki; 
“Sevgili Peyğəmbərimiz (səlləllahu əleyhi və səlləm), bir gün Ukaz bazarına getdi. Bəni 
Amir qəbiləsinin yanına gəlib, onlara; “Ey Bəni Amir! Sizin qəbilənizdə, sizə sığınan 
adamlar necə himayə olunur?” deyə soruşdu. Onlar da; “Bizə heç kim söz deməyə 
cür’ət edə bilməz, xəbər vermədən ocağımızdan isinə bilməz!” dedilər. Cənabi 
Peyğəmbərimiz, “Mən, Allah Təalanın rəsuluyam. Yanınıza gəldiyim zaman, Rəbbimin, 
mənə verdiyi peyğəmbərlik vəzifəsini insanlara təbliğ edincəyə qədər məni 
qoruyarsınız?” buyurdu. Onlar; “Sən, Qureyşdən kimlərdənsən?” deyə soruşdular. 
Rəsulullah; “Əbdülmüttəlib oğullarındanam” buyurunca, onlar; “Madam ki, 
Əbdülmüttəlib oğullarındansan, nə üçün onlar səni qorumur?” dedilər. Rəsulullah da; 
“Mənə yalançı deyənlərin başda gələnləri onlar oldular” buyurdu. Bəni Amir qəbiləsi 
dedilər ki; “Ey Məhamməd! Biz səni nə rədd edirik, nə də gətirdiklərinə iman edirik. 
Ancaq, Sən, peyğəmbərlik vəzifəni insanlara çatdırıncaya qədər səni qoruyarıq”. 
136 
Bundan sonra Cənabi Peyğəmbərimiz, onların yanına oturdu. O əsnada Bəni 
Amirin başda gələnlərindən Bəyhəra ibn Faris, bazarda alışverişini qurtarıb yanlarına 
gəldiyində, oradakılara, Cənabi Peyğəmbərimizi göstərərək; “Bu kimdir?” deyə 
soruşdu. Onlar da; “Məhəmməd ibn Abdullahdır” dedilər. Bəyhəra; “Sizin Onunla nə 
işiniz ola bilər ki, yanınızda oturtdunuz?” deyincə; “Bizə pənah gətirdi, Allahın rəsulu 
olduğunu söyləyir və peyğəmbərlik vəzifəsini insanlara də’vət edincəyə qədər, onu 
qorumağımızı istəyir” dedilər. 
Bundan sonra Bəyhəra, Cənabi Peyğəmbərimizə üzünü tutub; “Səni qorumağa 
təşəbbüs etməyimiz, bütün Ərəblərin oxuna tuş gəlmək deməkdir” dedi və qövmünə də; 
“El-obalarına, sizdən daha pis bir şeylə qayıdan başqa bir qəbilə yoxdur. Demək siz, 
bütün Ərəblərlə vuruşacaq, onların oxuna tuş gələcəksiniz?! Əgər Onun qövmü, Onda 
bir xeyir görsəydi, əvvəlcə özləri qoruyardu. Siz, qövmünün yalançı deyib, yanlarından 
uzaqlaşdırdığı bir nəfəri qorumağa, Ona yardım etməyə çalışırsınız! çox səhv 
düşünürsunuz!” dedi. 
Sonra sevgili Peyğəmbərimizə tərəf üzünü tutub; “Dərhal yanımızdan ayrılıb 
öz qövmünün yanına qayıt! And içirəm ki, qövmümün arasında olmasaydın, indi sənin 
boynunu vurardım!” dedi. Bu sözlərdən sonra, Aləmlərin sahibi böyük bir kədərlə 
dəvəsinə mindi. O alçaq Bəyhəra, Rəsulullahı dəvəsindən yerə düşürtdü. Bu hadisəni 
görən Əshabi kiramdan Dəbaa binti Amir adında bir xanım ah-nalə çəkib; “Allah 
Təalanın Həbibinə edilən bu hərəkətləri necə rəva görürsunuz? Mənim xətrim üçün 
Rəsulullahı bunların əlindən qurtara bilən heç kim yoxdur bəyəm?” deyərək 
qohumlarına səsləndi. Əmi oğullarından üç nəfər dərhal alçaq Bəyhəranın üzərinə 
cumdular. Bəyhəranın qövmündən də iki nəfər ona kömək etmək istədisə də, onlar 
Bəyhəranı və ona kömək edənləri döyüb əzişdirdilər. Bu vəziyyəti seyr edən sevgili 
Peyğəmbərimiz, Onun üçün dalaşan o üç nəfər üçün; “Ya Rəbbi! Bu adamlara 
bərəkətini ehsan et”; Bəyhəra və köməkçiləri üçün də; “Ya Rəbbi! Bunları da 
rəhmətindən uzaqlaşdır” deyə dua etdi. 
Xeyir-dua etdiyi adamlar, müsəlman olmaqla şərəflənirkən, digərləri də kafir 
olaraq can verdilər. Bəni Amir qəbiləsi mənsubları, ölkələrinə qayıtdıqlarında, 
qəbilələrindəki, səmavi kitabları oxumuş yaşlı bir adama Məkkədə başlarından 
keçənləri danışdılar. O adam, Cənabi Peyğəmbərimizin adını eşidincə; “Ey Bəni Amir! 
137 
Siz nə etdiniz? İsmayıl oğullarından heç biri indiyə qədər yalan yerə peyğəmbərlik 
iddiası etməmişdir. Şübhəsiz ki, Onun söylədiyi doğru və haqq idi. Qaçırılan bu fürsətı 
artıq bərpa etmək çox çətindir! “deyərək onları qınadı. 
 
  Nola tacım kimi başımda götürsəm daim 
  Qədəmi pakını ol Həzrəti Şahi Rasulun 
 Güli gülzarı nübüvvət o qədəm sahibidir 
 Bahtiya durma üzün sür qədəminə o gülün. 
 
SOLTAN I ƏHMƏD (BAHTİ) 
 
 
 
 
 
 
 
 
 
 
 
 
 
 
 
 
 
 
 
138 
ME’RAC 
 
Sevgili Peyğəmbərimiz (səlləllahu əleyhi və səlləm) bu şəkildə gördüyü hər 
qəbiləyə, İslamı təbliğ etdi. Özünü himayə edib, insanlara İslamı də’vət etməsində 
yardımçı olmalarını istədi. Ancaq heç kim nə müsəlmanlığı qəbul etdi, nə də himayə 
etməyə təşəbbüs göstərdi. Ayrıca, təhqir, zülm, işgəncə və istehza edib, yalançı dedilər. 
Aləmlərin sahibi yorğun, ac, susuz, kədərli və çox qəmli idi. Gündüzləri bu şəkildə 
keçir, gecə yarısına qədər də bu hal davam edirdi. Məkkəli müşriklər, dayanmadan 
arxasınca gəzir, Kə’bəni ziyarətə gələn insanların müsəlman olmasını əngəllədikləri 
azmış kimi, üstəlik Həbibi əkrəmə zülm də edirdilər. Artıq Rəsulullahın gedə biləcəyi 
bir yeri yox idi. Hər tərəf düşmən idi. O gecə birbaşa əmisi Əbu Talıbın qızı Ümmi 
Haninin Əbu Talıb məhəlləsində yerləşən evinə gəldi. 
Ümmi Hani, o əsnada hələ ki, müsəlmanlığı qəbul etməmişdi. “Kimdir o?” 
soruşunca, Rəsulullah; “Əmin oğlu Məhəmmədəm. Qəbul edirsənsə, qonaq gəlmişəm” 
buyurdu. 
Ümmi Hani; “Sənin kimi doğru sözlü, əmin, əsil-nəcabətli, şərəfli qonağa 
canım qurban olsun. Ancaq, gələcəyinizi qabaqcadan xəbər versəydiniz, yemək üçün də 
bir şey hazırlayardım. İndi süfrəyə qoyulacaq bir şeyim yoxdur” dedi. 
Rəsulullah; “Yemək, içmək istəmirəm. Heç birini nəfsim çəkmir. Rəbbimə 
ibadət etmək, yalvarmak üçün bir yer mənə bəs edər” buyurdu. 
Ümmi Hani, sevgili Peyğəmbərimizi içəri də’vət edib; bir həsır, ləyən və aftafa 
verdi. Gələn qonağı yeməyə də’vət etmək, onu düşməndan qorumaq, Ərəblər üçün ən 
şərəfli vəzifə sayılırdı. Bir evdəki qonağa zərər gəlməsi, ev sahibi üçün böyük üz qarası 
olardu. Ümmi Hani, “Bunun Məkkədə düşmənləri çoxdur. Hətta, öldürmək istəyənlər 
var. Şərəfimi qorumaq üçün, sabaha qədər Onu qoruyacağam” deyə düşündü. Atasının 
qılıncını götürüb, evin ətrafında dolaşmağa başladı. 
 
(Ol humayunbəxti ol qədri uca,  
Ümmi Hani xanəsindəydi gecə) 
 
139 
Rəsulullah, o gün çox incinmişdi. Dəstamaz alıb, Rəbbinə yalvarmağa, 
bağışlanma diləməyə və qulların imana gəlib, səadətə qovuşmaları üçün duaya başladı. 
çox yorğun, ac və kədərli idi. Həsirin üstündə uzanıb yatdı. 
O əsnada Allah Təala, Cəbrayıl əleyhissalama; “Sevgili Peyğəmbərimi çox 
üzdüm. Mübarək bədənini, incə qəlbini çox incitdim. Bu halda, yenə mənə yalvarır. 
Məndən başqa heç bir şey düşünmür. Get, Həbibimi gətir! Cənnətimi, Cəhənnəmimi 
göstər. Ona və Onu sevənlərə hazırladığım ne’mətləri görsün. Ona inanmayanlara, 
sözləri, yazıları və hərəkətləri ilə Onu incidənlərə hazırladığım əzabları görsün. Onu 
mən təsəlli edəcəyəm. Onun incə qəlbinin yaralarını mən sarıyacağam” buyurdu. 
Cəbrayıl əleyhissalam, Rəsulullahın yanına gəlincə, Onun dərin yuxuya 
getdiyini gördü. Oyandırmağa ürəyi gəlmədi. İnsan cildində idi. Mübarək ayağının altını 
öpdü. Qəlbi, qanı olmadığı üçün, soyuq dodaqları Rəsulullahı oyandırdı. Cəbrayıl 
əleyhissalamı dərhal tanıdı və; “Ey Cəbrayıl qardaşım! Belə bivaxt nə üçün gəldin. 
Yoxsa bir səhv iş gördüm. Rəbbimə qarşı xəta etdim? Yoxsa mənə acı bir xəbər 
gətirdin?” buyurdu və Rəbbinin ona qəzəblənəcəyindən çox qorxdu. 
Cəbrayıl əleyhissalam; “Ey bütün məxluqların ən üstünü! Ey Yaradanın 
sevgilisi, ey peyğəmbərlərin sahibi, yaxşılıqlar mənbəyi, üstünlüklər qaynağı olan 
şərəfli və böyük Peyğəmbər! Rəbbin sənə salam deyir və səni öz yanına çağırır. Zəhmət 
olmasa, dur gedək” dedi. 
Sevgili Peyğəmbərimiz dəstamaz aldı. Cəbrayıl əleyhissalam, Rəsulullahın 
mübarək başına nurdan bir əmmamə qoydu, əyninə nurdan bir paltar geyindirdi, 
mübarək belinə yaqutdan bir kəmər taxdı. Mübarək əlinə dörd yüz inci ilə bəzədilmiş 
zümrüddən bir əsa verdi. Hər inci, Zöhrə ulduzu kimi parıldayırdı. Mübarək ayağına 
yaşıl zümrüddən ayaqqabı geyindirdi. Sonra əl-ələ tutub Kə’bəyə gəldilər. Burada 
Cəbrayıl əleyhissalam, sevgili Peyğəmbərimizin mübarək sinəsini yardı. Qəlbini 
çıxartdı. Zəmzəm suyu ilə yudu. Sonra hikmət və iman dolu bir qab gətirib içinə 
boşaltdı və sinəsini örtü. 
Sonra Cəbrayıl əleyhissalam, Cənnətdən gətirdiyi Burak adındakı ağ heyvanı 
göstərərək; “Ya Rəsulallah! Buna min! Bütün mələklər yolunu gözləyir” dedi. Bu 
əsnada Cənabi Peyğəmbərimiz kədərləndi və dərin fikrə getdi. O anda Allah Təala, 
Cəbrayıl əleyhissalama; “Ey Cəbrayıl! Soruş gör ki, Həbibim nə üçün qəmli dayanıb?” 
Soruşunca, Rəsulullah (səlləllahu əleyhi və səlləm) cavab verdi ki; “Mən bu qədər izzət 
140 
və ikram gördüm. Düşündüm ki, qiyamət günü zəif olan ümmətimin halı necə olar 
görəsən? Əlli min il, Ərəsat meydanında yeriyərək bu qədər günahlarını necə çəkərlər 
və otuz min illik yol olan siratı necə keçərlər?” 
Fərmani ilahi gəldi ki; “Ey Həbibim! Ürəyini sıxma. Sənin ümmətinə əlli min 
illik vaxtı bir an kimi edərəm. Üzülmə” buyurdu. 
Cənabi Peyğəmbərimiz, Buraka mindi. Burak çox sür’ətli gedir, bir addımda 
gözün gördüyü yerin daha da uzağına çatırdı. Səfər əsnasında Cəbrayıl əleyhissalam 
sevgili Peyğəmbərimizə bəzi yerlərə düşüb namaz qılmasını söylədi. Aləmlərin sahibi 
bundan sonra tam üç dəfə düşərək namaz qıldı. Cəbrayıl əleyhissalam da namaz qıldığı 
yerləri tanıyıb-tanımadığını soruşdu. Cavabını elə özü də verərək; “İlk düşdüyün yerin 
Mədinə olduğunu və bu şəhərə hicrət edəcəyini xəbər verdi. O biri yerlərin də növbə ilə 
Həzrəti Musanın Allah Təala ilə vasitəsiz və məlum olmayan bir şəkildə danışdığı Turi 
Sina olduğunu, ən axırda da İsa əleyhissalamın doğulduğu Beyti Ləhmdə namaz 
qıldığını xəbər verdi. Sonra Qüdüsdəki Məscidi Əqsaya gəldilər. 
Məscidi Əqsada, Cəbrayıl əleyhissalam bir qayanı barmağı ilə deşərək Burakı 
bağladı. Keçmiş peyğəmbərlərdən bəzisinin ruhları insan şəklində toplaşmışdılar. 
Camaatla namaz üçün, Adəm, Nuh və İbrahim peyğəmbər (əleyhimussalam) imam 
olmaları üçün növbə ilə çağırıldı. Üzr istəyərək qəbul etmədilər. Cəbrayıl; “Sən olan 
yerdə bir başqası imam ola bilməz” deyərək Həbibullahın imam olmasını söyledi. 
Cənabi Peyğəmbərimiz, peyğəmbərlərə imamlıq edib, iki rük’ət namaz qıldırdı. 
Bundan sonra olan hadisəni O özü belə nəql etmişdir ki; “Cəbrayıl (əleyhissalam) mənə 
bir qab Cənnət şərabı, bir qab da süd gətirdi. Südü götürdüm. Cəbrayıl (əleyhissalam) 
mənə, fitrəti seçdin (iki cahan səadətini seçdin) dedi. Daha sonra iki qab da verdilər. 
Birində su, o birində də bal vardı. Hər ikisindən də içdim. Cəbrayıl; “Bal, ümmətinin 
qiyamətə qədər davam edəcəyinə, su da, ümmətinin günahlarından təmizlənməsinə 
işarədir” dedi. Sonra birlikdə göyə çıxdılar. Cəbrayıl (əleyhissalam) qapını döydü. “Sən 
kimsən?” dedilər. “Mən Cəbrayılim”, “Sənin yanındakı kimdir?”, “O da Məhəmməddir 
(əleyhissalam)”. “Ona (göyə çıxmaq üçün vəhy və Me’rac də’vəti) göndərildi ki?” 
“Bəli, göndərildi” dedi. “Salam olsun gələn zata! Bu gələn nə qədər də gözəl yolçudur?” 
dedilər və dərhal qapı açıldı və qabağımda Adəmi (əleyhissalam) gördüm. Mənə “Salam 
olsun” dedi və dua etdi... 
141 
Burda çox mələklər gördüm. Hamısı əmrə müntəzir halda qiyamda (ayaqda 
duraraq) və “Subbuhun, quddusun rəbbulməlaikəti vər-ruh” deyərək zikr edirdilər. 
Cəbrayıldan soruşdum ki; “Bu mələklərin ibadəti budur?” “Bəli, bunlar yaradılandan 
bəri, ta qiyamətə qədər belə qiyamda (ayaqda duraraq) ibadət edərlər. Haqq Təaladan 
dilə ki, bu ibadəti ümmətinə nəsib etsin” dedi. Haqq Təaladan dilədim. Duamı qəbul 
etdi. Namazda olan qiyam (ayaqda durmaq) odur. 
(Orda) bir camaata rast gəldim. Mələklər onların başlarını əzir, təzədən əvvəlki 
halına dönür, yenə döyərlər, yenə əvvəlki kimi olurdu. “Bunlar kimdir?” dedim. “Cümə 
və camaat namazını tərk edənlərdir. Rüku və səcdələri naqis edənlərdir” dedi. 
Bir camaat gördüm. Ac və çılpaq idilər. Zəbanilər onları Cəhənnəmdə otltamaq 
üçün sürürdülər. “Bunlar kimdir?” dedim. “Kasıblara mərhəmət etməyənlər və zəkat 
verməyənlərdir” dedi. 
Bir camaata da rast gəldim ki, qabaqlarına dadlı yeməklər qoymuşdular. Bir 
yanda da leş sərilib qalıb. O dadlı yeməkləri yeməyib, leşi yeyərdilər. “Bunlar kimdir?” 
dedim. “Bunlar, halalı tərk edib, harama meyl edən kişi və qadınlardır. Halal malları 
olduğu halda, haram yeyən şəxslərdir” dedi. 
Çiynindəki yükün ağırlığından tərpənə bilməyən bir dəstə adam da gördüm. O 
halda ikən xalqı çağırıb, çiyinlərinə bir az da yük qoymalarını istəyirdilər. “Bunlar 
kimdir?” dedim. “Bu şəxslər, əmanətə xəyanət edənlərdir. İnsanlardan müqabilini aldığı 
halda, yenə də zülm edərlər” dedi. 
Öz ətlərini kəsib yeyən bir qrup insan gördük. “Bunlar kimdir?” dedim. 
Cəbrayıl əleyhissalam; “Bunlar qiybət edənlər və ondan buna, bundan da ona söz 
gəzdirənlərdir” dedi. 
Sifətləri qara, gözləri mavi, üst dodaqları alınlarına çatmış, alt dodaqları da 
ayaqlarına qədər sallanmış, ağızlarından qan və irin axmaqda olan bir qrup insan 
gördüm. Onlara, alovdan qədəhlərlə Cəhənnəmdən axan zəhərli qan və irin içirdirlər, 
onlar uzunqulaq kimi səs çıxardırdılar. “Bunlar kimdir?” dedim. “Bunlar içgi içənlərdir” 
dedi. 
Bir qrup insanlara rast gəldik, dilləri başlarından çıxmış, simaları dəyişdirilib 
xınzır (donuz) cildinə salınaraq əzab edilirlər. Cəbrayıl əleyhissalam “Bunlar yalandan 
şahidlik edənlərdir” dedi. 
142 
Başqa bir qövmə rast gəldik. Onların qarınları şişmiş və aşağı sallanmış, 
rəngləri göm-göy olmuş, əl və ayaqları bağlanmışdı. Onlar yerlərindən qalxa 
bilmirdilər. Cəbrayıla bunları da soruşdum. “Bunlar faiz yeyənlərdir” dedi.101 
Bəzi qadınlar da gördük. Sifətləri qara, gözləri mavi. Oddan paltar 
geyindirmişdilər. Mələklər onlara alovdan gürzlərlə vururlar. Onlar köpək və xınzırlar 
kimi səs çıxardırlar. “Bunlar kimdir?” dedim. Cəbrayıl; “Bunlar zina edən və ərlərini 
incidən qadınlardır” dedi. 
Bir camaat gördüm ki, həddən çox idilər. Cəhənnəm vadilərində həbs 
edilmişdilər. Alov, onları yandırar, təzədən dirilir, təzədən yanardılar. “Bunlar kimdir?” 
dedim. “Bunlar atalarının sözündən çıxanlardır” dedi. 
Bir camaata da rast gəldim ki, onlar əkin əkər və əkin bir anda göyərib sünbül 
verərdi. “Bunlar kimdir?” dedim. Cəbrayıl; “Allah Təala üçün ibadət edənlərdir” dedi. 
Bir dənizə gəlib çatdım. Bu dənizin qəribə halını dillə demək mümkün deyildir. 
Süddən ağ olub dağ boyda dalğaları vardı. “Bu dəniz nədir?” dedim. “Bu dənizin adı 
Həyat Dənizidir. Haqq Təala ölüləri dirildəcəyi zaman, bu dənizdən yağış yağdırır. 
Çürümüş, toprağa qarışmış bədənlər dirilib, ot bitən kimi qəbrdən qalxarlar” dedi... 
Sonra, ikinci göyün ikinci qatına çıxdıq. Cəbrayıl əleyhissalam yenə qapını 
döydü. Deyildi ki; “Sən kimsən?” “Mən Cəbrayılam”; “Yaxşı, bəs yanındakı kimdir?”; 
“O da Məhəmməd əleyhissalamdır”; “Ona vəhy və Me’rac də’vəti göndərildi mi?”; 
“Bəli, gəldi” dedi. “Salam olsun gələn zata. Bu gələn adam nə gözəl yolçudur” deyildi 
və dərhal qapı açıldı. Qapı açılan kimi, bibi uşaqları İsa ilə Yəhya ibn Zəkəriyyəni 
(əleyhiməssalam) gördüm. Mənə; “Salam” dedilər və dua etdilər... 
Mələklərdən bir qrupa rast gəldim. Sıraya düzülüb, hamısı rükuya getmişdilər. 
Özlərinə məxsus bir təsbehləri vardı. Dayanmadan rükuya gedər, başlarını qaldırıb 
yuxarı baxmazlar. Cəbrayıl əleyhissalam; “Bu mələklərin ibadəti belədir. Haqq 
Təaladan istə ki, ümmətinə belə ibadət nəsib olsun” dedi. Dua etdim, qəbul edib, 
namazda rükunu ehsan etdi. 
Sonra göyün üçüncü qatına çıxdıq. Eyni sual və cavabdan sonra, qapı açıldı və 
açılan kimi Yusuf əleyhissalamı gördüm. Baxdım ki, ona gözəlliyin yarısı verilmiş. 
Mənə “Salam” dedi və dua etdi... 
                                               
101 Süheyli, ər-Rövzul-Unf, II, 208. 
143 
Orada çox mələklər gördüm. Səf-səf düzülüb, hamısı səcdəyə getmişdilər. 
Yaradıldıqlarından bəri səcdədə olub, özlərinə məxsus təsbeh ilə təsbeh edirlər. 
Cəbrayıl əleyhissalam; “Bu mələklərin ibadəti belədir. Allah Təaladan istə ki, bu əməli 
ümmətinə də nəsib etsin” dedi. Haqq Təaladan dilədim. Qəbul edib namazda sizə nəsib 
etdi. 
Dördüncü qat göyə çatdım. Saf gümüşdən düzəldilmiş, nurdan bir qapısı var. 
Nurdan bir qıfıl vurmuşlar. Qıfılın üstündə, “La ilahə illallah Məhəmmədən rəsulullah” 
yazısı vardı. Eyni sual və cavabdan sonra, İdris əleyhissalamı gördüm. Mənə “Salam” 
dedi və dua etdi. Allah Təala, onun haqqında (məalən); “Biz onu yüksək bir məkana 
qaldırdıq” buyurmuşdur.102 
Bir mələk gördüm. Bir kürsü üstündə oturmuş, qəmli və kədərli idi. Ətrafında o 
qədər çox mələk vardı ki, sayını ancaq Cənabi Haqq bilir. Sağında nurani mələklər 
gördüm. Yaşıl rəngdə geyinmiş, çox ətirli iyləri vardı. Hər birinin gözəlliyindən 
üzlərinə baxmaq olmurdu. Sol tərəfində ağızlarından alov püskürdən mələklər vardı. 
Qabaqlarında alovdan nizələr və qamçılar vardı. Elə gözləri var ki, baxmağa cür’ət 
tapılmazdı. Taxtı üstündə oturan mələyin, başından ayağına qədər gözləri var. 
Dayanmadan qabağındakı dəftərə baxar, bir an olsun belə ondan gözünü ayırmazdı. 
Qabağında bir ağac vardı. Hər yarpağında bir nəfərin adı yazılmışdı. Qabağında ləyən 
kimi bir şey vardı. Gah sağ əliylə ondan bir şey götürüb sağındakı nurani mələklərə 
verər, gah da sol əliylə bir şey götürüb solundakı zülm mələklərinə verərdi. (Bu) mələyə 
diqqətlə baxınca, canıma qorxu düşdü. Cəbrayıla; “Bu mələk kimdir?” dedim. 
“Əzrayıldır. Bunun üzünü görməyə heç kimin ürəyi gəlməz” dedi. Yanına gəlib; “Ey 
Əzrayıl! Bu, sonuncu peyğəmbərdir və Allah Təalanın həbibi, sevgilisidir” dedi. Əzrayıl 
əleyhissalam başını qaldırıb gülümsədi. Qalxıb mənə baş əydi və; “Salam! Haqq Təala 
səndən daha şərəfli bir nəfər yaratmadı. Ümmətin də, bütün ümmətlərdən üstündür. 
Mən sənin ümmətinin halına, ata və analarından daha çox yanıram” dedi. “Səndən bir 
xahişim vardır. Ümmətim zəyifdir. Onlarla mehriban rəftar edib, ruhlarını əziyyət 
vermədən alarsan” dedim. O; “Səni ən son peyğəmbər olaraq göndərən və özünə həbib 
edən Allah Təalanın haqqı üçün, Allah Təala hər gecə və gündüzdə yetmiş dəfə; 
                                               
102 əl-Məryəm 19/57. 
144 
“Ümməti Məhəmmədin ruhlarını əziyyətsiz və ağrısız al” deyə əmr edir. Bunun üçün 
mən də sənin ümmətinə, ana və atalarından daha artıq şəfqət göstərirəm” dedi. 
Sonra göyün beşinci qatına çıxdıq, orada Harun əleyhissalamla qarşılaşdıq. 
Mənə “Salam” dedi və xeyir-dua etdi. 
Beşinci qat göyün mələklərinin ibadətlərini də gördüm. Hamısı ayaqda 
duraraq, ayaq barmaqlarına baxır, əsla başqa yerə baxmadan, yüksək səslə təsbeh 
edirdilər. Cəbrayıldan əleyhissalam; “Bu mələklərin ibadəti belədir?” deyə soruşdum. 
“Bəli, Haqq Təaladan dilə ki, bu ibadəti ümmətinə nəsib etsin” dedi. Dua etdim. Cənabi 
Haqq ehsan etdi. 
Sonra göyün altıncı qatına çıxdıq. Orada Musa əleyhissalam ilə qarşılaşdıq. 
Mənə “Salam” dedi və xeyir-dua etdi. Sonra yeddinci qat göyə yüksəldik və eyni sual 
cavabdan sonra İbrahim əleyhissalamı Beyti Mə’mura arxasını çevirmiş gördüm. Bu 
Beyti Mə’mura, hər gün yetmiş min mələk girər (bir daha heç vaxt növbələri gəlməz). 
Ibrahim əleyhissalama salam verdim. Salamımı aldı. “Salam olsun sənə saleh 
peyğəmbər, saleh oğul” dedi. Sonra; “Ey Məhamməd! Cənnətin yeri çox gözəl və 
torpağı da təmizdir. Ümmətinə de ki, ora çox ağac əksinlər” dedi. “Cənnətə ağac necə 
əkilir?” dedim. “La hovlə vəla qüvvətə illa billah”. (Bir rəvayətdə isə; “Sübhanallahi 
vəlhəmdulillahi və la ilahə illallahu vallahu əkbər”) təsbehini oxuyaraq” dedi. (Cəbrayıl 
əleyhissalam) sonra məni, Sidrətulmüntəhaya apardı. Sanki onun yarpaqları fil 
qulaqları, meyvələri də bürclər idi.103 O Allah Təalanın əmrlərindən hər hansı birisiylə 
qarşılaşdığında, elə dəyişirdi və gözəlləşirdi ki, Allah Təalanın yaratmış olduğu 
məxluqatından heç kim onun gözəlliyini vəsf edə bilməz. 
Cəbrayıl əleyhissalam, Sidrətulmüntəhanın o tərəfinə qədər məni yola saldı və 
mənimlə vidalaşdı. Dedim ki; “Ey Cəbrayıl! Məni burada tək qoyursan?” Cəbrayıl 
əleyhissalam çətin vəziyyətə düşdü. Haqq Təalanın heybətindən titrəməyə başladı və; 
“Ey Məhəmməd! Əgər bir addım da atsam, Allah Təalanın böyüklüyündən həlak 
olaram. Bütün bədənim yanar, yox olaram” dedi”. 
Aləmlərin sahibi buraya qədər Cəbrayıl əleyhissalam ilə gəlmişdi. Cəbrayıl 
əleyhissalam, burada özünü, altı yüz qanadını açmış, hər bir qanadında inci və 
                                               
103 Əhməd ibn Hənbəl, əl-Müsnəd, III, 164; IV, 208; İbn Əbi Şeybə, əl-Musannəf, VII, 427; Darəqutni, 
əs-Sünən, I, 25, 40; Beyhəqi, əs-Sünən, I, 265; Qazı İyaz, Şifayi Şərif, s. 179; Əhməd Şami, Sübülül-
Huda, III, 170. 
145 
yaqutların şö’lə saçdığı yaradılmış olduğu surətiylə, Rəsulullaha göstərdi. Sonra 
parlaqlığı günəşdən daha parlaq, Rəfrəf adında yaşıl bir Cənnət arabası gəldi. 
Dayanmadan Allah Təalanın zikriylə məşğul olur, aləmi təsbeh sədası doldururdu. 
Cənabi Peyğəmbərimizə salam verdi. Rəsulullah Rəfrəfin üstündə oturdu. Bir 
göz qırpımında çox yüksəklərə çıxdılar, hicab deyilən yetmiş min pərdədən keçdilər. 
Hər hicabın arasında çox məsafə var idi. Hər pərdədə vəzifəli mələklər vardı. Rəfrəf 
Cənabi Peyğəmbərimizi bir-bir o pərdələrdən keçirtdi. Beləcə; kürsü, ərş və ruh 
aləmlərini aşdılar. 
Həbibi əkrəm və Nəbiyyi möhtərəm (səlləllahu əleyhi və səlləm), hər bir 
pərdədən keçərkən; “Qorxma ya Məhəmməd! Yaxınlaş, yaxınlaş!” deyə əmr edildiyini 
eşidirdi. Elə yaxın oldu ki, Qabi qövseyn məqamına çatdı. Bilinməyən, başa 
düşülməyən, izah edilə bilməyən şəkildə, Allah Təalanın dilədiyi yüksəkliklərə çatdı. 
Məkansız, zamansız, cəhətsiz və təsvir edilə bilməyən bir şəkildə ru’yət hasil oldu, yəni 
Allah Təalanı gördü. Gözsüz, qulaqsız, vasitəsiz bir şəkildə Rəbbi ilə danışdı. Heç bir 
məxluqun bilməyəcəyi, başa düşməyəcəyi ne’mətlərə nail oldu. 
İmam Rəbbani Həzrətləri Məktubat əsərində belə qeyd edir ki; “O Sərvər 
əleyhissalatu vəssəlam, Me’rac gecəsində, Rəbbini dünyada görmədi. Axirətdə gördü. 
Çünki, Rəsul əleyhissalam o gecə, zaman və məkan düşüncəsindən kənara çıxdı. Əzəli 
və əbədi bir zamana düşdü. Başlanğıcı və sonu, bir nöqtə kimi gördü. Cənnətə gedəcək 
olan kimsələrin, minlərcə il sonra Cənnətə gedişlərini və Cənnətdə oluşlarını o gecə 
gördü. Bax, o məqamdakı görmək, dünyadakı görməklə eyni deyildir. Axirət görməyi 
ilə görməkdir”. 
Cənabi Peyğəmbərimizə; “Rəbbinə həmd-səna et!” buyurulduğunda, O dərhal; 
“Əttəhiyyatu lillahi vəssalavatu vəttayyibat” (yəni, bütün dillər ilə olan mədhlər, 
tə’riflər və həmd-sənalar, bədən ilə olan xidmətlər və itaətlər, mal ilə olan yaxşılıqlar və 
ehsanlar Allah Təala üçün olsun) dedi. Əvvəlcə Allah Təala, Həbibinə məkansız, 
zamansız, cəhətsiz və təsvir edilə bilməyən bir şəkildə; “Əssalamu əleykə 
eyyuhənnəbiyyu və rəhmətullahi və bərəkatuh. (Ey Rəsulum! Salamım, bərəkətim və 
rəhmətim sənin üzərinə olsun)” buyuraraq, salam verdi. Cənabi Peyğəmbərimiz; 
“Əssəlamu əleyna və əla ibadillahissalihin (Ya Rəbbi! Bizə və salih qullarına da salam 
olsun)” deyə cavab verdi. Bunu eşidən mələklərin hamısı  bir ağızdan; “Əşhədu ənla 
ilahə illallah və əşhədu ənnə Məhəmmədən əbduhu və rəsuluh (Gözümlə görmüş kimi 
146 
bilir və inanıram ki, Allah Təaladan başqa ilah yoxdur. Məhəmməd əleyhissalam Onun 
qulu və rəsuludur)” dedilər. 
Cənabi Peyğəmbərimiz; “Əssalamu əleyna...” deyincə, Alllahu Təala; “Ey 
Həbibim! Burada ikimizdən başqa heç kim yoxdur. Nə üçün əleyna (bizə) dedin?” 
buyurdu. Rəsulullah; “Ey Allahım! Hərçənd ki, ümmətimin bədənləri mənimlə deyildir, 
ancaq ruhları mənimlədir. Fikrim, zikrim onlardan uzaq deyildir. Mənə salam verdin, 
məni pisliklərdən uzaq tutdun. Axır zaman fitnəsinə düçar olmuş, o kasıb, dərdli 
ümmətimi, bu böyük ikram və ehsanlardan necə məhrum edim? Belə ne’mətdən onları 
necə uzaq tutum ?” deyə cavab verdi. 
Allah Təala buyurdu ki; “Ey Həbibim! Bu gecə mənim qonağımsan. Məndən 
nə istəyirsənsə istə” Rəsulullah (səlləllahu əleyhi və səlləm); “Ümmətimi istəyirəm (ya 
Rəbbi)” dedi. 
Rəvayətə görə bu şəkildə Haqq Təala, bu sualı yeddi yüz dəfə təkrar etdi. 
Rəsulullah da hamısına “Ümmətimi istəyirəm” deyə cavab verdi. Allah Təala; “Hər 
dəfə ümmətini istəyirsən” buyurunca, O; “ Ey Rəbbim! Diləyən mənəm, verən sənsən. 
Bütün ümmətimi mənə bağışla” deyə istədi. Cənabi Haqq; “Əgər ümmətinin hamısını 
bu gecə sənə bağışlasam, mənim rəhmətim və sənin izzətin izhar olmaz. Bir hissəsini bu 
gecə sənə bağışladım. İki hissəsini də daha sonra bağışlayacağam. Qiyamət günü sən 
istədiyində, mən bağışlayaram. O vaxta qədər ki, mənim rəhmətim və sənin izzətin 
(şərəfin) müəyyən olsun” buyurdu. 
Sevgili Peyğəmbərimiz (səlləllahu əleyhi və səlləm), bir hədisi şərifində 
buyurmuşdur ki; “O gecə (Me’rac gecəsi), Allah Təaladan bütün ümmətimin hesabını 
mənə bağışlamasını istədim. Haqq Təala buyurdu ki; “Ya Məhəmməd! Bundan 
məqsədin odur ki, heç kim, ümmətinin qəbahətlərindən xəbər tutmasın. Mənim 
məqsədim odur ki, sən şəfqətli peyğəmbərsən, yadlara olduğu kimi, səndən də 
qəbahətləri və pis işləri gizli qalsın. Ya Məhəmməd! Sən onların yol göstərənisən. Mən 
onların Rəbbiyəm. Sən onları təzə gördün. Mən isə əvvəldən əbədə onlara baxdım və 
hər zaman da baxıram. Ya Məhəmməd! Əgər sənin ümmətinlə danışmağı istəməsəydim, 
qiyamət günü onları hesaba çəkməzdim. Böyük və kiçik heç bir günahlarını 
soruşmazdım”. 
Allah Təala buyurdu ki; “Ya Məhəmməd! Mübarək gözünü aç və ayağının 
altına bax”. Baxdım, bir ovuc torpaq gördüm. Haqq Təala buyurdu ki; “Bütün mövcud 
147 
olan şeylər sənin ayağının torpağıdır. Sənin ümmətini bağışlamaq, dostunun huzuruna 
gətirdiyin bu toprağı bağışlamaqdan daha asandır”. 
 
Ya Həbibim nədir ol kim dilədin, 
 Bir ovuc torpağa minnət eylədin? 
 
Mən sənə aşiq olunca ey şərif. 
 Sənin olmazmı du aləm ey lətif? 
 
Cənabi Peyğəmbərimiz bir hədisi şərifində buyurdu ki; “Haqq Təalaya bir neçə 
sual da verdim. Cavabını aldım. Sual verdiyimə peşman oldum. (Bunlardan bəziləri 
aşağıdakılardır); “Ya Rəbbi! Cəbrayıla altı yüz min qanad verdin. Bəs mənə verdiyin 
ehsanın nədir?” Haqq Təala buyurdu ki; “Sənin bir tükün mənə Cəbrayılın altı yüz min 
qanadından sevimlidir. Sənin bir tükünün xətrinə, minlərcə günahkarı qiyamət günü 
azad edərəm. Ya Məhəmməd! Cəbrayıl qanadını açsa, şərq ilə qərb arasını tutar. Sən 
şəfaət etsən, şərq ilə qərb arası günahkarlarla dolu olsa, hamısını sənə bağışlayaram”. 
Dedim ki; “Atam Adəm əleyhissalama mələkləri səcdə etdirdin. Bunun müqabilində, 
mənə verdiyin ikramın nədir?”. Haqq Təala buyurdu ki; “Mələklərin, Adəmə səcdə 
etmələri, sənin nurunun, onun alnında olması səbəbiylədir. Ya Məhəmməd! Sənə ondan 
daha üstün şey verdim. Adını adıma yaxın etdim və Ərşi ə’la üstünə yazdım. O zaman 
Adəm yaradılmamışdı, adı və bir nişanəsi yox idi. Sənin adını göylərin qapısında, 
hicablar üstündə, Cənnətlərin qapısında, saraylar və ağaclarda, Cənnətin hər yerində 
yazdım. Cənnətdə, üzərində “La ilahə illallah Məhəmmədun rəsulullah” yazısı olmayan 
heç bir şey yoxdu. Bu mərtəbə, Adəmə verilən mərtəbədən daha üstündür”. 
 
Zatıma mir’at etdim zatını, 
 Belə yazdım adım ilə adını. 
 
“Ya Rəbbi! Nuh əleyhissalama gəmi verdin. Bəs mənə nə ehsan etdin?” 
Buyurdu ki; “Sənə Burak verdim ki, bir gecədə yerdən Ərşə çatdırdım. Cənnət və 
Cəhənnəmi gördün. Ümmətinə də məscidlər verdim ki, qiyamət günü necə ki, gəmilərə 
148 
minirlər, elv dv ümmətin o məscidlərə minib, Sirat körpüsünü bir göz qırpımında keçib 
Cəhənnəmdən xilas olarlar”. 
“Ya Rəbbi! İsrail oğullarına qüdrət halvası ilə bildirçinə oxşar quş əti 
göndərdin”. Haqq Təala buyurdu ki; “Sənə və ümmətinə, dünya və axirət ne’mətini 
ehsan etdim. İsrail oğullarının üzlərini, insan surətindən ayı, meymun və xınzır (donuz) 
surətinə çevirdim. Sənin ümmətinin heç birini elə etmədim. Onların əməlləri kimi əməl 
etsələr belə, bu bəlanı onlara rəva görmədim. Ya Məhəmməd! Sənə bir surə verdim ki, 
ona oxşar bir surə Tövratda və İncildə yoxdur. O surə Fatihə surəsidir. Hər kim o surəni 
oxusa, bədəni Cəhənnəmə haram olar. O şəxsin ana və atasının əzabını azaldaram. Ya 
Məhəmməd! Mən, səndən hörmətli (qiymətli, üstün, şərəfli) heç kim yaratmadım. Sənə 
və ümmətinə bir gecədə və gündüzdə əlli vaxt namaz fərz etdim. 
Ya Məhəmməd! Hər kim mənim birliyimi qəbul edər və mənə şərik qoşmazsa 
Cənnət onundur. Ümmətindən belə edənlərə Cəhənnəmi haram etdim. Ümmətinə 
göstərdiyim rəhmətim, qəzəbimi keçmişdir. 
Ya Məhəmməd! Mənim nəzdimdə bütün insanlardan daha hörmətlisən, 
şərəflisən. Qiyamət günü sənə o qədər cox hədiyyə verərəm ki, hamı heyran qalar. Ey 
Həbibim! Sən Cənnətə girməyincə o, digər peyğəmbərlərə və ümmətlərinə qadağandır. 
Sənin ümmətin girməyincə, başqa ümmətlər girə bilməz. Ya Məhəmməd! Sənin və 
ümmətin üçün nələr hazırladığımı görmək istəyirsən?” “İstəyirəm ya Rəbbi!” dedim. 
İsrafilə əmr edib; “Ey İsrafil! Qulum, əminim və rəsulum Cəbrayıla de ki, Həbibimi 
Cənnətə aparıb, Həbibim və ümməti üçün Cənnətdə nələr hazırladığımı göstərsin ki, 
ürəyi rahat olsun” buyurdu”. 
Aləmlərin sahibi olan sevgili Peyğəmbərimiz, İsrafil əleyhissalam ilə birlikdə 
Cəbrayıl əleyhisalamın yanına gəldilər. Allah Təalanın əmrini yerinə yetirmək üçün 
Cəbrayıl əleyhissalam, Cənabi Peyğəmbərimizi (sallallahu əleyhi və səlləm) Cənnətə 
apardı. Mələklər, əllərində biri paltar, digəri nur dolu qablarla gözləyirdilər. Cəbrayıl 
əleyhissalam; “Ya Rəsulullah! Bunlar, Adəm əleyhissalamdan səksən min il əvvəl 
yaradıldı. Bu vəziyyətdə, qabdakıları sənin və ümmətinin üzərinə saçmaq üçün səbrlə 
gözləyirlər. Qiyamət günü Həzrətin və ümmətin, Allah Təalanın əmriylə Cənnətin 
eşiyinə qədəm basınca, bu mələklər qablarındakı cövhərləri üzərinizə saçacaqlar” dedi. 
Cənnətdə vəzifəli olan Rizvan adındakı mələk, onları qarşıladı. Cənabi Peyğəmbərimizə 
149 
müjdələr verdi və; “Haqq Təala, ikisini sənin ümmətinə, birini də digər ümmətlərinə 
vermək üçün Cənnəti üç hissəyə böldü” dedi və Cənnətin hər tərəfini gəzdirdi. 
Həbibi əkrəm Rəsulullah buyurdu ki; “Cənnətin ortasında bir çay gördüm. 
Ərşin yuxarısından axar. Bir yerdən su, süd, şərab və bal çıxar. Əsla bir birinə qarışmaz. 
O çayın kənarı zəbərcəddən (qiymətli daş) idi. İçindəki daşlar lə’l-cəvahirat, palçığı 
ənbər, otları zə’fəran idi. Ətrafına gümüş qablar qoymuşdular ki, sayıları göydəki 
ulduzlardan da çox idi. Həndəvərində, boyunları dəvə boynu kimi quşlar vardı. Hər kim 
onların ətindən yeyərsə və o çaydan içərsə, Haqq Təalanın xoşnudluğuna nail olar. 
Cəbrayıla; “Bu çay nədir?” deyə soruşdum. “Kövsərdir. Haqq Təala onu sənə vermişdir. 
Səkkiz Cənnətdə olan bostanlara bu Kövsərdən su axar” dedi. O çayın kənarında 
çadırlar gördüm. Hamısı inci və yaqutdan idi. Cəbrayıla bu çadırların kimə məxsus 
olduğunu sual verdim. Dedi ki; “Sənin xanımlarının məskənləridir”. “O çadırlarda 
hurilər gördüm. Üzləri günəş kimi parıldayır və hamısı cürbəcür mahnılar oxuyurdular”. 
Deyirdilər ki; “Biz sevincli və gülərüzlüyük. Biz heç vaxt kədərlənmərik. Biz hər şeylə 
tə’min edilmişik, heç vaxt çılpaq olmarıq. Biz gənclərik, heç yaşlanmarıq. Biz yaxşı 
xasiyyətliyik, heç hirslənmərik. Biz daim  beləyik, heç ölmərik”.  
Səadət saraylarına və ağaclarına çatıb, onların nəğmə və sədaları hər yeri 
bürüyər. Elə xoş səsləri vardır ki, o nəğmələr, dünyaya gəlsəydi, ölüm və əziyyət 
dünyada olmazdı. Cəbrayıl dedi ki; “Bunların üzlərini görmək istəyirsən?”. “İstəyirəm” 
dedim. Bir çadırın qapısını açdı. Baxdım. Elə gözəl üzlər gördüm ki, əgər bütün ömrüm 
boyunca onların gözəlliyindən danışsam, danışıb qurtara bilmərəm. Üzləri süddən ağ, 
yanaqları yaqutdan qırmızı və günəşdən parlaq idi. Dəriləri ipəkdən yumuşaq və ay kimi 
işıqlı, iyləri müşgdən daha ətirliydi. Saçları həddən artıq qara, bəzisi hörülmüş, bəzisi 
saçını yığmış, bəzisi də, otursa, ətrafında çadır kimi olan, qalxsa, ayağına qədər uzanan 
şəkildə saçını açmışdı. Hər birinin qabağında bir qulluqçu dayanırdı. Cəbrayıl; “Bunlar, 
sənin ümmətin üçündir” dedi”. 
Cənabi Peyğəmbərimiz (səlləllahu əleyhi və səlləm) buyurdu ki; “Səkkiz 
Cənnətin bağ və bostanını və hər cür ne’mətlərini gördüm. Cəhənnəmi və mərtəbələrini 
də görsəm yaxşı olardı deyə ağlıma gəldi. Cəbrayıl əlimdən tutub, Cəhənnəmin ən 
böyük mələyi Malikin yanına apardı. “Ey Malik! Həzrəti Məhəmməd, düşmənlərin 
Cəhənnəmdəki yerlərini görmək istəyir (Ona Cəhənnəmi göstər) dedi. Malik, 
Cəhənnəmin qatlarını açdı. Yeddi təbəqənin hamısını gördüm. Yeddinci təbəqəyə 
150 
Haviyə deyərlər. Onun əzabı, digər təbəqələrdən qat-qat artıq idi. Malikə sual verdim ki; 
“Bu təbəqədə kimlərə əzab verilir?” Malik; “Firon, Qarun və sənin ümmətinin 
münafiqlərina əzab verilir” dedi. Altıncı təbəqə Lazydir. Orada, müşriklərə (heç dini 
olmayanlara) əzab verilir. Beşinci təbəqə Hutamədir. Orada, atəşə, öküzə sitayiş 
edənlərə, buddistlərə əzab verilir. Dördüncü təbəqə Cəhimdir. Orada, günəşə, ulduzlara 
sitayiş edənlərə əzab verilir. Üçüncü təbəqə Səqərdir. Orda, xristiyanlara əzab verilir. 
İkinci təbəqə Sairdir. Orada yəhudilərə əzab verilir. Birinci təbəqə Cəhənnəmdir. Bunun 
əzabı o biri təbəqələrin əzabından az idi. (Buna baxmayaraq) orda alovdan olan yetmiş 
min dəniz gördüm. Hər bir dəniz o qədər böyük idi ki, əgər yerləri və göyləri bir dənizə 
atsalar və bir mələyə də əmr etsələr, min il axtarsa tapmaq mümkün olmazdı. Zəbanilər 
(Cəhənnəmdə vəzifəli mələklər) elə nəhəng idi ki, əgər onlardan biri, yerləri və göyləri 
ağzının bir kənarına qoysa, heç hiss edilməzdi. O dənizlər dalğalandıqca, qorxunc səslər 
gəlirdi. Əgər o səsdən dünyaya az bir səs gəlsəydi, bütün canlılar həlak olardı. “Bu təbə-
qə kimlər üçündir?” deyə sual verdim. Malik cavab vermədi. Təzədən sual verdim. 
Susub cavab vermədi... 
Cəbrayıl, Malikə; “Səndən cavab gözləyir” dedi. O da; “Məni üzürlü say” deyə 
üzr istədi. Mən; “Hər nədirsə cavab ver ki, bu gün hazırlıq görülə bilsin” dedim. Malik; 
“Ya Rəsulallah! Sənin ümmətinin günahkarları üçündir, onlara nəsihət et ki, bu qorxunc 
yerdən özlərini qorusunlar. Bədənlərini belə əzaba sürükləyəcək şeylərdən uzaq 
gəzsinlər. O gün mən günahkarlara mərhəmət etmərəm. Nə ağ saqqallı qocalara, nə də 
gənclərə şəfqət göstərmərəm” dedi. 
Aləmlərin sahibi ağlamağa başladı. Mübarək başından sarığını çıxardıb, şəfaətə 
və (Allah Təalaya) yalvarmağa başladı. Ümmətinin zəyifliyini və belə əzaba dözə 
bilməyəcəklərini söylədi. Cəbrayıl əleyhissalam və bütün mələklər də birlikdə 
ağlaşdılar. Allah Təaladan xitab gəldi ki; “Ey Həbibim! Sənin hörmətin və qiymətin 
mənim nəzdimdə böyükdür, duan qəbul olunmuşdur. Ürəyin rahat olsun. Səni, 
muradına erdirdim. Sənə elə bir məqam verərəm ki, çoxlu günahkarları, bəs deyincəyə 
qədər sənin şəfaətin ilə bağışlayaram. Ey Həbibim! Hər kim, mənim əmrimi yerinə 
yetirərsə əzab və cəzadan canını qurtarar, rəhmətimə nail olar. Cənnətdə məni görmək 
şərəfinə nail olar. Sənə və ümmətinə bir gecədə və gündüzdə əlli vaxt namaz fərz 
etdim”. 
151 
Peyğəmbərimiz (səlləllahu əleyhi və səlləm) sözünə davam edərək; “O 
məqamdan (sonra) Ərşə çatdım. Səmavatdan keçib, Musa əleyhissalamın olduğu yerə 
gəldim. Mənə; “ Haqq Təala, sənə və ümmətinə nə fərz etdi? Dedi ki, mənə də “Hər gün 
və gecə üçün əlli vaxt namaz qılınmasını fərz qıldı” dedim. O; “Rəbbinin yanına qayıt, 
bir az da azaltmasını dilə. Çünki ümmətin bunun altından çıxa bilməz. Mən İsrail 
oğullarını sınaqdan keçirtdim və yoxladım” dedi. Bundan sonra, Rəbbimin yanına 
qayıtdım və dedim ki; “Ya Rəbbi! Ümmətimin üstündən (bu yükü) bir az azalt!” 
Bundan sonra əlli vaxtdan təkcə beş vaxt azaltdı. Musa əleyhissalamın yanına gəldim və 
(beş vaxt azaltdı) dedim. Dedi ki; “Rəbbinin yanına qayıt! Bir az da azaltmasını istə. 
Çünki, ümmətin bunun altından qalxa bilməz. Beləcə Musa əleyhissalam ilə Rəbbimin 
arasında gedib gəldim və nəhayət Allah Təala belə buyurdu; “Bu namazı beş vaxta 
endirdim. Hər namaz üçün on savab vardır. Bu cəhətdən, nəticə e’tibarıyla yenə əlli 
namaz olur. Çünki hər kim bir savaba niyyət edərsə, ancaq görməzsə, onun üçün bir 
savab yazılır. Ancaq işi görərsə, birinə müqabil tam on savab yazılır. Ancaq bir günaha 
niyyət edib, o günah işi görməzsə, heç bir şey yazılmaz. Günah işi edərsə, təkcə bir 
günah olarak qeyd olunar”. Sonra Musa əleyhissalamın yanına gəlib olanları ona da 
dedim. Yenə; “Qayıt, bir az da azaltmasını istə” dedi. Bundan sonra ona; “Rəbbimdən 
çox şey istədiyim üçün artıq utanıram” dedim” buyurdu.104 
Allah Təala beləcə sevgili Peyğəmbərimizin çəkdiyi əziyyətlərlə yaralanan 
mübarək qəlbini, təsəlli etdi. Heç bir məxluquna vermədiyi, heç kimin bilməyəcəyi, 
başa düşməyəcəyi ne’mətləri Ona ehsan etdi. 
Aləmlərin sahibi, sonra bir göz qırpımında Qüdsə və oradan da Məkkəyi 
mükərrəməyə, Ümmi Haninin evinə gəldi. Yatdığı yer hələ də soyumamış, ləyəndəki 
dəstamaz suyunun hərəkəti durmamışdı. Eşikdə qalan Ümmi Hani də mürgüləmiş, bir 
şeydən xəbəri olmamışdı. Cənabi Peyğəmbərimiz, Qüdsdən Məkkəyə gələrkən, 
Qureyşin karvanına rast gəldi. Karvandakı bir dəvə hürkdü və yıxıldı. 
Rəsulullah, səhər olunca, Kə’bənin yanına gedib me’racını hamıya danışdı. 
Kafirlər; “Məhəmməd ağlını itirib, əməlli başlı yolu azıb” deyə lağa qoydular. 
Müsəlman olmağa niyyətli olanlar da tərəddüd etdilər. Müşriklərdən bəziləri sevinərək, 
Əbu Bəkirin evinə gəldilər. Çünki onun ağıllı, təcrübəli, hesabı bilən bir tacir olduğunu 
                                               
104   Müslim, “İman”, 74; İbn Sə’d, ət-Təbəqat, I, 132-133; Təbəri, Tarix, II. 307-309; Qazı İyaz, Şifayi 
Şərif, s. 179. 
152 
çox yaxşı bilirdilər. Qapıya çıxınca; “Ey Əbu Bəkir! Sən Qüdsə çox gedib gəlmisən. 
Oraları yaxşı tanıyırsan. Məkkədən Qüdsə gedib gəlmək, nə qədər zaman çəkər?” deyə 
soruşdular. Həzrəti Əbu Bəkr; “Yaxşı bilirəm. Bir aydan da çox sürər” dedi. 
Bu sözə sevinən kafir camaatı; “Ağıllı, təcrübəli adamın sözü belə olar” 
dedilər. Gülüb, lağ edərək və Həzrəti Əbu Bəkirin də onlar kimi düşünəcəyini ümid 
edərək; “Sənin dostun, Qüdsə bir gecədə gedib gəldiyini söyləyir, artıq əməlli başlı yolu 
azıb” dedilər. Həzrəti Əbu Bəkirə sevgi və hörmət edərək ona bel bağladılar. 
Həzrəti Əbu Bəkir, Rəsulullahın mübarək adını eşidincə; “Əgər O söylədisə 
doğrudur. Bir anda gedib gəldiyinə mən də inandım” deyib içəri girdi. Kafirlər çaş-baş 
qalıb; “Vay səni, Məhəmməd nə yaman sehrbaz imiş. Əbu Bəkiri sehirlədi” deyərək 
dala qayıtdılar. 
Həzrəti Əbu Bəkir, dərhal Rəsulullahın yanına gəldi. Böyük izdihamın 
arasında, yüksək səslə; “Ey Rəsulallah! Me’racınız mübarək olsun! Bizləri, sənin kimi 
böyük Peyğəmbərə qulluqçu etməklə şərəfləndirdiyi və mübarək üzünü görməklə, 
qəlbləri alan, ruhları çəkən şirin sözlərini eşitməklə ne’mətləndirdiyi üçün Allah 
Təalaya çox şükr edirəm. Ey Rəsulallah! Sənin hər sözün doğrudur. İnandım. Canım 
sənə fəda olsun!” dedi. Həzrəti Əbu Bəkirin sözləri kafirləri çaşdırdı. Başqa bir şey deyə 
bilməyib dağılışdılar. Şübhəyə düşən, imanı zəif bir neçə nəfərin də qəlbinə qüvvət 
verdi. Rəsulullah o gün, Əbu Bəkirə “Siddiq” dedi. Bu adı almaqla, dərəcəsi bir qat da 
ucaldı.105 
Bu hala çox əsəbləşən kafirlər, mö’minlərin güclü imanına, Peyğəmbərimizin 
hər sözünə dərhal inanmalarına, onun ətrafında pərvanə kimi dolanmaqlarına dözə 
bilmədilər. Rəsulullahı utandırıb, haqsız çıxartmaq üçün, imtahan etməyə başladılar. 
“Ey Məhəmməd! Qüdsə getdim, deyirsən. De görək ki, məscidin neçə qapısı, 
neçə pəncərəsi var?” kimi suallar soruşmağa başladılar. Rəsulullah hamısına bir-bir 
cavab verdi. Rəsulullah cavab verərkən, Hazrəti Əbu Bəkir; “Elədir ey Rəsulullah” 
deyərdi. Halbuki, Rəsulullah ədəbindən, həyasından qabağındakının üzünə belə 
baxmazdı. Buyurdu ki; “Məscidi Əqsada ətrafıma baxmamışdım. Soruşduqları şeyləri 
görməmişdim. O anda, Cəbrayıl əleyhissalam Məscidi Əqsayı gözümün qabağına 
gətirdi. Pəncərələrini görüb sayır və suallarına, dərhal cavab verirdim” Rəsulullah, 
                                               
105   İbn Sə’d, ət-Təbəqat, I, 144. 
153 
yolda dəvəli yolçular gördüyünü də söylədi. “İnşaallah çərşənbə günü gələrlər” 
buyurdu. Çərşənbə günü günəş batarkən, karvan Məkkəyə çatdı. karvandakılara 
soruşduqlarında onlar, fırtına kimi bir şeyin əsdiyini və bir dəvənin də yıxıldığını 
söylədilər. Bu hal mö’minlərin imanını qüvvətləndirdi. Kafirlərin düşmənliyi də 
getdikcə artdı.106 
Hicrətdən bir il qabaq, Rəcəb ayının 27-sində Cümə gecəsi baş verən bu 
mö’cüzəyə Me’rac deyilir. Rəsulullah, Me’raca ruh və bədəni ilə oyaq bir halda çıxdı. 
Me’rac gecəsində Ona neçə-neçə ilahi həqiqətlər göstərildi və beş vaxt namaz bu 
gecədə fərz qılındı. Ayrıca, Bəqərə surəsinin axırıncı iki ayəsi ehsan edildi. Me’rac, 
Qur’ani Kərimdə, İsra və Nəcm surəsi ilə bəzi hədisi şəriflərdə də nəql edilməkdədir.107 
Sevgili Peyğəmbərimiz Me’racdan sonra Əshabına Cənnəti təsvir edərkən 
buyurdu ki; “Ey Əba Bəkir! Sənin sarayını gördüm. Saf qızıldan idi. Sənin üçün 
hazırlanan ne’mətləri seyr etdim”. Həzrəti Əbu Bəkir də; “O saray və sarayın sahibi 
sənə fəda olsun ya Rəsulullah” dedi. Rəsulullah, Həzrəti Ömərə üzünü çevirərək; “Ey 
Ömər! Sənin sarayını da gördüm. Yaqutdan idi. O sarayda çox hurilər var idi. Ancaq 
içəri girmədim. Sənin qısqanclığın ağlıma gəldi” buyurdu. Həzrəti Ömər, çox ağladı. 
Göz yaşları arasında; “Anam, atam, canım sənə fəda olsun ey Rəsulullah! Sənə də 
qısqanmaq olar?” dedi. Daha sonra Həzrəti Osmana buyurdu ki; “Ey Osman! Səni hər 
göyün hər qatında gördüm. Cənnətdə sarayını görüb səni düşündüm”. Həzrəti Əliyə də 
buyurdu ki; “Ey Əli! Sənin surətini dördüncü səmada gördüm. Cəbrayıla sual verdim. 
Dedi ki “Ey Rəsulullah! Mələklər Həzrəti Əliyə aşiq oldular. Haqq Təala, onun 
surətində bir mələk yaratdı. Dördüncü göydə dayanar, mələklər onu ziyarət edər, 
bərəkətlənirlər”. Sonra sənin sarayına girdim. Bir ağacdan bir meyvə iylədim. Ondan bir 
huri çıxdı, üzünə pərdə çəkdi”. “Sən kimsən və kiminsən?” deyə soruşdum. “Əmin oğlu 
Əli üçün yaradıldım ey Rəsulallah!” dedi”. 
Me’rac gecəsinin səhərində Cəbrayıl əleyhissalam gələrək Rəsulullaha beş vaxt 
namazı, münasib vaxtlarında imamlıq edərək qıldırdı. Hədisi şərifdə buyrulmuşdur ki; 
“Cəbrayıl əleyhissalam Kə’bə qapısı yanında iki gün mənə imamlıq etdi. İkimiz, dan 
ağararkən sübh namazını, günəş təpədən aralanarkən günortanı, hər şeyin kölgəsi öz 
                                               
106 İbn Sə’d, ət-Təbəqat, I, 215. 
107 Buxari, “Mənaqibul-Ənsar”, 42; Tirmizi, “Təfsirul-Qur’an”, 20; İbn Hişam, əs-Sirə, I, 403; Beyhəqi, 
əs-Sünən, I, 255; Süheyli, ər-Rövzul-Unf, II, 208.  
154 
boyu qədər olunca əsr namazını, günəş batarkən (üst kənarı da gözdən itincə) axşamı və 
üfüq qaralınca xiftən namazını qıldıq. İkinci günü də, sübh namazını hava işıqlanınca, 
günortanı hər şeyin kölgəsi öz boyunun iki qatı olunca, əsr namazını bundan dərhal 
sonra, axşamı da iftar edildiyi zaman, xiftəni isə gecənin üçdə biri gəlincə qıldıq. Sonra; 
“Ey Məhəmməd! Sənin və keçmiş peyğəmbərlərin namaz vaxtları budur. Ümmətin, beş 
vaxt namazın hər birini, bu qıldığımız iki vaxtın arasında qılsınlar” dedi”.108 
Namaz vaxtları beləcə bildirildikdən sonra, Həbəşistana da xəbər göndərilərək 
beş vaxt namazı qılmaları və fərz olduğundan e’tibarən qılmağa başladıqları vaxta qədər 
olan namazlarını qəza etmələri bildirildi. 
Ey camalı nuri çeşmi Övliya 
 Əlmədəd ey madəni nuri Xuda 
 Xaki payi tutiyanı əsfiya 
 Əlmədəd ey madəni nuri Xuda. 
 
                   Kimsə sənsiz tapa bilməz Haqqa vüsul  
                  Feyzi lütfünlə olar mərdi qəbul 
                “Rəhmətən lil aləmin”sin ya rəsul  
                  Əlmədəd ey madəni nuri Xuda 
 
Eylədim bihəd cürmi ilə cərim 
 Oldum əşxası həva ilə nədim 
 Eylə üsyanım şəfaat ya Kərim 
 Əlmədəd ey madəni nuri Xuda 
 
Ey kərəmkanı Rəsuli Kibriya 
 Kəmtərindir bu Səlimi purxəta 
 Dərgahından iltica eylər ata 
                    Əlmədəd ey madəni nuri Xuda                   YAVUZ  SOLTAN  SƏLİM (SƏLİMİ)  
                                               
108 İbn Əbi Şeybə, əl-Musannəf, VIII, 443-444; Hakim, əl-Müstədrək, IV, 648-649; Beyhəqi, Dəlailun-
Nübüvvə, II, 266; İbn Hişam, əs-Sirə, I, 403-404; İbn Sə’d, ət-Təbəqat, I, 213-215; İbn Qəyyum əl-
Cövziyyə, Zadul-Məad, III, 28. 
155 
HİCRƏT 
 
Sevgili Peyğəmbərimiz hər il, Kə’bəni ziyarətə gələn qəbilələri dinə də’vət 
edir, onların Cəhənnəm odundan xilas olub əbədi səadətə qovuşması üçün əlləşir və hər 
cür təhqirə fikir vermədən, peyğəmbərlik vəzifəsini yerinə yetirməyə davam edirdi. 
Qəbilələrin düşərgə saldıqları yerlərdə dayanar, gələnlərə; “Allah Təalanın, 
peyğəmbərlik vəzifəsini yerinə yetirincəyə qədər məni öz yanında kim saxlayar və mənə 
kömək edər? (Beləcə) ona Cənnət verilər” buyurar, ancaq nə Onu qorumaq istəyən, nə 
də kömək edən bir nəfər tapılmırdı. 
Peyğəmbərliyinin on birinci ili idi. Bazarda, Kə’bəni ziyarət üçün gələn 
Mədinə xalqından bir camaatla qarşılaşdı. Onlara; “Sizlər kmsiniz?” deyə soruşunca, 
Mədinəli və Xəzrəc qəbiləsindən olduqlarını söylədilər. Peyğəmbərimizin babası 
Əbdülmüttəlibin anası Səlma Xatun da, Xəzrəc qəbiləsinin Nəcran oğulları qoluna 
mənsub idi. Peyğəmbərimiz, Xəzrəcli bu altı nəfər ilə bir müddət oturub, onlara İbrahim 
surəsinin 35-ci ayəsini oxudu və İslamiyyəti izah etdi. Bu dinə girmələri üçün də’vət 
etdi. Qəbiləsinin böyüklərindən və Mədinədə yaşayan yəhudilərdən, yaxında bir 
peyğəmbərin gələcəğini eşidən bu insanlar, Rəsuli əkrəm səlləllahu əleyhi və səlləm 
onları bu dini qəbul etməyə çağırınca, bir birlərinə baxışdılar. Sonra; “Yəhudilərin xəbər 
verdiyi, Peyğəmbər bax budur!” deyə aralarında danışdılar. 
Mədinədə qədimdən bu yana Evs və Xəzrəc qəbilələri, yəhudilərə düşmən 
idilər, fürsət tapan kimi bir birilərinə hücum edirdilər. Yəhudilərdən əvvəl müsəlman 
olub, İslamiyyətlə şərəflənsələr, onlara qalib gələcəklərinə və Mədinədən 
çıxardacaqlarına inanırdılar. Bu səbəblə dərhal Rəsulullahın hüzurunda kəlimeyi 
şəhadət gətirərək müsəlman oldular. Cənabi Peyğəmbərimizə də; “Ey Rəsulallah! Biz, 
qövmümüzdən ayrıldığımızda, onlar yəhudilərə döyüşürdülər. Ümidvarıq ki, Allah 
Təala, Onları da zatı aliniz sayəsində iman etməklə şərəfləndirər. Biz, dönən kimi onları 
və qövmümüzü sənin peyğəmbərliyini qəbul etməyə də’vət edəcəyik. Bu dindən qəbul 
etdiyimiz şeyləri onlara da izah edəcəyik. Əgər Allah Təala onları bu din ətrafında 
toplayıb birləşdirərsə, səndən daha əziz və şərəfli bir nəfər ola bilməz” dedilər. 
Bu altı nəfər həqiqətən inanmış, Allah Təalanın Peyğəmbərimizlə 
göndərdiklərini qəbul və təsdiq etmişdilər. El-obalarına qayıtmaq üçün, 
Peyğəmbərimizdən icazə alıb ayrıldılar. Yeni müsəlman olan bu altı nəfər; Ukbə ibn 
156 
Amir, Əs’ad ibn Zürarə, Əvf ibn Haris, Rafi ibn Malik, Qutbə ibn Amir, Cabir ibn 
Abdullah (Allah onlardan razı olsun) idilər.109 
 
Birinci Əqəbə bey’əti və Mədinədə parıldayan günəş 
 
Müsəlman olan altı nəfər Mədinəyə, qövmlərinin yanına qayıtdıqdan sonra, 
dərhal İslamiyyətdən və Peyğəmbərimizdən bəhs etməyə, xalqı, İslam dininə girmələri 
üçün də’vətə başladılar. Onlar o qədər təbliğat yaydılar ki, Mədinədə, içində 
Peyğəmbərimizin və İslamiyyətin danışılmadığı bir ev qalmadı. Beləcə İslamiyyət, həm 
Xəzrəc qəbiləsi arasında yayıldığı, həm də Evs qəbiləsindən bəziləri də müsəlman 
oldular. 
Əqəbədəki bu görüşmədən sonra, sonrakı il Əs’ad ibn Zürarə və İslamiyyəti 
qəbul edən on iki dostu, həcc mövsümündə Məkkəyə gəldilər. O il, müşriklər, 
müsəlmanlara hər ilkindən daha çox əziyyət və cəfa edirdilər. Rəsulullahı dayanmadan 
tə’qib edir, Onunla danışan hamıya işgəncə verirdilər. Bundan xəbər tutan Mədinəlilər, 
Peyğəmbərimizlə gecə vaxtı Əqəbədə görüşmək üçün sözü bir yerə qoydular. Gecə 
olunca bir yerdə görüşdülər. Sadiq qalacaqlarını söyləyib, bütün əmr və istəklərinə 
boyun əyəcəklərinə söz verərək, bey’ət etdilər. Bu sözləşmədə; “Allah Təalaya şərik 
qoşmayacaqlarına, zina və oğurluq etməyəcəklərinə, iftiradan uzaq duracaqlarına, ələ 
salmaq və ruzi əldə edə bilməmək qorxusuyla uşaqlarını öldürməyəcəklərinə” dair 
öhdəlik götürdülər.110 İkisi Evs qəbiləsinə, digərləri də Xəzrəc qəbiləsinə mənsub olan 
bu 12 nəfərin başçısı Əs’ad ibn Zürarə idi. 
Sevgili Peyğəmbərimiz, bu on iki nəfəri qəbilələrinə təmsilçi seçdi. Bunlar, 
qəbilələrinə İslamiyyəti başa salıb, onların adından Rəsulullaha kəfil olacaqdılar. Əs’ad 
ibn Zürarə də, hamısının adına təmsilçi tə’yin edilmişdi. İlk Əqəbə bey’ətində iştirak 
edənlər; Malik ibn Nəccar oğullarından Əs’ad ibn Zürarə, Əvf ibn Haris, Muaz ibn 
Haris, Züreyk ibn Amir oğullarından Rafi ibn Malik, Zəkvan ibn Əbdiqeys, Qanim ibn 
Əvf oğullarından Ubabə ibn Samit, Qusayna oğullarından Yezid ibn Sə’ləbə, Əclan ibn 
Zeyd oğullarından Abbas ibn Ubadə, Haram ibn Kə’b oğullarından Ukbə ibn Amir, 
                                               
109 İbn Hişam, əs-Sirə, I, 429-431; İbn Sə’d, ət-Təbəqat, I, 219-220; Təbəri, Tarix, II, 88; İbn Əsakir, 
Tarixu Dəməşq, IX, 82; İbn Qəyyum əl-Cövziyyə, Zadul-Məad, III, 38;  
110 İbn Sə’d, ət-Təbəqat, I, 220; Təbəri, Tarix, II. 356; Bəlazuri, Ənsab, I, 252-253. 
157 
Səvad ibn Qanim oğullarından Qutbə ibn Amir, Əbdüləşhəl ibn Cuşəm oğullarından 
Əbülheysəm Malik ibn Teyyixan və Əmr ibn Əvf oğullarından Uveym ibn Səidə idi. 
Bu razılıqdan sonra, Mədinəyə qayıdan Həzrəti Əs’ad və dostları, qəbilələrinə 
gecə gündüz İslamiyyəti yayaraq haqq dinə də’vət etdilər. Bu də’vət nəticəsində, 
İslamiyyət, Mədinədə sür’ətlə yayılmağa başladı. Belə ki, daha əvvəl bir birinə düşmən 
olan Evs və Xəzrəc qəbilələri bir olmuş, İslamiyyəti daha yaxşı öyrənə bilmək üçün 
Rəsulullahdan bir müəllim də istəmişdilər. Rəsuli əkrəm (səlləllahu əleyhi və səlləm) 
də, Qur’ani Kərimi və İslamiyyəti öyrətmək üçün, Məkkədəki Əshabından Həzrəti 
Mus’ab ibn Umeyri müəllim olaraq Mədinəyə göndərdi. 
Həzrəti Mus’ab, Həzrəti Əs’adın evində qaldı. Onunla birlikdə ev-ev gəzərək 
hamıya İslamiyyəti çatdırdılar. Rəsulullahın sevgisini və Onu, bütün düşmənlərindən 
qorumaq üçün can-başla çalışacaqlarına söz vermələrini istədilər. Onları, Rəsulullaha 
edəcəkləri bey’ətə hazırladılar. 
Əs’ad ibn Zürarə Həzrətlərinin mənsub olduğu qəbilənin başçısı da Sə’d ibn 
Muaz olub, onunla qohum idilər. O zaman Ərəblər arasında qohumları alçaltmağın pis 
adət olması səbəbiylə, hələ iman etməyən Sə’d ibn Muaz, Əs’ad ibn Zürarə 
Həzrətlərinin evinə gedib bu işə əngəl olmağa çalışmadı. Özü bir qəbilə başçısı kimi bu 
işə baş qoşmaq istəmirdi. Bu məqsədlə qəbiləsinin başda gələnlərindən Üseyd ibn 
Xudayra; “Məhəlləmizə get, gələn bu adamı gör, ona qulaq burması ver. Əs’ad mənim 
xalamın oğlu olmasaydı, bunu sənin öhdənə buraxmazdım” dedi. 
Bundan sonra Üseyd ibn Xudayr, nizəsini götürüb, Həzrəti Mus’ab ibn 
Umeyrin qaldığı evə getdi. Ora çatınca hədə-qorxu gələrək danışmağa başladı. “Bizə nə 
üçün gəldin? İnsanları aldadırsan! Canından bezməmisənsə, burdan dərhal get” dedi. 
Onun bu əsəbi halını görən Mus’ab ibn Umeyr; “Hələ bir az otur, sözümüzə qulaq as! 
Məqsədimizi başa düş, bəyənsən qəbul edərsən. Yoxsa mane olarsan...” deyərək, çox 
yumuşaq və xoş cavab verdi. Üseyd sakitləşib; “Doğru deyirsən” dedi və nizəsini yerə 
batıraraq oturdu. 
Həzrəti Mus’abın şirin söhbəti ilə insanın qəlbinə tə’sir edən sözlərinə və xoş 
səsiylə oxuduğu Qur’ani Kərim ayələrinə qulaq asdı. Məst olub; “Bu nə gözəl şeydir 
belə!” deyə öz-özünə dedi. Sonra; “Bu dinə girmək üçün nə etmək lazımdır?” dedi. 
Başa saldılar və Üseyd ibn Xudayr kəlimeyi şəhadət gətirərək müsəlman oldu. 
Sevincindən quş kimi uçan Həzrəti Üseyd; “Mən gedib sizə birini göndərim. Əgər o 
158 
müsəlman olarsa, Mədinədə onun qövmündən iman etməyən heç kim qalmaz...” 
deyərək sür’ətlə yerindən qalxıb getdi. Birbaşa Sə’d ibn Muazın yanına getdi. Sə’d ibn 
Muaz onu görüncə; “And içirəm ki, Üseyd burdan getdiyi kimi qayıtmır” dedi. 
Sonra da; “Nə etdin ey Üseyd?” deyə soruşdu. Həzrəti Üseyd ibn Xudayr, Sə’d 
ibn Muazın müsəlman olmasını çox arzu etdiyindən; “O adamla (Mus’ab ibn Ümeyr ilə) 
danışdım, onların bir pis fikirdə olduğunu görmədim. Ancaq, eşitdik ki, Bəni Harisə 
oğulları, xalan oğlu Əs’adın belə bir adamı evində daldalandırmasından şübhələnərək, 
onu öldürmək üçün hazırlıq görürlər” dedi. 
Bu sözlər, Sə’d ibn Muaza tə’sir etdi. Çünki bir neçə il əvvəl baş verən bir 
döyüşdə, Bəni Harisə oğullarına qalib gəlib, Xeybərə sığınmağa məcbur etmişdilər. Bir 
il sonra da bağışlayıb, ölkələrinə qayıtmalarına icazə vermişdilər. Buna baxmayaraq 
onların belə bir fikrə düşmələri, Sə’d ibn Muazı çox əsəbləşdirmişdi. Halbuki, əslində 
belə bir şey yox idi. Üseyd ibn Xudayr, bir hiylə quraraq, Sə’d ibn Muazın xalasına və 
oğlu Əs’ad ibn Zürarəyə, beləcə də Mus’ab ibn Umeyrə zərər verilməsinin qarşısını 
almaq istəmişdi. Beləcə, onların tərəfinə keçməsinə və nəhayət müsəlman olmasına 
şərait yaratdı. 
Sə’d ibn Muaz, Üseyd ibn Xudayrın bu sözlərindən sonra yerindən sıçrayıb, 
Həzrəti Əs’ad ibn Zürarənin yanına getdi. Oraya çatanda, Əs’ad ilə Mus’ab ibn 
Ümeyrin çox sakit və səssiz bir şəkildə oturub, söhbət etdiklərini gördü. Yanlarına 
yaxınlaşıb; “Ey Əs’ad! Aramızda qohumluq olmasaydı, sən bunları edə 
bilməzdin...”dedi. 
Bu sözlərə Həzrəti Mus’ab ibn Umeyr cavab verərək; “Ey Sə’d! Bir az səbr et, 
otur və bizə qulaq as, sözlərimiz xoşuna getsə nə gözəl, yox bəyənməsən, bunu sənə 
təklif etmərik. Sən də qalxıb gedərsən!” dedi. Sə’d ibn Muaz, bu mülayim və şirin 
sözləin qabağında sakitləşib, bir kənarda oturdu və onlara qulaq asmağa başladı. 
Mus’ab ibn Umeyr Həzrətləri, Sə’d ibn Muaza, əvvəlcə İslamiyyəti izah etdi. 
İslamiyyətin əsaslarını başa saldı. Sonra şirin və gözəl səsiylə Qur’ani Kərimdən bir 
miqdar oxudu. Oxuduqca, Sə’d ibn Muazın halı dəyişir, məst olurdu. Qur’ani Kərimin 
tayı-bərabəri olmayan bəlağatı qarşısında qəlbi yumuşaldı və çox tə’sirləndi. Özünü 
saxlaya bilməyib; “Bu dinə girmək üçün nə etmək lazımdır?” dedi. 
Mus’ab ibn Umeyr, dərhal kəlimeyi şəhadəti öyrətdi. O da; “Əşhədu ən la ilahə 
illallah və əşhədu ənnə Məhəmmədən əbduhu və rəsuluh” deyərək müsəlman oldu. Sə’d 
159 
ibn Muaz müsəlman olmaqdan aldığı hüzur və sevincdən yerində dayana bilmirdi. 
Dərhal evinə gedib, öyrəndiyi şəkildə qüsl aldı. Sonra qövmünü çağırdı. Üseyd ibn 
Xudayrı da yanında götürüb, camaatın toplandığı yerə getdi. Əbduləşhəl oğullarına 
xitab edərək; “Ey Əbduləşhəl oğulları! Siz məni necə tanıyırsınız?” dedi. Onlar da 
hamısı bir ağızdan; “Sən bizim başçımız və böyüyümüzsən, biz sənə tabeyik!” deyə 
cavab verdilər. Sə’d ibn Muaz, onların bu sözlərindən sonra; “O halda hamınıza xəbər 
verərəm. Mən müsəlman olmaqla şərəfləndim. Sizin də Allah Təalaya və Onun 
Rəsulunə iman etməyinizi istəyirəm. Əgər iman etməsəniz, sizin heç birinizlə danışıb 
görüşməyəcəyəm!” dedi. 
Əbduləşhəl oğulları, başçıları Sə’d ibn Muazın müsəlman olduğunu və onları 
da İslama də’vət etdiyini eşidən kimi, hamsı birdən müsəlman oldular. O gün axşama 
qədər Mədinə səmalarını kəlimeyi şəhadət və təkbir sadaları bürüdü.111 
Bu hadisədən qısa bir müddət sonra, bütün Mədinə xalqı, Evs və Xəzrəc 
qəbilələri İslamiyyəti qəbul etdilər. Hər ev İslam nuruyla işıqlandı. Sə’d ibn Muaz və 
Üseyd ibn Xudayr, qəbilələrinə aid bütün bütləri qırdılar. Bu vəziyyət sevgili 
Peyğəmbərimizə (səlləllahu əleyhi və səlləm) xəbər verilincə, çox şad oldu. Məkkəli 
müsəlmanlar sevinirdilər. Bu səbəblə o ilə (miladi 621-ci il) “sənətus-surur” (sevinc ili) 
deyildi. 
 
İkinci Əqəbə bey’əti 
 
Rəsulullaha, 13 il idi ki, peyğəmbərlik vəzifəsi verilmişdi. Məkkəli 
müşriklərin, müsəlmanlara etdikləri zülüm son həddinə çatmış və dözülməz bir hal 
almışdı. Mədinədə isə, Əs’ad ibn Zürarə ilə Mus’ab ibn Umeyrin cəhdləri sayəsində, 
Evs və Xəzrəclilər; müsəlmanlara qucaq açacaq, onları bağrına basıb uğrunda hər şeyi 
qurban verəcək bir şəkildə eşq və həyəcanın içindəydilər. Rəsulullahın da mümkün 
qədər tez Mədinəyə təşrif etməsini arzu edir, Onun uğrunda, mallarını və canlarını 
əsirgəməyəcəklərinə dair söz verirdilər.  
Həcc mövsümü gəlmişdi. Mus’ab ibn Umeyr ilə birlikdə, Mədinəli 73 kişi və 2 
qadın müsəlman Məkkəyə gəldilər. Həcdən sonra, hamısı yenə Əqəbədə 
                                               
111 İbn Hişam, əs-Sirə, I, 435; Təbəri, Tarix, II, 88; Süheyli, ər-Rövzul-Unf, II, 258; İbn Kəsir, əs-Sirə, II, 
182. 
160 
Peyğəmbərimiz ilə görüşdülər. Əs’ad ibn Zürarə və 12 təmsilçi, qəbilələrinin adından 
Peyğəmbərimizin Mədinəyə hicrət etməsini xahiş və təklif etdilər. Rəsulullah onlara 
Qur’ani Kərimdən bəzi ayələri oxuduqdan sonra, öz canlarını, ailə və uşaqlarını necə 
qoruyup göz-qulaq olurlarsa, Onu da elə qoruyacaqlarını tə’min etmək üçün onlardan 
konkret söz istədi. 
Hələ ki, müsəlman olmayan Rəsulullahın əmisi Həzrəti Abbas da oradaydı. 
Bey’ət üçün gələn bu camaata belə xitab etdi; “Ey Mədinəlilər! Bu, qardaşımın oğludur. 
İnsanlar içində ən çox sevdiyim də Odur. Əgər, Onu təsdiq edib, Allahdan gətirdiklərinə 
də inanır və özünüzlə aparmaq istəyirsinizsə, məni razı salacaq münasib bir söz 
verməyiniz lazımdır. Məlumunuz olduğu kimi, Məhəmməd əleyhissalam bizdəndir. Biz, 
Onu, Ona inanmayan şəxslərdən qoruduq. O, bizim aramızda izzət və şərəfiylə 
qorunmuş olaraq yaşamaqdadır. O, bütün bunlara baxmayaraq, hamıdan üz döndərmiş, 
sizə qoşulub, sizinlə birlikdə getməyə qərar vermişdir. Əgər, bütün Ərəb qəbilələri 
birləşib sizə hücum etdiklərində, onlara qarşı sinə gərə biləcək qədər döyüşmə 
qabiliyyətiniz varsa bu işə girişin. Bu barədə, öz aranızda yaxşı-yaxşı görüşüb müzakirə 
edin, sonradan ayrılığa düşməyin. Verdiyiniz sözü tutub, Onu düşmənlərindən qoruya 
biləcəksiniz? Bunu layiqiylə edə bilsəniz nə yaxşı. Yox əgər, Məkkədən çıxdıqdan 
sonra Onu tək-tənha qoyacaqsınızsa, indidən bu işdən əl çəkin ki, öz el-obasında 
şərəfiylə qorunmuş olaraq yaşasın”. 
Həzrəti Abbasın bu sözlərinə Mədinəli müsəlmanlar üzüldülər. Sanki, 
Rəsulullah (səlləllahu əleyhi və səlləm) öz ölkələrinə apardıqlarında, Onu müşriklərdən 
qoruya bilməyəcək, çətinliyə düşüncə tərk edəcəklərmiş kimi bir sözlə qarşılaşmışdılar. 
Mədinəli səhabilərdən Əs’ad ibn Zürarə Həzrətləri, Cənabi Peyğəmbərimizə üzünü 
tutaraq; “Ey Rəsulallah! İcazə versəniz bir neçə söz deyərdim” dedi. Fəxri kainat 
Rəsulullah icazə verincə, Həzrəti Əs’ad; “Anam-atam sənə fəda olsun ey Rəsulallah! 
Hər də’vətin yumuşaq veya sərt bir yolu, üsulu vardır. İndi siz, bizi elə bir şeyə də’vət 
edirsiniz ki, onu insanların qəbul etməsi çox çətindir. Çünki insanların, qədim 
zamanlardan e’tibarən sitayiş etdikləri bütləri tərk edib, İslamı qəbul etməsi çox 
çətindir. Buna baxmayaraq biz, İslamı bütün qəlbimizlə qəbul etdik. Bir də müşrik olan 
qohum-əqrabamızla da əlaqəni kəsməyimizi əmr etdiniz, ixlas ilə onu da qəbul etdik. 
Bilirsiniz ki bunu da qəbul etmək çox çətindir. Əmilərinin belə düşməncəsinə davranıb, 
sizi qorumadıqlarına baxmayaraq, sizə qucaq açıb, bu şərəfli vəzifəni öhdəmizə 
161 
götürdük. Hamımız bu sözlərimiz barəsində eyni fikirdəyik. Dilimizlə söylədiyimizi 
qəlbimizlə təsdiq edirik. Öz ailə və uşaqlarımızı necə qoruyursaq, mübarək bədəninizi 
də, qanımızın son damcısına qədər, qoruyacağımıza and içirik. Əgər bu əhdimizi 
pozsaq, Allah Təalaya verdiyimiz sözü tutmasaq, bədbəxtlər zümrəsinə daxil olarıq. Ey 
Rəsulallah! Biz bu sözümüzün üstündə durarıq. Allah Təala bizə uğur versin” dedi. 
Sonra da; “Ey Rəsulallah! Bizdən istədiyiniz təminatı alıb, şərt qoşa bilərsiniz” deyə 
davam etdi. Cənabi Peyğəmbərimiz onları İslamiyyətə təşviq etdi. Qur’ani Kərim 
oxudu. Sonra buyurdu ki; “Sizdən Rəbbim üçün olan şərtim, Allah Təalaya ibadət 
etməyiniz və heç bir şeyi Ona şərik qoşmamağınız, mənim və Əshabım üçün olan 
şərtim, bizi daldalandırmağınız, mənə və Əshabıma kömək etməyiniz, özünüzü müdafiə 
etdiyiniz, qoruduğunuz şeylərdən bizləri də qorumağınızdır”. 
Bəra ibn Mərur; “Səni haqq din və kitab ilə peyğəmbər olaraq göndərən Allahu 
Təalaya and olsun ki, ailə və uşaqlarımızı müdafiə etdiyimiz, qoruduğumuz kimi səni də 
qoruyacağıq! Bizim bey’ətimizi qəbul et ey Rəsulallah” dedi. 
Mədinəli müsəlmanlardan Abbas ibn Ubadə, Cənabi Peyğəmbərimizlə 
görüşülən razılaşmanı daha da gücləndirmək üçün, dostlarına; “Ey Xəzrəclilər! 
Məhəmməd əleyhissalamı nə üçün qəbul etdiyinizi bilirsiniz?” dedi. Onlar da; “Bəli” 
cavabını verdilər. Bundan sonra; “Siz Onu, həm sülh, həm də müharibə zamanları üçün 
qəbul edib, Ona tabe olursunuz. Əgər, mallarınıza bir zərər gəlincə, qohum və 
yaxınlarınız həlak olunca, Peyğəmbərimizi tək-tənha və köməksiz qoyacaqsınızsa, bunu 
indidən deyin. Vallahi, əgər belə bir şey etsəniz dünyada və axirətdə həlak olarsınız! 
Əgər də’vət etdiyi şeydə, mallarınızın yox olmasına və yaxın qohumlarınızın 
öldürülməsinə baxmayaraq, Ona sədaqətli olacağınıza inanırsınızsa, bu sözü tutun. 
Vallahi bu, dünyanız və axirətiniz üçün daha xeyirlidir” deyincə, dostları; “Biz 
Peyğəmbərimizdən, mallarımıza ziyan olsa da, yaxınlarımız öldürülsə də əlimizi 
üzmərik. Ondan heç bir zaman ayrılmarıq. Ölüm olsa da bundan geri dönmərik!” 
dedilər. 
Sonra Cənabi Peyğəmbərimizə üzünü tutaraq; “Ey Rəsulallah! Biz bu əhdimizi 
yerinə yetirsək, bizim xeyrimiz nə olacaqdır?” deyə soruşdular. Sevgili Peyğəmbərimiz 
o zaman; “Allah Təalanın razı olması və Cənnət vardır!” buyurdu. 
Bunlardan hər biri öz qövmünün təmsilciləri, vəkilləri olaraq söz verdilər. 
Əvvəlcə Həzrəti Əs’ad ibn Zürarə; “Mən Allah Təalaya və Onun Rəsuluna verdiyim 
162 
sözü yerinə yetirmək, canımla və malımla Ona kömək etmək üçün verdiyim sözü 
tutaraq bey’ət edirəm” deyərək musafaha etdi (əlini tutdu). Ondan sonra isə, hər biri bu 
şəkildə bey’ət edib; “Allah Təalanın və Rəsulunun də’vətini qəbul etdik, eşitdik və 
boyun əydik” deyərək öz razılıqlarını və təslimiyyətlərini göstərdilər. Beləcə, 
Rəsulullahın uğrunda canlarını və mallarını çəkinmədən ortaya qoydular. Qadınlar ilə 
təkcə sözlə bey’ət etdilər. 
Sevgili Peyğəmbərimiz (səlləllahu əleyhi və səlləm); “Allah Təalaya heç bir 
şeyi şərik qoşmamaq, oğruluq, iftira və zina etməmək, uşaqlarını öldürməmək, yalan 
danışmamaq, xeyirli işlərə mane olmamaq” mövzusunda onlardan söz aldı... 
Mədinəlilərin, Cənabi Peyğəmbərimizə bey’ət etdiyi əsnada, Əqəbə təpəsindən 
bir səs; “Ey Minada düşərgə salanlar! Peyğəmbər ilə Mədinəli müsəlmanlar sizlərlə 
döyüşmək üçün razılaşdılar” deyə qışqırdı. Peyğəmbərimiz, bu səs üçün; “Bu, Əqəbənin 
şeytanıdır” dediktən sonra, qışqıran adama da; “Ey Allah Təalanın düşməni! Sənin də 
öhdəndən gələrəm” buyurdu. Bey’ət edən Mədinəlilərə də; “Siz dərhal düşərgə 
saldığınız yerlərinizə qayıdın” buyurdu. Abbas ibn Ubadə; “Ey Rəsulallah! And içirəm 
ki, əgər istəsən, səhər tezdən, Minada olan kafirlərin üzərinə hücum edər, onların 
hamısını qılıncdan keçirdərik” dedi. Cənabi Peyğəmbərimiz xeyli şad oldu, ancaq; 
“Bizə, hələ ki, bu şəkildə hərəkət etməyimiz əmr olunmadı. Hələlik yaşadığınız yerə 
qayıdın” buyurdu. 
İmam Nəsainin, Abdullah ibn Abbasdan rəvayət etdiyinə görə; “Ənsardan 
Əqəbə bey’ətində iştirak edənlər, Rəsulullahın yanına gəlməklə muhacirlərdən 
olmuşdular.112 
 
Hicrət 
 
Son Əqəbə bey’ətiylə Mədinə, müsəlmanlara rahat yaşayacaqları və 
sığınacaqları bir yer olmuşdu. İkinci Əqəbə bey’ətindən xəbər tutan Məkkəli 
müşriklərin sərgilədikləri davranışlar, çox sərt və çox təhlükəli bir vəziyyət almışdı. 
Müsəlmanlar üçün Məkkədə qalmaq artıq mümkün deyildi. Cənabi Peyğəmbərimizə 
(səlləllahu əleyhi və səlləm) öz vəziyyətlərini izah edərək, hicrət üçün icazə istədilər. 
                                               
112 İbn Hişam, əs-Sirə, I, 438; İbn Sə’d, ət-Təbəqat, I, 221-223; İbn Qəyyum əl-Cövziyyə, Zadul-Məad, 
III, 38; Süheyli, ər-Rövzul-Unf, II, 261; İbn Kəsir, əs-Sirə, II, 192. 
163 
Bir gün, sevgili Peyğəmbərimiz, sevincli bir halda Əshabi kiramın yanına gəlib; “Sizin 
hicrət edəcəyiniz yer mənə xəbər verildi. Ora Yəsrib (Mədinə) dir. Oraya hicrət edin” və 
“Orda müsəlman qardaşlarınızla bir olun. Allah Təala onlarla sizi qardaş etdi. Yəsribi 
(Mədinəni) sizə e’tibarlı və hüzur tapa biləcəyiniz bir yer etdi” buyurdu. Rəsulullahın 
icazəsi və tövsiyəsindən sonra müsəlmanlar, Mədinəyə bir birinin ardınca dəstə-dəstə 
hicrət etməyə başladılar.113 
Cənabi Peyğəmbərimiz, hicrət edənlərə son dərəcə ehtiyatlı və tədbirli 
olmalarını tapşırırdı. Müsəlmanlar, müşriklərin diqqətini cəlb etməmək üçün kiçik 
qafilələr halında yola çıxır və mümkün olduqca gizli hərəkət edirdilər. Mədinəyə ilk 
hicrət edən Əbu Sələmə, müşriklərdən çox əziyyət görmüşdü. Bir müddət sonra 
müşriklər məsələni başa düşdülər və hicrət üçün yola çıxan müsəlmanlardan, görə 
bildiklərini yoldan qaytarmağa, qadınları ərlərindən ayırmağa, gücü çatdıqlarını da 
həbsə atmağa və müxtəlif əziyyətlər verməyə başladılar. Onları dinlərindən döndərmək 
üçün hər cür əziyyəti verdilər. Ancaq öz aralarında baş verə biləcək bir müharibənin 
meydana gəlməsindən qorxduqları üçün, öldürməyə cəsarət göstərə bilmədilər. 
Müsəlmanlar isə, buna baxmayaraq hər fürsətdən istifadə edərək Mədinə yolunu 
tutdular. 
Həzrəti Ömər də, bir gün qılıncını qurşandı. Özü ilə birlikdə oxlarını və 
nizəsini də götürüb hamının gözü qabağında Kə’bəni yeddi dəfə təvaf etdi. Ordakı 
müşriklərə, yüksək səslə bunları dedi; “Budur, mən də dinimi qorumaq üçün Allah 
Təalanın yolunda hicrət edirəm. Arvadını dul, uşaqlarını yetim qoymaq, anasını 
ağlatmaq istəyən varsa bu vadinin o tərəfində qabağıma çıxsın!” 
Beləcə Həzrəti Ömər ilə təxminən iyirmi nəfər müsəlman, gündüzün günorta 
çağı, qorxmadan Mədinəyə tərəf yola çıxdılar. Onun qorxusundan bu qafiləyə heç kim 
toxuna bilmədi. Artıq köçlərin arxası kəsilmirdi. Əshabi kiram dəstə-dəstə Mədinəyə 
gedib çatırdı. 
Bu dəmdə, Həzrəti Əbu Bəkir də hicrət üçün icazə istədi. Rəsuli əkrəm 
(səlləllahu əleyhi və səlləm); “Səbr et, ümid edirəm ki, Allah Təala mənə də icazə verər. 
Birlikdə hicrət edərik” buyurdu. Həzrəti Əbu Bəkir; “Anam-atam sənə fəda olsun! Belə 
                                               
113 İbn Sə’d, ət-Təbəqat, I, 226; Təbərani, əl-Mu’cəmul-Kəbir, VIII, 31; Beyhəqi, Dəlailun-Nübüvvə, II, 
394. 
164 
ehtimal var bəyəm?” deyə soruşunca, Peyğəmbərimiz; “Bəli vardır” buyuraraq onu 
sevindirdi. 
Həzrəti Əbu Bəkir səkkiz yüz dirhəm verərək iki dəvə aldı və o günü 
gözləməyə başladı. Artıq Məkkədə, sevgili Peyğəmbərimiz ilə Həzrəti Əbu Bəkir, 
Həzrəti Əli, kasıblar, xəstələr, yaşlılar və müşriklərin həbsə atdığı mö’minlər qalmışdı. 
Digər tərəfdən Mədinəlilər (Ənsar), hicrət edən Məkkəliləri (Muhacirləri) çox 
yaxşı qarşılayıb, qonaq saxladılar. Aralarında möhkəm bir birlik meydana gəldi. 
Rəsulullahın da hicrət edib müsəlmanların başına keçəcəyi ehtimalı, Məkkəli 
müşrikləri fikrə qərq etmişdi. Əhəmiyyətli işləri müzakirə etmək üçün bir yerə 
yığışdıqları Darunnədvədə toplandılar, nə edəcəklərini məsləhətləşməyə başladılar. 
Şeytan, Şeyxi Nəcdinin qılığına girib, yəni qoca bir Nəcdli adam şəkilində müşriklərin 
yanına gəldi. Öz aralarındakı danışıqlarını eşitdi. Müxtəlif təkliflər edildi. Ancaq heç 
biri bəyənilmədi. Sonra şeytan sözə qarışdı və; “Düşündüklərinizin heç biri çarə ola 
bilməz. Çünki Ondakı gülər üz və şirin dil hər bir tədbiri pozar. Başqa bir çarə tapın” 
deyərək öz fikrini dedi. 
Qureyşin başçısı olan Əbu Cəhil; “Hər qəbilədən güclü bir adam seçək. 
Əllərindəki qılınclarıyla Məhəmmədə hücum etsinlər. Qılıncla qanına qəltan etsinlər. 
Kimin öldürdüyü müəyyən olmasın. Beləcə məcburən diyətə razı olarlar. Biz də diyətini 
verib, canımızı qurtararıq” dedi. Şeytan da, bu fikri bəyəndi və onları bu işə təşviq 
etdi.114 
Müşriklər bunun hazırlığını görərkən Allah Təala, Rəsuluna hicrət əmri verdi. 
Cəbrayıl əleyhissalam gələrək, müşriklərin qərarını və o gecə yatağında yatmamasını 
dedi. Sevgili Peyğəmbərimiz Həzrəti Əliyə öz yatağında yatmasını, ona əmanət etdiyi 
şeyləri sahiblərinə verməsini söyləyərək; “Bu gecə yatağımda yat, bu gödəkçəmi də 
üstünə ört! Qorxma, sənə heç bir zərər verməzlər” buyurdu. 
Həzrəti Əli, Cənabi Peyğəmbərimizin əmr etdiyi şəkildə yatdı. Həbibullahın 
yerinə, qətiyyən qorxmadan öz canını fəda etməyə hazır idi. 
Hicrət gecəsi kafirlər, Rəsulullahın səadətxanələrinin ətrafını mühasirəyə 
almışdılar. Cənabi Peyğəmbərimiz mübarək evindən çıxdı. Yasin surəsinin əvvəlindən 
on ayəni oxudu və bir ovuc torpaq götürüb kafirlərin başına səpdi. Hər kimin başına bu 
                                               
114 İbn Hişam, əs-Sirə, I, 124; İbn Sə’d, ət-Təbəqat, I, 227; İbn Qəyyum əl-Cövziyyə, Zadul-Məad, III, 45. 
165 
torpaqdan düşdüsə, hamısınin Bədr qəzvəsində öldürüldüyü rəvayət edilmişdir. 
Rəsulullah sağ və salamat aralarından keçib, Həzrəti Əbu Bəkirin evinə çatdı. 
Müşriklərdən heç kim Onu görə bilməmişdi. 
Bir müddət sonra müşriklərin yanına birisi gəlib; “Burda nə gözləyirsiniz?” 
deyə soruşunca; “Məhəmmədin evdən çıxmasını” deyə cavab verdilər. O gələn; “And 
içirəm ki, Məhəmməd aranızdan keçib getdi, başınıza da torpaq səpdi” dedi. Müşriklər, 
əlləriylə başlarını yoxladılar. Həqiqətən, başlarında torpaq vardı. Dərhal qapıya cumub 
içəri girdilər. Həzrəti Əlini, Rəsul əleyhissalamın yatağında görüncə, Rəsuli əkrəmin 
harda olduğunu soruşdular. Həzrəti Əli; “Bilmirəm! Məni, Onun başında qarovulçu 
qoydunuz bəyəm?” dedi. Bundan sonra Həzrəti Əlini bir az incitdilər. Kə’bənin yanında 
bir müddət həbs edib sonra bıraxdılar. Kafirlər, Rəsulullahı tapmaq üçün çölə çıxıb 
axtaramağa başladılar.115 
Əvvəlcə Həzrəti Əbu Bəkirin evinə gedərək, Həzrəti Əbu Bəkirin qızı 
Əsmadan soruşdular. Cavab verməyincə döydülər. Hər yeri axtaramalarına baxmayaraq, 
tapa bilmədilər və dəliyə döndülər. Ən əzazili olan Əbu Cəhil, Məkkə və ətrafındakı 
yaşayış məskənlərinə səs salaraq, sevgili Peyğəmbərimizi və Həzrəti Əbu Bəkiri tapıb 
gətirənlərə və yerlərini xəbər verənlərə 100 dəvə verəcəyini və’d etdi. Onun bu və’dini 
eşidən və mala tamah edən bəzi adamlar silahlanıb, atlarına minərək axtarmağa 
başladılar. 
Rəsulullah, Həzrəti Əbu Bəkirin evinə təşrif edib; “Hicrət etməyimə icazə 
verildi” buyurunca, Həzrəti Əbu Bəkri Siddiq həyəcanla; “Mübarək ayağınızın tozuna 
üzümü sürüm ey Rəsulallah! Mən də Səninlə birlikdəyəm?” deyə soruşunca, Rəsulullah; 
“Bəli” buyurdu. Həzrəti Siddiq, sevincindən ağladı. Göz yaşları axa-axa; “Anam-atam, 
canım sənə fəda olsun ey Rəsulallah! Dəvələr hazırdır. Hansını istəsən onu qəbul edin” 
dedi. Aləmlərin hökmdarı; “Mənim olmayan dəvəyə minmərəm. (Ancaq) pulunu 
ödəyərək alaram” buyurdu. Bu qəti əmr qarşısında məcbur qalan Həzrəti Siddiq, 
dəvənin qiymətini dedi. 
Həzrəti Əbu Bəkir, Abdullah ibn Ureyqit adında, bələdçiliyi ilə məşhur olan 
birini çağırdıb, yol göstərməsi üçün muzdla tutdu və dəvələri üç gün sonra Sevr 
dağındakı mağaraya gətirməsini əmr etdi. Safər ayının 27-sində Pərşənbə günü, Cənabi 
                                               
115 Süheyli, ər-Rövzul-Unf, II, 309. 
166 
Peyğəmbərimiz və Əbu Bəkri Siddiq özləriylə bir miqdar yemək götürərək yola 
çıxdılar. Həzrəti Əbu Bəkir, Rəsulullahın ətrafında bəzən sola, bəzən sağa, qabağa, 
arxaya gedirdi. Peyğəmbərimiz ona, nə üçün belə etdiyini soruşunca; “Ətrafdan gələ 
biləcək bir təhlikənin qabağını almaq üçün. Əgər bir zərər gəlsə əvvəlcə mənə dəysin. 
Canım uca zatınıza fəda olsun ey Rəsulallah!” dedi. Sərvəri aləm buyurdu ki; “Ey Əba 
Bəkir! Başıma gələcək bir müsibətin, mənim yerimə, sənin başına gəlmiş olmasını 
istəyərsən?” Həzrəti Siddiq “Bəli ey Rəsulallah! Səni haqq dinlə, haqq peyğəmbər 
olaraq göndərən Allah Təalaya and içirəm ki, gələcək bir müsibətin, sənin yerinə, 
mənim başıma gəlməsini istəyərəm” dedi.116 
Sevgili Peyğəmbərimizin ayaqqabısı dar olduğundan, yolda söküldü və 
mübarək ayaqları yaralandı, yol gedəcək halı qalmamışdı. Çətinliklə dağa dırmaşıb 
mağaraya çatdılar. Qapısının qabağına gəldiklərində, Həzrəti Əbu Bəkir; “Nə olar ey 
Rəsulallah, içəri girməyin! Mən girim, orda zərərli bir şey varsa, mənə zərər versin, 
mübarək zatınıza bir üzüntü və bir kədər dəyməsin” dedi və içəri girdi. İçərini süpürüb 
təmizlədi. Sağında, solunda müxtəlif böyüklükdə bir çox dəlik vardı. Gödəkçəsini yırtıb 
dəliklərə tıxadı, ancaq biri açıq qaldı. Onu da dabanıyla örtüb, Rəsulullahı içəri də’vət 
etdi. 
Cənabi Peyğəmbərimiz (səlləllahu əleyhi və səlləm) içəri girdi və mübarək 
başını Əbu Bəkirin qucağına qoyub yatdı. O zaman, Həzrəti Siddiqin ayağını ilan çaldı. 
Rəsulullahın oyanmaması üçün səbr edib, heç hərəkət etmədi. Ancaq göz yaşı 
Rəsulullahın mübarək üzünə damcılayınca; “Nə oldu ey Əba Bəkir?” buyurdu. 
Həzrəti Əbu Bəkir; “Ayağım ilə örtdüyüm dəlikdən bir ilan ayağımı çaldı” 
dedi. Rəsulullah, Əbu Bəkirin yarasına, sağalması üçün mübarək ağzının suyundan 
sürtüncə, ağrısı dərhal yox oldu, şəfa tapdı. 
Rəsulullah (səlləllahu əleyhi və səlləm) və Əbu Bəkri Siddiq içərdə ikən, 
müşriklər, izi tə’qib edə-edə mağaranın qabağına gəldilər. Girişində bir hörümçəyin tor 
bağladığını və iki göyərçinin də yuva qurduğunu gördülər. İzi tə’qib edən Qurz ibn 
Əlqamə; “Baxın, burda iz qurtarır” dedi. Kafirlər; “Əgər, onlar buraya girmiş olsaydılar, 
qapının üstündəki hörümçək torunun yırtılmış olması lazım gələrdi” dedilər. 
                                               
116 İbn Sə’d, ət-Təbəqat, I, 230; İbn Əsakir, Tarixu Dəməşq, XXX, 78; İbn Qəyyum əl-Cövziyyə, Zadul-
Məad, I, 94;  
167 
Bəziləri; “Bura qədər gəldik, mağaraya biriniz girib, baxsın!” deyincə, kafir 
Ümeyyə ibn Xələf; “Sizin heç ağlınız yoxdur bəyəm? Üstündə qatbaqat hörümçək toru 
olan bu mağarada nə işiniz var? And içirəm ki, bu hörümçək, torunu, Məhəmməd 
doğulmadan da qabaq hörmüşdür” dedi. Müşriklər qapının qabağında bir-biriləriylə 
mübahisə edərkən, içərdə Həzrəti Əbu Bəkir həyəcanlandı və; “Ey Rəsulallah! Vallahi 
özüm üçün narahat olmuram. Ancaq uca zatınıza bir şey olmasından qorxuram. Mən 
öldürülsəm də, heç bir şey dəyişməz. Ancaq sizə bir zərər verilirsə, bütün ümmət həlak 
olar, din əldən gedər” dedi. Kainatın hökmdarı Rəsulullah; “Ey Əba Bəkir! Narahat 
olma! Şübhəsiz Allah Təala bizimlə birlikdədir” buyurdu. 
Əbu Bəkri Siddiq; “Ey Rəsulallah! Canım sənə fəda olsun! Onlardan biri, 
başını əyib baxsa bizi görər!” deyincə, Rəsulullah; “Ey Əba Bəkir! Biz iki nəfərik, 
üçüncüsü də Allah Təaladır. Narahat olma! Haqq Təala bizimlədir” buyurdu. Müşriklər 
içəri baxmadan dala qayıtdılar.117 
Allah Təala bu halı Qur’ani Kərimdə məalən belə buyurur; “Əgər siz, Ona 
(Həbibimə) kömək etməsəniz, (xatırlayın o vaxti ki) kafirlər Onu (Məkkədən) iki 
nəfərin ikincisi olaraq (Həzrəti Əbu Bəkir ilə) çıxartdıqlarında, (Sevr dağının başındakı) 
mağarada ikən, Allah Təala Ona (Rəsulullaha) yardım etmişdi. O zaman dostuna (Əbu 
Bəkri Siddiqə); “Üzülmə, Allahu Təalanın yardımı, köməyi şübhəsiz bizimlədir, 
demişdi. Allah Təala, Onu arxayın etmiş, Onu, (Həbibini) görmədiyiniz (mənəvi) 
ordularla gücləndirmiş, kafirlərin (küfr) kəliməsini alçaltmışdı. Allah Talanın (tövhid) 
kəliməsi isə, çox ucadır. Allah Təala qəti qalibdir. Yeganə hökm və hikmət 
sahibidir”.118  
Sevgili Peyğəmbərimiz ilə Həzrəti Əbu Bəkir, bu mağarada üç gecə və gündüz 
qaldılar. Həzrəti Əbu Bəkirin oğlu Abdullah, Məkkədə eşitdiklərini, gecələri mağaraya 
gəlib xəbər verər, azadlığa buraxdığı köləsi və sürülərinin çobanı Amir ibn Fuheyrə isə, 
gecələri süd gətirib ayaq izlərini ört-bastır edərdi. 
                                               
117 Muslim, “Fəzailus-Səhabə”, 1; Tirmizi, “Təfsirul-Qur’an”10; İbn Sə’d, ət-Təbəqat, I, 228; İbn Əbi 
Şeybə, əl-Musannəf, VII, 471; VIII, 459; Fakihi, Əxbaru Məkkə, VI, 199; İbn Qəyyum əl-Cövziyyə, 
Zadul-Məad, III, 45. 
118 ət-Tövbə 9/40. 
 
168 
Sevr mağarasını dördüncü gün tərk edən sevgili Peyğəmbərimiz, Qusva adlı 
dəvəsinə mindi. Bir rivayətə görə tərkinə Həzrəti Əbu Bəkiri mindirdi. O biri dəvəyə də 
Amir ibn Fuheyrə Həzrətləri ilə, yollara yaxşı bələd olan Abdullah ibn Ureyqıt mindilər. 
Aləmlərin sahibi (səlləllahu əleyhi və səlləm), Allah Təalanın mədh etdiyi, 
yerlərin ən qiymətlisi olan Məkkəyi mükərrəmədən, vətənindən ayrılırdı. Dəvəsini 
Hərəmi şərifə tərəf döndərib, kədərli bir halda; “Vallahi! Sən, Allah Təalanın yaratdığı 
yerlərin ən xeyirlısi və Rəbbimin nəzdində ən sevgili olanısan! Səndən 
çıxardılmasaydım, əsla çıxmazdım. Mənə, səndən daha gözəl, daha sevgili yer yoxdur. 
Qövmüm məni, səndən çıxartmamış olsaydı, çıxmaz, səndən başqa bir yerdə məskən 
salmazdım” buyurdu. 
O əsnada Cəbrayıl əleyhissalam enib, “Ey Rəsulallah! Vətənin üçün çox 
darıxırsan?” deyə soruşdu. Rəsulullah da; “Bəli, çox darıxıram!” buyurdu. Cəbrayıl 
əleyhissalam, axırda Məkkəyə qayıdacağını müjdə verən, Qasas surəsi 85-ci ayəsini 
oxuyub, mübarək ruhuna təsəlli verdi. 
Səfər səssiz-səmirsiz keçirdi. Müşriklər, hər yeri axtarmaqlarına baxmayaraq 
tapa bilmirdilər, Cənabi Haqq, Həbibini onların şərrindən quruyurdu. Rəsulullah, 
Qudeyd deyilən yerə çatdıqlarında, Ümmü Mə’bəd adında, səxavətli olması ilə məşhur, 
ağıllı, namuslu bir xanımın çadırının qabağında dayandılar. Pulunu ödəyərək yemək, 
xurma və ət almaq istədilər. Ümmü Mə’bəd; “Əgər olsaydı, pulla deyil, qonaq kimi sizə 
qulluq göstərərdim. Qıtlıq və dolanışıq çətinliyi səbəbiylə əlimizdə bir şey qalmadı” 
dedi. “Heç olmasa süd var?” deyə soruşduqlarında; “Yoxdur. Qoyunlar qısırdır” deyə 
cavab verdi. Kainatın hökmdarı (səlləllahu əleyhi və səlləm), çadırın yanında dayanan 
arıq bir qoyunu göstərərək buyurdu ki; “Ey Ümmü Mə’bəd! Bu qoyun nə üçün burda 
bağlanıb qalıb?” O da; “Çox xəstə və arıq olduğu üçün sürüyə buraxmadım. Dərmanı 
olmadığı üçün gedə bilmədi” dedi. “Heç südü var? İcazə verirsən ki, bu qoyunu sağım?” 
buyurunca; “Anam-atam sənə fəda olsun, südü yoxdur, ancaq sağmaq istəyirsinizsə 
sağa bilərsiniz” dedi. Rəsulullah, qoyunun yanına gəlib, Allah Təalanın adını deyib, 
bərəkətlə dua etdiktən sonra, mübarək əlini qoyunun əmcəyinə sürtdü. O anda qoyunun 
əmcəyi, südlə doldu və axmağa başladı. Dərhal qab götürüb doldurdu. Əvvəlcə Ümmü 
Mə’bədə verdilər. O içdikdən sonra, Həzrəti Əbu Bəkirə və o birilərinə də doyacaqları 
qədər verdi. Ən axırda da özü içdi. Yenə mübarək əlini qoyunun əmcəyinə toxunub 
sağdı və çadırda olan ən böyük qabı istədi. Onu da doldurub Ümmü Mə’bədə verdi. 
169 
Ordan getdikdən sonra, Ümmü Mə’bədin əri gəldi və südü gördü. Sevinərək; 
“Bu süd hardandır?” deyə soruşunca, Ümmü Mə’bəd; “Bir mübarək adam gəlib, evimizi 
şərəfləndirdi. Gördüklərin, onun bərəkətindəndir” dedi. “Onu mənə bir de görüm 
kimdir? Sifəti və görünüşü necədır?” deyə soruşdu. 
Ümmü Mə’bəd; “Gördüyüm o mübarək zat, orta boylu və gülər üzlü idi. 
Gözlərində bir miqdar qırmızılıq var, səsi də incədir. Mübarək kirpikləri uzun idi. 
Gözünün ağı çox ağ, qarası da çox qara olub, sürmə çəkmişdi. Saçları qara, saqqalı 
qalın idi. Susduğunda, Onun çox vüqarlı və ağırbaşlı olduğu diqqəti cəlb edirdi. 
Danışanda təbəssüm edir, sözləri, sanki bir inci kimi ağzından tökülürdu. Uzaqdan çox 
heybətli görünür, yaxına gəlincə isə, çox mülayim bir hal alırdı. Yanındakılar, əmrini 
yerinə yetirmək üçün canla başla hərəkət edirdilər” deyərək, Onun başqa 
xüsusiyyətlərini də saydı. Bunlara heyrətlə qulaq asan əri; “And içirəm ki, bu zat, 
Qureyşin axtardığı o adamdır. Əgər mən Ona rast gəlsəydim, Ona xidmət edərək şərəf 
tapar, yanından ayrılmazdım” dedi. 
 Rəvayətə görə, o qoyun on səkkiz il sonra öldü. Fəxri aləm Rəsulullahın, 
bərəkəti ilə səhər-axşam onun südüylə dolanardılar. Ümmü Mə’bədin əri, Rəsulullahın 
ardınca düşüb, Rim vadisində Ona çatdı və müsəlman oldu. Ümmü Mə’bəd də 
müsəlman oldu.119 
 
Sürəqa ibn Malik 
 
Müşriklər, Mədinəyə tərəf yola çıxan Məhəmməd əleyhissalamı və Həzrəti 
Əbu Bəkiri dayanmadan axtarırdılar. Tapa bilməsələr özləri üçün çox böyük bir təhlikə 
baş verəcəkdi. Çünki, müsəlmanların bir “İslam Dövləti” qurub, qısa bir müddətdə 
onların hakimiyyətinə son verəcəklərini düşünürdülər. Bu səbəblə müşriklər, bütün 
güclərini sərf etdilər. Cənabi Peyğəmbərimizlə Həzrəti Əbu Bəkiri öldürənə veya əsir 
edən adama, yüz dəvə ilə birlikdə saysız hesabsız mal və pul verəcəklərini və’d etdilər. 
Bu xəbər, Sürəqa ibn Malikin mənsub olduğu Müdlic oğullarına da gedib çatdı. Sürəqa 
ibn Malik, yaxşı iz tə’qib edərdi. Bu səbəblə də, baş verən hadisəylə yaxından 
maraqlandı. Müdlic oğulları bir Çərşənbə axşamı, Sürəqa ibn Malikin yaşadığı Qudeyd 
                                               
119 İbn Sə’d, ət-Təbəqat, I, 230; Təbərani, əl-Mu’cəmul-Kəbir, IV, 48; Beyhəqi, Dəlailun-Nübüvvə, I, 266; 
İbn Qəyyum əl-Cövziyyə, Zadul-Məad, III, 50. 
170 
məntəqəsində toplanmışdılar. Toplantıda Sürəqa ibn Malik də vardı. O əsnada Qureyşin 
adamlarından biri gəlib Sürəqaya; “Ey Sürəqa! Vallahi mən bir az əvvəl, sahilə tərəf 
gedən üç nəfərlik bir qafilə gördüm. Onlar hər halda Məhəmməd ilə Əshabıdır” dedi. 
Sürəqa, məsələni başa düşdü. Ancaq, ortaya çox böyük mükafat qoyulduğu üçün, bunu 
özü tək almaq istəyirdi. Bu səbəblə başqasının xəbərdar olmamasını istəyirdi. Ona görə  
də; “Xeyir, sənin gördüyün o adamlar, filankəslərdir. Bir az əvvəl burdan keçmişdilər. 
Onları biz də gördük” deyərək, o qədər də əhəmiyyətli olmadığını söylədi. 
Sürəqa ibn Malik, bir az da gözlədi. Diqqəti cəlb etməmək üçün evinə gəldi. 
Qulluqçusuna, atını və silahını götürüb vadinin o tərəfində onu gözləməsini tapşırdı. 
Özü də qarğısını götürmüş, parıltısı diqqəti cəlb etməməsi üçün ucunu aşağıya 
çevirmişdi. Atını səyirtməyə başladı. Yoluna davam edərək, axırda izlərini tapdı. 
Yaxınlaşınca bir birlərini əməlli başlı görə bilirdilər. Hətta Sürəqa, Cənabi 
Peyğəmbərimizin oxuduğu Qur’ani Kərimi belə eşidirdi. Ancaq, Rəsuli əkrəm 
(səlləllahu əleyhi və səlləm) arxasına əsla baxmırdı. Həzrəti Əbu Bəkir arxaya baxınca, 
Sürəqanı görüb, həyəcanlandı. Cənabi Peyğəmbərimiz ona, mağaradaki kimi; “Narahat 
olma, Allah Təala bizimlə birlikdədir” buyurdu. 
Buxari Həzrətlərinin rəvayət etdiyinə görə, bu əsnada Həzrəti Əbu Bəkir, bir 
atlının onlara çatdığını Rəsuli əkrəmə deyincə, Cənabi Peyğəmbərimiz; “Ey Rəbbim! 
Onu atından düşürt” deyə dua etdi. Başqa bir rəvayətdə isə, Sürəqa yanlarına qədər 
gəlincə, Həzrəti Əbu Bəkir, ağlamağa başladı. Rəsuli əkrəm ondan nə üçün ağladığını 
soruşunca; “Vallahi özümçün ağlamıram. Sənə bir zərər verilməsindən qorxduğum üçün 
ağlayıram” dedi. 
Sürəqa, Cənabi Peyğəmbərimizə hücum edə biləcək qədər yaxınlaşdı. “Ey 
Məhəmməd! Səni, bu gün mənim əlimdən kim qortaracaq?” dedi. Sərvəri aləm 
Rəsulullah da; “Məni, Cabbar və Qahhar olan Allah Təala qoruyar” cavabını verdi. O 
əsnada Sürəqanın atının qabaq ayaqları dizlərinə qədər yerə batdı. Atı batdığı yerdən 
çıxardıb, yenə hücum etməyə təşəbbüs edincə, atının ayaqları təzədən yerə batdı. 
Sürəqa, atını nə qədər əlləşdisə də, heç cürə çıxarda bilmədi. Başqa bir şey əlinən 
gəlmirdi. Çarəsiz qalınca, şəfqət və mərhəmət sahibi olan Rəsulullaha yalvarmağa 
başladı. Bütün kamilliyə və gözəl əxlaqa sahib olan Peyğəmbərimiz onun bu diləyini 
qəbul etdi. Sürəqa; “Ey Məhəmməd! Qorunduğunu başa düşdüm. Dua et ki, xilas olum. 
Bundan sonra sənə əsla zərər vermərəm. Sənin dalınca gələnlərə də səni görmədiyimi 
171 
deyəcəyəm” dedi. Kainatın sahibi; “Ey Rəbbim! Əgər o sözündə doğru və səmimi isə, 
atını qurtar” deyə dua edincə, Allah Təala bu duanı qəbul etdi. 
Sürəqa ibn Malikin atı, ancaq bu duadan sonra çuxurdan çıxa bilmişdi. Bu 
əsnada atın ayağının batdığı yerdən, göyə tərəf duman kimi bir şey qalxırdı. Sürəqa, 
heyrətə düşdü və bütün bu baş verənlərdən, Məhəmməd əleyhissalamın hər zaman 
qorunmaqda olduğunu dərk etdi. Bir çox şeyə şahid olmuşdu. Axırda; “Ey Məhəmməd! 
Mən Sürəqa ibn Malikəm! Məndən əsla şübhəniz olmasın. Sizə söz verirəm ki, bundan 
sonra xoşunuza gəlməyən heç bir işi görməyəcəyəm. Qövmün, səni və dostlarını əsir 
edənə çox mükafat verəcəyini və’d etdi” dedi və Qureyş müşriklərinin etmək 
istədiklərini bir-bir danışdı. Hətta, onlara yolda yemek üçün bəzi şeylər və minmək 
üçün dəvə vermək istədisə də, sevgili Peyğəmbərimiz qəbul etmədi və ona; “Ey Sürəqa! 
Sən İslam dinini qəbul etmədikcə, mən də sənin dəvəni və dananı istəmərəm. Sən bizi 
gördüyünü gizlət, bu kifayətdir” buyurdu. 
İbni Sə’d də belə nəql edir ki, Sürəqa, Cənabi Peyğəmbərimizə, mənə, istədiyin 
şeyi əmr et deyincə, Rəsulullah; “Öz el-obana qayıt. Heç kimin bizə çatmasına imkan 
vermə” buyurmuşdur. 
Allah Təala istə’yincə hər şey olurdu. Ona xalis bir şəkildə güvənib, rizası üçün 
yola çıxınca, ağıla gəlməyən hadisələr meydana gəlirdi. Rəsulullahı öldürüb, böyük bir 
mükafata nail olmaq həvəsiylə, nərildəyən bir şir kimi yola çıxan Sürəqa, artıq, 
mülayim, yumuşaq və bir uşaq kimiydi. Hər şeyə qadir olan Allah Təala, Həbibinə zərər 
verə bilməməsi üçün, Sürəqanın qəlbini yaxşılığa tərəf çevirmişdi. Əlbəttə, Allah Təala 
Həbibini (səlləllahu əleyhi və səlləm) tək qoymayacaqdı. Çünki O, insanlara mərhəmət 
üçün, onların dünyada və axirətdə əbədi səadət və xoşbəxtliyə qovuşması üçün 
göndərdiyi sevgili peyğəmbəriydi. 
Sürəqa bundan sonra geri qayıtdı və başına gələnləri də qabağına çıxanlara 
danışmadı.120 
 
 
 
 
                                               
120 İbn Hişam, əs-Sirə, I, 489; İbn Əbi Şeybə, əl-Musannəf, IV, 424; Beyhəqi, Dəlailun-Nübüvvə, II, 346; 
Təbərani, əl-Mu’cəmul-Kəbir, VII, 133; Əbu Ya’la, əl-Müsnəd, I, 107. 
172 
Müjdə! Müjdə! Kainatın hökmdarı gəlir! 
 
Cənabi Peyğəmbərimiz, Həzrəti Əbu Bəkir, Amir ibn Fuheyrə və bələdçiləri 
Abdullah ibn Ureyqıt, “Hicrətin birinci ili Rəbiuləvvəl ayının səkkizində, Bazar ertəsi 
günü (Miladi 622-ci ilin Sentyabr ayının 20-ci günü) səhər tezdən “Quba” kəndinə 
çatdılar. Bu gün, müsəlmanların Hicri Şəmsi ilinin başlanğıcı oldu. Gülsüm ibn Hidm 
adında bir müsəlmanın evində qaldılar. Burada ilk məscidi tikdilər. Quba vadisində ilk 
Cümə namazını qıldılar və ilk xütbəni oxudular. Quba məscidi, ayədə məalən; 
“...Təməli təqva üzərinə qurulan məscid”121 deyə buyurularaq mədh edildi. 
Bu əsnada Məkkədə qalan Həzrəti Əli, Rəsulullahın Kə’bəyi şərifdə həmişə 
olduğu yerdə oturdu və; “Rəsuli əkrəmin hər kimə verəcəyi bir şey varsa, gəlib alsın!” 
deyə e’lan etdi. Hamı gəlib, əlamətini deyərək əmanətini aldı. Beləcə əmanətlər 
sahiblərinə verildi. 
Məkkəyi mükərrəmədə qalan gücsüz Əshab isə, Həzrəti Əlinin qanadı altına 
sığındılar. Rəsulullahın səadətxanəsi Məkkədə olduğu müddətdə, Həzrəti Əli də orada 
qaldı. Bir müddət sonra Rəsuli əkrəm, ailəsinin Mədinəyi münəvvərəyə gətirilməsini 
əmr etdi. 
Allahın aslanı Həzrəti Əli, Qureyş kafirlərinin yığıldıqları yerə getdi. 
“İnşaallah Təala, sabah Mədinəyi münəvvərəyə gedirəm. Mənə deyəcəyiniz bir şey var? 
Varsa mən burada ikən deyin” buyurdu. Hamısı başlarını aşağı əyib, heç bir şey 
demədilər. Səhər olunca, Həzrəti Əli, Rəsuli əkrəmən əşyalarını toplayıb, Rəsulullahın 
Əhli Beyti və öz qohumları ilə bərləkdə yola çıxdı. Şişmiş ayaqlarından qan axar 
vəziyyətdə, Qubada Rəsulullaha çatdı. Gündüzləri gizlənib, gecələri payi piyada yol 
gəldiyi bu yolçuluğun axırında, Peyğəmbərimizin yanına gedə bilməyəcək bir hala 
düşmüşdü. Rəsuli əkrəm bundan xəbər tutunca, bilavasitə özü onun yanına getmiş, 
Həzrəti Əlini görüncə halına yanmış, sevgili, fədakar əmisi oğlunu qucaqlamış, 
mübarək əlləriylə o haqq yolunda minlərcə əziyyətə dözən zərif ayaqlarını sığallamış, 
onun sağalması üçün dua etmişdi. Hətta Həzrəti Əlinin bu fədakarlığından sonra; 
“İnsanlardan elələri vardır ki, Allah Təalanın rizası üçün nəfsini fəda edər”122 ayəti 
cəliləsinin nazil olduğu da rəvayət edilir. 
                                               
121 ət-Tövbə 9/108. 
122 əl-Bəqərə 2/207. 
173 
Mədinəyə daha əvvəl hicrət edən Əshabi kiram ilə Mədinəli müsəlmanlar, 
Kainatın hökmdarının Məkkədən hicrət üçün yola çıxdığını eşidincə, Onun təşrifini 
sevinc və həyəcanla gözləyirdilər. Bu səbəblə Mədinəyi münəvvərənin ətraf səmtlərinə 
gözətçilər qoyub, şəhərlərini şərəfləndirəcək olan Rəsulullahı qarşılamaq üçün can 
atırdılar. Onun məhəbbətiylə yananlar, istidən qovrulmuş səhranın suya olan həsrəti 
kimi gözlərini üfüqə tikərək günlərlə gözlədilər. Axırda birdən; “Gəlirlər! Gəlirlər!” 
deyə bir səs eşidildi. Səsi eşidənlər, isti səhranın ortalarına tərəf göz gəzdirməyə 
başladılar. Bəli! Bəli! Onlar da istidən qovrulmuş səhrada, günəşin yandırıcı istiliyinə 
baxmayaraq, mətin addımlarla özlərinə tərəf irəlilədiklərini görmüşdülər. Sevinclə bir 
birilərinə; “Müjdə! Müjdə! Rəsulullah gəlir! Peyğəmbərimiz gəlir! Sevinin ey 
Mədinəlilər. Bayram edin! Həbibullah gəlir! Baş tacımız gəlir!” deyərək qışqırmağa 
başladılar. Bu xəbər qısa bir müddətdə Mədinəyi münəvvərə küçələrinə yayıldı. 
Yeddidən yetmiş yeddiyə, qocadan xəstəyə qədər, hamı bu bənzəri olmayan sevincli 
xəbəri gözləyirdilər. Bütün Mədinəlilər ən gözəl paltarlarını geyinərək, tələm-tələsik 
Aləmlərin sahibini qarşılamak üçün toplaşdılar. Təkbir sədaları yeri-göyü lərzəyə 
gətirir, sevincdən göz yaşları sel kimi axırdı. 
Kədər və sevinc dolu bir hava əsir və Mədinə, tarixində ən gözəl gününü 
yaşayırdı. Bir tərəfdə, hamının “əl-Əmin” ləqəbiylə tanıdığı, Allahu Təalanın Həbibini 
öldürmək üçün mükafat verənlər, o biri tərəfdə isə, Onu və dostlarını qorumaq, 
bağırlarına basmaq və bu uğrunda canlarını fəda etmək istəyənlər vardı. 
Mədinəlilər səbirsizliklə sevgili Peyğəmbərimizin nurlu cəmalını görmək 
istəyirdilər. Mədinə, qurulduğu gündən bəri belə sevincli, belə mübarək bir an 
görməmişdi. Bu, o günə qədər görülməmiş bir bayram idi. 
Bənzəri görülməmiş və görülməyəcək olan bu bayramda, uşaqlar və qadınlar 
belə şe’rlər oxuyurdular;  
“Taləal-bədru əleyna, 
 Min səniyyatil-vəda, 
 Vəcəbəşşükru əleyna, 
 Ma dəallahu dai. 
 Eyyuhəlmə’busu fina, 
174 
 Ci’tə bil-əmrilmuta!”123 
Səniyyətul-vədadan, Bədr doğdu üstümüzə.  
Haqqa də’vət etdikcə, şükr vacib oldu bizə. 
Sən bizə göndərildin, əmrullahı gətirdin, 
Mədinəyə xoş gəldin, şərəf verər də’vətin. 
İzzət ikramla dolduq, köhnələrdən qurtulduq,  
Məcdə qovuşduq doyduq,zərərdəydik qazandıq. 
Zülməti yox edən ay der, “salam əhlinə deyin, 
Məhəmmmədə (əleyhissalam) uyana, əsla zülm etməyin”. 
Daim birlikdə söz verdik,and içilən gündə, 
Doğruluk yolumuzdur, hainlik olmaz dində. 
         Vallahi mən unutmam,cəfasız gün heç yoxdu, 
        Şahidsən Əmn ulduzu, vəfan sevgin çox çokdu. 
 
“Xoş gəldin ey Rəsulallah”. “Bizim qonağımız olun ey Rəsulallah” şəklindəki 
istəklər ortalığı qarışdırmışdı. Mədinənin möhtərəm şəxslərindən bəziləri Qusvanın 
yüyənindən tutub; “Ey Rəsulallah! Bizə buyurun” deyərək xahiş edirdilər. Onlara; 
“Dəvəmin yüyənini bıraxın, O qərar verəcək. Kimin evinin qabağında çöksə orda 
qonaq olaram!” buyurdu. Hamı böyük bir həyəcan və maraq içində gözləməyə başladı. 
Görəsən Qusva hara çökəcək? Mədinənin içinə tərəf Qusva gedir, hər qapının 
qabağından keçərkən ev sahibləri; “Ey Rəsulallah! Bizə təşrif gətirin, bizə təşrif 
gətirin!” deyə yalvarırdılar. Cənabi Peyğəmbərimiz onlara təbəssüm göstərərək; 
“Dəvənin qabağından çəkilin! Hara çökəcəyi ona buyurulmuşdur, deyirdi. Qusva, 
axırda Cənabi Peyğəmbərimizin indiki Məscidi şərifinin qapısının qabağındakı yerə  
çökdü. Rəsulullah (səlləllahu əleyhi və səlləm) dəvəsindən düşmədi. Heyvan yenə 
                                               
123 Beyhəqi, Dəlailun-Nübüvvə, V, 351; İbn Qəyyum əl-Cövziyyə, Zadul-Məad, III, 485; İbn Kəsir, əs-
Sirə, II, 269; Əhməd Şami, Sübülül-Huda, III, 278. 
175 
ayağa qalxdı, getməyə başladı. Əvvəlki yərə çökdü və bir də qalxmadı. Bundan sonra 
Rəsulullah, Qusvanın üstündən düşüb; “İnşallah, mənzilimiz buradır və “Bura 
kimindir?” buyuranca; “Ey Rəsulallah! Əmrin oğulları Süheyl və Səhlindir” deyə cavab 
verdilər. Bu uşaqlar yetim idi. Peyğəmbərimiz; “Qohumlarımızdan hansının evi bura 
daha yaxındır?” buyurdu. Çünki Rəsulullahın babası Əbdülmüttəlibin anası, Nəccar 
oğullarından idi. Xalid ibn Zeyd Əbu Eyyub əl-Ənsari Həzrətləri sevinclə; “Ey 
Rəsulallah! Mənim evim daha yaxındır. Budur, bu evim, bu da qapısı” deyərək 
heyəcanla göstərdi. Qusvanın yükünü açıb, Rəsulullah içəri də’vət etdi.124 
Mədinəli müsəlmanlar və muhacirlər, Rəsulullahın hicrətinə daha çox 
sevindilər. 
 
Ruhun bir nöqtəyi nuri Xudadır ya rəsulallah, 
 Cəmalın halət-əfza dilguşadır ya rəsulallah 
Bədəni rəhmət-asarın tului zülməti küfrü, 
 Yox etdi bütün iman aşinadır ya rəsulallah. 
Gülüstani risalət içrə zatı gülbünun ancaq, 
Xudayi bir nihali müntəhadır ya rəsulallah. 
Kərəm qıl, ey Xudavənda şərifi hüccəti Mövla, 
 Nəcibin dərdinə feyzin dəvadır ya rəsulallah 
SULTAN III. ƏHMƏD (NƏCİB) 
 
 
 
 
 
                                               
124 İbn Qəyyum əl-Cövziyyə, Zadul-Məad, III, 50. 
176 
MƏDİNƏYİ MÜNƏVVƏRƏ DÖVRÜ 
 
Sevgili Peyğəmbərimizin, bi’sətin on üçüncü ili, Rəbiuləvvəl ayının 12-sində, 
miladi 622-ci ildə Mədinəyə hicrəti ilə on il davam edəcək olan Mədinə dövrü başladı. 
Cənabi Peyğəmbərimiz, Xalid ibn Zeyd Əbu Eyyub əl-Ənsari Həzrətlərinin 
evinə təşrif edincə, alt mərtəbəsində yaşamağı seçdi və bura yerləşdi. Beləcə Kainatın 
sahibini öz evində qonaq saxlama şərəfi bu mübarək zata nəsib oldu. 
Həzrəti Xalid belə nəql etmişdir ki; “Rəsulullah, evimi şərəfləndirdiyində, alt 
mərtəbədə qalmağı seçmişdi. Biz də üst mərtəbədə qalır və bu hala çox üzülürduk. Bir 
dəfə; “Anam-atam sizə fəda olsun, ey Rəsulallah! Mənim yuxarda qalmağıma, sizin də 
alt mərtəbədə qalmağınıza ürəyim razı olmur. Bu mənə çox ağır gəlir. Nə olar sizin 
yuxarıda, bizim də alt mərtəbədə qalmağımıza e’tiraz etməyin” dedim. Bundan sonra; 
“Ey Əba Eyyub! Evin alt mərtəbəsində qalmağımız bizim üçün daha münasib və 
əlverişlidir” buyurdu. Gələn ziyarətçilərlə daha rahat görüşə bilmək üçün alt mərtəbədə 
qalmağı münasib gördü. Biz də evin üst mərtəbəsində qaldıq. 
Bir dəfə su səhəngimiz qırıldı. Tökülən suyun Rəsulullahın üstünə damcılayıb 
narahat olmasından qorxaraq, xanımımla, üstümüzü örtəcəyimiz yeganə yorğanımızı 
dərhal suyun üstünə basdırdıq”. 
Əbu Eyyubi Ənsari, üst mərtəbədə qalmaqdan çox narahat olurdu. Axırda özü 
alt mərtəbəyə enib, Rəsulullahı yuxarı çıxartdı. Əbu Eyyub Həzrətləri belə  
buyurmuşdur ki; “Rəsulullaha daim axşam yeməyi bişirib göndərərdik. Qalanını bizə 
göndərdiyi zaman, mən və xanımım Ümmü Eyyub, Rəsulullahın əlinin dəydiyi yerləri 
qarışdıraraq, oralardan yeyər və bununla bərəkət tapardıq. Yenə bir gecə, yemək bişirib 
göndərdiyimiz soğanlı veya sarımsaqlı yeməyi Rəsulullah dala qaytarmışdı. Qabın əl 
dəyilməmiş olduğunu görüncə, fəryad edərək yanına getdim. “Ey Rəsulallah! Atam-
anam sənə fəda olsun! Siz axşam yeməyini dala qaytardınız. Ancaq onda mübarək izini 
görə bilmədim. Halbuki mən və Ümmü Eyyub, dala qaytardığın yeməkdə əlinin dəydiyi 
yerləri qarışdırar və bununla bərəkət tapardıq” dedim. Rəsulullah (səlləllahu əleyhi və 
səlləm) buyurdu ki; “Bu tərəvəzdə bir iy hiss etdim. Ondan yemədim. Mən, mələklə 
danışan bir adamam”. Mən; “O yemək haramdır?” deyə soruşdum. O; “Xeyir! Ancaq 
mən iyinə görə ondan xoşum gəlmədi” buyurunca; “Sizin xoşlanmadığınız şeydən mən 
177 
də xoşlanmaram!” dedim. Peyğəmbərimiz; “Siz onu yeyin” buyurdu. Bundan sonra biz 
də ondan yedik və bir daha o səbzədən Rəsulullaha yemək bişirmədik. 
Bir dəfə də, Rəsulullahla Əbu Bəkirə bəs edəcək qədər yemək hazırlayıb 
apardım. Rəsulullah; “Ey Əba Eyyub! Ənsarın möhtərəm şəxslərindən otuz nəfəri 
də’vət et” buyurdu. Mən, yeməyin azlığını və bəlkə Rəsuli əkrəm bu yeməyi çox zənn 
elədi deyə düşünürdüm ki, təkrar; “Ey Əba Eyyub! Ənsarın möhtərəm şəxslərindən otuz 
nəfəri də’vət et” buyurdu. Beynimdə min cürə fikir çəkə-çəkə Ənsardan otuz nəfəri 
də’vət etdim, onlar da gəldilər. O yeməkdən yedilər, doydular. Bir mö’cüzə olduğunu 
başa düşüb, gələnlərin imanları qüvvətləndi və bir daha bey’ət etdilər və getdilər. 
Sonra; “Altmış nəfəri də’vət et” buyurdu. Mən, mö’cüzə olarak yeməyin 
azalmadığını gördüyümdən, daha artıq sevinərək altmış nəfəri Rəsulullahın hüzuruna 
də’vət etdim. Gəldilər və o yeməklərdən yedilər. 
Hamısı Rəsulullahın mö’cüzəsini təsdiq edərək geri qayıtdılar. Arxasınca; 
“Ənsardan doxsan nəfər çağır” buyurdu. Çağırdım, gəldilər. Rəsulullahın göstərişiylə 
on nəfərlik qruplarla süfrəyə oturub, yedilər. Hamısı da bu böyük mö’cüzəni görüb 
getdilər. Beləcə yüz səksən nəfər yemək yedi. Yemək isə mənim apardığım qədərdi və 
heç əl vurulmamış kimi qalırdı”.125 
 
Ənsar ilə Muhacirlərin qardaş olması 
 
Cənabi Peyğəmbərimiz, Mədinəyi münəvvərədə daha möhkəm bir ittifaqın 
qurulması üçün, hicrət edən Muhacirləri və onları evlərində qonaq saxlayan Ənsarı bir-
birilərinə qardaş etdi. Həzrəti Əli ən axıra qalınca, yaddan çıxardıldığını sanıb; “Ey 
Rəsulallah! Məni yaddan çıxartdınız?” deyə soruşmuşdu. Onda, Aləmlərin sahibi; “Sən, 
dünyada və axirətdə mənim qardaşımsan” buyurmuşdu. Bu qardaşlıq maddi və mənəvi 
yardımlaşma əsasına dayanırdı. Beləcə el-obalarından və qohumlarından ayrı qalmanın 
kədəri bir miqdar da olsa azalmış olacaqdı. Onsuz da Mədinəli müsəlmanlar Allah 
Təalanın dinini yaşaya bilmək və yaya bilmək üçün öz ölkələrini tərk edən Muhacir 
qardaşlarını bağrına basmış, evlərinə də’vət etmiş, onlara hər cür kömək göstərmək 
üçün can-başla çalışmışdılar. Bu qardaşlığın qurulması ilə bir-birilərinə daha yaxından 
                                               
125 Qazı İyaz, Şifayi Şərif, s. 289. 
178 
sarıldılar. Rəsulullah, hər Muhaciri, xasiyyətinə münasib olan bir Ənsar ilə qardaş 
etmişdi. Elə ki, bu qardaşlıq, atalarından miras qalan malı bölüşəcək səviyyədə idi.126 
Hər Mədinəli, tarlasını, bağını, bağçasını, evini, mallarını... nəyi varsa iki yerə 
bölür, beləcə yarısını Muhacir qardaşına öz xoşuyla verirdi. Muhacirlərdən 
Əbdurrəhman ibn Əvf Həzrətləri belə nəql etmişdir ki; “Biz, Mədinəyi münəvvərəyə 
hicrət etdiyimizdə, Rəsulullah məni Sə’d ibn Rəbi ilə qardaş e’lan etdi. Bundan sonra 
qardaşım Sə’d, mənə; “Ey qardaşım Əbdurrəhman! Mən, mal cəhətindən Mədinəli 
müsəlmanların ən varlısıyam. Malımı iki hissəyə böldüm, yarısı sənindir” dedi. Mən də; 
“Allah Təala malını sənin üçün mübarək və xeyirlı etsin. Mənim, mala ehtiyacım 
yoxdur. Sən mənə, alış-veriş etdiyınız bazarın yerini göstər, bəsimdir” dedim. 
Belə bir fədakarlık, ancaq İslam qardaşlığıyla mümkün olardı. Adəm 
əleyhissalamdan bu zamana qədər həddən çox köç hadisələri olmuşdu. Ancaq belə 
mənada bir hicrət, başqa yerdən gələnlərlə yerli xalq arasında bu qədər gözəl qaynayıb-
qarışma və səmimi bir qucaqlaşma olmamışdı. Allah Təala da məalən; “Mö’minlər 
ancaq qardaşdırlar” buyurmuşdur.127 Bununla, həqiqət, sevgi və səmimiyyətin maddi 
mənfəətlə deyil, iman və inancla ola biləcəyinə işarə edilirdi.  
Sevgili Peyğəmbərimizin, mübarək qəlbindən dünyanı dolduran dəryalar misalı 
feyz və bərəkətlər, Əshabi kiramın qəlblərini doldurur, bunun nəticəsində, indiyə qədər 
görülməyən bir fədakarlıqla bir-birilərini sevir və qardaşlarını özlərindən üstün 
tuturdular. 
Ənsar və Muhacirlər, bu yeni İslam mərkəzində əl-ələ verərək İslam dininin 
qüvvətlənməsi üçün hər fədakarlığa dözmək və axırda şəhadət mərtəbəsinə qovuşmaq 
üçün söz verdilər. Bu şəkildə, Rəsulullahın ətrafında toplaşıb, İslam dininin əsaslarına 
riayət edərək, yeni bir nizam və xoşbəxt bir həyat qurdular. Artıq İslamiyyət, hicrət 
hədisəsi ilə; “Dövlət” olma yolunda ilk addımını atmışdı. Mədinəyi münəvvərə isə 
İslam dininin beşiyi və mərkəzi halına gəlirdi. 
Mədinədə, Əshabi kiramdan başqa, xristiyanlar, yəhudilər və bütə sitayiş edən 
müşriklər də vardı. Yəhudilər, Bəni Qaynuqa, Bəni Qureyza və Bəni Nadir kimi üç 
qəbilədən meydana gəlirdi. Bunlar, İslama və ələlxüsus sevgili Peyğəmbərimizə çox 
düşmənçilik bəsləyirdilər. 
                                               
126 İbn Sə’d, ət-Təbəqat, I, 238; İbn Kəsir, əl-Bidayə, III, 226-229; Bəlazuri, Ənsab, I, 270-271. 
127 əl-Hücurat 49/10.  
179 
Bu əsnada Məkkəli müşriklər, Cənabi Peyğəmbərimizin Mədinədə, Əshabını 
bir birilərinə qardaş edərək birliklərini daha da möhkəmlətməsini, özləri üçün böyük bir 
təhlükə golaraq görürdülər. Qısa zamanda bu işin öhdəsindən gəlməzlərsə, müsəlmanlar 
güclənib Məkkəyə hücuma keçə bilər, tərk etdikləri torpaqlarını, evlərini, el-obalarını 
əllərindən ala bilərdilər. Bu düşüncələr içində vurnuxan Məkkəli müşriklərdən, 
Mədinəli müsəlmanlara təhdid məktubları gəlirdi. Bu məktubların birində; “Şübhəsiz ki, 
aramızda düşmənlik olan heç bir Ərəb qəbiləsində, bizi, sizlər qədər qəzəbləndirən 
olmamışdır. Çünki, bizim qəbiləyə mənsub bir şəxsi, bizə təslim etməyiniz lazım ikən, 
Ona köməklik göstərərək və qucaq açaraq qorudunuz. Bu, sizin üçün çox böyük bir 
nöqsandır. Xahiş edirik ki, Onunla bizim aramıza girməyin və Onu bizə verin. Onun 
doğru yola qayıtmasına ən çox biz sevinərik. Əgər qayıtmasa, Ona dərs vermək yenə də 
bizim işimizdir!” deyilirdi. 
Bu məktuba, Həzrəti Kə’b ibn Malik, Peyğəmbərimizi mədh edən çox gözəl bir 
cavab yazdı. 
Məkkəli müşriklər, Mədinəli müşriklərə də eyni şəkildə təhdid məktubları 
yazdılar. Onlara da; “Əgər bizim adamımızı şəhərinizdən çıxartmaz veya öldürməsəniz, 
sizə hücum edib, kişilərinizi öldürər, qadınlarınızı da özümüzə qulluqçu edərik!” 
deyərək təhdid etdilər. 
Bundan sonra Mədinəli müşriklər, münafiq Abdullah ibn Übeyin ətrafında 
toplaşıb, fürsət tapan kimi Rəsulullaha zərər vurmaq üçün bir qərara gəldilər. 
Müsəlmanlar bu vəziyyətdən xəbər tutunca, sevgili Peyğəmbərimizi qorumaq 
üçün əllərindən gələn bütün güclərini ortaya qoyub, Onun ətrafında möhkəm birləşdilər. 
Gecələri küçəyə çıxmır, evlərində də yata bilmirdilər. Übey ibn Kə’b belə nəql etmişdir 
ki; “Rəsulullah ilə Əshabı, Mədinəyi münəvvərəyə təşrif etdiklərində müsəlmanlar, 
müşrik Ərəb qəbilələrinin düşmənliklərinə tuş gəldilər. Əshab, silahlanaraq gecələri 
sabaha qədər növbə tutardı”. 
Əshabi kiram bir nəfər kimi hərəkət edir, təhlükəli hallarda bütün gücləri ilə 
müsəlman qardaşlarına köməyə can atırdılar. Bunların başında sevgili Peyğəmbərimiz 
gəlirdi. Rəsulullah, hər gözəl işdə birinci olduğu kimi, cəsarətdə də Əshabının ən 
başında yer alırdı. Gecənin hansı saatında olsada olsun, bir fəryad eşidilincə, 
Peyğəmbərimiz, hələ heç kim ora gedib çatmadan əvvəl atı ilə ora ildırım sür’ətiylə 
180 
özünü çatdırır, qorxulu bir şeyin olmadığını Əshabına xəbər verir və onları 
sakitləşdirirdi. 
 
Məscidi Nəbəvi 
 
Cənabi Peyğəmbərimiz (səlləllahu əleyhi və səlləm), Mədinəyə təşrif etdiyində 
birinci növbədə Əshabını öyrədə bilmək, camaatla namaz qılına biləcək bir məscidin 
tikilməsini arzu edirdi. Bu əsnada Cəbrayıl əleyhissalam gəlib; “Ey Rəsulallah! Allah 
Təala sənə, özü üçün daşdan və kərpicdən bir beyt (məscid) tikməyini əmr edir” dedi. 
Həbibi əkrəm, dərhal dəvəsi Qusvanın, Mədinəyə gəldiyində çökdüyü yeri, pulunu 
ödəyərək sahiblərindən almaq istədi. Sahibləri; “Ey Rəsulallah! Biz, onun əvəzini ancaq 
Cənabi Haqdan gözləyirik. Oranı sizə, Allah rizası üçün hədiyyə edirik” deyərək 
bağışlamağı çox arzu etdilər. Buna baxmayaraq, Rəsulullah qəbul etməyib, 
artıqlamasıyla pulunu ödədi.128 
Bir tərəfdən ərazinin üstü düzəldilirkən, digər tərəfdən də kərpiclər kəsilir və 
daşlar hörülürdü. Axırda, bütün hazırlıqlar görüldükdən sonra təməlini qazmaq üçün 
toplandılar. Təmələ ilk daşı, Məhəmməd Mustafa (səlləllahu Təala əleyhi və səlləm), 
mübarək əlləriylə qoydu. Sonra növbə ilə; “Əbu Bəkir, daşını, mənim daşımın yanına 
qoysun! Ömər, daşını Əbu Bəkirin daşının yanına qoysun! Osman, daşını Ömərin 
daşının yanına qoysun! Əli, daşını Osmanın daşının yanına qoysun” buyurdu. Əmri 
yerinə yetirildikdən sonra oradakı Əshabi kiramına; “Siz də daşlarınızı düzün” buyurdu. 
Onlar da daşları düzməyə başladılar. 
Məscidin tikilməsində, başda sevgili Peyğəmbərimiz olmaqla bütün Əshabi 
kiram dayanmadan, dincəlmədən işlədilər. Mübarək bellərində daş və kərpic daşıdılar. 
Daşla təməli bir metrə yarım tikib, qalanını kərpiclə hördülər. Rəsulullah (səlləllahu 
əleyhi və səlləm) bir dəfə, kərpic daşıyırdı. Əshabından biri yanına gəlib, çox ədəbli bir 
şəkildə; “Ey Rəsulallah! Nə olar, kərpici mənim daşımağıma icazə verin!” dedi. 
Xatəmulənbiya Rəsulullah, ona daha böyük bir nəzakətlə, özünün də savab qazanmağa 
daha çox möhtac olduğunu deyib kərpici vermədi. Onun da gedib daş gətirməsini 
tövsiyə etdi. 
                                               
128 İbn Sə’d, ət-Təbəqat, I, 239. 
181 
Məscidi Nəbəvinin tikilməsində ən çox çalışanlardan biri də Rəsulullah idi. Ən 
ağır daşları götürüb, mübarək sinəsi darala-darala ustaların yanına aparırdı. Bu daşları 
və kərpicləri daşıyarkən görülən işin qiymətini, qovuşulacaq ne’mətləri müjdələyərək 
Əshabını cuşa gətirirdi. 
Rəsulullahin bu iş həvəsini görən müsəlmanlar, böyük bir həvəslə çalışırdılar. 
Hətta Əmmar ibn Yasir, hamı bir-bir kərpic daşıyarkən, o birini Cənabi Peyğəmbərimiz, 
birini də özü üçün aparırıdı. Bu halı Rəsulullah gördüyündə, yanına getdi. Mübarək 
əlləri ilə Həzrəti Əmmarın kürəyini vurub; “Ey Sümeyyənin oğlu! Sənin iki, 
başqalarının da bir əcri var” buyurdu. Məscidin divarları az bir müddətdə tikilib 
qurtarıldı və üstü örtüldü. Ayrıca, məscidə bitişik, Rəsulullah üçün kərpicdən iki otaq da 
tikildi. Bunların damı da xurma kötüyü və budaqlarıyla örtüldü. (Bu otaqlar daha sonra 
doqquza qədər çoxaldıldı). Məscidin inşası qurtarıldıqdan sonra, Cənabi Peyğəmbərimiz 
Həzrəti Xalid ibn Zeydin evindən özü üçün tikilən evə köçdü.129 
 
Xurma kötüyünün inildəməsi 
 
Cənabi Peyğəmbərimiz, Cümə günləri məsciddəki Xənnanə adındakı bir xurma 
kötüyünə söykənərək, xütbə oxuyardı. Sonradan üç pilləli bir minbər düzəltdilər. 
Rəsulullah və Əshabi kiram bir Cümə günü Məscidi Nəbidə toplanmışdılar. Rəsulullah, 
xütbə üçün təzəcə minbərə çıxdığında, həmişə söykəndiyi quru xurma kötüyü, hamının 
eşidəcəyi qədər, boğaz dəvə ağlayışını xatırladan bir səslə ağlamağa və inildəməyə 
başladı. Bütün Əshabi kiram, heyrətlə bu səsi eşitdilər. Ancaq, səs heç kəsilmirdi. 
Bundan sonra Aləmlərin sahibi minbərdən düşdü və mübarək əlləri ilə kötüyü sığalladı. 
O anda, ağlama və inildəmə kəsildi. Quru xurma kötüyünün, Peyğəmbərimizə olan bu 
məhəbbətini və sevgisini görən Səhabilər, göz yaşlarını saxlaya bilmədilər. 
Bu hədisə ilə əlaqəli Həzrəti Ənəs ibn Malik; “Məscid belə onun səsindən cuşa 
gəldi”. İbni Əbi Vədaə də; “Xurma kötüyü, çatlayıb yerindən tərpəndi. Rəsulullah gəlib 
mübarək əlini üstünə qoydu və ondan sonra susdu” şəklində rəvayət etmişlər. 
                                               
129 İbn Kəsir, əs-Sirə, II, 280, 
182 
Cənabi Peyğəmbərimiz; “Canım yədi qüdrətində olan Allah Təalaya and içirəm 
ki, əgər onu sığallamasaydım, mənə qarşı olan həsrət və kədərindən qiyamətə qədər bu 
şəkildə ağlayacaqdı” buyurdu. Sonra Rəsulullahın əmri ilə xurma kötüyü basdırıldı.130 
Başqa bir rəvayətdə belə nəql edilir ki; “Rəsul əleyhissalam quru xurma 
kötüyünə; “İstəyirsən səni əvvəlcə bitdiyin bağçaya əkim. Təzədən göyərib pöhrə ver və 
əvvəlki halına dön. İstəyirsən səni Cənnətdə əkim ki, Allah Təalanın dostları 
meyvəndən yesinlər” buyurdu. Rəsulullah, ona qulaq asıb belə dediyini eşitdi ki; “Məni 
Cənnətdə ək və məndən Allah Təalanın dostları yesin və çürüməyəcəyim bir yerdə 
olum”. Ağacın bu danışığını, Cənabi Peyğəmbərimizin yanında olanlar da eşitdi. 
Bundan sonra Rəsulullah, ona; “İstədiyini edəcəyəm” deyə cavab verdi. Sonra Əshabına 
üzünü tutub; “Dari bəqanı, dari fənadan (bu dünyadan) üstün tutdu” buyurdu. 
 
Həzrəti Aişə ilə evlənməsi 
 
Sərvəri aləmlə (səlləllahu əleyhi və səlləm) Həzrəti Əbu Bəkir, hicrət 
etdiklərində uşaqlarını Məkkədə qoymuşdular. Rəsulullah, Həzrəti Xədicə anamizin 
vəfatından bir il sonra Həzrəti Aişə ilə Məkkədə nişanlanmışdı. İmam Buxarinin rəvayət 
etdiyi hədisi şərifdə, Həzrəti Aişə buyurmuşdur ki; “Rəsulullah mənə; “Ey Aişə! Sən, 
mənə iki dəfə yuxumda göstərilmişdin. Deyəsən mən, yaşıl ipəkli bir parçada sənin 
şəklini görmüşdüm və mənə; “Bu rəsmin sahibi gələcək xanımındır” deyilmişdi” 
buyurdu. Bu yuxudan sonra Cənabi Peyğəmbərimizlə Həzrəti Aişə anamız 
nişanlanmışdılar. Ancaq, toy etməmişdilər. Bunu, Həzrəti Aişə anamız belə nəql 
etmişdir; “Rəsulullah Mədinəyə hicrət etdiyi zaman, bizi və qızlarını Məkkədə 
qoymuşdu. Mədinəyə çatınca, azad etdiyi köləsi Zeyd ibn Harisə ilə Əbu Rafini, iki 
dəvə və ehtiyacları ola biləcək şeyləri almaq üçün 500 dirhəm pulla bizə göndərdi. 
Atam da, Abdullah ibn Ureyqıtı iki-üç dəvə ilə onlara qoşub, anamı, məni və bacım 
Əsmanı dəvələrə mindirərək göndərməsini, qardaşım Abdullaha məktub yazaraq əmr 
etdi. Mən, anam Ümmü Rumman və Rəsulullahın qızlarından Həzrəti Zeynəb birlikdə 
yola düşdük. Qubeyd bölgəsinə çatdığımızda, Zeyd, 500 dirhəmlə üç dəvə də aldı. 
Qafiləyə Təlhə ibn Ubeydullah da qoşuldu. Mina Bölgəsində Beyd deyilən yerə 
çatdığımız zaman, mənim dəvəm qaçdı. Mən, gəcavənin içindəydim. Anam da 
                                               
130 İbn Sə’d, ət-Təbəqat, I, 239; Qazı İyaz, Şifayi Şərif, s. 300-301. 
183 
yanımdaydı. Anam; “Ah qızım, ah gəlinim!” deyərək baş-gözünə vururdu. Allah Təala, 
dəvəmizi sakitləşdirdi və bizi xilas etdi. Axır ki, Mədinəyə gəldik. Mən, Atamın əhli 
əyalı ilə birlikdə düşdüm. Rəsulullahın əhli əyalı qalacaqları yerin qabağında düşdülər. 
Həzrəti Aişə anamız, atası Həzrəti Əbu Bəkirin evində bir müddət qaldı. Həzrəti Əbu 
Bəkir, bir dəfə Sərvəri aləm Rəsulullaha; “Ey Rəsulallah! Öz nişanlınla evlənməyinə nə 
mane olur ki?” deyə soruşdu. Rəsulullah; “Mehirdir” buyurdu. Həzrəti Əbu Bəkir, 
Rəsulullaha mehir pulu göndərdi. 
Bundan sonra Həzrəti Aişə anamızın toyu oldu. O zaman Cənabi 
Peyğəmbərimiz əlli beş yaşında idi.131 Həzrəti Aişə anamız, çox zəkalı və qabiliyyətli 
olub, hədisələri dərhal şe’r halında əzbərləyə bilirdi. Öyrəndiyi və əzbərlədiyi bir şeyi 
qətiyyən yaddan çıxartmazdı. Çox ağıllı, zəkalı, bilikli, ədəbli, namuslu idi. Yaddaşı çox 
güclü olduğu üçün, Əshabi kiram, bir çox şeyi ondan soruşub öyrənirdi. Ayədə də mədh 
edilmişdir. 
 
Əzani Məhəmmədi 
 
Məscidi Nəbi inşa edildikdən sonra, namaz vaxtlarında, vaxtın gəlib çatdığını 
bildirəcək və müsəlmanları məscidə də’vət edəcək bir üsul yox idi. Təkcə; “Əssalətu 
Camia” deyilirdi. 
Rəsulullah, bir dəfə Əshabıyla məsləhətləşərək, namaz vaxtlarında, 
mö’minlərin məscidə necə də’vət edilməsi lazım gəldiyini soruşdu. Bəzisi, namaz 
vaxtlarını bildirmək üçün, xristiyanlar kimi, naqus, yəni zəng çalaq, bəzisi, yəhudilər 
kimi edək, dedilər. Bəzisi də; “Namaz vaxtı od yandırıb yuxarı qaldıraq” deyə öz 
fikirlərini söylədilər. Rəsulullah bunlardan heç birini qəbul etmədi.132 
Abdullah ibn Zeyd ibn Sə’ləbə və Həzrəti Ömər, yuxuda əzan oxunmasını 
gördülər. Həzrəti Abdullah, sevgili Peyğəmbərimizə gəlib yuxusunu belə danışdı; 
“Yaşıl bir şal və yaylıq bağlamış, əlində zəng tutmuş bir nəfər gördüm. Ona; “Əlindəki 
zəngi satırsan?” deyə soruşdum. Mənə; “O, nəyinə lazımdır ki?” soruşdu. Mən; “Namaz 
vaxtlarını xəbər vermək üçün çalacağam” deyincə, o adam; “Mən sənə daha xeyirlisini 
öyrədərəm” dedi və qibləyə üzünü çevirərək yüksək səslə; “Allahu əkbər, Allahu 
                                               
131 Buxari, “Mənaqibul-Ənsar”, 44; Tirmizi, “Nikah”, 18; İbn Qəyyum əl-Cövziyyə, Zadul-Məad, I, 102. 
132 İbn Sə’d, ət-Təbəqat, I, 247; Təbərani, əl-Mu’cəmul-Kəbir, XII, 287; Əbu Ya’la, əl-Müsnəd, IX, 378. 
184 
əkbər...” deyə oxumağa başladı. Qurtardıqdan sonra da; “Namaza qalxacağın zaman da” 
deyib, əzanı təkrar etdi və axırında da, “Qad qamətissalətu” cümləsini əlavə etdi”. 
Bundan sonra, Rəsulullah; “Yuxu haqdır. O sözləri Bilala öyrət, oxusun!” 
buyurdu. Buna əzan adı verildi.133 
Həzrəti Bilal da, Məscidi şərifin yaxınlığında yerləşən hündür bir dama 
çıxaraq, ilk əzanı, özünə öyrədilən kimi oxudu. 
Həzrəti Ömər, əzan səsini eşidincə, qaça-qaça Rəsulullahın yanına gəldi. 
Həzrəti Bilalın dediyi sözləri olduğu kimi yuxusunda gördüyünü söylədi. O gecə, 
Əshabi kiramdan bəziləri də eyni yuxunu görmüşdülər. Elə bu əsnada, Cümə surəsinin 
9-cu ayəsi nazil olub, vəhy ilə də bildirilmiş oldu. 
Bilali Həbəşi, bir dəfə sübh namazı vaxtında sevgili Peyğəmbərimizin 
qapısının qabağında; “Əssalətu xeyrun minənnovm” deyə iki dəfə səslənmişdi. Bunu 
Cənabi Peyğəmbərimiz bəyəndi. “Bilal, bu nə gözəl sözdür! Sübh əzanını oxuyarkən 
bunu da de” buyurdu. Beləcə sübh əzanında bu söz də deyilməyə başlandı. 
Peyğəmbərimizin vəfatına qədər müəzzinlik edən Bilal Həbəşinin, səsi gur, çox 
gözəl və çox tə’sirliydi. O, əzan oxumağa başlayınca, hamı heyranlıqla və vəcdə gələrək 
qulaq asıb, məst olurdular. Əzan oxunarkən hamını ağladırdı. Əshabi kiramın, bir-
birilərini namaz vaxtlarında məscidə əzanı şərif ilə də’vət etmələri, Mədinəli müşriklər 
ilə yəhudilərin xoşlarına gəlmədi. Əzan oxunarkən istehza edərdilər. Onların bu 
saymamazlıqlarına qarşı, Allah Təala, Qur’ani Kərimdə məalən; “Onlar, namaza əzan 
ilə də’vət etdiyiniz zaman, on istehza edib lağa qoyarlar. Bu da, onların ağılsız bir qövm 
olmaqlarındandır” buyurdu.134 
 
Əshabi kiramın tə’lim görməsi 
 
Fəxri kainat (səlləllahu əleyhi və səlləm), Əshabi kiramına tə’lim keçmək və 
məlumatlandırmaq üçün, Məscidi Nəbəvidə tayı bərabəri olmayan söhbətlər edər, Allah 
Təalanın ona ehsan etdiyi feyz və bərəkətləri, onların qəlblərinə də axıdardı. Cənabi 
Peyğəmbərimizin söhbətinə qulaq asmaq şərəfinə nail olanlar, daha ilk söhbətdə 
qəlblərində böyük bir dəyişiklik hiss edər və çox yüksək ilahi mərifətlərə qovuşardılar. 
                                               
133 İbn Sə’d, ət-Təbəqat, I, 247. 
134 əl-Maidə 5/58. 
185 
Bu söhbətlərin bərəkətiylə Əshabi kiram, başda sevgili Peyğəmbərimiz olmaqla, bütün 
səhabə dostlarını canından çox sevərdilər. Allah Təala onları, ayələrlə mədh etmişdir. 
Onlar, Rəsulullahın qabağında, sanki başlarına quş qonmuş və hərəkət edincə uçub 
gedəcək kimi çox ədəbli və çox diqqətli dayanırdılar. Beləcə, Əshabi kiram 
peyğəmbərlərdən və böyük mələklərdən sonra məxluqatın ən fəzilətliləri və ən üstüləri 
oldular. 
Allah Təala, Qur’ani Kərimdə məalən; “Siz ümmətlərin ən yaxşısı, ən xeyirlisi 
oldunuz, insanların yaxşılığı üçün yaradıldınız. Yaxşılıq edilməsini əmr edər, pisliklərə 
mane olarsınız...”135 “Əvvəlcə müsəlman olanlardan, Muhacirlərin və Ənsarın başda 
gələnlərindən və bunların yolunu davam etdirənlərdən Allah Təala razıdır və bunlar da, 
Allahu Təaladan razıdırlar. Allah Təala bunlar üçün, Cənnətlər hazırladı. Bu 
Cənnətlərin altından çaylar axmaqdadır. Bunlar Cənnətlərdə əbədi olaraq 
qalacaqdırlar”.136 
“Məhəmməd (səlləllahu əleyhi və səlləm), Allah Təalanın peyğəmbəridir və 
Onunla birlikdə olanların, (yəni Əshabi kiramın) hamısı kafirlərə qarşı sərtdirlər. Ancaq, 
bir birilərinə qarşı mərhəmətli, yumuşaqdırlar. Bunları çox vaxt rükuda və səcdədə 
görərsiniz. Hamıya, həm bu dünyada, həm də axirətdə hər bir yaxşılığı Allah Təaladan 
istəyərlər. Ridvanı, Allah Təalanın onları bəyənməsini də istəyərlər. Çox səcdə etdikləri, 
üzlərindən bilinir. Onların halları, şərəfləri beləcə Tövratda və İncildə də bildirilmişdir. 
İncildə də xəbər verildiyi kimi, onlar, əkinə bənzəyər, nazik bir pöhrə yerdən çıxıb 
qalınlaşdığı, böyüdüyü kimi, az və gücsüz olduqları halda, qısa zamanda ətrafa 
yayıldılar. Hər tərəfi iman nuru ilə doldurdular. Hamı pöhrənin halını görüb, qısa 
zamanda necə büyüdü deyərək, heyrət etdikləri kimi, hal və şanları dünyaya yayılıb, 
görənlər heyrətə düşdü və kafirlər buna qəzəbləndilər”.137 buyurdu. 
Cənabi Peyğəmbərimiz də hədisi şəriflərində, Əshabi kiramın böyüklüyünü, 
dərəcələrinin yüksəkliyini izah üçün; “Əshabımın heç birinə söz atmayın. Onların şan-
şöhrətlərinə yaraşmayan bir şey söyləməyin! Canım əlində olan Allah Təalaya and 
içirəm ki, sizin biriniz Ühüd dağı qədər qızıl sədəqə versə, Əshabımdan birinin bir 
                                               
135 Ali İmran 3/110.  
136 ət-Tövbə 9/100. 
137 əl-Fəth 48/29. 
186 
mud138 arpası qədər savab ala bilməz” və “Əshabım göydəki ulduzlar kimidir. Hansını 
təqlid edərsəniz xilas olarsınız” buyurdu. 
 
 
Əshabi suffə 
 
Cənabi Peyğəmbərimiz, Məscidi Nəbəvinin şimal cəhətindəki divarına xurma 
budaqlarıyla bir kölgəlik düzəltdirdi. Burada Məkkədən hicrət edən, var-dövləti 
olmayan, subay səhabilərin qalmalarını əmr etdi. Sayları bəzən on, bəzən də dörd yüz 
olan bu səhabilər, 139  Rəsulullahın yanından heç ayrılmaz və söhbətindən heç dala 
qalmazdı. Gecə-gündüz Qur’ani Kərim oxuyar, elm öyrənər, hədisi şərifləri 
əzbərləyərdilər. Günlərinin çoxunu oruc tutaraq keçirdər, ibadət və itaətdən bir an belə 
ayrılmazdılar. 
Burada yetişənlər, yeni müsəlman olan qəbilələrə göndərilir, onlara Qur’ani 
Kərimi və sünnəti şərifləri, yəni İslam dinini öyrədirdilər. Həddən artıq fəzlətlərə sahib 
olan bu mübarək səhabilər, böyük bir irfan ordusu idilər. Cənabi Peyğəmbərimiz, onları 
çox sevər, onlarla oturub söhbət edər və birlikdə yemək yeyərdi. Burada qalanlara 
Əshabi suffə deyilirdi. 
Rəsulullah bir dəfə Əshabi suffəyə baxıb, çox kasıb olduqlarını düşündü. Belə 
olduqları halda qəlb rahatlığı və parlaqlığı ilə ibadət edirdilər. Cənabi Peyğəmbərimizin 
onlara rəhmi gəlib, onlara; “Ey Suffə əshabı! Sizə müjdələr olsun. Əgər ümmətimdən, 
sizin kimi bu çətin şərtlərə razı olan bir nəfər qalsa, o, əlbəttə mənim dostlarımdandır” 
buyurdu. 
Həbibi əkrəm (səlləllahu əleyhi və səlləm), hər şeydən əvvəl bu seçilmiş 
Əshabının ehtiyac gördüyü şeyleri tə’min edər, sonra Əhli beytinin ehtiyaclarını tə’min 
etməyə çalışardı. Əbu Hüreyrə belə nəql etmişdir ki; “Özünden başqa ilah olmayan 
Allahu Təalaya and içirəm ki, mən bəzən aclıqdan qarnım üstündə uzanar, bəzən də 
yerdən götürdüyüm bir daşı qarnıma basardım. Bir dəfə də bu vəziyyətdə idim. O gün 
Rəsulullahın məscidə gəldiyi yolun üstündə oturmuşdum. O əsnada aləmlərə rəhmət 
                                               
138 Məhəmməd peyğəmbər zamanında bir ölçü vahidi. İslamiyyətin ilk illərində 1 mud 4 sa-ya (1 sa 3, 24 
kq) bərabər idi. Bax: Walter Hinz, İslamda Ölçü Sistemləri, s. 56. 
139 Əhməd ibn Hənbəl, əl-Müsnəd, III, 235; İbn Sə’d, ət-Təbəqat, I, 255;  
187 
olaraq göndərilən iki cahanın bəzəyi, ətrafına nur saçaraq yanıma gəldi. Vəziyyətimi 
başa düşüb gülümsədi və; “Ey Əba Hüreyrə!” buyurdu. Mən; “Canım sənə fəda olsun, 
buyur ey Rəsulallah!” deyincə; “Mənimlə gəl” buyurdu. Dərhal arxasınca getdim. 
Xanəyi səadətlərinə girdi. Evdə bir qab süd vardı. “Get, Əhli suffəni də bura çağır” 
buyurdu. Onları çağırmak üçün gedərkən öz-özümə; “Bütün suffə əhlinə bir qab süd 
görəsən necə bəs edəcək? Mənə də bir qurtum çatar ki?” deyə fikirləşirdim. Onları 
çağırdım, səadətxanəyə gəldik, icazə alıb içəri girdik, münasib yerlərdə oturduqdan 
sonra, Rəsulullah; “Ey Əba Hüreyrə! Bu süd qabını götür, onlara ver!” buyurdu. Mən də 
qabı götürüb, növbə ilə dostlarıma verdim. Hər biri qabı götürüb doyuncaya qədər içir, 
sonra da qabı mənə qaytarırdı. Hər biri içdikdən sonra da, qabdakı südün heç 
azalmadığını, eləcə südlə dolu olduğunu görürdüm. Bu şəkildə, gələn bütün dostlarıma 
süd verdim. Hamısı içib doydular. Sonra Rəsulullah (səlləllahu əleyhi və səlləm) qabı 
götürüb, mənə gülümsədi və; “Ey Əba Hüreyrə! Süd içməyən təkcə mən və sən qaldıq. 
Sən də otur, iç!” buyurdu. Oturub içdim. “Yenə iç!” buyurdu, içdim. Rəsulullah, bir 
neçə dəfə “iç!” buyurdu. Mən də hər dəfədə içdim. Axırda; “Anam-atam sənə fəda 
olsun ey Rəsulallah! Artıq içə bilməyəcəyəm. Səni haqq din ilə göndərən Allah Təalaya 
and içirəm ki, əməlli başlı doydum” dedim. “Elə isə qabı mənə ver” buyurdu. Mən də 
verdim. Allah Təalaya həmd və səna etdikdən sonra, bismillah deyərək südü içdi”. 
Məsciddə Rəsulullahın heç bir söhbətini qaçırtmadan elm öyrənən bu seçilmiş 
Əshaba qarşı, Mədinəli səhabilər çox məhəbbət göstərərdilər. Bir axşam, aclıqdan heyi 
qalmayan Suffədən bir səhabi, Rəsulullahın yanına gəlib, halını ona dedi. Cənabi 
Peyğəmbərimiz, ailəsindən evdə yeməyə nə var, deyə soruşdu. “İndi evdə sudan başqa 
bir şey yoxdur” cavabını alınca, orada olan Əshabına; “Kim bu acı qonaq saxlayar?” bu-
yurdu. Əshabi kiramdan Mədinəli biri, hamıdan əvvəl; “Anam-atam sənə fəda olsun ey 
Rəsulallah! Onu mən qonaq edərəm”dedi. 
Qonağıyla evinə gedib xanımına; “Rəsulullahın qonağı üçün yemək hazırla” 
dedi. Xanımı; “İndi evimizdə uşaqların yeməyindən başqa bir şey yoxdur” deyə cavab 
verdi. O; “Əvvəlcə uşaqları yatırt. Sonra o yeməyi gətir” deyən səhabi, ancaq bir nəfərə 
bəs edəcək qədər olan yeməyi götürüb qonağın otağına apardı. Süfrəni hazırlayıb 
qonağı yeməyə də’vət etdi. Yeməyə birlikdə başladıqdan sonra qalxdı, lampanı bir 
bəhənə ilə söndürdü. Gəlib qaranlıqda süfrənin başında oturdu. Özünü elə göstərdi ki, 
guya o da yemək yeyir və beləcə qonağın doymasını gözlədi. Qonaq doyduqdan sonra 
188 
süfrəni yığışdırdı. O gecə, uşaqları ilə sabaha qədər ac qaldılar. Səhər tezdən Cənabi 
Peyğəmbərimizin yanına getdiklərində; Resulullah; “Allah Təala bu gecəki 
hərəkətinizdən xoşnud oldu” buyurdu. Bundan sonra Allah Təala, Həşr surəsinin 9-cu 
ayəsini göndərərək məalən, “Onların (Ənsar) özləri yoxsulluq və kasıblıq çəksə də, 
(Muhacirləri) öz canlarından üstün tutarlar” buyurdu. 
 
Cəbrayıl hədisi 
 
Rəsulullah, Əshabına, dinimizin əmr və qadağalarını təfsilatıyla izah edər, 
öyrədər, imanın, İslamın şərtləri, namaz, oruc, həcc, zəkata dair bütün hökmləri, 
ayələrin təfsiri, haram və halal olan yeməklər, geyimlər, and içmə, nəzir, kəffarətlər, 
ticarət qayda-qanunları, yemək-içmək, geyinmə, görüşmə-danışma, salamlaşma ədəbi, 
qonşuluq, qohumluq və dostluq münasəbətləri, evlənmə, nəfəqə, vərasət və miras 
hökmləri, cinayətlər, cəzalar, müqavilələr və ortaqlıqlar, sağlamlıq, düşmənla qarşı-
qarşıya gəlmə, müharibə hüqüqu kimi bütün “İslam Dini”ni, hamının başa düşəcəyi 
şəkildə izah edər, əhəmiyyətli gördüyü bir məsələni də, üç dəfə təkrar edərdi. 140 
Qadınlara məxsus məlumatları da, Mübarək Xanımları vasitəsiylə öyrədirdi. 
Müsəlmanların qəhrəman imamı, Əshabi kiramın məşhurlarından biri olan və 
həmişə doğru danışmaqla tanınan, sevgili böyüyümüz Ömər ibn Xəttab (Allah ondan 
razı olsun) buyurur ki; “Elə bir gün idi ki, Əshabi kiramdan bir neçəmiz, Rəsulullahın 
(səlləllahu əleyhi və səlləm) yanında idik və ona qulluq edirdik. O gün, o saat, elə 
şərəfli, elə qiymətli və heç ələ düşməz bir gün idi. O gün, Rəsulullahın söhbətində, 
yanında olmaqla şərəflənmək, ruhlara qida olan, canlara zövq və səfa verən cəmalını 
görmək nəsib olmuşdu. (Bu günün şərəfini, qiymətini ifadə edə bilmək üçün; “Elə bir 
gün idi ki...” buyurdu. Cəbrayıl əleyhissalamı insan şəklində görmək, onun səsini 
eşitmək, qulların möhtac olduğu məlumatı, çox gözəl və açıq şəkildə, Rəsulullahın 
mübarək ağzından eşitmək nəsib olduğu bir gün kimi şərəfli və qiymətli bir gün 
tapılar?) 
O vaxt, ay kimi işıq saçan bir nəfər yanımıza gəldi. Paltarı çox ağ, saçları şox 
qara idi. Üzündə toz, torpaq, tər kimi uzaq səfərdən gələnlərin xüsusiyyətinə oxşar bir 
hal yox idi. Rəsulullahın Əshabı olan bizlərdən, heç birimiz onu tanımırdıq. Yəni, 
                                               
140 Tirmizi, Şəmaili Şərif, s. 240. 
189 
görüb-tanış olduğumuz bir adam deyildi. Rəsulullahın yanında oturdu. Dizlərini, 
mübarək dizlərinə söykədi. (Bu gələn, Cəbrayıl idi. İnsan cildinə girmişdi. Cəbrayıl 
əleyhissalamın belə oturması, əhəmiyyətli bir şeyi xəbər vermək üçün idi. Yəni, dini 
məlumatları öyrənmək üçün utanmanın doğru olmadığını və müəllimə lovğalıq və 
təkəbbürlülük yaraşmayacağını göstərməkdədir. Hamının, dində öyrənmək istədiklərini, 
müəllimlərə utanmadan və çəkinmədən soruşması lazım gəldiyini, Cəbrayıl 
əleyhissalam Əshabi kirama, bu şəkildə başa salmışdı. Çünki, din öyrənməkdə utanmaq 
və Allah Təalanın haqqını ödəməkdə, öyrətməkdə və öyrənməkdə tərəddüd etmək doğru 
deyildir). 
O zatı şərif, əllərini Rəsuli əkrəmin mübarək dizləri üstünə qoydu və; “Ey 
Rəsulallah! Mənə İslamiyyəti, müsəlmanlığı başa sal” dedi. 
Rəsuli əkrəm buyurdu ki; “İslamın şərtlərindən birincisi, “Kəlimeyi şəhadət” 
gətirməkdir. (Kəlimeyi şəhadət gətirmək demək, “Əşhədu ən la ilahə illallah və əşhədu 
ənnə Məhəmmədən əbduhu və rəsuluh” söyləməkdir. Yəni, ağıllı, həddi-buluğa çatan və 
danışa bilən bir şəxsin; “Yerdə və göydə, Ondan başqa ibadət edilməyə və itaətə layiq 
heç bir şey və heç bir şəxs yoxdur. Həqiqi mə’bud, ancaq Allah Təaladır. O, 
vacibulbədəndur. Hər üstünlük Ondadır. Onda heç bir qüsur yoxdur. Onun adı Allahdır” 
deməsi və buna qəlb ilə qəti olaraq inanmasıdır. Eyni şəkildə o; “O, gül rəngli, ağ, 
qırmızı, parlaq, sevimli üzlü, qara qaşlı və qara gözlü, mübarək alnı açıq, gözəl 
xasiyyətli, kölgəsi yerə düşməyən və şirin dilli, Ərəbistanda Məkkədə doğulduğu üçün 
Ərəb deyilən, Haşım övladından Abdullahın oğlu Məhəmməd adındakı zati ali, Allah 
Təalanın qulu və rəsulu, yəni peyğəmbəridir” deməsidir). 
“Vaxtı girincə namaz qılmaqdır. Malın zəkatını verməkdir. Ramazan ayında 
hər gün oruc tutmaqdır. İmkanı olanın ömründə bir dəfə həccə getməsidir”. 
O zat, Rəsulullahdan bu cavabları eşidincə; “Doğru dedin ey Rəsulallah!” dedi. 
Biz də; “Həm sual verir, həm də onu təsdiq edir!” deyə onun bu sözünə çaşıb qaldıq. Bu 
zat yenə; “Ey Rəsulallah! İmanın nə olduğunu da mənə de” dedi. 
(Bu hədisi şərifdə, imanın lüğət mənası başa düşülməməlidir. Çünki lüğət 
mənası, təsdiq və inanmaq demək olduğundan, Cahiliyyə ərəblərindən hər bir nəfər belə 
bu mənanı bildikləri halda Əshabi kiramın (Allah onlardan razı olsun) bilməmələri 
mümkün deyildi. Cəbrayıl əleyhissalam, imanın mənasını Əshabi kirama öyrətmək 
istəyirdi. Burada, İslamiyyətdə nəyə iman deyildiyi soruşulmaqdadır). Rəsulullah 
190 
(səlləllahu əleyhi və səlləm) də, imanın altı şeyə inanmaq olduğunu belə söylədi; 
“Birincisi, Allah Təalaya, mələklərinə kitablarına, elçilərinə, axirət gününə, qəzavü-
qədərə, xeyir və şərrin Allah Təaladan olduğuna inanmaqdır”. O zat, bu dəfə də; “Doğru 
dedin” deyərək təsdiq etdi...  Sonra təkrar; “Ey Rəsulallah! Ehsanın nə olduğunu da 
mənə de” dedi. Rəsulullah; “Allah Təalaya; “Sanki Onu görürsənmiş kimi ibadət 
etməkdir. Çünki hər nə qədər də sən Onu görmürsənsə də, O səni şübhəsiz görür” 
buyurdu. O zat təkrar; “Ey Rəsulallah! Mənə qiyamətdən xəbər ver!” dedi. Rəsul 
əleyhissalam; “Bu məsələdə sorulan şəxs soruşandan daha çox məlumata sahib deyildir” 
buyurdu. O zat təkrar; “O halda onun əlamətlərini təsvir et” dedi. Rəsulullah, 
“Cariyələrin (Kənizlərin) öz sahiblərini dünyaya gətirmələri, ayaqyalın, lüt-üryan, kasıb 
çobanların (varlı olaraq) hündür bina tikməkdə bir-biriləriylə yarışdığını görməyindir” 
buyurdu. Bundan sonra çıxıb getdi. 
Rəsulullah, mənə tərəf üzünü tutub; “Ey Ömər! Soruşan adamın kim olduğunu 
bilirsən?” deyə soruşdu. Mən; “Allah Təala və Rəsulu daha yaxşı bilir” dedim. 
Rəsulullah; “O Cəbrayıl idi. Sizlərə dininizi öyrətmək üçün gəldi” buyurdu.141 
Cənabi Peyğəmbərimiz, Əshabına, dindəki dərəcələrinə görə, başa düşəcəkləri 
şəkildə izah edərdi. Əshabi kiramın ən məşhurlarından olan Həzrəti Ömər, bir dəfə 
yoldan keçərkən, Rəsulullahın Əbu Bəkri Siddiqə bir şey başa saldığını gördü. 
Yanlarına gedib qulaq asdı. Bunu başqaları da gördü, ancaq, gəlib qulaq asmağa 
utandılar. Sabahsı gün, Həzrəti Öməri görüncə; “Ey Ömər! Rəsulullah dünən sizə bir 
şey başa salırdı, Bizə də de ki, biz də öyrənək” dedilər. Çünki Rəsulullah həmişə; 
“Məndən eşitdiklərinizi, din qardaşlarınıza də çatdırın! Bir-birinizə xəbər verin!” 
buyurardı. Həzrəti Ömər; “Dünən Həzrəti Əbu Bəkir, Qur’ani Kərimdən başa 
düşmədiyi bir ayənin mənasını soruşmuşdu. Rəsulullah da ona başa salırdı. Bir saat 
qulaq asdım, heç bir şey başa düşmədim” dedi. Çünki, Rəsulullah Həzrəti Əbu Bəkirin 
uca mərtəbəsinə görə başa salırdı. Həzrəti Ömərin mərtəbəsi də o qədər uca idi ki, 
Rəsulullah; “Mən peyğəmbərlərin sonuncusuyam. Məndən sonra peyğəmbər 
gəlməyəcəkdir. Əgər, məndən sonra peyğəmbər gəlsəydi, Ömər peyğəmbər olardı, 
buyurmuşdu.  
                                               
141 Buxari, “İman”, 32; Müslim, “İman”, 1; Əbu Davud, “Sünət”, 17; Nəsai, “İman”, 5; Əhməd ibn 
Hənbəl, əl-Müsnəd, I, 27, 51. 
191 
Belə uca mərtəbəsi olduğu və ana dili olan Ərəbcəni çox yaxşı bildiyi halda, 
Qur’ani Kərimin Həzrəti Əbu Bəkirə izah edilən təfsirini başa düşə bilmədi. Əbu 
Bəkirin mərtəbəsi, ondan daha çox yüksək idi. Həzrəti Əbu Bəkir, hətta Cəbrayıl 
əleyhissalam belə, Qur’ani Kərimin mənasını, sirlərini, Rəsulullaha soruşardı.  
Rəsulullah, Qur’ani Kərimin hamısınin təfsirini Əshabına izah etmişdi. Sevgili 
Peyğəmbərimiz, bu şəkildə Əshabına dini öyrətdiyi kimi, hüquqi məsələlərlə də 
maraqlanır, şahidlərin ifadələrinə qulaq asaraq, ən çətin işləri belə ədalətli bir şəkildə 
həll edərdi. 
 
Səlmani Farisinin müsəlman olması 
 
Gün keçdikcə İslamın nuru yayılmağa, Cənabə Rəsulullahın mübarək adı 
eşidilincə qəlblərdə yer tutmağa başladı. Onun gəlməsini həsrətlə gözləyən elm 
mənsubları, arayış içində ve həyəcanla Mədinəyə gələrək, iman etməklə şərəflənirdilər. 
Bunlardan birisi də Səlmani Farisi həzrətləri idi. O, müsəlman olmasını belə nəql 
etmişdir ki; “Mən Farisin (İran), İsfahan şəhərinin Cəy kəndindən idim. Atam kəndin ən 
varlısı olub, tarlamız və malımız çox idi. Evin yeganə və çox sevilən uşağıydım. Bunun 
üçün məni qız kimi böyüdərdi. Evdən çıxmağıma icazə verməzdi. Məcusi olduğu üçün, 
mənə məcusiliyi istədiyi kimi çox yaxşı öyrətdi. Evdə həmişə bir ocaq yanar, biz də ona 
sitayiş edər, səcdə edərdik. Atamın var-dövləti çox olduğu üçün, məni bir dəfə ətrafı 
gəzdirib; “Oğlum! Mən öldüyüm zaman bu malların sahibi sən olacaqsan, onun üçün, 
get mallarını və ərazilərini tanı” dedi. Mən də “Oldu” deyib bağlarımızı gəzdim. 
Bir dəfə tarlalara baxmağa getdiyimdə, bir kilsəyə rast gəldim. Xristiyanların 
səslərini eşitdim, yanlarına gedincə içərdə ibadət etdiklərini gördüm. Mən, daha əvvəl 
belə bir şey görmədiyim üçün, heyrət etdim. Çünki bizim ibadətimiz ocaq qalayıb, ona 
səcdə etməkdən başqa bir şey deyildi. Onlar isə, görünməyən bir Allaha ibadət edirdilər. 
Öz-özümə; “Vallahi, bunların dini haqdır və bizimki batildir” dedim. Axşama qədər 
onları maraqla seyr etdim. Tarlalarımıza getmədən əvvəl qaranlıq düşməyə başladı. 
Onlara; “Bu dinin mərkəzi hardadır?” deyə soruşunca; “Şamdadır” dedilər. Sonra; 
“Şama getsəm məni də qəbul edərlər görəsən?” deyə soruşunca da; “Bəli, qəbul edərlər” 
deyə cavab verdilər. Mən; “Sizlərdən kim bu yaxında Şama gedəcək görəsən?” deyə 
192 
soruşunca, onlar, bir müddət sonra bir karvanın gedəcəyindən bəhs etdilər. Danışdığım 
adamlar az idilər və Şamdan İsfahana gəlmişdilər. 
Mən bunlarla məşğul ikən evə getməyə gecikdim. Mənim qayıtmadığımı görən 
atam, məni axtarmağa başlamış və adam göndərmişdi. Axtarsalar da tapa bilməmişdilər. 
Onlar səksəkə içindəykən mən evə qayıtdım. Atam; “Bu vaxta qədər hardaydın? Səni 
axtarmadığımız yer qalmadı” dedi. Mən də; “Atacan! Mən bu gün tarlaları gəzməyə 
çıxmışdım. Ancaq yolda bir xristiyan kilsəsinə rast gəldim. İçəri girib baxdım ki, 
görmədikləri və hər şeyə hakim və qadir olan bir Allaha iman edirlər. Onların 
ibadətlərinə mə’təl qaldım. Axşama qədər onları seyr etdim. Onların dininin haqq 
olduğunu başa düşdüm” dedim. Bunu eşidən atam; “Ey oğlum! Səhv fikirləşirsən, 
atalarının və babalarının dini, onların dinindən daha doğrudur. Onların dini doğru 
deyildir. Nə badə onlara inanasan!” dedi. Mən də; “Xeyr, onların dini bizimkindən daha 
xeyirlidir və onlarınkı haqq, bizimki batildir” dedim. Atam, buna çox əsəbiləşdi və məni 
əl-ayaqlarımdan bağlayaraq evə həbs etdi. 
Bu halda ikən, hey Şama gedəcək karvandan xəbər gözləyərdim. Axırda 
xristiyan rahiblərin, karvanı hazırladıqlarını öyrəndim. İplərimi açıb qaçdım və karvanın 
olduğu kilsəyə getdim. Buralarda qala bilməyəcəyimi başa saldım və karvana qoşularaq 
Şamın yolunu tutdum. Şamda xristiyan dininin ən büyük alimini soraqlaşdım. Mənə 
birini göstərdilər, onun yanına gedib halımı başa saldım. Yanında qalmaq istədiyimi, 
ona qulluq edəcəyimi söyləyib, xıristiyanlığı öyrətməsini, Allahu Təalanı tanıtmasını 
xahiş etdim. O da qəbul etmişdi. Artıq ona qulluq etməyə, kilsənin işlərini görməyə 
başlamışdım. O da mənə xristiyanlığı öyrədirdi. 
Ancaq sonradan onun pis adam olduğunu başa düşdüm. Çünki xristiyanların, 
kasıblara vermək üçün gətirdikləri sədəqə, qızıl və gümüşləri gizlədər, ehtiyacı olanlara 
verməzdi. Tam yeddi küp qızıl və gümüş yığmışdı. Bunu məndən başqa bilən yox idi. 
Bir müddət sonra o vəfat etti. Xristiyanlar dəfn üçün toplandılar. Onlara; “Niyə buna bu 
qədər hörmət edirsiniz, halbuki o hörmətə layiq bir insan deyildir!” dedim. Onlar; “Sən 
bunu hansı dəlilə görə deyirsən?” soruşdular və mənə inanmadılar. Mən də yığdığı 
qızılların yerini göstərdim. Yeddi küp qızılı və gümüşü çıxartdılar, sonra; “Bu, dəfn 
193 
edilməyə layiq bir adam deyildir” deyərək bir yerə atıb üstünü daşla örtdülər. Yerinə 
başqa birisi keçdi.142 
Bu zat həqiqətən də elm sahibi zahid bir adam olub, dünyaya heç əhəmmiyət 
verməzdi. Axirət üçün çalışan biri idi və həmişə axirət üçün çalışır, gəcə-gündüz ibadət 
edərdi. Onu çok sevdim və uzun bir müddət yanında qaldım. Könüllü olaraq ona qulluq 
edərdim. Birlikdə ibadət edərdik. 
Bir dəfə ona; “Ey mənim ağam! Uzun zamandan bəri yanınızdayam və sizi çox 
sevdim. Çünki Allahu Təalanın əmrlərinə itaət edir və qadağan etdiklərindən də uzaq 
durursunuz. Vəfat etdiyiniz zaman, mən nə edim, mənə nə tövsiyə edirsiniz?” deyə 
soruşdum. Cavab olaraq; “Oğlum, Şamda insanları doğru yola də’vət edəcək bir adam 
qalmadı. Kimin yanına getsən səni yoldan çıxardar. Ancaq Mosulda bir nəfər vardır ki, 
Onu axtarıb tapmağını tövsiyə edirəm” dedi. 
Vəfat edincə, Mosula getdim, təsvir etdiyi şəxsi tapdım və başıma gələnləri ona 
danışdım. Məni özünə xidmət etmək üçün qəbul etdi. O da, digər şəxs kimi çox 
qiymətli, dünyaya meyl etməyən və həmişə ibadət edən bir adam idi. Ona da uzun 
zaman xidmət etdim. Ancaq bir dəfə xəstələndi. Vəfat zamanı, eyni sualları ona da 
soruşdum. Mənə, Nusaybində bir adamı tövsiyə etdi. Vəfatından sonra vaxt itirmədən 
Nusaybinə getdim. Söylədiyi adamı tapıb, yanında qalmaq istədiyimi bildirdim. Qəbul 
etdi, bir müddət də ona qulluq edib yanında qaldım. Xəstələnincə, məni başqa birinə 
göndərməsini söylədim. Bu səfər mənə Ammuriyyə deyilən Rum şəhərində yerləşən 
başqa bir adamın yanına göndərdi. Vəfatından sonra Ammuriyyəyə tərəf yola çıxdım. 
Söylədiyi bu şəxsi də tapıb, ona qulluq etməyə başladım və xeyli vaxt orda qaldım. 
Onun da vəfatı yaxınlaşdı. Məni birinə tapşırmasını xahiş edincə; “Vallahi indi 
belə bir adam tanımıram. Ancaq, sonuncu peyğəmbərinin gəlməsi yaxınlaşdı. O, 
Ərəblar arasından çıxacaq, vətənindən hicrət edib, daş-kəsək içində xurması bol bir 
şəhərə yerləşəcək. O, hədiyyəni qəbul edər, ancaq sədəqəni qəbul etməz. Kürəyinin 
ortasında nübüvvət möhürü vardır” deyərək əlamətlərini sadaladı. Bu adam da vəfat 
edincə, söylədiklərinə əməl edərək Ərəb diyarına getməyə qərar verdim. 
Ammuriyyədə bir az pul qazanıb, bir neçə öküzlə bir neçə qoyun almışdım. 
Bəni Kəlb qəbiləsindən bir qafilə, Ərəb diyarına gedəcəkdi. Onlara; “Bu düyə və 
                                               
142 Əhməd ibn Hənbəl, əl-Müsnəd, V, 441; Süheyli, ər-Rövzul-Unf, I, 371. 
194 
qoyunlar sizin olsun, təki məni Ərəb vilayətinə aparın!” deyincə, təklifimi qəbul edib 
özləriylə birlikdə getməyimə icazə verdilər. Vadil-Qura deyilən yerə gəlincə, məni 
aldadıb, kölədir deyərək bir yəhudiyə satdılar. Yəhudinin qaldığı yerdə xurma bağları 
gördüm. “Sonuncu peyğəmbərin hicrət edəcəyi yer hər halda buradır” deyə fikirləşdim. 
Ancaq heç cürə alışa bilmədim. Bu yəhudiyə bir müddət qulluq etdim. Sonra məni əmisi 
oğluna satdı. O da alıb Mədənəyə gətirdi. Mədənəyə çatınca, buranı sanki əvvəlcədən 
görmüşəm kimi alışdım. Artıq günlərim Mədənədə keçir, məni pulla alan yəhudinin 
bağında-bostanında işləyir, ona qulluq edirdim. Bir tərəfdən də əsl məqsədimə 
qovuşmağımı səbirsizliklə gözləyirdim. 
Bir dəfə, bir xurma ağacına çıxıb iş görürdüm. Sahibim, biri ilə bir ağacın 
altında nəsə danışırdı. Bu arada; “Evs və Həzrəc qəbilələri həlak olsunlar. Məkkədən bir 
adam Qubaya gəldi. Peyğəmbər olduğunu iddia edir. Bu qəbilələlər də Onu qəbul edib 
dininə girirlər...” deyə öz aralarında danışdılar. Mən bu sözləri eşidincə, özümü itirdim. 
Dərhal aşağı düşüb, o adama; “Nə danışırsan?” dedim. Sahibim mənə; “Nəyinə 
lazımdır, niyə soruşursan ki? Sən işinlə məşğul ol!” deyərək mənə bir şillə vurdu. O gün 
axşam olunca, bir miqdar xurma götürüb, özümü Qubaya çatdırdım. Rəsulullahın 
(səllallahu əleyhi və səlləm) yanına gedib; “Sən salih bir adamsan, yanında da kasıblar 
vardır. Bu xurmaları sədəqə gətirdim” dedim. 
Rəsulullah, yanında duran Əshaba; “Gəlin xurma yeyin” buyurdu. Onlar da 
yedilər. Ancaq özü heç yemədi. Öz-özümə; “Bax əlamətin biri budur. Sədəqə qəbul 
etmir” dedim. Cənabi Rəsulullah Mədinəyə təşrif etdikdən sonra, yenə bir miqdar 
xurma götürüb, Rəsulullaha gətirdim. “Bu, hədiyyədir” dedim. Bu dəfə yanındakı 
Əshab ilə birlikdə yedi. “Bax bu da ikinci əlaməti” dedim. Götürdüyüm xurma 
təxminən iyirmi beş idi. Halbuki yeyilən xurma toxumları təxminən min ədəd idi. 
Cənabi Rəsulullahın mö’cüzəsiylə xurma artmışdı. Öz-özümə; “Bir əlamət də gördüm” 
dedim.  
Bir dəfə yenə Rəsulullahın yanına getmişdim. Ölü dəfn edirdilər. Nübüvvət 
möhürünü görməyi arzu etdiyim üçün əməlli başlı yaxınlaşdım. Mənim məqsədimi başa 
düşüb, köynəyini qaldırdı. Mübarək kürəyi açılınca, nübüvvət möhürünü görən kimi o 
dəqiqə öpdüm və ağladım. O anda kəliməyi şəhadəti deyərək müsəlman oldum. 
195 
Sonra da Rəsulullaha, başıma gələn hadisələri bir-bir danışdım. Halıma təəccüb 
edib, bunu Əshabi kirama da danışmağımı göstəriş verdi. Əshabi kiram toplandı, mən 
də başıma gələn hadisələri təfislatıyla onlara danışdım...”143 
Səlmani Farisi iman etdiyi zaman, Ərəb dilini bilmədiyi üçün, tərcüməçi 
istəmişdi. Gələn yəhudi tərcüməçi, onun sevgili Peyğəmbərimizi mədh etməyini tam 
tərsinə tərcümə edirdi. O əsnada Cəbrail ələyhissəlam gəlib, Həzrəti Səlmanın sözlərini 
olduğu kimi Rəsulullaha xəbər verdi. Yəhudi vəziyyəti başa düşüncə, kəliməyi şəhadət 
gətirərək müsəlman oldu. 
Səlmani Farisi, müsəlman olduqdan sonra, bir müddət də kölə olaraq qaldı. 
Sevgili Peyğəmbərimizin; “Özünü köləlikdən qurtar ey Səlman” buyurmasından sonra, 
sahibinin yanına gedib, azad olmaq istədiyini söylədi. Buna məcburən razı olan yəhudi, 
üç yüz xurma ağacı əkərək xurma gətirincəyə qədər onlara qulluq etməsi və qırx uqiyyə 
qızıl (o zamankı ölçüyə görə bir miqdar qızıl) verməsi şərtiylə qəbul etdi. 
Bunu, Cənabi Rəsulullaha xəbər verdi. O da, Əshabına; “Qardaşınıza kömək 
edin” buyurdu. Onun üçün üç yüz xurma ağacı topladılar. Cənabi Rəsulullah; “Bunların 
quyularını hazır edib, qurtardıqdan sonra mənə xəbər ver” buyurdu. Quyuları hazırlayıb, 
xəbər verincə, gəlib ağacları öz mübarək əlləriylə əkdi. Bir dənəsini də Həzrəti Ömər 
əkmişdi. Həzrəti Ömərin əkdiyindən başqa hamısı Allahu Təalanın izni ilə, o il xurma 
gətirdi. Cənabi Rəsulullah o bir dənə qurumuş ağacı da çıxardıb, öz mübarək əli ilə 
təzədən əkdi və əkdiyi anda xurma gətirdi. 
Səlmani Farisi həzrətləri belə nəql etmişdir ki; “Bir dəfə, bir adam məni axtarır 
və; “Səlmani Farisi Mükatəbi fəqir (sahibi ilə azadlığına qovuşmaq üçün müəyyən bir 
miqdarda razılaşan kölə) hardadır?” deyə soruşurdu. Məni tapan kimi, əlindəki yumurta 
böyüklüyündəki qızılı verdi. Bunu götürüb Peyğəmbərimizin yanına getdim və 
vəziyyəti danışdım. 
Rəsulullah qızılı yenə mənə qaytarıb; “Bu qızılı götür və borcunu ödə!” 
buyurdu. Mən; “Ey Rəsulallah! Bu qızıl yəhudinin istədiyi ağırlıqda deyil” deyincə, 
Cənabi Rəsulullah o qızılı götürüb, mübarək dilinin üstünə sürtdü. “Götür bunu! Allahu 
Təala bununla sənin borcunu verər” buyurdu. Allah haqqı üçün o qızılın ağırlığını 
                                               
143 Əhməd ibn Hənbəl, əl-Müsnəd, V, 441; Süheyli, ər-Rövzul-Unf, I, 371. 
196 
ölçdüm, lazım olan qədər idi. Onu da götürüb verdim. Beləcə kölə olmaqdan canım 
qurtardı.144 
Səlmani Farisi o gündən sonra, Əshabi suffəyə daxil oldu. 
 
Mələklər dinləmək üçün gəlirdi 
 
Peyğəmbərimiz (səlləllahu əleyhi və səlləm) Qur’ani Kərimi elə gözəl, elə şirin 
və tə’sirli oxuyurdu ki, Ona qulaq asan müsəlman olmayanlar da heyran olurdular. Ona 
qulaq asaraq müsəlman olanların sayısı da çox idi. Həzrəti Bəra ibn Azib nəql etmişdir 
ki; “Bir xiftən namazından sonra Rəsulullahı, Tin surəsini oxuyarkən dinləmişdim, elə 
gözəl oxuyurdu ki, səsi və oxuyuşu Ondan daha nöqsansız olan bir nəfər 
eşitməmişdim”. 
Əshabi kiram arasında səsi çox gözəl olan, Qur’ani Kərimi oxuyarkən ağlayan 
və ağladanlar olduqca çox idi. Bunlardan biri də, Üseyd ibn Xudayr idi. Bir gecə, atını 
yanında bir yerə bağlayıb, Bəqərə surəsini oxumağa başladı. Oxuyarkən at birdən birə 
hürkdü. Həzrəti Üseyd susdu, at sakitləşdi. Oxumağa başlayınca, at yenə hürkdü. 
Susunca da sakitəşdi. Yenə oxumağa başlayınca, yenə hürkdü. Üseyd ibn Xudayrın oğlu 
Yəhya, ata yaxın bir yerdə yatırdı. Atın, uşağa bir zərər verməyindən qorxaraq, oxumağı 
kəsdi. Göyə baxdığında, ağ bulut kölgəsinə bənzəyən bir buludun içində, qəndil kimi 
parıldayan şeylər diqqətini cəlb etdi. Oxumağı kəsincə, o parıldayan şeylərin göyə tərəf 
yüksələrək getdiyini gördü. Səhər açılınca, sevgili Peyğəmbərimizin yanına gedib, 
başına gələnləri danışdı. Rəsulullah; “Onların nə olduğunu bilirsən?” deyə soruşunca, 
Həzrəti Üseyd; “Anam-atam sənə fəda olsun ey Rəsulallah! Bilmirəm” deyə cavab 
verdi. Cənabi Peyğəmbərimiz buyurdu ki; “Onlar mələklər idi. Sənin səsinə qulaq 
asmaq üçün yaxınlaşmışdılar. Əgər oxumağa davam etsəydin, səhərə qədər sənə qulaq 
asar, insanlar da onları görər və seyr edərdilər. Onlar, xalqın gözünə görünərdilər”. 
Qur’ani Kərimi çox yanqılı oxuyanlardan biri də Həzrəti Əbu Bəkri  Siddiq idi. 
Namaz qılarkən oxumağa başlayınca, özünü saxlaya bilməz, mübarək gözlərindən yaş 
axardı. Görənlər bu halına heyran olurdular. Bir dəfə müşriklər yığılışıb; “Bu adam, 
peyğəmbərin gətirdiklərini yanqılı şəkildə oxuyaraq ağlayır. Uşaqlarımız və 
qadınlarımızın onun bu halına vurulub, müsəlman olmasından qorxuruq” demişdilər. 
                                               
144 Buxari, “Fəzailus-Səhabə”, 81; Beyhəqi, Dəlailun-Nübüvvə, I, 467. 
197 
Sevgili Peyğəmbərimizin mübarək cəmalını görərək, Ona aşiq olanlardan, 
mübarək sözlərini və oxuduğu Qur’anı Kərimə qulaq asınca, heyran qalıb müsəlman 
olanlardan biri də Abdullah ibn Səllam Həzrətləridir. 
Tövrat və İncili yaxşı bilən Abdullah ibn Səllam, iman etməmişdən əvvəl bir 
yəhudi alimi idi. Özü, müsəlman olmasını belə nəql edir; “Mən Tövratı və şərhlərini 
atamdan oxuyub öyrənmişdim. Bir dəfə atam, axır zamanda gələcək olan peyğəmbərin 
xüsusiyyətləri, əlamətləri və görəcəyi işləri mənə başa saldı və; “Əgər O, Harun 
övladından gəlsə, Ona tabe olaram. Yoxsa tabe olmaram!” dedi və Rəsulullahın 
Mədinəyə gəlişindən əvvəl öldü. 
Rəsulullahın Məkkədə nübüvvətini e’lan etdiyini eşitdiyim vaxt, Onun 
xüsusiyyətlərini, adını və gələcəyi vaxtı bilirdim. Bu səbəblə, Onun yolunu gözlədim. 
Rəsulullahın Mədinə yaxınlığında Quba deyilən yerdəki Əmr ibn Əvf oğullarının 
evində qonaq olduğunu birindən öyrənincəyə qədər bu halımı yəhudilərə deməyib 
susdum. 
Bir dəfə bağda xurma ağacından yaş xurma yığarkən, Nadir oğullarından biri, 
“Bu gün, Ərəblərin adamı gəldi” deyə bağırdı. Məni əsməcə tutmuşdu. Dərhal; “Allahu 
əkbər” deyərək təkbir gətirdim. O anda xalam Xalidə bint Haris, ağacın altında 
oturmuşdu. Çox yaşlı bir qadındı. Təkbir səsi eşidincə; “Allah əlini boşa çıxartsın və 
səni arzuna çatdırmasın. Vallahi sən, Musa ibn İmranın gələcəyini eşitsəydin bundan 
çoxlu sevinməzdin!” deyərək mənim üstümə bozardı. Ona; “Ey xala! O, vallahi Musa 
ibn İmranın qardaşıdır və Onun kimi bir peyğəmbərdir. Onun yolunda gedir və Onun 
göndərildiyi tövhid ilə göndərilmişdir” dedim. 
Bundan sonra mənə; “Ey qardaşımın oğlu! Yoxsa O, qiyamətə yaxın 
göndəriləcəyi bizə xəbər verilən peyğəmbərdir?” dedi. “Bəli” dedim, “Elə isə haqlısan” 
dedi.145 
Rəsulullah Mədinəyə hicrət etdiyi zaman, Onu görmək üçün dərhal camaatın 
arasına qarışdım. Mübarək cəmalını, nurlu üzünü görən kimi; “Onun üzü yalançı bir 
adamın üzü ola bilməz!” dedim. Rəsulullah, toplaşan insanlara İslamiyyəti izah edir, 
onlara nəsihət verirdi. Orada Rəsulullahdan eşitdiyim ilk hədisi şərif budur; “Salamı 
                                               
145 Beyhəqi, Dəlailun-Nübüvvə, II, 400; Süheyli, ər-Rövzul-Unf, II, 373. 
198 
aranızda yayın, ac olanları doyuzdurun, qohum-əqrəbanı ziyarət edin, insanlar yuxuda 
ikən namaz qılın. Beləcə Cənnətə səlamətlə girərsiniz”. 
Fəxri aləm (səlləllahu əleyhi və səlləm), məni nübüvvət nuru ilə tanıyıb; “Sən, 
Mədinə alimi ibni Səllam deyilsən?” buyurdu. Mən də; “Bəli” deyincə, sevgili 
Peyğəmbərimiz; “Yaxınlaş” buyuraraq, bu sualı soruşdu; “Ey Abdullah! Allahu Təala 
üçün de görək! Tövratda mənim xüsusiyyətlərimi heç oxuyub öyrənmədin?” Mən də; 
“Allah Təalanın sifətləri nələrdir, deyə bilirsiniz?” dedim. Bu sualın cavabında, 
Rəsulullah bir az dayandı və Cəbrayıl əleyhissalam İxlas surəsini endirdi; “Rəsulullahın 
oxuduğu bu surəni eşidincə, Peyğəmbərimizə dərhal; “Bəli, ey Rəsulallah! Düz 
deyirsən, şəhadət edirəm ki, Allah Təaladan başqa ilah yoxdur. Sən Onun qulu və 
Rəsulusan” deyərək kəlimeyi şəhadət gətirib müsəlman oldum”. 
Sonra; “Ey Rəsulallah! Yəhudilər, insanı mə’təl qoyan yalanlar deyib, əsilsız 
isnad və iftiralar söyləyən zalım bir millətdir. Əgər sən mənim xüsusiyyətlərimi və hər 
halımı onlardan soruşub öyrənməmişdən əvvəl, onlar mənim müsəlman olduğumu 
eşidib bilsələr, şübhəsiz sizin yanınızda mənə, ağla gəlməyən iftiralar edəcəklər. Siz, 
əvvəlcə məni onlardan soruşun!” dedim və evin bir küncündə gizləndim. Daha sonra 
yəhudilərin başda gələnlərindən bir qrup içəri girdi. Rəsulullah, yəhudilərə üzünü 
tutaraq; “Sizin camaatdan biri olan Abdullah ibn Səllam necə bir adamdır?” deyə 
soruşdu. Yəhudilər də; “O bizim ən böyük alimimizdir. Onun atası da ən böyük 
alimimiz idi! İbn Səllam bizim ən xeyirlimiz və ən xeyirlimizin də oğludur!” dedilər. 
Bundan sonra Rəsulullah, yəhudilərə; “Əgər o müsəlman olsa, siz buna nə deyərsiniz?” 
deyə soruşdu. Yəhudilər; “Allah onu belə bir şeydən qorusun!” deyə cavab verdilər. 
O əsnada gizləndiyim yerdən çıxıb; “Ey yəhudi camaatı! Allah Təaladan 
qorxun! Sizə gələn şeyi qəbul edin. Allah Təalaya and içirəm, siz də bilirsiniz ki, 
əlinizdəki Tövratda adının və xüsusiyyətlərinin yazılmış olduğunu gördüyünüz Allah 
Təalanın rəsulu budur. Mən şəhadət edirəm ki, Allah Təaladan başqa ilah yoxdur. Yenə 
şəhadət edirəm ki, Məhəmməd əleyhissalam Onun qulu və rəsuludur” deyərək Onu 
təsdiq etdim. Bundan sonra yəhudilər; “O bizim ən pisimizdir və ən pisimizin də 
oğludur!” deyərək müxtəlif iftiralar edərək məni pislədilər. Mən; “Onsuz da qorxduğum 
bu idi. Ey Rəsulallah! Mən onların zalım, yalançı, pis, iftiraçı bir millət olduğunu sizə 
demişdim axı! Budur, hamısı üzə çıxdı!” dedim. Rəsulullah yəhudilərə; “Birinci 
şəhadətiniz bizim üçün kifayətdir, ikincisinə isə gərək yoxdur” buyurdu. Bundan sonra 
199 
dərhal evimə qayıtdım. Ailəmi və qohumlarımı İslamiyyətə də’vət etdim. Xalam da 
dahil hamısı müsəlman oldular.146 
Mənim iman etməyim, yəhudiləri çox əsəbiləşdirdi. Bunun üçün məni 
sıxışdırmağa başladılar. Hətta yəhudi alimlərdən bəziləri; “Ərəblərdən peyğəmbər 
çıxmaz, sənin adamın hökmdardır” deyərək, məni İslamiyyətdən imtina etməyə 
təşəbbüs göstərdilərsə də, buna nail ola bilmədilər”. 
Özü ilə birlikdə, Sə’ləbə ibn Sayə, Üseyd ibn Sayə, Əsəd ibn Übeyd və 
yəhudilərdən bəziləri səmimi şəkildə müsəlman oldular. Ancaq bəzi yəhudi alimləri; 
“Məhəmmədə təkcə bizim şərlilərimiz inandı. Əgər onlar xeyirlilərimizdən olsa idilər, 
atalarının dinini tərk etməzdilər” dedilər. Bundan sonra Allah Təala, onlara cavab olaraq 
ayə endirib, məalən buyurdu ki; “Onların (əhli kitabın) hamısı bir deyildir. Əhli kitabın 
içində ibadət və itaətdə möhkəm olan bir qrup vardır ki, onlar gecə vaxtlarında səcdəyə 
gedərək Allah Təalanın ayələrini oxuyarlar”.147 
 
Hicrətin birinci ilində baş verən digər bəzi hadisələr 
 
Hicrətin birinci ilində, Ənsardan Əs’ad ibn Zürarə, Bəra ibn Mərur, Gülsüm 
ibn Hidm, Muhacirlərdən Osman ibn Mə’zun vəfat etdi. Kafirlərlə döyüşə icazə verildi. 
Ayrıca, Mədinənin havasının, suyunun tə’sirinə dözə bilməyən Həzrəti Əbu Bəkir ilə 
Bilal Həbəşi (Allah onlardan razı olsun) qızdırma xəstəliyinə tutuldular. Bundan sonra 
Rəsulullah (səlləllahu əleyhi və səlləm); “Ey Rəbbim! Məkkəyi sevdirdiyin kimi 
Mədinəyi də bizə sevdir və burada bizə bərəkət və ruzi bolluğu ver” deyə dua etdi. 
Cənabi Haqq da duasını qəbul edib, Muhacirlərə Mədinəyi sevdirdi. 
Cənabi Peyğəmbərimizin (səlləllahu əleyhi və səlləm) bilavasitə iştirak etdiyi 
Əbva, Vəddan qəzvələri də bu ildə olmuşdur. İkinci ilin əvvəllərində Buvat, Səfvan, 
Züluşeyrə qəzvələri bunları tə’qib etmiş və bu qəzvələrdə döyüş olmamışdır. 
 
 
 
 
                                               
146 Beyhəqi, Dəlailun-Nübüvvə, II, 400; Süheyli, ər-Rövzul-Unf, II, 373. 
147 Ali İmran 3/113. 
200 
İlk yazılı müqavilə 
 
Məkkəli müşriklər boş dayanmır, Rəsulullaha, Məkkədə edə bilmədikləri 
düşmənçiliyi Mədinədə etməyə təşəbbüs göstərirdilər. Həm Mədinəli müşriklərə təhdid 
məktubları göndərir, həm də Mədinədəki yəhudi qəbilələrinə də təhdidlərlə dolu 
məktublar və xəbərdarlıqlar göndərirdilər. Onların bu təhdidləri, yəhudilərin 
Rəsulullaha yaxınlaşmalarına səbəb oldu. 
Bu əsnada yəhudilər, Rəsulullahın yanına gəlib; “Sizinlə sülh bağlamağa 
gəldik. Bir müqavilə imzalayaq ki, bir birimizə zərər verməyək” dedilər. 
Peyğəmbərimiz də onlarla əlli beş maddəlik bir müqavilə imzaladı və alınan bu 
qərarların bəziləri belədir; 
1- Bu müqavilə, Rəsulullah Məhəmməd əleyhissalam tərəfindən Məkkəli və 
Mədinəli müsəlmanlarla, onlara tabe olanlar və sonradan onlara qoşulanlar və onlarla 
bir yerdə döyüşənlər arasında yazılan bir sənəddir. 
2- Şüpbəsiz ki, bunlar digər insanlardan ayrı bir camaatdır. 
3- Hər qəbilə, əsirlərinin fidyələrini (müsəlmanlar arasındakı ədalətə görə) şərikli 
ödəyəcəklər. 
4- Müsəlmanlar, öz aralarında çaxnaşma yaradan şəxslərə, öz övladları olsa belə, əks 
cəbhə alacaqlar. 
5- Yəhudilərdən müsəlmanlara tabe olanlar, hər hansı bir zülmə uğramayacaq, hətta 
onlara yardım da ediləcəkdir. 
6- Yəhudilər, müsəlmanlarla birlikdə bir qrup təşkil edəcək, hər biri öz dininin 
qayda-qanunlarına riayət edəcəkdir. 
7-Yəhudilərdən heç birisi, Məhəmməd əleyhissalamın icazəsi olmadan hərbi bir 
səfərə çıxa bilməyəcəklər. 
8- Heç bir nəfər, qarşı tərəfə pislik etməyəcək, zülmə uğrayana mütləq yardım 
ediləcəkdir. 
9- Mədinə vadisi, bu müqaviləni bağlayanlar üçün toxunulmaz və haram bölgədir. 
10- Məkkəli müşriklər və onlara yardım edənlər heç bir surətdə himayə 
edilməyəcəklər. 
11- Mədinəyə hücum edəcək kimsələrə qarşı, müsəlmanlar ilə yəhudilər aralarında 
yardımlaşacaqlar. 
201 
Yəhudilər, bu müqavilə ilə (görünüşdə) müsəlmanlarla dostluq edəcəklər, 
onlara kin bəsləməyəcək və düşmənlik etməyəcəklər. 
 
Ey Həbibim! Kədərlənmə! 
 
Rəsulullahın hicrətindən əvvəl, Mədinədə olan Xəzrəc qəbiləsinin başçısı 
Abdullah ibn Ubey, Mədinəyə hökmdar seçiləcəkdi. Əqəbə bey’ətləri, daha sonra da 
hicrət hadisəsiylə Evs və Xəzrəc qəbilələrinin çoxu müsəlman olunca, Abdullah ibn 
Ubeyin hökmdarlığı həyata keçmədi. Bu səbəblə Abdullah ibn Ubey, Cənabi 
Peyğəmbərimizdən, Muhacirlərdən və Mədinəli səhabələrdən acığı gəlir, ancaq 
düşmənliyinı açıq şəkildə göstərə bilmirdi. Özü kimi bir neçə nəfərlə, münafiqlər 
zümrəsini təşkil edirdi. Bunlar, müsəlmanlarla birlikdə İslam dinini qəbul etdiklərini 
deyir, ancaq onların arxasından istehza edirdilər. Gizlicə nifaq toxumları əkməyə və 
fitnə-fəsad çıxartmağa başladılar. Bu işdə o qədər qabağa getdilər ki, Fəxri aləmin 
(səlləllahu əleyhi və səlləm) mübarək sözlərinin əksini deyib dəyişdirməyə təşəbbüs 
göstərdilər. 
Düşmənliklərini gizli saxlayan yəhudilər, Cənabi Peyğəmbərimizlə bir 
müqavilə imzaladılar. Cənabi Peyğəmbərimizin yanına dəstə-dəstə gəlib özlərinə çox 
çətin gələn bəzi suallar soruşdular. Aldıqları cavablardan Onun, haqq Peyğəmbər 
olduğunu başa düşdülər. Ancaq inad və qısqanclıqlarından iman etmədilər. Bundan 
sonra sevgili Peyğəmbərimiz; “Mənə yəhudi alimlərindən on nəfər iman etmiş olsaydı, 
yəhudilərin hamısı iman edərdilər” buyurdu. Rəsulullahın belə kədərli olmasını, Allah 
Təala bu ayə ilə təsəlli etdi; “(Ey Həbibim!) Ey şanlı Rəsul! Qəlbləriylə inanmadıkqları 
halda, ağızlarıyla inandıq deyənlərlə (münafiqlərlə) yəhudilərdən küfr içində olanlar, 
səni kədərləndirməsin. Onlar, dayanmadan yalan deyərək və sənin yanına gəlməyən 
başqa bir qövm (Xeybər yəhudiləri) üçün, (Qureyza oğullarından) cəsusluq edənlərdir. 
Kəlimələri (Allah Təala tərəfindən) yerlərinə qoyulduqdan sonra dəyişdirərlər. “Əgər 
sizə bu (fətva) verilirsə onu qəbul edin, verəlməzsə ondan əl çəkin” deyərlər. Allah 
Təala, kimin fitnəyə düçar olmasını istədikdən sonra sən, Allah Təalanın iradəsinə mane 
olmağa heç bir şəkildə gücün çatmaz. Onlar, Allah Təala, (onların) qəlblərini 
202 
təmizləmək istəmədiyi şəxslərdir. Onlara, dünyada həqarət və başıboşluq, axirətdə də 
çox böyük bir əzab vardır”.148 
Bağlanılan müqavilə səbəbiylə, səhabədən bəziləri, yəhudi qonuşularıyla 
dostluq qurmuşdular. Allah Təala, onları da bu dostluğuna mane olaraq buyurdu ki; “Ey 
iman edənlər! Din qardaşlarınızdan başqasını (kafir və münafiqləri) dost tutmayın. 
Onlar sizə pislik etməktə, fitnə-fəsad çıxartmaqda qüsur görməzlər və çətinliyə 
düşməyinizi arzu edərlər. Onların sizə qarşı olan kin və düşmənliklərini dilləriylə də 
iqrar edirlər. Qəlblərində duyduqları düşmənlik hisləri isə daha böyükdür. Onların 
düşmənliklərinə aid ayətləri, əgər düşünüb başa düşsəniz deyə açıqladıq,...”.149 
Məkkəli müşriklər, Mədinədəki müşrikləri, münafiqləri, yəhudiləri və 
Mədinənin ətrafındakı qəbilələri dayanmadan qızışdırır və təhdidə davam edirdilər. Ən 
qısa zamanda İslamın nurunu söndürməyə çalışır, sevgili Peyğəmbərimizin mübarək 
bədənini yox etməyin yollarını axtarırdılar. 
Münafiqlərin və müşriklərin bu şəkildəki hərəkətlərinə qarşı, Rəsulullah daim 
sülh yolunu tuturdu. Əshabi kiramdan bəziləri, artıq düşmənə qarşı baş qaldırmağın 
lazım gəldiyinə inanır və; “Ey Rəbbim! Bizim üçün, sənin yolunda, bu müşriklərlə 
mübarizə aparmaqdan daha qiymətli bir şey yoxdur. Bu Qureyşli müşriklər, Həbibinin 
peyğəmbərliyinə inanmadılar və Məkkədən çıxmağa məcbur etdilər. Allahım! Hər halda 
onlarla müharibə etməyimizə icazə verərsən!” deyə dua edirdilər. 
Rəsulullah isə, bu barədə Allah Təalanın əmrini gözləyir, nə buyurulursa ona 
görə hərəkət edirdi. Artıq zamanı gəlmişdi. Cəbrayıl əleyhissalamın gətirdiyi vəhydə 
buyrulurdu ki; “Sizə qarşı vuruşanlarla, siz də Allah Təalanın yolunda vuruşun. Ancaq 
həddi aşmayın. (Sizinlə vuruşmayanlara toxunmayın. Vuruşsalar da qadınları, uşaqları, 
qocaları öldürməyin. İşgəncə çəkdirməyin). Şübhəsiz ki, Allahu Təala həddi aşanları 
sevməz. Onları (kafirləri) harda görsəniz öldürün. Onlar sizi (Məkkədən) çıxartdıqları 
kimi, siz də onları çıxardın. Onların şirk fitnələri, adam öldürməkdən daha pisdir. Onlar 
Məscidi Haramda sizinlə vuruşmayınca, siz də orada onlarla savaşmayın. Ancaq, onlar 
sizi orada öldürsələr, siz də onları orada öldürün. Kafirlərin cəzası budur. Əgər onlar, 
                                               
148 əl-Maidə 5/41. 
149 Ali İmran 3/118. 
203 
Allah Təalanı inkard etməkdən və muharəbədən imtina etsələr, (siz də dayanın. Çünki) 
şübhəsiz ki, Allah Təala həddən artıq çox məğfirət və mərhəmət sahibidir”.150 
Daha sonra göndərilən bir ayədə də buyruldu ki; “Şirk fitnəsindən əsər-əlamət 
qalmayıncaya və din də təkcə Allah Təalanın oluncaya (təkcə Allahu Təalaya ibadət 
edilincəyə) qədər, o müşriklərlə vuruşun. (Şirkdən) əl çəksələr, (onlara zülm etməyin). 
Artıq düşmənlik (cəza) ancaq zalımlar üçündür”.151 
 
İlk səriyyələr 
 
Fəxri kainat (səlləllahu əleyhi və səlləm), Mədinənin asayişini tə’min etmək, 
düşmənlərin mövqeyini tə’yin etmək üçün səriyyələr, yəni kiçik hərbi birliklər tərtib 
etdi. Bu səriyyələrin böyüklüyü, beşdən dörd yüz nəfərə qədər idi. Cənabi 
Peyğəmbərimizin qatıldığı və bilavasitə idarə etdiyi döyüşlərə də qəzvə deyilirdi. 
Sevgili Peyğəmbərimiz, düşmənın qəfildən etdiyi hücumların qarşısını almaq üçün, 
Mədinədə növbə tutma üsulunu qoyaraq, lazım olan təhlükəsizlik tədbirini aldı. 
Müşrikləri, ticari və iqtisadi cəhətdən zəiflətmək və yola gətirmək lazım idi. 
Bunun üçün Suriya ticarət yollarını kəsmək lazımdı. Bu əsnada, bir müşrik karvanının 
Mədinə yaxınlarından keçdiyini eşitdilər. Sevgili Peyğəmbərimiz, dərhal səfər hazırlığı 
görülməsini əmr edib, otuz atlının başına Həzrəti Həmzəni başçı tə’yin etdi. Ona da, 
Allah Təaladan qorxmağı, əmri altında olanlara yaxşı davranmağı tövsiyə etdikdən 
sonra; “Allah Təalanın yolunda, Allah Təalanın adını anaraq qəzvəyə çıxın! Allah 
Təalanı tanımayanlarla vuruşun...” buyurdu. Həzrəti Həmzəyə, ağ bir ələm verərək yola 
saldı. 
Həzrəti Həmzə, əmri altındakı atlılarla, üç yüz atlının qoruduğu müşrik 
karvanına tərəf hərəkətə keçdi. Karvan, Şamdan Məkkəyə getmək üçün “Seyfülbəhr” 
deyilən yerə gəlincə, orda mücahidlərlə qarşılaşdı. Şanlı səhabələr, dərhal döyüş 
vəziyyətinə girərək hazırlandılar. O əsnada, orada olan Məcdi ibn Əmr əl-Cühəni, 
özünü çatdırıb araya girdi. Məcdi ibn Əmr əl-Cühəni, iki tərəfin da müttəfiqi idi. 
Müsəlmanların say cəhətdən çox az, müşriklərin də həddən çox olduğunu görüb, 
müsəlmanların məğlub ola biləcəklərini fikirləşdi. Müsəlman dövlətinin əbədi davam 
                                               
150 əl-Bəqərə 2/190-192. 
151 əl-Bəqərə 2/193. 
204 
etməsini ümid edərək aranı düzəldib, iki tərəfin də vuruşmağına mane oldu. Sonra, 
Həzrəti Həmzə və dostları Mədinəyə qayıtdılar. Məcdinin hərəkəti Cənabi 
Peyğəmbərimizə deyilincə, razılığını ifadə edərək; “O mübarək insan, yaxşı və doğru 
bir iş görmüşdür” buyurdu.152 
Bundan sonra səriyyələrin dalı kəsilmədi. Ubeydə ibn Haris Həzrətlərinin 
əmrinə altmış veya səksən nəfər mücahid verilərək, Rabiğə göndərildi. Müşriklər, 
müsəlmanlardan qorxub qaçaraq canlarını qurtardılar.153 
Cənabi Peyğəmbərimiz bir dəfə, Qureyş müşriklərini tə’qib etmək üçün, 
Nəhləyə bir səriyyə göndərmək istədi. Göndəriləcək əsgərlərə də Əbu Ubeydə ibn 
Cərrah Həzrətlərini başçı qoymağı istədi. Əbu Ubeydə ibn Cərrah, bu əmri alınca, 
Peyğəmbərimizdən uzaq qalacağı üçün ağlamağa başladı. Rəsulullah (səlləllahu əleyhi 
və səlləm) onun yerinə Abdullah ibn Cahş Həzrətlərini başçı tə’yin etdi.154 
Abdullah ibn Cahş da, İslamiyyəti həyəcanla yaşayan zatlardan biriydi. 
Müsəlman olduğu zaman, kafirlər ona ağla gəlməyən işgəncə etmələrinə baxmayaraq, 
onlara iman gücü ilə qarşı gəlmiş, əziyyət və cəfalarına mətanətlə dözmüşdü. Bu 
səbəblə Cənabi Peyğəmbərimiz, onun üçün Əshabına; “...Aclığa və susuzluğa ən çox 
dözən və dözəninizdir” buyurmuşdu. Abdullah ibn Cahş, Rəsulullahın şəhidlər üçün 
verdiyi müjdələri eşidərək, daim şəhid olmağa can atmışdı. Müharibələrdə ən qabaqda 
qəhrəmanca döyüşərdi. 
Həzrəti Abdullah ibn Cahş belə nəql etmişdir ki; “O gün, Rəsul əleyhissalam, 
xiftən namazını qılınca, məni yanına çağırdı. “Səhər tezdən yanıma gəl. Silahın da 
yanında olsun. Səni bir tərəfə göndərəcəyəm” buyurdu. 
Səhər açılınca məscidə getdim. Qılıncım, yayım, ox və heybəm çiynimdə, 
qalxanım da yanımda idi. Rəsul əleyhissalam, sübh namazını qıldırdıqdan sonra evinə 
getdi. Mən ən əvvəl gəldiyim üçün qapının qabağında gözləyirdim. Muhacirlərdən 
mənimlə gedən bir neçə nəfər seçdi. “Səni bu bunların başına əmir tə’yin etdim” 
buyuraraq, bir məktub verdi. “Get! iki gecə yol getdikdən sonra məktubu aç. Onda 
yazılana görə hərəkət et” buyurdu. “Ey Rəsulallah! Hansı tərəfə gedim?” deyə 
soruşdum. “Nəcdəyə tərəf get. Sonra da Rəqiyyəyə, quyuya dönərsən!” buyurdu. 
                                               
152 Vaqidi, əl-Məğazi, I, 9; əl-Kilai, əl-İktifa, II, 6; Əhməd Şami, Sübülü’l-Hüda, s. VI, 11. 
153 Vaqidi, əl-Məğazi, I, 10; İbn Sə’d, ət-Təbəqat, II, 7; əl-Kilai, əl-İktifa, II, 3-4. 
154 İbn Hişam, əs-Sirə, I, 601; Vaqidi, əl-Məğazi, I, 2; Təbəri, Tarix, II, 410; əl-Kilai, əl-İktifa, II, 9-10. 
205 
Abdullah ibn Cahş, Nəhlə səfərinə tə’yin edildiyi zaman, ona ilk dəfə, 
Əmirulmö’minin adı verildi. İslamda ilk dəfə bu adla tanınan əmir o oldu. Səkkiz veya 
on iki nəfərlik bir dəstə ilə, iki gün sonra Mələl mövqeyinə çatdıqlarında, açdığı 
məktubda; “Bismillahirrəhmanirrəhim. Bu məktubu oxuduğun zaman, Məkkə ilə Taif 
arasındakı Nəhlə vadisinə keçincəyə qədər, Allah Təalanın adı və bərəkətiylə gedərsən. 
Dostlarından heç birini, səninlə birlikdə getməyə məcbur etmə! Nəhlə vadisindəki 
Qureyşliləri və Qureyşlilərin karvanını izləyib baxarsan. Sonra da onlar haqqında 
xəbərləri bizə çatdırarsan” yazılıydı. 
Əmirulmö’minin Həzrəti Abdullah ibn Cahş, məktubu Oxuduqdan sonra; 
“Bizlər Allah Təalanın qullarıyıq və daim Ona dönəcəyik. Eşitdim və itaət etdim. Allah 
Təalanın və sevgili Rəsulunun əmrini yerinə yetirəcəyəm” deyərək məktubu öpüb, 
alnına qoydu. Sonra dostlarına üzünü tutaraq; “Hansınız şəhid olmağa can atırsa 
mənimlə gəlsin. Gəlmək istəməyən qayıdıb gedə bilər. Heç birinizi məcbur edən 
deyiləm. Gəlməsəniz mən tək başıma gedib, Rəsul əleyhissalamın əmrini yerinə 
yetirəcəyəm” dedi. Dostlarının hamısı birdən; “Biz Cənabi Peyğəmbərimizin əmrlərini 
eşitdik. Allah Təalaya, Rəsulullaha (səlləllahu əleyhi və səlləm) və sənə itaət edirik. 
Allah Təalanın bərəkəti üçün hara istəsən gedək” deyə cavab verdilər. 
Sə’d ibn Əbi Vəqqas Həzrətlərinin də aralarında olduğu bu kiçik ordu, Hicaza 
tərəf yola düşdü və Nəhləyə gəldi. Bir yerdə gizlənərək ordan gəlib-keçən Qureyşliləri 
izləməyə başladı. Bu əsnada, bir Qureyş qafiləsi keçdi. Dəvələri yüklü idi. Mücahidlər, 
qafiləyə yaxınlaşaraq onları İslama də’vət etdilər, qəbul etməyincə döyüşməyə 
başladılar. Birisini öldürüb, ikisini də əsir aldılar. Birisi də atlı olduğu üçün ona çata 
bilmədilər. Kafirlərin bütün malı mücahidlərə qaldı. Abdullah ibn Cahş, bu qənimət 
mallarının beşdə birini Rəsulullah üçün ayırdı. Bu, müsəlmanların aldıqları ilk qənimət 
idi.155 
 
Məscidi Qibləteyn 
 
Sevgili Peyğəmbərimiz (səlləllahu əleyhi və səlləm), Mədinəyi münəvvərəyə 
hicrətindən on yeddi ay keçmişdi. Bu vaxta qədər daim Qüdsi şərifdəki Beyti Məqdisə 
                                               
155 İbn Hişam, əs-Sirə, I, 601; Vaqidi, əl-Məğazi, I, 13; əl-Kilai, əl-İktifa, II, 9-10; Əhməd Şami, Sübülü’l-
Hüda, s. VI, 16. 
206 
üzlərini tutaraq namazlarını qılardılar. Bu əsnada yəhudilərin; “Nə qəribə işdir! Dini 
bizdən ayrı, ancaq qibləsi bizim kimidir!” deyə danışdıqları Rəsulullahın qulağına çatdı. 
Bu söz-söhbətdən qanı qaraldı. Bir dəfə Cəbrayıl əleyhissalam gəldiyində, ona buyurdu 
ki; “Ey Cəbrayıl! Allah Talanın, üzümü yəhudilərin qibləsindən Kə’bəyə döndərməsini 
arzu edirəm”. Cəbrayıl əleyhissalam da; “Mən, ancaq bir qulam. Bunu, Allah Təaladan 
istə!” deyə cavab verdi. Bundan sonra Bəqərə surəsinin 144-cü ayəsi nazil oldu. 
Buyuruldu ki; “(Ey Həbibim! Vəhyin gəlməsi üçün) üzünü səmaya tərəf tutub 
dayandığını heç şübhəsiz ki, görürük. Bunun üçün, biz səni razı olacağın bir qibləyə 
döndərəcəyik. İndi üzünü Məscidi Haram tərəfinə (Kə’bəyə) döndər. (Ey mö’minlər!) 
Siz də, hər hansı bir yerdə olsanız olun, üzünüzü namazlarda o tərəfa çevirin. Şübhə 
yoxdur ki, özlərinə kitab verilənlər, qiblənin belə dəyişdirilməsini, öz Rəbləri tərəfindən 
haqq olduğunu əlbəttə bilirlər. Allah Təala isə, onların edəcəklərindən xəbərsiz 
deyildir”. 
Bu ayə nazil olduğunda, Rəsulullah əshabına günorta namazını qıldırırdı. 
Namazın yarısına gəlmişdilər. Vəhyi alan kimi namazda üzünü Kə’bəyi müəzzəməyə 
tərəf çevirdi. Əshabi kiram da Həbibi əkrəm kimi edərək, O tərəfə döndülər. Bu 
məscidə Məscidi Qibləteyn, yəni iki qibləli məscid adı verildi. Rəsulullah, Qubaya da 
gedib, ilk tikilən məscidin mehrabını mübarək əlləriylə təzədən düzəltdi və məscidin 
divarlarını dəyiştirdi.156 
 
Kəmali zatının natı anılmaz ya rəsulallah 
 Qalar ləvhi qələm mislin yazılmaz ya rəsulallah. 
Sənin mədhində şirkət eyləsəm Mövlaya madumum 
 Bu babda cürmi üsyana baxılmaz ya rəsulallah 
 
Nə xakəm mən ki naşüstə qalam dəryayı cüdunda 
 Hababı Nun fəlaq heçə sayılmaz ya rəsulallah 
                                               
156 İbn Hişam, əs-Sirə, I, 549; Süheyli, ər-Rövzul-Unf, Iı, 409;  
207 
Şəfaqvəş hər ki dağı atəşini eşqini açmaz  
Güli məqsud billahi açılmaz ya rəsulallah 
Qubari asitanın pərtevindən ab olan xatir  
Furuği pəncəyi mihrə qapılmaz ya rəsulallah 
Ümid oldur ki, Qalib çakəri övladi alindir  
Guruhi əhli hüsrana qatılmaz ya rəsulallah. 
ŞEYX QALİB 
 
  
 
 
 
 
 
 
 
 
 
 
 
208 
 
BƏDR QƏZVƏSİ 
 
Göndərilən səriyyələrdə, Əshabi kiramın müvəffəqiyyət qazanması, kafirləri 
qorxutmağa başladı. Artıq onların karvanları qafilələr halında və muhafizəçi 
əskərlərlərin müşayətiylə səfərə çıxırdı. Hicrətin ikinci ilində, Məkkəli müşriklər hər 
ailədən ianə toplayıb, min dəvəlik bir karvanı Şama göndərdilər. Karvanın başında 
Məkkənin başda gələnlərindən Əbu Süfyan var idi və hələ müsəlman olmamışdı.157 
Karvanı qorumaq üçün qırx nəfər də gözətçi vardı! Mallar satıldıkqdan sonra, əldə 
edilən pulun hamısını silah almaq üçün istifadə edəcək və bu silahlar müsəlmanlarla 
döyüşdə lazım olacaqdı. 
Rəsulullah (səlləllahu əleyhi və səlləm) müşriklərin, böyük bir karvanı, ticarət 
üçün Şama göndərdikləri xəbərini alınca, məsələni ətraflı öyrənmək üçün, 
Muhacirlərdən bir neçə nəfəri vəzifələndirdi. Züləşirə deyilən yerə çatdıqlarında, 
karvanın keçdiyini öyrənib, Mədinəyə qayıtdılar. Küfr əhlinin, silah və malları 
əllərindən alınarsa, əhli İslama zərərləri toxuna bilməz və müqavimətləri qırılardı. Bu 
səbəblə Rəsulullah, Təlhə ibn Abdullah ilə Səid ibn Zeyd Həzrətlərini karvanın geri 
qayıdacağı vaxtı öyrənmək üçün göndərdi.158 
Fürsəti qaçırtmaq doğru olmazdı. Cənabi Peyğəmbərimiz dərhal hazırlıq görüb, 
Mədinədə öz yerinə namaz qıldırmaq üçün Abdullah ibn Ümmi Məktumu tə’yin etdi.159 
Xanımı xəstə olan Həzrəti Osman və onun kimi altı nəfərə vəzifə verib, Mədinədə 
qalmalarını əmr etdi. Özü ilə birlikdə Muhacirlərdən və Ənsardan 305 səhabəni 
götürərək, Ramazanı şərifin 12-ci günü Bədr tərəfə doğru hərəkət etdi. Sayıları, vəzifəli 
və Mədinədə qalanlarla birlikdə 313 nəfərə çatırdı.160 Bədr, Məkkə, Mədinə və Suriyaya 
gedən yolların birləşdiyi bir yer idi. 
Bu səfərə çıxmaq üçün yeniyetmələr, hətta qadınlar belə Cənabi 
Peyğəmbərimizə yalvarırdılar. Ümmü Vərəqənin, Rəsulullahın yanına gəlib; “Anam-
atam sənə fəda olsun ey Rəsulallah! İcazə versəniz, sizinlə gəlmək istəyərdim. 
Yaralıların yaralarını sarıyar, xəstələrə qulluq edərəm. Bəlkə, Allah Təala mənə də 
                                               
157 Vaqidi, əl-Məğazi, I, 27. 
158 İbn Sə’d, ət-Təbəqat, II, 11. 
159 İbn Sə’d, ət-Təbəqat, III, 216, 382. 
160 Əhməd ibn Hənbəl, əl-Müsnəd, I, 248; Heysəmi, Məcməuz-Zəvaid, VI, 68. 
209 
şəhidlik nəsib edər!” deyəndən sonra, Həbibi əkrəm (səlləllahu əleyhi və səlləm); “Sən, 
evində otur, Qur’ani Kərim oxu. Şübhəsiz ki, Allah Təala sənə şəhidliyi nəsib edər, 
buyurmuşdu. 
Sə’d ibn Əbi Vəqqas belə nəql etmişdir ki; “Rəsulullah, bizimlə qəzvəyə 
getmək istəyən uşaqları dala qaytarmaq istədiyində, qardaşım Umeyrin bir tərəfdə 
gizlənməyə, gözə dəyməməyə çalışdığını gördüm. O zaman on altı yaşında idi. Mən; 
“Sənə nə olub ki, belə gizlənirsən?” dedim. “Rəsulullahın məni də balaca görüb dala 
qaytarmasından qorxuram! Halbuki, qəzvəyə gedib, Allah Təalanın mənə şəhidlik nəsib 
etməsini arzu edirəm” dedi. Bu əsnada onu, Rəsulullaha göstərdiklərində, qardaşıma; 
“Sən dala qayıt” buyurdu. O zaman, qardaşım Umeyr ağlamağa başladı. Mərhəmət 
dəryası Həbibi əkrəm, onun gözünü yaşlı görüb icazə verdi. Halbuki, qardaşımın 
qılıncını, özü bağlaya bilmədiyi üçün belinə mən bağlamışdım”.161 
Aləmlərin sahibi olan sevgili Peyğəmbərimizin, bayrağını Mus’ab ibn Umeyr, 
Sə’d ibn Muaz və Həzrəti Əli daşıyırdılar.162 Əshabi kiramda isə təkcə iki at və yetmiş 
dəvə varıydı. Bunlara da növbə ilə minirdilər. Rəsulullah, Həzrəti Əli, Əbu Lübabə, bir 
də Mərsəd ibn Əbi Mərsəd ilə bir dəvəyə növbə ilə minirdilər. Ancaq hamısı, Rəsul 
əleyhissalamın piyada getməyib, ancaq dəvə üzərində getməsi üçün; “Canımız sənə fəda 
olsun ey Rəsulallah! Siz dəvədən düşməyin. Uca zatınızın yerinə biz piyada gedərik” 
deyərək yalvarırdılar. Ancaq kainatın hökmdarı, özünü onlardan ayırmayıb; “Siz, həm 
məndən piyada getməkdə daha güclü deyilsiniz, həm də əcr və mükafat cəhətindən də 
mən sizdən daha çoxam” buyurdu. Rəsuli əkrəm (səlləllahu əleyhi və səlləm) və dəyərli 
Əshabı, səhrada qızmar günəş altında gedirdilər. Həm də oruc tutmuşdular. Əshabi 
kiram, İslamiyyəti yaymaq üçün, həddən çox əzab-əziyyətlərə dözərək Cənabi 
Peyğəmbərimizin arxasınca həvəslə və ruh yüksəkliyi ilə gedirdilər. Çünki axırda, Allah 
Təalanın və Rəsulunun rizası vardı, arzu etdikləri şəhidlik və Cənnət vardı... Sevgili 
Peyğəmbərimiz, Əshabının halına baxıb; “Allahım! Onlar, piyadadırlar. Sən, onlara 
minik ver! Allahım! Onlar ayaqyalın və paltarsızdır. Sən, onları geyindir! Allahım! 
Onlar acdırlar, onları doyuzdur. Kasıbdırlar, fəzl və kərəminlə onları varlı et!” deyə dua 
etdi. 
                                               
161 İbn Sə’d, ət-Təbəqat, III, 150; Hakim, əl-Müstədrək, III, 208. 
162 İbn Hişam, əs-Sirə, I, 612; İbn Kəsir, əs-Sirə,II, 388; əl-Kilai, əl-İktifa, II, 18.  
210 
Cənabi Peyğəmbərimiz və mübarək ordusu, bu qovurucu istidə Bədrə tərəf 
irəliləyərkən, müşriklərin Şamdan gələn karvanları da Bədrə yaxınlaşmışdı. Cənabi 
Peyğəmbərimizin, karvandan xəbər gətirmək üçün göndərdiyi iki səhabə, karvanın bir-
iki gün içində Bədrə çata biləcəyini öyrənib, sür’ətlə dala qayıtdılar. Karvandakılar, 
onların xəbəri öyrəndiyi kəndə gəlib çatdıqlarında, kəndlilərə; “Müsəlmanların 
cəsuslarından xəbəriniz var?” deyə soruşdular. Onlar; “Bilmirik. Ancaq iki nəfər gəlib, 
burada bir az oturdular, sonra da qalxıb getdilər” dedilər. 
Əbu Süfyan, göstərilən yerə gedib baxdığında, yerdəki dəvə peyinlərini əzdi və 
içində yem toxumları gördü və; “Bunlar Mədinə yemləridir, elə zənn edirəm ki, o iki 
adam Məhəmmədin (əleyhissalam) cəsuslarıdır” dedi. Müsəlmanların çox yaxınlarında 
olduğunu fikirləşərək, çox qorxdu. Karvanından ötrü narahat olaraq, gecə-gündüz yol 
gedib, vaxt itirmədən Qırmızı dəniz sahilindən Məkkəyə sür’ətlə irəliləmək qərarına 
gəldi. Ayrıca, Damdam ibn Əmr Ğifari adında birini, məsələni xəbər vermək üçün 
Məkkəyə xəbərçi olaraq göndərdi.163 
Bu şəxs, Məkkəyə gəlincə köynəyini yırtıb tikə-tikə etdi. Dəvəsinin palanını 
tərs çevirdi. Pis bir vəziyyətdə; “Kömək edin! Kömək edin! Ey Qureyşlilər! Özünüzü 
çatdırın! Karvanınıza, Əbu Süfyanın əlindəki mallarınıza, Məhəmməd və Əshabı hücum 
etdilər. Əgər özünüzü çatdırsanız karvanınızı qaytara bilərsiniz!” deyə qışqırıb ah-nalə 
çəkdi. 
Bunu eşidən Məkkəlilər, dərhal toplanıb, hazırlıq görməyə başladılar. Yeddi 
yüz dəvəli, yüz atlı süvari və yüz əlli piyada toplaşdılar. Əbu Ləhəbə; “Haydı, sən də 
gəl!” dediklərində, qorxusundan xəstəliyini bəhanə etdi. Yerinə, As ibn Hişamı bədəl 
olaraq göndərdi. Ümeyyə ibn Xələf adındakı müşrik, döyüşə hazırlanmaqda çox istəksiz 
hərəkət edirdi. Çünki, Cənabi Peyğəmbərimizin; “Mənim Əshabım, Ümeyyəni 
öldürəcək” buyurduğunu eşitmişdi. Onun, heç bir zaman yalan demədiyini bildiyi üçün 
qorxurdu. Bu səbəblə, Əbu Cəhilin israr etməsinə bəhanə olaraq, özünün yaşlandığını 
və çox kök olduğunu dedi. Ancaq Əbu Cəhilin onu qorxaqlıqla ittham etməsindən sonra 
getmək məcburiyyətində qaldı. 
Müşrik ordusunun çoğu zirehli idi. Özləriylə birlikdə gözəl səsli qadınlar da 
aparmışdılar. Çalğı alətlərini və içgi də götürməyi yaddan çıxartmamışdılar. Bu qədər 
                                               
163 İbn Hişam, əs-Sirə, II, 607; Süheyli, ər-Rövzul-Unf, III, 47. 
211 
güçlü bir ordu ilə, üç yüz nəfərə deyil, min nəfərlik bir orduya belə qalib gələ 
biləcəklərini zənn edirdilər. Yola çıxmamışdan qabaq öldürəcəkləri adamları, alacaqları 
qənimətləri hesab edənlər belə vardı. Ancaq hamısının ən böyük arzusu, İslamı yox 
etmək idi. Bu qudurğan müşrik sürüsü, qadınların çaldığı dəflər və oxuduğu mahnı 
sədaları altında yola çıxdı. 
Bu əsnada Əbu Süfyan, Bədirdən əməlli başlı uzaqlaşmış, Məkkəyə tərəf bir 
xeyli yol qət’ etmişdi. Təhlükənin sovuşduğundan əmin olunca, Qeys ibn İmriulqeys 
adındakı adamını Qureyşə göndərib; “Ey Qureyş camaatı! Siz karvanınızı, adamlarınızı 
və mallarınızı qorumaq üçün Məkkədən yola çıxmışdınız. Biz təhlükədən xilas olduq. 
Artıq dala qayıdın!” dedi. Ayrıca; “Müsəlmanlarla vuruşmaq üçün Mədinəyə 
getməyin!” deyə tövsiyə etdi. 
Qeys, müşrik ordusuna xəbəri çatdırdığında, Əbu Cəhil; “And içirəm ki, Bədrə 
gələrək üç gün üç gecə şənlik edəcək və dəvələr kəsib şərab içərik. Ətrafdakı qəbilələr 
bizi seyr edərək bizə qibtə edər və heç kimdən qorxmadığımızı görərlər. Bundan sonra, 
heybətimizdən, heç kim bizə hücum etməyə cəsarət edə bilməz. Ey məğlub edilməz 
Qureyş ordusu! Yola çıxın...” dedi. 
Qeys, Əbu Cəhilin sözə qulaq asmadığını görüb, dala qayıtdı və vəziyyəti Əbu 
Süfyana xəbər verdi. Uzaqgörən və tədbirli bir adam olan Əbu Süfyan özünü saxlaya 
bilməyib; “Vay Qureyşin halına! Bu Əmr ibn Hişamın (Əbu Cəhilin) bir planıdır. Bu işi 
çox güman ki, insanlara başçı olmaq niyyəti ilə etmişdir. Halbuki belə qudurğanlıq, hər 
zaman böyük bir əksiklik və uğursuzluqdur. Əgər müsəlmanlar, onlara rast gəlsələr 
Qureyşin vay halına!” dedi. Karvanı sür’ətlə Məkkəyə aparıb, özünü orduya çatdırdı. 
Bu əsnada, Sərvəri kainat (səlləllahu əleyhi və səlləm), Əshabıyla Bədrə 
yaxınlaşırdılar. Birdən, Mədinəli müşriklərdən Hubeyb ibn Yasəflə Qeys ibn Muhərrisi 
İslam ordusunun içində gördülər. 
Hubeybin başında dəmir dəbilqəsi vardı və Həzrəti Sə’d ibn Muaza; “Bəyəm 
bu, Hubeyb deyil?” buyurdu. O da; “Bəli, ey Rəsulallah!” dedi. Hubeyb döyüş 
taktikasına yaxşı bələd olan, igid bir pəhlivan idi. O, Qeys ilə birlikdə Rəsulullahın 
yanına gəldilər. Peyğəmbərimiz onlara; “Siz, bizimlə nə üçün gəlirsiniz?” buyurdu. 
Onlar da; “Sən, bizim bacımızın oğlusan və qonşumuzsan. Biz də öz qövmümüzlə 
birlikdə qənimət yığmaq üçün gəlirik!” dedilər. Rəsulullah Hubeybə üzünü tutaraq; 
“Sən Allah Təalaya və Rəsulunə iman etdin ki?” buyurunca; “Xeyr” dedi. Rəsul 
212 
əleyhissalam; “Elə isə dala qayıt! Bizim dinimizi qəbul etməyən bir adam, bizimlə 
birlikdə ola bilməz” buyurdu. 
Hubeyb; “Mənim igidliyimi, qəhrəmanlığımı və düşmənin sinəsində yara vuran 
bir pəhlivan olduğumu hamı bilir. Qənimət üçün sənininlə birlikdə düşməninə qarşı 
döyüşərəm” dedi. Cənabi Peyğəmbərimiz, onun yardımını qəbul etmədi. 
Bir müddət gedincə Hubeyb, istə’yini təzədən dilə gətirdi, ancaq 
Peyğəmbərimiz, müsəlman olmadıqca arzusunun qəbul edilməyəcəyini dedi. Rəvha 
səmtinə gəldiklərində Hubeyb, Rəsulullahın (səlləllahu əleyhi və səlləm) yanına gəlib; 
“Ey Rəsulallah! Allah Təalanın, aləmlərin Rəbbi olduğuna və sənin Peyğəmbərliyinə 
inandım, iman etdim” deyincə, sərvəri kainat çox sevindi. Qeys də, Mədinəyə 
qayıtdıqdan sonra imanla şərəfləndi (Allah ondan razı olsun). 
İslam ordusu, Səfra vadisinə gəldiyində, Məkkəlilərin bir ordu hazırlayıb, 
karvanlarını qaytarmaq üçün Bədrə tərəf getdiklərini xəbər aldı. Cənabi Peyğəmbərimiz 
Əshabını toplayıb, onlarla bu vəziyyəti məsləhətləşdi. Çünki, Mədinəli müsəlmanlar, 
Rəsulullaha Əqəbədə bey’ət etdiklərində; “Ey Rəsulallah! Sən, bizim şəhərimizə gəl. 
Səni orada, düşməninə qarşı var gücümüzlə qoruyacaq və sənə tabe olacağıq” deyə söz 
vermişdilər. 
Halbuki indi, Mədinənin kənarına çıxmışdılar. Qarşılarında isə özlərindən həm 
sayı, həm silah və həm də mal-mülk cəhətindən qat-qat çox böyük bir düşmən ordusu 
vardı. Rəsulullah, Əshabından fikirlərini soruşunca, Muhacirlərdən Əbu Bəkri Siddiq və 
Ömərul-Faruq tək-tək ayağa qalxıb, düşmən ordusuyla döyüşmək lazım olduğunu 
dedilər. Muhacirlərdən də Miqdad ibn Əsvəd ayağa durub; “Ey Rəsulallah! Allah 
Təalanın əmri nə isə, onu yerinə yetir. Onun fərmanıyla əmr ver. Hər an səninlə 
birlikdəyik, bir an yanından ayrılmarıq. Biz, İsrail oğullarının Musa əleyhissalama 
dedikləri kimi; “Ey Musa! Cəbbarlar, zalımlar qövmü o bölgədə olduqları müddətdə biz 
ora gedib girə bilmərik. Artıq sən və Rəbbin birlikdə gedin və ikiniz onlarla muharəbə 
aparın, vuruşun. Biz burada qalıb məskən salanlarıq...” 164  şəklində bir söz də 
söyləmərik. Canımızı və başımızı Allah Təalanın və Rəsulunun yolunda fəda edərik. 
Səni, haqq peyğəmbər olaraq göndərən Allah Təalaya and içirik ki, dənizin o tərəfindəki 
Həbəşistana göndərsən, yenə də gedərik. Sənə əsla e’tiraz etmərik. Hər arzunuzu yerinə 
                                               
164 əl-Maidə 5/24. 
213 
yetirmək üçün hazırıq. Anam-atam, canım sənə fəda olsun ey Rəsulallah...” dedi. 
Miqdadın bu danışığı, sevgili Peyğəmbərimizi artıqlamasıyla razı saldı. Ona xeyir-dua 
etdi.165 
Burada Mədinəli müsəlmanların fikirləri çox əhəmiyyətliydi. Çünki, həm 
sayıları çox idi, həm də Rəsulullahı Mədinədə qorumaq üçün söz vermişdilər. Mədinə 
xaricində döyüşmək üçün bir və’d verməmişdilər. Bu əsnada, Ənsardan Sə’d ibn Muaz 
ayağa qalxdı və; “Ey Rəsulallah! Əgər icazə versəniz Ənsarın adından mən danışaram” 
dedi. İcazə verilincə; “Ey Rəsulallah! Biz, sənə iman etdik, peyğəmbərliyini təsdiq 
etdik. Hər nə gətirdinsə haqdır, doğrudur. Bu mövzuda, qulaq asmaq və itaət etmək 
üçün sənə qət’i söz verib and içdik. Biz, o sözümüzdən əsla dönmərik və hər hansı bir 
yerə getsəniz, biz də sizin əmrinizə tabe olarıq. Əmrinizi başımızın üstündə tutarıq. 
Canımızı və başımızı yoluna fəda edərik. Səni haqq peyğəmbər olaraq göndərən Allah 
Təalaya and içirik ki, dənizə baş vursan arxanca biz də baş vurarıq. Heç birimiz bundan 
bir addım dala qalmarıq. Nə fikirləşirsinizsə, əmr edin, görək! Malımız da, canımız da 
Sənə fəda olsun. Düşmənin qabağından əsla qaçmarıq. Döyüşdə səbrliyik. Səni 
sevendirərək razılığına nail olacağımızı ümid edirik. Allah Təalanın rəhməti üzərinizə 
olsun...” dedi. Bu sözləri eşidən Əshabi kiram, çox həyəcanlandılar. Hamısı bu sözlərə, 
cani-dildən razı olduqlarını dedilər. Rəsulullah (səlləllahu əleyhi və səlləm) onların bu 
hərəkətlərindən çox razı qaldı. Həzrəti Sə’də və Əshabına dua etdi. 
Artıq bütün tərəddüdlər ortadan qalxmışdı. Düşmən nə qədər çox, nə qədər 
güclü olsada olsun, şanlı Əshab, sevgili Peyğəmbərimizin arxasınca gözlərini 
qırpmadan şəhadətə gedəcək, Allah Təalanın və Rəsulunun rizasını qazanacaqdılar. 
Başlarında kainatın sahibi olduqca gedilməyəcək yer yox idi. Fəxri aləm Rəsulullah, 
Əshabının özünə olan bağlılığını və həyəcanını görüncə, onlara; “Haydı, gedin! Allah 
Təalanın lütfü ilə şad olun. Vallahi, indi mən, sanki Qureyş qövmünün döyüş 
meydanında vurulub öldürüləcəkləri yerlərə baxır, onları görürəm!” buyuraraq, müjdə 
verdi. Bu müjdədən sonra, Əshabi kiram həvəslə Rəsulullahın arxasınca getdilər. 
 
 
 
                                               
165 İbn Sə’d, ət-Təbəqat, II, 14. 
214 
Mələklərin yardıma gəlməsi 
 
Bədrin yaxınlığına çatdıqlarında cümə gecəsi idi. Sevgili Peyğəmbərimiz, 
Əshabına; “Bu alçaq təpənin yanındakı quyunun ağzından zənn edirəm ki, bəzi 
məlumatlar gətirəcəksiniz” buyurdu. Allah Təalanın aslanı Həzrəti Əli, Sə’d ibn Əbi 
Vəqqas, Zübeyir ibn Əvvam və Əshabından bəzilərini oraya göndərdi. 
Həzrəti Əli və dostları dərhal quyunun ağzına getdilər. Orada Qureyşin 
dəvəçilərini və su daşıyanlarını gördülər. Onlar müsəlmanları görüncə qaçdılar. Ancaq 
onlardan ikisi qaçıb canını qurtara bilmədilər. Bunların biri Həccac oğullarının köləsi 
Əşləm, digəri də As ibn Səid oğullarının köləsi Ariz Əbu Yəsar idi. Onları Cənabi 
Peyğəmbərimizin yanına gətirdiklərində, Rəsulullah (səlləllahu əleyhi və səlləm) onlara; 
“Qureyş ordusu hardadır?” soruşdu. Onlar da; “Görsənən bu qum təpəsinin o tərəfində 
düşərgə salıblar” cavabını verdilər. Rəsulullah; “Qureyşin ordusunun sayı nə qədərdir?” 
buyurdu. Onlar da; “Bilmirik” dedilər.  Peyğəmbərimiz; “Gündə neçə dəvə kəsirlər?” 
sualına da; “Bir gün doqquz, bir gün on” deyə cavab alınca, Cənabi Peyğəmbərimiz; 
“Min nəfərdən az, doqquz yüzdən də çoxdurlar” buyurdu. Yenə; “Qureyşin 
böyüklərindən aralarında kimlər var?” deyə soruşdu. Onlar; “Utbə, Şeybə, Haris ibn 
Əmr, Əbül-Buhtəri, Hakim ibn Huzam, Əbu Cəhil, Ümeyyə ibn Xələf...” deyincə, 
Rəsulullah, Əshabına tərəf üzünü tutub; “Məkkə xalqı, əzizlərini sizə fəda etdi” 
buyurdu. Sonra o iki nəfərə; “Gəlirkən Qureyşdən dala qayıdan oldu?” buyurunca; 
“Bəli, Bəni Zührədən Əhnəs ibn Əbi Şərik dala qayıtdı” deyə cavab verdilər. Rəsulullah 
da; “O, doğru yolda deyilkən, axirəti, Allah Təala və Kitabı tanımazkən, Bəni Zührəyə 
doğru yolu göstərmişdir... Onlardan başqa dala qayıdan oldu?” buyurunca; “Ədiy ibn 
Kə’b oğulları qayıtdı” deyə cavab aldı.166 
Cənabi Peyğəmbərimiz, Həzrəti Öməri axırıncı dəfə xəbərdarlıq etmək üçün 
Qureyşlilərlə bir razılığa gəlmək məqsədiylə göndərdi. Ömər ibn Xəttab onlara; “Ey 
inadçı qövm! Rəsul əleyhissalam buyurur ki; “Siz bu işdən əl çəkəsiniz. Sülh və 
əminamanlıqla dala qayıdasınız. Çünki sizdən başqası ilə döyüşmək, mənə sizinlə 
döyüşməkdən daha məqbuldur!” dedi. 
                                               
166 Əhməd ibn Hənbəl, əl-Müsnəd, I, 117; İbn Hişam, əs-Sirə, I, 616; Vaqidi, əl-Məğazi, I, 52; İbn Sə’d, 
ət-Təbəqat, II, 15; Təbəri, Tarix, II, 142; Süheyli, ər-Rövzul-Unf, III, 58. 
215 
Bu təklifi eşidən kimi Qureyş müşriklərindən Hakim ibn Huzam qabağa çıxıb; 
“Ey Qureyş camaati! Məhəmməd sizə çox insaflı davrandı. İstədiyini dərhal qəbul edin. 
Əgər, dediyini etməsəniz, and içirəm ki, bundan sonra sizə heç vaxt insaflı davranmaz!” 
dedi. Əbu Cəhil, Hakimin bu sözünə əsəbiləşərək; “Bunu əsla qəbul etmərik və 
müsəlmanlardan intiqam almadıqca dala qayıtmarıq. Bundan sonra bir də heç kim, 
karvanımıza hücum etməyə cəsarət etməsin!” dedi və sülh bağlamaqdan imtina etdi. 
Həzrəti Ömər dala qayıtdı. 
O gecə, Cənabi Peyğəmbərimiz və şanlı Əshabı, müşriklərdən əvvəl Bədrə 
gəlib, quyulara yaxın bir yerdə düşərgə saldılar. Cənabi Peyğəmbərimiz, Əshabıyla 
məsləhətləşib, düşərgənin harada salınması lazım gəldiyi haqqında fikirlərini soruşdu. 
Aralarından, hələ otuz üç yaşı olan Həbbab ibn Münzir, ayağa qalxaraq söz istədi. 
Qəbul edilincə; “Ey Rəsulallah! Buranı, Allah Təalanın sizə düşərgə salınması üçün əmr 
etdiyi və mütləq qalınması lazım gələn bir yerdir? Yoxsa şəxsi bir görüş nəticəsi olaraq 
bir döyüş taktikasıdır?” deyə sual verdi. Cənabi Peyğəmbərimiz; “Xeyr! Bir döyüş 
taktikası olaraq burası seçildi” buyurdu. 
Bundan sonra Həzrəti Həbbab; “Anam-atam, canım sənə fəda olsun ey 
Rəsulallah! Biz döyüşçü adamlarıq. Buraları da yaxşı tanıyırıq. Bu Qureyşlilərin 
düşərgə salacağı yerin yaxınlığındakı quyuda şirin və bol su var. Əgər icazə versəniz 
oraya düşərgv salaq. Ətrafdaki quyuların hamısıni dolduraq. Sonra bir hovuz düzəldib, 
içini su ilə dolduraq. Düşmənlə döyüşərkən, susdadıqda hovuzumuzdan gəlib su içərik. 
Düşmən isə su tapmadığı üçün pis vəziyyətə düşər” dedi.167 
O anda Cəbrayıl əleyhissalam, bu fikrin doğru olduğunu bildirən vəhyi gətirdi. 
Cənabi Peyğəmbərimiz; “Ey Həbbab! Doğru olan görüş sənin dediyin görüşdür” 
buyurdu və ayağa qalxdı. Hamısı birlikdə göstərilən quyunun başına gəldilər. Şirin suyu 
olan quyudan başqa bütün quyuları doldurub, böyük bir hovuz düzəltdilər. İçini su ilə 
doldurub içmək üçün qaplar qoydular. 
Bu əsnada Həzrəti Sə’d ibn Muaz, Cənabi Peyğəmbərimizin yanına gəlib; “Ey 
Rəsulallah! Biz sənə, xurma budaqlarından, içində otura biləcəyin bir kölgəlik 
düzəldək” deyə təklif etdi. Fəxri aləm Rəsulullah, Sə’din bu fikrindən razı qaldı və ona 
dua etdi. Dərhal bir kölgəlik düzəldildi. 
                                               
167 Hakim, əl-Müstədrək, III, 482. 
216 
Peyğəmbərlərin Hökmdarı, şərəfli Əshabıyla döyüş meydanını gəzib baxdılar. 
Arada dayanıb; “İnsaallah, səhər tezdən filan adamın vurub öldürüəcəyi yer buradır! 
İnsaallah səhər tezdən filan adamın vurulub öldürüləcəyi yer buradır! Buradır...” 
buyuraraq mübarək əlləriylə Qureyşli müşriklərin öldürüləcəyi yerləri bir-bir göstərdi. 
Sonradan, Həzrəti Ömər bunu; “Onlardan hər birinin, Rəsuli əkrəmin mübarək əlini 
qoyduğu yerlərin düz üstündə vurulub öldürüldüyünü gördüm. Nə bir az qabaqda, nə də 
dalda idilər” şəklində xəbər vermişdir. 
Aləmlərin sahibi (səlləllahu əleyhi və səlləm) Əshabi kiramı, üç dəstəyə böldü. 
Muhacirlərin bayrağını Mus’ab ibn Umeyrə, Evslilərin bayrağını isə Sə’d ibn Muaza, 
Xəzrəclilərin bayrağını da Həbbab ibn Münzirə verdi. Hər biri bayraqlarının altında 
toplandılar.168 Rəsulullah, ordunu düzüb, nizama qoydu. 
Ordunu nizama qoyarkən, sıradan qabağa çıxan Səvad ibn Qaziyyənin sinəsinə, 
mübarək əlindəki çubuqla vurdu və; “Sırada dur, ey Səvad!” buyurdu. Səvad; “Ey 
Rəsulallah! Əlinizdəki çubuq yaman ağrıtdı. Səni, haqq din ilə, Kitab və adalətlə 
göndərən Allah Təala haqqı üçün, mən də sizə çubuqla elə vurmaq istəyərdim” dedi. 
Onun bu sözünə bütün Əshabi kiram çaşıb-qaldılar. Kainatın sahibindən qisas almağı 
istəmək olardı? Belə şey edilə bilərdi? Rəsulullah, mübarək köynəyinin qabağını açdı 
və; “Buyur, gəl qisasını al” buyurdu. 
Həzrəti Səvad, Həbibi əkrəmin (səlləllahu əleyhi və səlləm) mübarək sinəsini 
çox sevinərək öpdü. Hamı qisas gözləyərkən, gördükləri mənzərə qarşısında qardaşları 
Səvada heyran qalıb, ona qibtə etdilər. Sevgili Peyğəmbərimiz; “Nə üçün belə etdin?!” 
deyə soruşduqda; “Anam-atam, canım sənə fəda olsun ey Rəsulallah! Bu gün, Allah 
Təalanın əmriylə əcəlimin gəldiyini hiss edir, uca zatınızdan ayrılmaqdan qorxuram. Bu 
səbəblə, aramızda keçən bu son dəqiqələrdə, mübarək bədəninizə dodaqlarımın 
toxunmasını arzu etdim. Bunu, qiyamət günündə mənə şəfaat etməyinizə, beləcə 
əzabdan xilas olmaq üçün bir vəsilə etmək istədim” dedi. Onun bu məhəbbəti qarşısında 
Cənabi Peyğəmbərimiz də çox tə’sirləndi və Həzrəti Səvada dua etdi. 
Mübarək İslam ordusunun sağ cinahına qəhrəman mücahid Zübeyir ibn 
Əvvam, sol cinahına da Miqdad ibn Əsvəd başçılıq edəcəkdi.169 
                                               
168 Vaqidi, əl-Məğazi, I, 58; İbn Sə’d, ət-Təbəqat, II, 373. 
169 İbn Kesir, əs-Sirə, II, 388. 
217 
Rəsulullah (səlləllahu əleyhi və səlləm), şərəfli Əshabıyla savaşa necə 
başlayacaqları haqqında məsləhətləşmək istədi; “Necə vuruşsaq yaxşı olaq?” buyurdu. 
Asim ibn Sabit əlində yayı və oxu olduğu halda ayağa qalxıb; “Ey Rəsulallah! 
Qureyşlilər bizə yüz metrəyə qədər yaxınlaşdıqlarında, onları ox atəşinə tutaq. Sonra 
daş atımı məsafəsinə gəldiklərində onlara daş ataq. Nizə atacaq məsafəyə qədər 
yaxınlaşdıqlarında da, qırılıncaya qədər nizələrimizlə döyüşək. Sonra da qılınclarımızı 
sıyırıb döyüşək!” deyərək öz fikrini dedi. Bu taktika Cənabi Peyğəmbərimizin xoşuna 
gəldi. Əshabına belə bir tə’limat verdi ki; “Mövqelərinizi tərk edib ayrılmayın. Bir yerə 
tərpənmədən yerlərinizdə dayanın. Mən əmr vermədikcə döyüşə başlamayın. Oxlarınızı 
düşmən sizə yaxınlaşmadan atıb israf etməyin. Düşmən, qalxanını qaldırdığında 
oxunuzu atınz. Düşmən əməlli başlı yaxınlaşınca, əlinizlə daş atın. Yaxınlaşdıqlarında 
da nizələrinizlə döyüşün. Düşmənlə üz-üzə gəlidiyiniz zaman da qılınclarınızla 
döyüşün...” 
Sonra növbətçilər qoyularaq Əshabi kirama istirahət verildi. Onlar, Allahu 
Təalanın hikmətiylə şirin yuxuya getdilər. Cənabi Peyğəmbərimiz də, xurma 
yarpaqlarıyla düzəldilən kölgəliyə getdiyində, Həzrəti Əbu Bəkir, sonra da Sə’d ibn 
Muaz qılınclarını sıyırıb kölgəliyin qabağında növbəyə durdular. Sevgili 
Peyğəmbərimiz (səlləllahu əleyhi və səlləm) mübarək əllərini qaldırıb, böyük bir kədər 
içində Allahü Təalaya; “Ey Rəbbim! Sən bu bir ovuc camaatı həlak etsən, artıq sənə yer 
üzündə heç ibadət olunmaz…” deyərək yalvarmağa başladı. Bu qəmgin dua səhərə 
qədər davam etdi. 
Mübarək İslam ordusunun düşərgə saldığı yer, qumluq idi. Buna görə də 
çətinliklə irəliləyir və ayaqları quma batırdı. Allah Təalanın ehsanı və Rəsulullahin 
duasının bərəkətiylə o gecə getdikcə güclənən bir yağış yağmaya başladı. Dərələr seldən 
dolub daşırdı. Su qabları dolduruldu və yer, ayaqlar batmayacaq qədər sərtləşdi. 
Müşriklər isə palçıq və sel içində qaldılar. Dan yeri ağardıqdan sonra, 
Rəsulullah Əshabını namaza qaldırdı. Sübh namazını qıldırdıqdan sonra, düşmənlə 
cihad etməyin və şəhidliyin fəzlətindən bəhs edərək, onları döyüşməyə cür’ətləndirdi. 
Belə buyurdu ki; “Şübhəsiz ki, Allah Təala, haqq və həqiqət olanı əmr edər. Heç kimin 
Allah Təalanın rizası üçün görülməyən işini qəbul etməz... Rəbbimizin bu yerlərdə sizə 
rəhmətini və məğfirətini və’d etdiyi əmrini yerinə yetirməyə çalışın və imtahanı 
qazanın! Çünki, Onun və’di haqq, sözü həqiqət, cəzası da şiddətlidir. Mən və siz, Həyy 
218 
və Qəyyum olan Allah Təalaya bağlıyıq. Ona sığındık, Ona bel bağladıq, Ona e’timmad 
etdik. Ən son dönüşümüz də Onadır. Allah Təala, məni və bütün müsəlmanları 
bağışlasın!” 
Ramazanı şərifin on yeddisində cümə gününün günəşi parladı. Bir az sonra 
tarixin ən amansız, ən nisbətsiz, ən əhəmiyyətli, ən böyük döyüşü başlayacaqdı... Bir 
tərəfdə Fəxri aləm (səlləllahu əleyhi və səlləm) və canlarını fəda etməkdən zərrə qədər 
qorxmayan bir ovuc şərəfli Əshabı, digər tərəfdə isə, İslamı bir qaşıq suda boğmaq, 
Allah Təalanın həbibi olmakla şərəflənən bir peyğəmbəri məhv etmək üçün toplaşan 
qudurğan və yoldan azmış bir kafir qrupu vardı. Təəssüf ki, bunların içində Rəsuli 
əkrəmin qohumları da var idi. Onlar da sevgili qohumları ilə döyüşmək üçün Bədirə 
gəlmişdilər. 
Cənabi Peyğəmbərimiz, ordusunun intizamına bir də göz gəzdirib, verdiyi 
tə’limatları təkrarladı. Bu əsnada, Qureyş müşrikləri qərargahlarından çıxıb, Bədr 
vadisinə tərəf gəlməyə başladılar. Çoxu zirehli idilər. Böyük bir lovğalıq və təkəbbürlə 
İslam ordusuna hücuma keçmişdilər. Rəsulullah, müşriklərin bu halını görüncə, Həzrəti 
Əbu Bəkirlə çadıra girdi və mübarək əllərini qaldıraraq Cənabi Haqqa yalvarmağa 
başladı; “Ey Rəbbim budur, Qureyş müşrikləri lovğalıq ve təkəbbürlə gəlirlər! Sənə 
meydan oxuyur, Peyğəmbərini yalançı çıxardırlar. Ey Allahım! Mənə etdiyin yardım və 
qələbə və’dini yerinə yetirməyini Səndən istəyirəm! Allahım! Əgər bu bir ovuc 
müsəlmanın həlakını istəyirsənsə, sonra sənə ibadət edən tapılmayacaqdır!”. 
Bu şəkildə, dayanmadan, dönə-dönə yardım istəyərək Allah Təalaya 
yalvarırdılar. Cənabi Peyğəmbərimizin, belə kədərli, qəlbləri riqqətə gətirən yalvarışı, 
huşunu itirərək ridasının (paltarının) mübarək çiynindən düşməsinə qədər davam etdi. 
Bu ürəkdən yalvarışa dözə bilməyən Həzrəti Əbu Bəkir, mübarək ridanı böyük bir 
ehtiramla yerdən götürüb, Rəsulullahın mübarək çiyninə qoyarkən; “Canım sənə fəda 
olsun ey Rəsulallah! Bu qədər yalvarmağınız kifayətdir! Rəbbinə qarşı israrla dua 
etdiniz! Şübhəsiz ki, Allah Təala, sənə və’d etdiyi qələbəni yaxında verəcəkdir” deyə 
təsəlli etdi. O anda, Aləmlərin sahibi bu ayəti kərimələri oxuyaraq çadırdan çıxdı. 
Məalən; “(Bədirdəki) bu camaat, şübhəsiz ki az sonra darmadağın olub məğlubiyyətə 
219 
düçar olacaq və dabanlarına tüpürüb qaçacaqlar. Daha doğrusu, onların əsl əzab vaxtı 
qiyamətdədir. O vaxtın əzabı daha çox, daha əziyyətlidir” buyurulurdu.170 
Sevgili Peyğəmbərimiz, ordusunun başına keçdi. Şanlı Əshabına, bu ayəti 
kərimələri oxudu; “Ey iman edənlər! Siz, bir düşmən qrupu ilə üzbəüz gəldiyiniz zaman 
səbirli olun və Allah Təalanı çox zikr edin ki, xilas olasınız... Səbr və səbat göstərin. 
Çünki, Allah Təala səbr  edənlərlə birlikdədir”171  Qrup şəklində olan ilk döyüş bu 
olacaqdı. Döyüşün başlamasına az qalmışdı. Həyəcan son həddinə çatmışdı. Bütün 
Əshabi kiram, Rəsuli əkrəmin; “Allah Təalanı çox zikr edin...” məalındakı ayəti 
oxumasından sonra, hamısı birlikdə “Allahu əkbər! Allahu əkbər!” demeyə və qələbə 
ehsan etməsi üçün Cənabi Haqqa yalvarmağa başladılar. Artıq Cənabi Peyğəmbərimizin 
bir işarəsini gözləyirdilər. 
O zamankı adətlərə görə, iki ordu üz-üzə gəlməmişdən qabaq, hər iki tərəfdən 
igidlər meydana çıxar, qarşılıqlı döyüşərdilər. Bu döyüşdə, hər iki tərəfin döyüş əzmi, 
və arzusu çoxalar, döyüşə isinib cəsarətlənərdilər. Müşriklərdən Amir ibn Hədrami bu 
qaydaya riayət etməyərək, İslam ordusuna tərəf bir ox atdı. Ox, Muhacirlərdən Mihcaya 
dəydi və şəhid olub, mübarək ruhu Cənnətə yüksəldi. Peyğəmbərlərin sahibi, bu ilk 
şəhid üçün; “Mihca, şəhidlərin sahibidir” buyurarak müjdə verdi. Əshabi kiram yerində 
dura bilmirdilər. Ancaq, Rəsulullahdan bir əmr gəlmədən kiçik bir hərəkət də etmirdilər. 
Onlardan hər biri vulkan kimi qaynamağa başladı! 
Bu əsnada, müşrik ordusundan üç nəfərin qabağa çıxdığı görüldü. Bunlar; 
Rəbiə oğullarından qəddar İslam düşmənləri Ütbə, qardaşı Şeybə və oğlu Vəlid idi. 
Mücahidlərə tərəf; “Aranızda bizimlə döyüşə bilən bir nəfər var bəyəm?” deyə 
qışqırdılar. Əshabi kiramdan, ən birinci Həzrəti Əbu Huzeyfə, atası Ütbəyə qarşı 
döyüşmək üçün qabağa çıxınca, Aləmlərin hökmdarı, ona; “Sən dayan!” buyurdu. 
Mədinəli mücahidlərdən Afra xatunun oğulları, Muaz və Müəvvəz, Abdullah ibn 
Rəvaha qabağa çıxdılar. Ütbə, Şeybə və Vəlidin qabağında durdular. Əllərində qılınc 
döyüşə hazır idilər. 
Müşriklər; “Siz kimsiniz” deyərək özlərini tanıtmalarını istədilər. Onlar da; 
“Mədinəli müsəlmanlardanıq” deyincə, müşriklər; “Bizim sizinlə bir işimiz yoxdur! 
Bizə Əbdülmüttəlib oğulları lazımdır. Onlarla döyüşmək istəyirik” dedilər və İslam 
                                               
170 əl-Qəmər 54/45-46. 
171 əl-Ənfal 8/45-46. 
220 
ordusuna tərəf; “Ey Məhəmməd! Bizim qarşımıza, öz qövmümizdən tayımız olanları 
çıxart!” deyə qışqırdılar. 
Rəsuli əkrəm (səlləllahu əleyhi və səlləm), meydandakı bu üç igid Əshabına 
dua etdikdən sonra, yerlərinə qayıtmalarını əmr etdi. Sonra Əshabına göz gəzdirib; “Ey 
Haşim oğulları! Qalxın! Allah Təalanın nurunu, batil dinləriylə söndürmək üçün 
gələnlərə qarşı, Haqq yolunda vuruşun ki, Allah Təala onsuz da Peyğəmbərinizi bunun 
üçün göndərmişdir. Qalx, ey Ubeydə! Qalx, ey Həmzə! Qalx, ey Əli!” buyurdu. 
Allah Təalanın aslanları Həzrəti Həmzə, Həzrəti Əli və Həzrəti Ubeydə 
dəbilqələrini taxıb meydana çıxdılar. Onların qarşılarına keçdiklərində, müşriklər; “Siz 
kimsiniz? Əgər bizim tayımızsınızsa sizinlə döyüşərik” dedilər. Onlar da; “Mən 
Həmzəyəm! Mən Əliyəm! Mən Übeydəyəm!” deyə cavab verincə, müşriklər; “Sizlər də 
bizim kimi şərəfli adamlarsınız. Sizinlə döyüşməyi qəbul edirik” dedilər. Qəhrəman 
İslam mücahidləri, müşrikləri əvvəlcə imana də’vət etsələr də, onlar qəbul etmədilər. 
Bundan sonra üçü birdən qılınclarını sıyırıb müşriklərin üzərinə hücuma keçdilər. 
Həzrəti Həmzə və Həzrəti Əli, Ütbə və Vəlid kafirlərini elə birinci cəhddə öldürdülər. 
Həzrəti Übeydə, Şeybəni yaraladı. Şeybə də, Übeydəni yaraladı. Həzrəti Həmzə və 
Həzrəti Əli, Übeydənin köməyinə çatıb, Şeybəni oradaca öldürdülər. Həzrəti Übeydəni 
qucaqlarına götürüb, Rəsulullahin yanına gətirdilər.172 
Həzrəti Übeydə ibn Harisin mübarək ayaq biləyi qan içində idi. O, bu halına 
heç əhəmiyyət verməyib; “Canım sənə fəda olsun ey Rəsulallah! Mən bu vəziyyətdə 
ölsəm şəhid olaram?” deyə sual verdi. Cənabi Peyğəmbərimiz də; “Bəli, sən şəhidsən” 
buyuraraq cənnətlik olduğunu müjdələdi. (Həzrəti Übeydə, döyüşdən qayıdarkən Səfra 
mövqeyində vəfat etdi). 
Bu döyüşdə üç əhəmiyyətli adamını itirən müşriklər, çaş-baş qaldılar. Buna 
baxmayaraq Əbu Cəhil, ordusunun ruh yüksəkliyini çoxaltmaq üçün; “Siz Utbənin, 
Şeybənin, Vəlidin öldürülməsinə baxmayın, onlar tələsib özlərini həlak etdilər! And 
içirəm ki, müsəlmanları tutub qandallamadıqca dala qayıtmayacağıq!” deyərək təsəlli 
vərməyə çalışırdı. 
Qəhrəman Əshabi kiram isə, bu müşrik tayfasını qılınclarıyla cəzalandırmaq 
üçün səbirsizliklə gözləyirdilər. Cənabi Peyğəmbərimiz də (səlləllahu əleyhi və səlləm) 
                                               
172 İbn Hişam, əs-Sirə, I, 708; İbn Sə’d, ət-Təbəqat, II, 17; Təbəri, Tarix, II; 134-135. 
221 
mübarək dilindən yerə salmadığı bu duanı təkrarlayırdı; “Allahım! Mənə etdiyin və’dini 
yerinə yetir! Allahım! Bu bir ovuc İslam camaatını həlak etsən, artıq sənə yer üzündə 
ibadət edən heç kim qalmaz!”. 
Bu əsnada müşriklərin səflərində, Qureyşin ən cəsarətli və sərrast ox 
atanlarından Həzrəti Əbu Bəkirin hələ müsəlman olmayan oğlu Abdurrahman meydana 
çıxıb, döyüşmək istədi. Mücahidlərin səflərindən də bir nəfərin, dərhal qılıncına sarılıb 
qabağa çıxdığı görüldü. Bu adam, ilk müsəlman olmakqla və Siddiqlik məqamıyla 
şərəflənən, peyğəmbərlərdən sonra ən uca insan, qəhrəman Həzrəti Əbu Bəkir idi. 
Oğluna qarşı döyüşmək üçün qabağa çıxmışdı. Ancaq Aləmlərin sahibi ona; “Ey Əba 
Bəkir! Bilmirsən ki, sən mənim görən gözüm, eşidən qulağım yerindəsən?” buyuraraq 
onun döyüşməyinə icazə vermədi. Əbu Bəkir Siddiq, oğluna; “Ey xəbis! Hanı mənə 
olan hörmətin?” deməkdən özünü saxlaya bilmədi. 
Sonra Peyğəmbərlərin hökmdarı Həbibi əkrəmin yerə əyilib bir ovuc qum 
götürdüyü görüldü. Bu qumu düşmən tərəfə ataraq; “Üzləri qara olsun! Allahım! 
Qəlblərinə qorxu sal, ayaqlarına titrəmə tutsun!” buyurdu və üzünü Əshabına tutub; 
“Hücuma çıxın! Hücum edin” əmrini verdi. Bir işarət gözləyən şanlı Əshab, qabaqcadan 
verilən tə’limata görə hərəkət etməyə başladı. “Allahu əkbər! Allahu əkbər!” sədaları 
arasında oxlar vıyıldamağa, daşlar hədəflərinə dəyməyə, nizələr zirehləri dəlməyə 
başladı. Allah Təalanın aslanları Həzrəti Həmzə əllərində tutduğu iki qılıncla vuruşur, 
Həzrəti Əli, Həzrəti Ömər, Zübeyir ibn Əvvam, Sə’d ibn Əbi Vəqqas, Əbu Dücanə, 
Abdullah ibn Cahş müşrik səflərinin bir tərəfindən girib digər tərəfindən çıxır, kafirləri 
çaşbaş salırdılar. Hər biri alınmaz bir qala olmuşdu. “Allahu əkbər! Allahu əkbər!” 
sadaları aləmi doldurur, Allah Təalanın şanının böyüklüyü, kafirlərin beyinlərinə həkk 
edilirdi. Cənabi Peyğəmbərimiz; “Ya Həyyu! Ya Qəyyum!” deyə Allah Təalaya 
yalvarırdı. Həzrəti Əli; “Bədirdə hamımızdan ən çox cəsarətli, ən qəhrəman Rəsul 
əleyhissalamdı. Müşrik səflərinə ən yaxın olan da O idi. Çətin vəziyyətə düşdüyümüz 
zaman Ona sığınardıq” demişdir. 
Müşriklər, başçıları Əbu Cəhili içlərində gizlətdilər. Özlərindən birini Əbu 
Cəhil kimi geyindirib ona oxşatdılar. Bu bədbəxtin adı Abdullah ibn Münzir idi. Həzrəti 
Əli, Abdullaha hücum etdi. Əbu Cəhilin gözləri qabağına, Abdullahın başını kəsdi. Əbu 
Qeysi geyindirdilər. Onu da Həzrəti Həmzə öldürdü. 
222 
Həzrəti Əli bir müşriklə döyüşürdü. Müşrik, qılıncını Həzrəti Əliyə elv 
vurmuşdu ki, qalxana yapışıb çıxmırdı. Həzrəti Əli Zülfüqarını, müşrikin zirehli 
bədəninə vurub, çiynindən sinəsinə qədər kəsmişdi ki, başının üstündə bir qılıncın 
sıyrıldığını gördü. Tez başını yana əydi. Qılıncı sıyıran; “Al! Bu da Həmzə ibn 
Əbdülmüttəlibdən” deyib, müşrikin kəlləsini dəbilqəsiylə bir yerdə yerə düşürtdü. 
Həzrəti Əli çevrilib baxdığında gördü ki, əmisi Həzrəti Həmzə iki qılıncla döyüşürdü. 
Peyğəmbərimiz, Əshabının belə igidcəsinə döyüşdüyünü gördükcə; “Onlar, Allah 
Təalanın yer üzündəki aslanlarıdır” buyuraraq, onları ucaldırdı. 
Bu dəmdə, Rəsulullahın ətrafında döyüşən Həzrəti Ukaşənin qılıncı qırıldı. 
Bunu görən sevgili Peyğəmbərimiz, yerdə gördüyü bir dəyənəyi götürüb ona uzatdı və; 
“Ey Ukaşə! Bununla döyüş!” buyurdu. Ukaşə dəyənəyi götürən kimi, dəyənək 
Peyğəmbərimizin bir mö’cüzəsi olaraq, uzun və iti bir qılınca çevrildi. Döyüşün axırına 
qədər bu qılıncla bir çox müşriki öldürdü. 
Aləmlərin sahibi Rəsuli əkrəm (səlləllahu əleyhi və səlləm) bir tərəfdən 
döyüşür, digər tərəfdən də Əshabını cuşa gətirən bu mübarək hədisi şərifini deyirdi; 
“Varlığım qüdrət əlində olan Allah Təalaya and içirəm ki, bu gün Cənabi Haqqın rizası 
üçün səbr və səbat göstərərək döyüşənləri, qorxmadan düşmənə hücum edərkən 
öldürülənləri, Haqq Təala, şübhəsiz Cənnətinə qoyacaqdır”. Bu mübarək sözü eşidən 
Ümeyr ibn Hümam; “Necə də gözəl! Necə də gözəl! Demək, Cənnətə girə bilməyim 
üçün şəhid olmağımdan başqa heç nə lazım deyilmiş” deyərək, hücumlarını daha da 
artırdı. Bir tərəfdən düşmənlə vuruşur, bir tərəfdən də; “Allah Təalaya maddi şeylərlə 
deyil, ancaq Haqq Təalanın qorxusu, axirət arzusu, cihada səbr və səbat göstərərək 
gedilir. Bundan başqa bütün şeylər heç şübhə yoxdur ki, bitər, tükənər!” deyirdi. Beləcə, 
şəhid olana qədər döyüşdü. 
Muharəbə əməlli başlı qızışmışdı! Bir səhabənin üzərinə ən az üç müşrik 
birdən hücum edirdi. Hər birinə ayrı-ayrılıqda qılınc vurmağa çalışan şanlı Əshabi 
kiramı heç bir şey ruhdan düşürtmürdü. “Allahu əkbər! Allahu əkbər!” dedikcə təzədən 
güclənir, dayanmadan vuruşmaqdan yorulmurdular. Bu dəmdə müşriklərin hücumu 
daha da artdı. Əshabi kiram çətin vəziyyətə düşdülər. O əsnada Rəsulullah, Həzrəti Əbu 
Bəkir ilə xurma budaqlarından düzəldilmiş çadırına girdilər. Peyğəmbərimiz, yenə 
Allah Təalaya yalvarmağa başladı; “Ey Rəbbim! Mənə və’d etdiyin yardımı lütf eylə!” 
O anda vəhy gəldi. Məalən buyurulurdu ki; “O vaxt Rəbbinizdən yardım və qələbə 
223 
istəyirdiniz. O sizə; “Həqiqətən mən dalbadal gələn min məlaikə ilə yardım edərəm” 
deyə duanızı qəbul etmişdi”173 Cənabi Peyğəmbərimiz, dərhal ayağa qalxdı və; “Müjdə 
ey Əbu Bəkir! Sənə, Allah Təalanın yardımı çatdı! Bax, bu da Cəbrayıldır. Qum 
təpələrin üstündən, atının yüyənini tutub, silahlı vəziyyətdə, əmr gözləyir” buyurdu. 
Ənfal surəsində nazil edildiyi kimi, sonra Cənabi Haqq, mələklərə məalən 
buyurmuşdu ki; “Onda ki, Rəbbin mələklərə; (Müsəlmanlara kömək və yardım 
barəsində) sizin yanınızdayam, deyə vəhy etdi. Gedin mö’minlərə (kömək müjdəsiylə 
qəlblərinə) səbat ilham edin. Mən indi kafirlərin qəlblərinə dəhşət və qorxu salacağam. 
Onların boyunlarını dərhal vurun. Barmaqlarının oynaqlarına qədər vurun! Çünki onlar, 
Allah Təalaya və Rəsuluna qarşı gəldilər. Hər kim Allah Təala və Rəsuluna qarşı 
gələrsə, Allah Təalanın (əzabına uğrayar) cəzası çox çətindir!”174 
Bu əmrdən sonra Cəbrayıl, Mikayıl və İsrafil əleyhimussalam, hərəsi min 
mələk götürərək sevgili Peyğəmbərimizin yanında sırasıyla, sağında və solunda 
yerlərini aldılar.175 
Cəbrayıl əleyhissalam, başına sarı bir əmmamə bağlamışdı. Digər mələklərin 
başlarında isə ağ əmmamə vardı.  Əmmamələrin uclarını dala sallamışdılar, ağ atlara 
minmişdilər. Sərvəri aləm Rəsulullah Əshabına; “Mələklər, əlamətli və nişanlıdırlar. Siz 
də özünüz üçün bir əlamət və nişan tə’yin edin!” buyurdu. Zübeyir ibn Əvvam, başına 
sarı, Əbu Dücanə kırmızı bir parçanı əmmamə kimi bağladılar. Həzrəti Əli ağ bir lələk, 
Həzrəti Həmzə də sinəsinə dəvəquşu lələyi taxdı. 
Mələklərin döyüşə başlamasıyla vəziyyət dərhal dəyişdi. Əshabı kiram 
qabağındakı kafrə qılıncını vurmamışdan qabaq, kafirin başı bədənindən qopub yerə 
düşürdu. Cənabi Peyğəmbərimizin sağında, solunda, qabağında və arxasında kim 
olduğu bilinməyən adamların müşriklərlə vuruşduğu görülürdu. 
Həzrəti Səhl belə nəql etmişdir ki; “Bədr qəzvəsində, hər birimiz bir müşrikin 
başına qılıncımızı vurmaq istədiyimizdə, hələ qılıncımız dəyməmiş kafirin kəlləsinin 
qopub yerə diyirləndiyini görürduk!”. 
 
 
                                               
173 əl-Ənfal 8/9. 
174 əl-Ənfal 8/12-13. 
175 Vaqidi, əl-Məğazi, I, 57; İbn Sə’d, ət-Təbəqat, I, 16; Beyhəqi, Dəlailun-Nübüvvə, III, 40; Hakim, əl-
Müstədrək, III, 72. 
224 
Əbu Cəhilin öldürülməsi... 
 
Müşriklərin bayraqdarı Əbu Əziz ibn Umeyr əsir alındı. Sərkərdələri Əbu 
Cəhil isə Qureyşlilərə cəsarət vermək üçün dayanmadan şe’rlər söyləyərək, əsgərinin 
ruh yüksəkliyini artırmağa çalışırdı. Cavanlar kimi hücuma keçərək; “Anam məni bu 
günlər üçün doğmuşdur!” deyərək lovğalanır, gəncləri təşviq edirdi. 
Müşriklərdən Ubeydə ibn Səid, baştan ayağa qədər zirehli idi. Təkcə gözləri 
görünürdu. Atının üstündə bir o tərəfə, bir bu tərəfa çevrilib; “Mən, Əbu Zatulkərişəm! 
Mən Əbu Zatulkərişəm!” yəni mənim qarnım böyükdür, deyərək öz aləmində meydan 
oxuyurdu. Qəhrəman mücahid Həzrəti Zübeyir ibn Əvvam, ona yaxınlaşıb nizəsini düz 
sinəsinə tuşladı və; “Allahu əkbər!” deyib atdı. Hədəfinə dəyən nizə, onu atından yerə 
sərdi. Həzrəti Zübeyir, özünü ona çatdırana qədər Ubeydə ölmüşdü. Ayağını, üzünə 
qoyub var gücüylə çıxrtmağına baxmayaraq nizəni çox çətinliklə çıxarda bildi. 
Həzrəti Zübeyirin, Bədir döyüşündə göstərdiyi qəhrəmanlıq çox böyükdü. 
Bədəni tamamiylə yara içində idi. Bu vəziyyəti oğlu Urvə; “Atam, üç ciddi qılınc yarası 
almışdı. Bunlardan biri boynunda idi. Yara o qədər dərin bir iz qoymuşdu ki, içinə 
barmağımı sala bilirdim” deyə nəql etmişdi. 
Əbdurrəhman ibn Əvf də can-başla Qureyşlilərlə döyüşür, aldığı yaralardan 
axan qanı vecinə almadan qabağına çıxanı aşırdırdı. Həzrəti Əbdurrəhman şahid olduğu 
bir hadisəni belə nəql etmişdir ki; “Qabağımda heç kim qalmamışdı. Sağıma, soluma 
baxdığımda, Ənsardan iki yeniyetmə gözümə dəydi. Bunlardan ən qüvvətli və güclü 
olanı ilə bir yerdə olmaq istədim. Bu iki yeniyetmədən biri, məni başdan ayağa süzdü, 
sonra mənə üzünü tutaraq; “Ey əmi! Əbu Cəhili tanıyırsan?!” deyə soruşdu. Mən də; 
“Bəli tanıyıram” dedim və; “Ey qardaşımın oğlu, Əbu Cəhilə nə edəcəksən?” deyə 
soruşunca; “Mənə xəbər verildiyinə görə o Rəsulullahı söyürmüş. Allah Təalaya and 
içirəm ki, onu bir dəfə görsəm, öldürüncəyə veya özüm ölüncəyə qədər onunla 
vuruşacağam” dedi. Bir gəncin həyəcanlı şəkildə dediyi bu qət’i və qərarlı sözə çox 
heyran qaldım”. 
Bu iki gəncdən digəri də məni başdan ayağa süzərək o birisinin dediyini dedi. 
Bu əsnada, Əbu Cəhili görmüşdüm! O, Qureyş əsgəri içində dayanmadan dala-qabağa 
çevrilib baxırdı. Mən; “Ey gənclər! Ora-bura həyəcanla gedən bu adam, Əbu Cəhildir” 
225 
deyincə, dərhal qılınclarına sarıldılar və Əbu Cəhilin yanına yaxınlaşaraq döyüşməyə 
başladılar. Bu gənclər, Əfra xatunun uşaqları Muaz və Müəvvəz idilər. 
Bu əsnada Əshabi kiramın qəhrəmanlarından Muaz ibn Əmr, fürsət tapıb Əbu 
Cəhilin yanına yaxınlaşdı və uzun quyruqlu bir ata minən Əbu Cəhilə hücum edib, var 
gücüylə qılıncını ayağına vurdu. Əbu Cəhilin ayağı qopub yerə düşdü. O əsnada 
atasının köməyinə çatan və hələ müsəlman olmayan İkrimə, Həzrəti Muaz ibn Əmr ilə 
döyüşməyə başladı. 
O əsnada Muaz və Müəvvəz qardaşları bir şahin kimi qabağa atıldılar. 
Qarşılarına çıxanları aşırdaraq Əbu Cəhilə çatdılar. Onu öldürüncəyə qədər qılınclarıyla 
vurdular. 
Həzrəti Muaz ibn Əmr isə, İkrimə ilə döyüşdə əlindən və qolundan 
yaralanmışdı. Mübarək əli biləyindən kəsilmiş, əli dərisindən sallanıb qalmışdı. 
Döyüşməyə başı qarışan Muaz ibn Əmrin, öz əliylə vaxt itirməyə, onu sarımağa vaxtı 
yoxdu. Kəsilmiş əli dərisindən sallanırkən belə qəhrəmanca döyüşürdü. “Allahu əkbər!” 
Bu nə güclü imandır! Bu nə mənzərə idi! Həzrəti Muaz bir müddət belə vuruşduqdan 
sonra, hərəkət qabiliyyətinin azaldığını gördü. Buna səbəb, kəsilmiş əli idi. Onu dərhal 
ayağının altına qoyaraq qopardıb atdı...176 
Qəddar İslam düşmənlərindən Nofəl ibn Xuveylid, Qureyşin ən məşhur 
pəhlivanlarından idi. Dayanmadan qışqırır, müşrik sürüsünü həyəcana və riqqətə 
gətirməyə çalışırdı. Cənabi Peyğəmbərimiz, onun belə bir vəziyyətdə görüncə; 
“Allahım! Nofəl ibn Xuveylidə qarşı mənə yardımçı ol. Onun öhdəsindən gəl” 
buyuraraq dua etmişdi. Allah Təalanın aslanı Həzrəti Əli, müşrik Nofəli görüncə, dərhal 
ona hücum etdi. Şiddətlə qılıncını endirdi. Elə vurmuşdu ki, ayaqları zirehli olmasına 
baxmayaraq ikisi də birdən kəsildi. Sonra boynuna da vurub, başını gövdəsindən 
ayırdı.177 
Bilali Həbəşini qızmar qumun üstünə uzadıb, sinəsinə böyük daşları qoyan 
Ümeyyə ibn Xələf müşriklərin ən qəddarlarından biriydi. Rəsulullaha (səlləllahu əleyhi 
və səlləm) işgəncə vermək üçün hər bir fürsətdən istifadə edən bu böyük İslam düşməni 
də Bədir vadisində müşrikləri qızışdırmağa çalışır, İslamın nurunu söndürmək üçün 
                                               
176 Buxari, “Məğazi”, 8; Müslim, “Cihad və Siyər”, 147; İbn Hişam, əs-Sirə, I, 634; Beyhəqi, Dəlailun-
Nübüvvə, III, 83; Süheyli, ər-Rövzul-Unf, III, 77. 
177 Vaqidi, əl-Məğazi, I, 92; Beyhəqi, Dəlailun-Nübüvvə, III, 98; Əhməd Şami, Sübülül-Huda, IV, 94. 
226 
dəridən qabıqdan çıxırdı. Onun bu halını görən Həzrəti Bilal, əlində qılıncı tutmuş halda 
yaxınlaşaraq qabağında durdu və; “Ey küfrün başı olan Ümeyyə ibn Xələf! Sən xilas 
olsan mən olmaram!” deyib hücum etdi. Bir tərəfdən də; “Ey Ənsar qardaşlarım! Gəlin, 
küfrün başı buradadır!” deyən kimi Əshabi kiram toplaşıb Ümeyyəni dərhal 
öldürdülər.178 
Müşrik ordusunda, artıq başçı qalmamışdı. Hər biri nə edəcəklərini bilmir, hara 
oldu qaçmağa çalışırdılar. Küfrün qalası yıxılmışdı. Şanlı Əshab isə tə’qib etməyə 
davam etdi. Müşriklərdən bir hissəsi tutularaq əsir alındı. Cənabi Peyğəmbərimizin 
əmisi Abbas da əsirlər arasındaydı.179 
 
Qələbə inananlarındır... 
 
Cənabi Peyğəmbərimiz (səlləllahu əleyhi və səlləm), şanlı Əshabına; “Nofəl 
ibn Xuveylid haqqında məlumatı olan var” buyurdu. Həzrəti Əli qabağa çıxıb; “Ey 
Rəsulallah! Onu mən öldürdüm” dedi. Bu xəbərə çox sevinən sevgili Peyğəmbərimiz; 
“Allahu əkbər!” deyərək təkbir gətirdi və; “Allahu Təala, onun haqqındakı duamı qəbul 
etdi” buyurdu. 
Ümeyyə ibn Xələfin öldürüldüyünü eşidəndə də çox sevindilər və; 
“Əlhəmdulillah! Allah Təalaya şükrlər olsun. Rəbbim qulunu təsdiq etdi, dinini ucaltdı” 
buyurdu. 
Rəsuli əkrəm, Əbu Cəhil üçün; “Görəsən Əbu Cəhil nə etdi, nə oldu, kim gedib 
bir baxar?” buyuraraq, ölülər arasında onun axtarılmasını əmr etdi. Axtardılarsa da tapa 
bilmədilər. Cənabi Peyğəmbərimiz; “Axtarın, onun barəsində sözüm var. Əgər onu 
tanıya bilməsəniz dizindəki yara izinə baxın. Bir dəfə mən və o Abdullah ibn Cüdanın 
də’vət etdiyi qonaqlıqda idik. İkimiz də cavan idik. Mən ondan bir az böyük idim. 
Yerimiz dar olunca onu itələdim. Dizi üstünə  düşdü. Dizlərindən birisi yaralandı və bu 
yaranın izi dizindən getmədi” buyurdu. 
Bundan sonra Abdullah ibni Məs’ud, Əbu Cəhili axtarmağa getdi. Onu yaralı 
halda tapdı və tanıdı. “Əbu Cəhil sənsən?” dedi. Boynuna ayağını basdı. Saqqalından 
                                               
178 Buxari, “Vəkalət”, 2; İbn Hişam, əs-Sirə, II, 631; İbn Əbi Şeybə, əl-Musannəf, VIII, 477; Beyhəqi, 
Dəlailun-Nübüvvə, III, 94; Təbəri, Tarix, II. 153. 
179 İbn Hişam, əs-Sirə, I, 715; Süheyli, ər-Rövzul-Unf, III, 173. 
227 
tutub dartdı və; “Ey Allah Təalanın düşməni! Allah Təala axırda səni xor və həqir gördü 
ki!” dedi. Əbu Cəhil; “Niyə məni xor və həqir görsün! Ey qoyun çobanı! Allah səni xor 
və həqir etsin. Sən sıldırımlı bir qayaya çıxmısan! Sən mənə bu gün zəfər və qələbənin 
hansı tərəfdə olduğunu xəbər ver” dedi. İbni Məs’ud Həzrətləri; “Qələbə, Allah və 
Rəsulunun tərəfindədir” dedi. Əbu Cəhilin dəbilqəsini başından çıxardarkən; “Ey Əbu 
Cəhil! Səni öldürəcəyəm” dedi. Əbu Cəhil; “Sən qövmünin xalqını öldürənlərin 
birincisi deyilsən. Ancaq doğrusu, sənin məni öldürməyin mənə çox ağır gələcək. Heç 
olmasa boynumu sinəmə yaxın hissəsindən kəs ki, başım məğrur görünsün!” deyərək 
küfrünün, qürur və təkəbbürünün nə dərəcəyə çıxmış olduğunu göstərdi. 
İbni Məs’ud, Əbu Cəhilin başını öz qılıncıyla kəsə bilməyincə, Əbu Cəhilin 
qılıncıyla kəsdi və silahını, zirehini, dəbilqəsini və başını gətirib, Cənabi 
Peyğəmbərimizin qabağına qoydu. “Anam-atam sənə fəda olsun ey Rəsulallah! Bu, 
Allah Təalanın düşməni Əbu Cəhilin başıdır” dedi. Sevgili Peyğəmbərimiz; “O Allah 
ki, Ondan başqa ilah yoxdur” buyurdu. Sonra qalxıb Əshabıyla birlikdə Əbu Cəhilin 
meyitinin yanına qədər getdi. Orada; “Allah Təalaya həmd olsun ki, səni zəlil və həqir 
gördü. Ey Allahın düşməni! Sən bu ümmətin Fironu idin” buyurdu. Sonra da; “Ey 
Rəbbim! Mənə olan və’dini yerinə yetirdin” deyərək Allah Təalaya şükr etdi. 
Rəsulullah (səlləllahu əleyhi və səlləm), yaralı Əshabi kiramın yaralarını 
bağlatdırdı. Şəhid olanları dəqiqləşdirdi. Muhacirlərdən altı, Ənsardan səkkiz olmaqla 
on dörd şəhid verilmişdi. Hamısının də mübarək ruhları Cənnətə uçarkən, İslamın 
nurunu söndürməyə çalışan müşriklərdən, yetmiş nəfər öldürüldü və bir o qədər də əsir 
alındı. 
Rəsulullah, qələbəni müjdələmək üçün Abdullah ibn Rəvaha və Zeyd ibn 
Harisəni Mədinəyə göndərdi. 
Cənabi Peyğəmbərimiz, şəhidlərin meyyit namazını qıldıraraq onları dəfn 
etdirdi. 
Müşriklərin cəsədlərindən iyrmi dörd dənəsini bir quyuya, digərlərini də bir 
yerdə çuxurlara atıb, üstünü torpaqla doldurdular. 
Aləmlərin sahibi, şərəfli Əshabıyla quyunun başına gəlib; “Ey quyuya 
atılanlar!” buyurduqdan sonra, öldürülən müşriklərin adlarını, atalarının adlarıyla 
birlikdə sadalayıb; “Ey Utbə ibn Rəbiə! Ey Umeyyə ibn Xələf! Ey Əbu Cəhil ibn 
228 
Hişam! Sizlər, Peyğəmbərinizə qarşı nə pis bir qövm idiniz. Siz, məni yalançı 
adlandırdınız, başqaları isə məni təsdiq edib e’timad etdi. Siz, məni şəhərimdən, 
diyarımdan qovdunuz. Başqaları isə mənə qapılarını açıb bağrına basdılar. Siz, mənimlə 
döyüşdünüz, başqaları isə mənə yardım etdilər. Rəbbimin, və’d etdiyi şeyə qovuşdunuz? 
Mən, Rəbbimin və’d etdiyi qələbəyə qovuşdum” buyurdu. 
Həzrəti Ömər; “Ey Rəsulallah! Leşi qalmış bunlarla nə danışırsan ki?” deyə 
sual verdi. Bundan sonra Rəsuli əkrəm Rəsulullah; “Məni haqq olaraq göndərən 
Rəbbimin haqqı üçün deyirəm ki, onlar məni sizdən daha çox eşidir. Ancaq onlar cavab 
verə bilmirlər” buyurdu. 
Müşriklər, döyüş meydanından canlarını qurtarmaq üçün sür’ətlə qaçarkən, 
gətirdikləri hər şeyi özləriylə apara bilməmişdilər. Hamısı müsəlmanların əlinə keçdi. 
Cənabi Peyğəmbərimiz, qənimət mallarını Bədir döyüşündə iştirak edən və vəzifəli olan 
bütün Əshabı arasında bölüşdürdü. 
Bu əsnada muştuluqçu olaraq göndərilən Abdullah ibn Rəvaha və Zeyd ibn 
Harisə, Mədinəyə yaxınlaşmışdılar. Bazar günü dan yeri ağararkən, Əqiq mövqeyinə 
gəlincə, ayrıldılar. Abdullah ibn Rəvaha bir tərəfdən, Zeyd ibn Harisə də başqa bir 
tərəfdən Mədinəyə girdilər. Evbəev gəzib qələbəni xəbər verdilər. Rəsulullahın şairi 
olan Abdullah ibn Rəvaha; 
 
“Ey Ənsar camaatı! Sizə müjdələyirəm ki, 
 Sağ və səlamətdədir, Allahın Peyğəmbəri. 
 
Müşriklər öldürüldü və əsir edildilər, 
 Var əsirlər içində, çox şöhrətliləri. 
 
Rəbiə və Həccacın oğulları bittamam, 
Öldürüldü həm Bədirdə, Əbu Cəhil, Əmr ibn Hişam” 
 
deyərək yüksək səslə qələbəni müjdələyirdi. Həzrəti Asim ibn Ədiy; “Ey İbni Rəvahə! 
Dediyin doğrudur?” deyə soruşdu. Abdullah ibn Rəvahə; “Bəli, vallahi doğrudur! 
İnşaallah, sabah Rəsulullah da, əlləri bağlı əsirlərlə birlikdə gələcək!” buyurdu. 
229 
O gün, sevgili Peyğəmbərimizin qızı Həzrəti Ruqiyyə vəfat etmişdi. Həyat 
yoldaşı Həzrəti Osman meyyit namazını qıldırmışdı. Bu kədərli hadisədən sonra gələn 
qələbə xəbəri, onları bir az fərəhləndirmişdi. 
Cənabi Peyğəmbərimiz (səlləllahu əleyhi və səlləm) Əshabıyla Bədir 
qələbəsini onlara ehsan edən Allah Təalaya həmd edib, şükr səcdəsinə getdikdən sonra, 
Mədinəyi münəvvərəyə tərəf əsirlərlə birlikdə yola çıxdı. 
Daha əvvəl müjdəni çatdıran Abdullah ibn Rəvahə ilə Zeyd ibn Harisə, Bədir 
qəzvəsində baş verən hadisləri və kimlərin şəhid olduğunu da demişdilər. Mədinədə 
qalan uşaqlar, qadınlar və vəzifəlilər qələbə üçün çox sevinmişdilər. Cənabi 
Peyğəmbərimizi qarşılamağa çıxdılar. Şəhid olanların arasında Harisə ibn Surəqa da 
vardı. Həzrəti Harisənin anası Rəbi, oğlunun hovuzdan su içərkən, bir düşmən oxuyla 
vurulub şəhid olduğunu öyrənmişdi. Rəbi anamız, bu xəbəri eşitdiyində; “Rəsul 
əleyhissalam gəlmədikcə oğlum üçün ağlamaram. Təmtəraqla Mədinəyə təşrif 
etdiyində, özündən soruşaram. Əgər oğlum Cənnətdədirsə heç ağlamaram. Yox əgər 
Cəhənnəmdədirsə, gözlərimdən yaş yerinə qan axıdaram” demişdi. 
Sevgili Peyğəmbərimiz, mübarək Əshabi kiramıyla Mədinəyə təşrif 
etdiklərində, Rəbi yanına gəlib; “Anam-atam sənə fəda olsun ey Rəsulallah! Oğlum 
Harisəni çox sevdiyimi bilirdin. Görəsən şəhid olub Cənnətə girib? Əgər belədirsə, səbr  
edim. Yox elə deyilsə, gözümdən qanlı yaşlar axıdım” dedi. Həbibi əkrəm Rəsulullah 
ona; “Ey Ümmü Harisə! Sənin oğlun bir deyil, bir neçə Cənnəttədir. Onun yeri 
Firdövsdür” buyuraraq müjdə verdi. Bundan sonra Rəbi; “Artıq oğlum üçün 
ağlamaram” dedi.  
Kainatın hökmdarı, bir qab su istədi. Mərhəmət buyurup mübarək əlini suya 
batırıb çıxartdı. Bu suyu Həzrəti Harisənin anası və bacısına içirtdi. Ayrıca bu suyu, 
onların başlarına və üzlərinə sürtdü. O gündən sonra Rəbi və qızının üzləri şox nurlu idi. 
Ömürləri də çox uzun oldu. 
Kainatın hökmdarı (əleyhi əfzəlussəlavat), Mədinəyə gətirilən yetmiş əsiri, 
Əshabı arasında bölüşdürərək onlara yaxşı rəftar edilməsini əmr etdi. Əsirlərin aqibəti 
haqqında, Allah Təaladan hələ ki bir vəhy gəlməmişdi. Rəsulullah, Əshabıyla 
məsləhətləşdikdən sonra əsirlərin, fidyə müqabilində azadlığa buraxılması qərarına 
gəldilər. Hər əsirin mal-mülkünə görə fidyə miqdarı tə’yin edildi. Pulu olmayanlardan 
oxuyub yazma bilənlər, Mədinədə oxuyub yazma bilməyən on nəfərə oxumağı və 
230 
yazmağı öyrədəcək, ondan sonra Məkkəyə gedə biləcəkdilər. Əsirlər arasında, Cənabi 
Peyğəmbərimizin əmisi Abbas da vardı. Rəsulullah ona; “Ey Abbas! Özün və 
qardaşının oğlu Uqayl (Aqil) ibn Əbi Talib, Nofəl ibn Haris üçün xilas olmağınıza görə 
fidyə ödəyin. Çünki sən, varlısan” buyurdu. Həzrəti Abbas da; “Ey Rəsulallah! Mən 
müsəlmanam. Qureyşlilər məni məcbur edərək Bədirə gətirdilər” dedi. Rəsulullah; 
“Sənin müsəlmanlığını Allah Təala bilər. Doğru deyirsən, Allah Təala sənə əlbəttə onun 
əcrini verər. Ancaq sən, görünüş e’tibarıyla əleyhimizdəsən. Bunun üçün, fidyə pulunu 
ödəməyin lazımdır” buyurdu. Abbas; “Ey Rəsulallah! Üstümdə qənimət olaraq 
götürdüyünüz 800 dirhəmdən başqa sərvətim yoxdur” deyincə, Cənabi Peyğəmbərimiz; 
“Ey Abbas! Bəs o qızılları nə üçün demirsən?” buyurdu. O da; “Hansı qızılları?” dedi, 
Sevgili Peyğəmbərimiz; “Sən Məkkədən çıxacağın gün, xanımın Harisin qızı Ümmü 
Fəzlə verdiyin qızıllar yadındadır?! Onları verərkən yanınızda sizdən başqa heç kim yox 
idi. Sən, Ümmül Fəzlə; “Bu səfərdə başıma nə gələcəyini bilmirəm. Əgər bir 
bədbəxtçiliyə düçar olub qayıtmasam, bu qədəri sənindir, bu qədəri Fəzl üçündür, bu 
qədəri Abdullah üçün, bu qədəri Ubeydullah üçün, bu qədəri də Qusəm üçündir” 
demisən” buyurunca, Həzrəti Abbas çaşbaş qaldı və; “And içirəm ki, mən bu qızılları 
xanımıma verərkən yanımızda heç kim yox idi. Bunu hardan bilirsən?” dedi. Cənabi 
Peyğəmbərimiz; “Allah Təala xəbər verdi” buyurduğunda, Abbas; “Sənin, Allah 
Təalanın rəsulu olduğuna və doğru dediyinə şəhadət edirəm” deyib kəliməyi şəhadət 
gətirdi. 180  Müsəlman olunca, Cənabi Peyğəmbərimiz Həzrəti Abbası Məkkədə 
vəzifələndirdi. Oradakı müsəlmanları qorumasını, İslamiyyətə düşmən olanlarla əlaqəli 
xəbərləri göndərməsini əmr etdi. 
Bədir qəzvəsində məğlubiyyətə düçar olan Qureyşə xəbər göndərilib, fidyə 
müqabilində əsirlərini ala biləcəkləri xəbər veririldi. Ancaq, hicrətdən əvvəl 
peyğəmbərlərin peyğəmbərinə həddən çox əziyyət və işgəncə verən Nadr ibn Harisin 
boynu vuruldu. Bir də, Rəsul əleyhissalam Kə’bədə namaz qılarkən mübarək kürəyinə 
dəvə içalatını qoymaq bədbəxtliyini göstərən alçaq Uqbə ibn Əbi Muayt öldürüldü. Bu 
qəddar İslam düşməninin başı bədənindən qopardılınca, Rəsulullah Allah Təalaya həmd 
etdilər. Yanına gəlib; “Vallahi Allah Təalanı, rəsulunu və Qur’ani Kərimi inkar edən, 
Peyğəmbərinə çox işgəncə verən sənin qədər pis bir adam tanımıram” buyurdu. 
                                               
180 Təbəri, Tarix, II, 523-524. 
231 
Əsirlər, sahibləri tərəfindən fidyə müqabili alınıncaya qədər, Əshabi kiramın 
yanında qaldılar. Səhabənin hamısı da əsirlərə çox yaxşı rəftar edib, onları öz 
yeməklərinə şərik qoşdular. Mus’ab ibn Umeyrin qardaşı Əbu Əziz də əsirlər arasında 
idi. O nəql etmişdir ki; “Mən də Mədinəli bir müsəlmanın evində əsir qalırdım. Mənə 
çox yaxşı rəftar edir, səhər və axşam yeməklərində çörəyi mənə verir, özləri təkcə 
xurma yeyirdilər. Onlardan birinin əlinə bir çörək tikəsi keçsə, tez mənə gətirib verərdi. 
Utandığımdan çörəyi gətirənin özünə qaytarardım. Ancaq o, çörəyi təzədən mənə 
qaytarardı”. 
Yenə əsirlərdən Yezid adındakı Qureyşli belə nəql etmişdi ki; “Müsəlmanlar 
Bədirdən Mədinəyə gələrkən, biz əsirləri heyvanlara mindirdilər, özləri isə piyada 
gəldilər”. 
Müşriklərin Bədirdə məğlubiyyətə düçar olub, darmadağın bir vəziyyətdə 
döyüş meydanından qaçmaları, Məkkədə böyük bir təəccüblə qarşılandı. Heç 
gözləmədikləri, hətta heç ağıllarına gəlməyən bir nəticə ortaya çıxmışdı. Xəbəri ilk 
gətirənin sözlərinə nə Əbu Ləhəb, nə də digər müşriklər inanmadılar. Döyüş 
meydanından qaçan Əbu Süfyan Məkkəyə gəldiyində, onu dərhal yanlarına çağırdılar. 
Əbu Ləhəb ona; “Ey qardaşımın oğlu! De görək, necə oldu?” deyə soruşdu. Əbu Süfyan  
yerə oturdu. Çoxları ayaq üstündə qulaq asırdılar. Əbu Süfyan belə nəql etdi ki; “Heç 
soruşma! Müsəlmanlarla üzbəüz gəlincə, sanki əlimiz qolumuz bağlı idi. İstədikləri 
kimi hərəkət etdilər. Bir hissəmizi öldürdülər, bir hissəmizi də əsir aldılar. And içirəm 
ki, mən bizimkilərdən heç kimi qınayıb, günahlandırmıram. Çünki, o əsnada yerlə göy 
arasında atlara minmiş, ağ paltarlar geyinmiş adamlarla rastlaşdıq. Onların qabağında nə 
bir şey, nə də bir nəfər dura bilərdi”. 
İslamın ilk zamanlarında müsəlman olmasına baxmayaraq, müşriklərin 
şərrindən qorxduğu üçün müsəlmanlığını gizlədən Abbasın köləsi Əbu Rafi Həzrətləri 
də orda idi. Səssiz səmirsiz onlara qulaq asan Əbu Rafi, sevincindən hər şeyi yaddan 
çıxartdı və; “Vallahi onlar mələklərdir” dedi. Əbu Ləhəb, ona bərk bir şillə çəkdi və 
qamarlayıb yerə yıxdı. Bir xeyli də döydü. Buna, orda olan Həzrəti Abbasın xanımı 
Ümmü Fəzl dözə bilmədi. Çünki özü də qabaqcadan müsəlman olmuşdu. Ümmü Fəzl, 
otağındakı dəyənəklərdən birini götürüb; “Heç kimi yoxdur deyə onu gücsüz gördün?” 
deyərək, Əbu Ləhəbi möhkəm vurdu. Əbu Ləhəbin başı yarıldı. Başından qan axaraq 
zəlil, həqir və pis bir vəziyyətdə çıxıb getdi. Yeddi gün sonra, Allahu Təala ona qara 
232 
qızıl deyilən bir xəstəlik verdi. Bu xəstəlikdən öldü. Oğulları iki veya üç gecə dəfn 
etməyərək saxladılar. Axırda iylənməyə başladı. Hamı, Əbu Ləhəbin xəstəliyindən, 
taundan qaçan kimi qaçır və iyrənirdi. Bundan sonra Qureyşdən biri, Əbu Ləhəbin 
oğullarına; “Vay halınıza, heç utanmırsınız?  Atanızı, iylənincəyə qədər evdə saxladınız. 
Heç olmasa onu bir yerə basdırıb ortalıqdan götürün” dedi. Oğulları o adama; “Biz 
ondakı xəstəlikdən qorxuruq!” deyə cavab verdilər. Bu dəfə adam onlara; “Siz gedin, 
mən də gəlirəm, sizə kömək edəcəyəm” dedi. Sonra, üçü köməkləşib meyiti uzaq bir 
yerə apardılar. Üstünü örtənə qədər daş atdılar. Əbu Ləhəb beləcə əbədiyyən əzab və 
alovlar içində qalacağı yurduna, qaranlıq və Cəhənnəm çuxuru olan qəbrinə girdi. 
Bədirdə əsir alınan Qureyşlilər arasında Vəlid ibn Vəlid də vardı. Onu 
Abdullah ibn Cahş əsir almışdı. Vəlidin qardaşları Hişam ilə hələ müsəlman olmayan 
Xalid ibn Vəlid Mədinəyə gəldilər. Abdullah ibn Cahş fidyəyi nicat, yəni xilas olmaq 
üçün pulu ödənmədikcə azadlığa buraxmaq istəmədi. Qardaşlarındən Xalid razı oldusa 
da, atası bir anası ayrı qardaşı Hişam qəbul etmədi. Rəsulullah, atalarının silah-
sursatının verilməsini təklif etdi. Buna Hişam razı oldusa da Xalid qəbul etmədi. Ancaq 
axırda atalarının yüz dinar qiymətindəki qılıncı, zirehi və dəbilqəsi müqabilində razılığa 
gəldilər. Vəlidi əsirlikdən qurtarıb, Məkkəyə tərəf yola düşdülər. Ancaq Vəlid, Məkkə 
yolu üstündəki Mədinəyə dörd mil uzaqlıqdakı Zulhuleyfədə onlardan ayrılıb, Cənabi 
Peyğəmbərimizin yanına gəldi, iman edib Əshabi kiramdan oldu. Müsəlman olduqdan 
bir müddət sonra, Məkkəyə qardaşlarının yanına getdi. O zaman Xalid ibn Vəlid; 
“Madam, müsəlman olacaqdın, barı xilas fidyəsi ödəməsəydin? Atamızdan qalan 
xatirəni əlimizdən çıxartdın. Nə üçün belə etdin?” deyə soruşunca; “Qureyşlilərin; 
“Əsarətə dözə bilmədi və Məhəmməd əleyhissəlama tabe oldu” demələrindən qorxdum” 
cavabını verdi. 
Bu cavaba çox əsəbiləşən qardaşları onu, İyaş ibn Əbi Rəbiə və Sələmə ibn 
Hişam kimi Məhzum oğullarından bəzi müsəlmanlarla birlikdə həbs etdilər. Vəlid ibn 
Vəlid, iman etdiyi üçün illərlə Məhzum oğullarından bəzi müsəlmanlarla birlikdə 
həbsdə qaldı. İslamiyyətin qəddar düşmənlərindən əmisi Hişam ilə, müşrik 
qohumlarından çox zülm və işgəncə gördü. Rəsuli əkrəm (səlləllahu əleyhi və səlləm), 
müşriklərin zülmünə mə’ruz qalan İyaş ibn Əbi Rəbiə ilə Əbu Sələmə ibn Hişam və 
Vəlid üçün belə dua etdi ki; “İlahi! Vəlid ibn Vəlidi, Sələmə ibn Hişamı, İyaş ibn 
Rəbiəni (küffar əlində bezib) zəif (və aciz) görülən digər mö’minləri xilas et! İlahi, 
233 
Mudarı (Qureyşi) daha betər (çox pis) əz. Bu ili (onlar üçün) Yusifin illərinə oxşat!”. 
Vəlid, Rəsulullahın duasının bərəkətiylə fürsət tapıb, saxlandığı yerdən qaçdı. Mədinəyi 
münəvvərəyə gəlib, sevgili Peyğəmbərimizə qovuşdu. Həbibullah, İyaş ibn Rəbiə ilə 
Sələmə ibn Hişamın halını soruşunca, onların ayaqlarından bir birlərinə bağlı 
olduqlarını, şiddətli əzab və işgəncələrə məruz qaldıqlarını xəbər verdi. 
Kainatın hökmdarı, onların halına çox üzülüb, onları xilas etmək üçün çarə 
axtarmağa başladı. Kimin xilas edə biləcəyini soruşunca, illərdir işgəncə verilməsinə 
baxmayaraq, Vəlid böyük bir cəsarət və həvəslə; “Ey Rəsulallah! Onları mən xilas edib 
sənə gətirərəm” deyə cavab verdi. Təzədən Məkkəyə gəlib, işgəncə verilən 
müsəlmanların yerini, onlara yemək aparan bir qadını tə’qib edərək öyrəndi. İkisi də 
tavansız bir binada həbs edilmişdi. Vəlid gecə, ölümdən qorxmayaraq böyük bir 
cəsarətlə divarı dırmaşıb, dostlarının yanına gəldi. İman etməkdən başqa bir günahları 
olmayan iki məzlum, müşriklər tərəfindən bir daşa bağlanıb, Ərəbistanın səhra 
havasındakı yandırıcı istisində, hər cür zülmə mə’ruz qalırdı. Vəlid bu mübarək 
qardaşlarını xilas edib, dəvəsinə mindirdi. Özü də ayaqyalın Mədinəyi münəvvərəyə, 
çox sevdiyi Rəsulullahın yanına tezliklə çatmaq üçün yola çıxdı. Onu səhranın yandırıcı 
istisi deyil, aləmlərin sahibinə qovuşmaq eşqi yandırırdı. 
Mədinəyə ac, susuz, ayaqyalın üç gündə gəldi. Daş-kəsəkdən barmaqları tikə-
tikə olmuşdu. Vəlid ibn Vəlid, qan-tər içində çox sevdiyi Həbibullaha qovuşdu. 
 
(Şövqi həddin narına hər can ki, yansa nur olar. 
Eşq dərdiylə xarab olan könül mə’mur olar.) 
 
Bədir qələbəsi müsəlmanları böyük bir sevincə qərq etdi. Müşriklər isə böyük 
bir kədər və qanqaraçılığa düşmüşdülər. Həbəşistan kralı Nəcaşi də Rəsulullahın qalib 
gəldiyini eşidincə, dərhal ölkəsindəki Əshabi kiramın yanına gedib; “Allah Təalaya 
həmd olsun ki, Rəsuluna Bədrdə qələbə nəsib edib, qələbə ehsan etdi” deyərək müjdə 
verdi. 
 
 
 
234 
Həzrəti Əli ilə Həzrəti Fatimənın evlənməsi 
 
Hicrətin ikinci ili idi. Fəxri kainat (səlləllahu əleyhi və səlləm) Rəsulullahın 
qızı Həzrəti Fatimə on beş yaşına gəlib çatmışdı. 
Bir dəfə Həzrəti Fatimə Rəsuli əkrəmin qulluğunda durmaq üçün Onun 
hüzuruna girmişdi. Rəsulullah, qızının evlənmə yaşına gəlib çatdığını müşahidə etdi. O 
gündən sonra, Fatimətüz-Zəhra anamıza çoxları elçiliyə gəldilər. Rəsul əleyhissalam 
bunlara məhəl qoymayıb; “Onun işi Haqq Təalanın əmrinə bağlıdır” buyurdu. 
Bir dəfə Əbu Bəkir, Ömər və Sə’d ibn Muaz məsciddə oturub; “Həzrəti 
Fatiməni Həzrəti Əlidən başqa hamı istədi. Heç kimə verilmədi” deyə danışdılar. 
Həzrəti Siddiq; “Zənn edirəm ki, Əliyə nəsib olacaq. Gəlin ona baş çəkək və bu 
məsələni açaq. Əgər kasıblığı bəhanə edərsə kömək edək” dedi. Sə’d də; “Ey Əba 
Bəkir! Sən, həmişə xeyir iş görürsən. Qalx, biz də sənə yoldaş olaq” dedi. Üçü birdən 
məsciddən çıxıb Həzrəti Əlinin evinə getdilər. Həzrəti Əli, dəvəsini götürüb Ənsardan 
birinin xurmalığına su verirdi. Onları görüncə, qarşılayıb hal və xətirlərini soruşdu. 
Həzrəti Əbu Bəkir; “Ey Əli! Hər xeyirlı işdə sən qabaqda gəlirsən və Rəsuli əkrəmin 
nəzdində heç kimə nəsib olmamış bir mərtəbədəsən. Həzrəti Fatiməni hamı istədi. Heç 
kimə nəsib olmadı. Sənə nəsib olacağını zənn edirik. Nə üçün təşəbbüs göstərmirsən?” 
deyə soruşdu. 
Həzrəti Əli bunu eşidincə, mübarək gözləri yaşla doldu və; “Ey Əba Bəkir! 
Yaralı yerimə toxundun. Ona məndən başqa rəğbət edən yoxdur. Lakin əlimin darlığı 
buna manedir” dedi. Həzrəti Əbu Bəkir; “Belə demə. Allah Təala və Rəsulunun yanında 
dünya heç nədir. Buna kasıblıq mane ola bilməz. Get Fatiməni istə” dedi. 
Həzrəti Əli buyurmuşdur ki; “Rəsulullahın yanına utanaraq və çəkinərək 
girdim. Rəsulullah hər zamankı kimi heybətli və vüqarlı idi. Yanında oturdum və 
danışmağa cəsarət tapmadım. Rəsulullah; “Nə üçün gəldin, bir ehtiyacın var?” buyurdu. 
Susdum. “Yəqin ki, Fatiməni istəməyə gəldin” buyurunca; “Bəli” deyə bildim. (Cənabi 
Peyğəmbərimiz, Həzrəti Fatimyə Həzrəti Əlinin onu istədiyini eşitdirdi. O da susdu). 
Cənabi Peyğəmbərimiz; “Fatiməyə mehir olaraq nə verəcəksən?” buyurdu. “Yanımda 
ona verəcək heç bir şeyim yoxdur ey Rəsulallah” dedim. “Sənə vermiş olduğum Hutami 
235 
zirehli qaftanın hardadır, onu nə etdin?” buyurdu. “Yanımdadır” deyincə; “Onu sat və 
pulunu mənə gətir ver. Mehir olaraq o bəs edər” buyurdu.181 
 Başqa bir rəvayətdə də; “Rəsulullah, Həzrəti Əliyə; “Yanında nəyin var?” 
buyurduğunda; “Atım və zirehli qaftanım var” deyə cavab vermiş, Rəsulullah da; “Atın 
sənə lazım olar, ancaq zirehini sat” buyurmuşdu. Başqa bir rəvayətdə də; “Ey Əli, get 
özünə bir ev kirayə tut” buyurdu. 
Həzrəti Əli, evlənincəyə qədər Cənabi Peyğəmbərimizlə bir yerdə yaşayırdı. 
Cənabi Peyğəmbərimizin göstərişindən sonra, Məscidi Nəbəvinin yaxınlığında, Həzrəti 
Aişənin otağının qabağında yerləşən Harisə ibn Nomanın evini kirayə tutdu. Zirehini də, 
Həzrəti Osmana 480 dirhəmə satdı. Həzrəti Osman, zirehi satın aldıqan sonra, hədiyyə 
olaraq dala qaytardı. 
Həzrəti Əli, zireh və dirhəmləri götürüb Peyğəmbərimizin yanına gəlincə, 
Cənabi Peyğəmbərimiz Həzrəti Osmana çox xeyir-dua etdi və; “Osman, Cənnətdə 
mənim rəfiqimdir” buyurdu. Sonra Bilal Həbəşini çağırdı və pulun bir hissəsini verərək; 
“Bu pulu götür və bazara get! Bir az gül suyu, artıq qalan pulla da bal al və məscidin bir 
kənarında təmiz bir qabın içində su ilə qarışdırın. Bal şərbəti edin ki, nikah kəsildikdən 
sonra içək. Ənsar və Muhacirlərdən orda olan Əshabımı məscidə də’vət et və Fatimə ilə 
Əlinin nikahlarının kəsiləcəyini xalqa e’lan et” deyə əmr etdi. 
Bilal Həbəşi, çölə çıxıb Həzrəti Əli ilə Həzrəti Fatimənın nikahlarının 
kəsiləcəyini xalqa e’lan etdi. Əshabi kiram, Məscidi Nəbəviyə gəldilər. Cənabi 
Peyğəmbərimiz ayağa qalxaraq bu xütbəni oxudu; “Bütün həmd və şükr aləmlərin 
Rəbbinə məxsusdur. O, verdiyi ne’mətlərlə təriflənən, sonsuz qüdrət və qüvvətə sahib 
olduğu üçün ibadət edilən, əzab və hesabından qorxulan, hökm və fərmanı yer üzündə 
və səmalarda hakim olandır. Məxluqatı qüdrətiylə yaradan, ədalətli hökmləriylə bunları 
bir-birindən ayıran, insanları (İslam) dini və Peyğəmbəri Məhəmməd (əleyhissalam) ilə 
şərəfləndirən Odur... 
Allahu Təala mənə, qızım Fatiməni Əli ibn Əbi Talıba nikahlamağımı əmr etdi. 
İndi sizi şahid tuturam ki, (Allah Təalanın əmriylə) 400 misqal gümüş mehir ilə 
Fatiməni Əli ibn Əbi Taliba nikahladım. Rəbbim onları bu birliyi onlara mübarək etsin. 
                                               
181 Beyhəqi, Dəlailun-Nübüvvə, III, 173; İbn Kəsir, əs-Sirə, II, 544. 
236 
Nəsillərini təmiz və rəhmətə açar, hikmətə mədən, ümməti Məhəmmədə əmin qılsın. 
Deyəcəklərim bundan ibarətdir. Rəbbimdən özüm və sizlər üçün məğfirət diləyirəm”. 
Həzrəti Əli də qalxaraq bu qısa xütbəni oxudu; “...Hüzurunda olduğumuz 
Məhəmməd əleyhissalama salat və salam göndərirəm ki, mübarək qızı Fatiməni 400 
misqal gümüş mehirlə mənə nikahlamışdır. Ey din qardaşlarım! Şübhəsiz ki, Cənabi 
Peyğəmbərimizin buyurduqlarını eşitdiniz və şahid oldunuz. Mən də buna şahid və 
razıyım. Eyni ilə qəbul edirəm. Allah Təala hamımızın sözlərinə şahiddir, hamımıza 
vəkildir”.182 
Nikah əqdi bitdikdən sonra, Cənabi Peyğəmbərimiz təzə xurma gətirtdi və; 
“Gəlin bu xurmadan götürüb yeyin” buyurdu. Hamı götürüb yedi. Sonra Həzrəti Bilal 
bal şərbəti payladı, onu da içdilər və bütün səhabələr; “Bərakallahu fikuma və əleykuma 
və cəməa şəmləkuma” deyə dua etdilər. 
Həzrəti Fatimə nikahdan sonra ağlayırdı. Cənabi Peyğəmbərimiz onun yanına 
gəldi və; “Ey Fatimə! Sənə nə oldu ki, ağlayırsan? Allah Təalaya and içirəm ki, səni 
istəyənlərin ən aliminə, bacarıqlısına və ağıl cəhətiylə ən üstününə və ilk müsəlman 
olanına nikahladım” buyurdu. Həzrəti Fatimə; “Atacan! Evlənən hər qızın mehiri qızıl 
və gümüşlə tə’yin edilir. Mənim də mehirim belə tə’yin edilsə, səninlə başqaları 
arasında nə fərq olar? Qiyamət günü sən, mö’minlərin günahkarlarından nə qədərinə 
şəfaat edəcəksənsə, mən də onların xanımlarından o qədərinə şəfaat etmək istəyərdim. 
Arzum budur” dedi. 
Allah Təala, Həzrəti Fatimənın bu arzusunu qəbul edildiyini xəbər verincə, 
Rəsulullah; “Ey Fatimə, Peyğəmbər övladı olduğunu göstərdin” buyurdu. 
Həzrəti Əli belə nəql etmişdi ki; “Bu işlərin üstündən bir ay keçmişdi. Bu 
barədə məclisdə heç danışılmadı. Mən də utandığımdan ağzımı aça bilmədim. Ama 
Rəsulullah, bəzən məni təklıkdə gördüyü zaman; “Sənin xatunun nə yaxşı xanımdır. 
Sənə müjdə olsun ki, o, dünyadakı bütün xanımların ağasıdır” buyururdu. Bir ay sonra 
Əlinin qardaşı Həzrəti Aqil; “Ey Əli! Bu izdivac əqdi ilə bizi sevindirdin. Lakin arzum 
odur ki, bu iki məs’ud bir-birinə yaxın olsunlar” deyincə, Həzrəti Əli; “Mənim də arzum 
odur, ancaq utanıram” dedi. Həzrəti Aqil, Əlinin əlindən tutub, Cənabi 
Peyğəmbərimizin evinə apardı. Rəsulullahın cariyəsi Ümmü Eymənlə qarşılaşdılar. 
                                               
182 İbn Sə’d, ət-Təbəqat, VIII, 24; İbn Əsakir, Tarixu Dəməşq, LII, 445. 
237 
Vəziyyəti ona başa saldılar. Ümmü Eymən də; “Buna görə sizin gəlməyiniz lazım deyil. 
Biz əzvaci tahirat (Həzrəti Peyğəmbərimizin xanımları) ilə məsləhətləşib, sizə xəbər 
verərik. Çünki bu barədə xanımların sözünə qulaq asılır” dedi. Ümmü Eymən bu 
vəziyyəti Rəsulullahın xanımlarına dedi. Digər əzvaci tahirat, Həzrəti Aişənin otağına 
gəldilər. Həzrəti Xədicəni yada salaraq; “Əgər o həyatda olsaydı, bizim o qədər də 
çətinlik çəkməzdik” dedilər. Rəsulullah ağladı və buyurdu ki; “Xədicə kimi xatun hanı? 
Xalq məni yalançı çıxardarkən, o, təsdiq etdi və bütün malını mənim üçün sərf etdi. 
İslam dininə çox yardım etdi. Hələ o sağ ikən Haqq Təala mənə əmr etdi ki, Xədicəyə 
müjdə ver; Cənnətdə onun üçün zümrüddən bir köşk düzəldilmişdir”. 
Rəsulullahin Xanımlari Həzrəti Əlinin istə’yini çatdırdılar. Bundan sonra 
Rəsulullah Ümmü Eymənə, Həzrəti Əlini yanına çağırmasını əmr etdi. Əli gəlincə, 
məclisdəki xanımlar qalxıb getdilər. Həzrəti Əli başını aşağı salıb oturdu. Rəsulullah; 
“Xanımnı istəyirsən ey Əli?” buyurdu. 
Əli (Allah ondan razı olsun); “Bəli ey Rəsulallah! Anam və atam sənə fəda 
olsun” dedi. Rəsuli əkrəm Əsma binti Umeysə; “Get, Fatimənin evini hazırla” buyurdu. 
Əsma, Həzrəti Fatimənin gəlin gedəcəyi evə getdi. Təzə parçadan bir nimdər, köhnə 
parçadan bir nimdər, həsirdən də bir nimdər düzəldib, içini xurma ağacının qabıqlarıyla 
doldurdu. Rəsulullah xiftən namazından sonra Fatimənin evinə gəlib evə göz gəzdirdi. 
Peyğəmbərimiz, Həzrəti Əlinin gətirdiyi pulun üçdə ikisiylə yemək, bəzək və 
ətir kimi şeylər, üçdə biriylə də paltar alınmasını əmr etdi və ev əşyalarını tamamlatdı. 
Həzrəti Fatimənin cehizi və ev əşyasında bunlar vardı; Əsma binti Umeysin hazırladığı 
üç nimdər, saçaqlı bir xalça, içi xurma ağacının qabıqlarıyla doldurulmuş bir üz yastığı, 
iki dənə əl dəyirməni, bir su qabı, torpaqdan düzəldilmiş bir su səhəngi, dəridən 
düzəldilmiş bir su qabı, bir dəsmal, bir paltar, dabağlanmış bir qoç dərisi, köhnəlib tükü 
tökülmüş süzülmüş bir Yəmən xalçası, xurma yarpağından hörülmüş bir yataq. Yəmən 
e’malı iki köhnə paltar və bir də yorğan.  
Bundan sonra Rəsulullah, Həzrəti Əliyə bir miqdar pul verib, xurma və yağ 
almasını söylədi. Həzrəti Əli bundan sonrasını belə nəql etmişdir ki; “Beş dirhəmlə 
xurma, dörd dirhəmlə də yağ aldım. Rəsulullahın yanına gətirdim. Dəridən bir süfrə 
qurulmasını istədi. Xurma, un, yağ və qatığı mübarək əli ilə karışdırıb, bir növ yemək 
düzəltdi və; “Ey Əli! Get, kimi tapsan gətir” buyurdu. Mən çölə çıxdım, çoxlu adam 
238 
gördüm, hamısını də’vət etdim və içəri girib; “Ey Rəsulallah, xalq çoxdur” deyərək öz 
fikrimi dedim. 
Aləmlərin sahibi Fəxri kainat Rəsulullah; “Onları on nəfər-on nəfər içəri gətir, 
təam (yemək) yesinlər buyurdu. Mən də dediyi kimi etdim. Hesabladılar ki, yeddi yüz 
nəfər yemək yemişlər və doymuşlar”. 
Həzrəti Əlinin və Fatimənın vəliməsi (Toy yeməyi) yeyildikdən sonra, Ümmü 
Eymənin nəql etdiyinə görə, Cənabi Peyğəmbərimiz Həzrəti Əliyə “Ey Əli, qızım 
Fatimə gəlin olaraq evinizə getdi. Mən də axşam namazından sonra gəlib dua 
edəcəyəm. Məni gözləyin” buyurdu. Həzrəti Əli evə gəlincə, bir küncdə oturdu. Həzrəti 
Fatimə də evin o biri küncündə oturdu. Sonra Rəsulullah gəlib qapını döydü. Ümmü 
Eymən qapını açdı. Rəsulullah; “Qardaşım evdədir?” buyurdu. Ümmü Eymən; “Anam-
atam sənə fəda olsun ey Rəsulallah! Qardaşınız kimdir?” dedi. Rəsulullah; “Əli ibn Əbi 
Talıbdır” deyincə, Ümmü Eymən; “Qızınızı qardaşınızla evləndirdiniz?” dedi. 
Rəsulullah; “Bəli” buyurdu.  
Ümmü Eymən, Rəsulullahın; “Qardaşım buradadır?” buyurmasından elv zənn 
elədi ki, nikah caiz olmayacaq. Rəsulullah da “Bəli” buyurmaqla, evlənməyə mane 
olanın eyni anadan doğulmaq olduğuna işarət etmişdir. 
Bundan sonra Rəsulullah Ümmü Eymənə; “Əsma binti Umeys də buradadır?” 
buyurdu. “Bəli” deyə cavab verincə; “Demək Rəsulullahın qızına qulluq etmək üçün 
gəldi” buyurdu. Ümmü Eymən; “Bəli” deyincə; “Xeyrə qovuşsun” buyurub dua etdi. 
Bundan sonra bir qabla su gətirtdi. Mübarək əllərini yudu. Suyun içinə də bir 
miqdar müşg tökdü. Sonra Həzrəti Fatiməni çağırdı. Həzrəti Fatimə utandığından 
paltarına baxırdı. Rəsulullah sudan bir miqdar götürüb Fatimənin sinəsinə, başına və 
kürəyinə səpdi və; “Allahummə inni əuzuha bikə və zürriyətiha minəşşeytanir racim (Ey 
Rəbbim! Onun və zürriyətinin racim olan, daşlanan şeytanın şərrindən qorunması üçün 
sənə sığınıram)” deyə dua etdi. Sonra Həzrəti Əliyə də eyni şəkildə dua edib; 
“Allahummə barik fihima və barik əleyhima və barik ləhuma fi nəslihima” deyə dua 
etdi. İxlas və Müəvvizəteyn surələrini oxuyub; “Allah Təalanın adı və bərəkəti ilə 
xanımının yanına gir” buyurdu. Sonra mübarək əlləriylə qapının iki tayını tutub, 
bərəkətlə dua etdi və oradan ayrıldı.183 
                                               
183 Əbdurrəzzaq, əl-Musannəf, V, 485. 
239 
Həzrəti Əli buyurdu ki; “Toyumuzdan dörd gün sonra, Rəsulullah bizə baş 
çəkdi. Könülləri xoş edən, hikmət dolu sözləri ilə bizə nəsihət etdi və buyurdu ki; “Ey 
Əli! Su gətir!” Qalxıb su gətirdim. Bir ayə oxudu və; “Bu sudan bir az iç. Bir azı da 
qalsın” buyurdu. Elə də etdim. Qalan suyu, başıma və sinəmə səpdi. Təzədən; “Su gətir” 
buyurdu. Yenə su gətirdim. Mənə etdiyı kimi, Fatimənin də üstünə səpdi. Sonra mənim 
çölə çıxmağımı istədi”. 
O çölə çıxdıqdan sonra qızına, Həzrəti Əli barəsində soruşdu. Fatimə dedi ki; 
“Atacan, kamil insana məxsus bütün xüsusiyyətlər onda vardır. Lakin, bəzi Qureyş 
xanımları mənə; “Sənin ərin kasıbdir” deyirlər” deyincə, Rəsulullah buyurdu ki; “Ey 
qızım! Sənin Atan və ərin kasıb deyildir. Bütün yer və göyün xəzinə və dəfinələrini 
mənə verdilər ancaq qəbul etmədim. Allah Təalanın nəzdində qəbul olan şeyi qəbul 
etdim. Ey qızım! Əgər mənim bildiyimi sən bilsəydin, dünya sənin gözündə heç nə 
olardı. Allah Təalanın haqqı üçün, ərin əshabın birincisidir. İslamın da böyüyüdür, elm 
cəhətiylə ən dərinidir. Ey qızım! Allah Təala Əhli beytdən iki nəfəri seçdi. Biri Atan və 
o biri də ərindir. Nə badə onun sözündən çıxasan və əmrinə qarşı gələsən!” 
Fəxri kainat (əleyhi əfzəlussalavat) qızına nəsihət etdikdən sonra, Həzrəti Əlini 
də çağırdı. Ona da Fatimə barəsində nəsihət etdi; “Ey Əli! Fatimənin ürəyini qırma! O, 
mənim bir hissəmdir. Ona xoş rəftar et! Əgər onu üzsən, məni üzmüş olarsan” buyurdu. 
İkisini də Allah Təalaya tapşırdı. Sonra qalxıb getmək istəyirdi ki, Həzrəti Fatimə; “Ey 
Rəsulallah! İçəridə mən işləyirəm, çöl işlərini də Əli görür. Mənə bir kəniz ehsan 
etsəniz, o, bəzi işlərimdə mənə kömək edər. Beləcə məni sevindirərsiniz” dedi. 
Rəsulullah buyurdu ki; “Ey Fatimə! Sənə qulluqçudan daha yaxşı bir şey ehsan edim, 
yoxsa qulluqçu ehsan edim?” 
Fatimə anamız; “Qulluqçudan yaxşısını ehsan et” dedi. Rəsulullah; “Hər gün 
yatarkən otuz üç dəfə Sübhanallah, otuz üç dəfə Əlhəmdulillah, otuz üç dəfə Allahu 
əkbər, bir dəfə də “La ilahə illəllahu vəhdəhu lə şərikə ləh. Ləhul mülkü və ləhul həmdu 
və huvə alə kulli şeyin qadir” de. Hamısı yüz kəlimədir. Qiyamətdə min həsənə 
(yaxşılıq) görərsən. Mizanda həsənatın ağır gələr” buyurdu. Sonra Cənabi 
Peyğəmbərimiz, qızının evindən ayrılıb xaneyi səadətinə getdi. 
240 
Həzrəti Əli ilə Həzrəti Fatimənın nikahları hicrətdən beş ay sonra, toyları isə 
Bədir qəzvəsindən sonra olmuşdur.184 
 
Kə’b ibn Əşrəfin öldürülməsi 
 
Bədir qalibiyyəti ilə Mədinədə yaşayan yəhudi və bütpərəst müşriklərin 
canlarına qorxu düşdü. Bəzi yəhudilər, insafa gəlib; “Xüsusiyyətlərini kitablarımızda 
oxuduğumuz zat mütləq budur. Artıq Ona qarşı gəlmək mümkün deyil. Çünki O, 
həmişə qalib gələcəkdir” deyərək müsəlman oldular. Bəziləri da; “Məhamməd, 
müharibədən baş açmayan Qureyşlilərlə vuruşdu. Onun üçün qalib gəldi. Əgər bizimlə 
vuruşsaydı Ona, müharibə necə aparılır, qələbə necə qazanılır göstərərdik” dedilər. 
Kə’b ibn Əşrəf adında bir yəhudi də, Bədirdə İslam ordusunun qalibiyyətini 
eşidincə, müsəlmanlara kin bəslədiyi üçün Məkkəyə getdi. Oradakı müşrikləri başına 
yığıb, Mədinəyə hücum etmələri üçün şe’rlər söylədi, onları təşviq edib qızışdırdı. 
Cənabi Peyğəmbərimiz ilə döyüşmək üçün onlarla razılığa gəldi. Hətta, sevgili 
Peyğəmbərimizə sui qəsd təşkil etdi. Allah Təala bunu Rəsulullaha xəbər verdi və 
məalən buyurdu ki; “Onlar, Allah Təalanın özlərinə lə’nət etdiyi (rəhmətindən 
uzaqlaşdırdığı) şəxslərdir...”185 
Bundan sonra Rəsuli əkrəm, şərəfli Əshabına; “Kə’b ibn Əşrəfi kim öldürər? 
Çünki o, Allah Təala və Rəsuluna əziyyət vermişdir” buyurdu. Məhəmməd ibn 
Məsləmə; “Ey Rəsulallah! İstəyirsinizsə mən onu öldürərəm” dedi. Rəsulullah da; 
“Bəli, istəyirəm” buyurdu. Məhəmməd ibn Məsləmə, bir neçə gün bu iş hakkında 
fikirləşib, planlar qurdu. Dostlarından Əbu Nailə, Abbas ibn Bişr, Haris ibn Evs, Əbu 
Əbs ibni Cəbrin yanına gedib məsələni onlara danışdı. Hamısı münasib olduğunu deyib; 
“Birlikdə öldürərik” dedilər. Birlikdə Cənabi Peyğəmbərimizin yanına gəldilər. “Ey 
Rəsulallah! İcazə versəydiniz, biz onunla danışırkən, sizinlə əlaqəli, Kə’bin xoşuna 
gələn bəzi sözlər söyləyərdik” dedilər. Cənabi Peyğəmbərimiz onlara istədiklərini 
söyləməyə icazə verdi. 
                                               
184 İbn İshaq, əs-Sirə, s, 230-231; Əbdurrəzzaq, əl-Musannəf, V; 485; Beyhəqi, Dəlailun-Nübüvvə, III, 
172; Təbərani, əl-Mu’cəmul-Kəbir, XX, 407; . 
185 ən-Nisa 4/52. 
241 
Bundan sonra, Məhəmməd ibn Məsləmə, dostlarıyla Kə’b ibn Əşrəfin yanına 
getdi. “Bu Məhəmməd, bizdən sədəqə istədi. Bizə çox vergi yüklədi. Onun üçün səndən 
borc bir şey almaq üçün gəldim” dedi. Kə’b sevinərək, Məhəmməd ibn Məsləmənin də 
özü kimi düşündüyünü sandı və; “O sizi daha da bezdirəcək” dedi. Məhəmməd ibn 
Məsləmə; “Nə edək ki, Ona bir səhv edib itaət etdik. Ona tabe olmaqda davam 
edəcəyik. Görək axırı necə olacaq? İndi sən bizə bir az borc xurma ver” dedi. Kə’b; 
“Bəli, verərəm, ancaq mənə bir şeyi girov verməlisiniz!” dedi. Məhəmməd ibn Məsləmə 
ilə yanındakılar; “Nə istəyirsən” dedilər. Kə’b; “Qadınlarınızı girov istəyirəm” deyincə 
razı olmadılar. Kə’b; “Onda oğullarınızı girov qoyun” dedi. “Onları da girov qoya 
bilmərik. Onlardan birinə, bir-iki dəvə yükü xurma müqabilində girov qoyuldu deyə 
deyilər ki, bu da bizim üçün unudulmaz bir biyabırçılıq olar. Ancaq sənin yanında 
silahımızı və zirehimizi girov qoya bilərik” dedilər. Kə’b bu təklifi qəbul etdi. Onlara nə 
zaman gələcəklərini də dedi.186 
Məhəmməd ibn Məsləmə, bir gecə Kə’bin yanına gəldi. Əbu Nailə də onunla 
birlikdə idi. Kə’b onları qalanın içinə çağırdı. Özü də onları qarşılamaq üçün aşağı 
düşdü. Kə’bin arvadı; “Bu saatda hara gedirsən” dedi. Kə’b; “Gələnlər, Məhəmməd ibn 
Məsləmə ilə qardaşım Əbu Nailədir” dedi. Arvadı; “Eşitdiyim bu səs mənə o qədər də 
yaxşı gəlmir. Sanki ondan, qan damlayır” dedi. Kə’b; “Yox, onlar Məhəmməd ibn 
Məsləmə ilə süd qardaşım Əbu Nailədir. O, yaxşı bir gəncdir. Gecənin bir saatında, 
qılınc döyüşünə belə çağırılsa, heç tərəddüd etmədən gələr. O, belə biridir” dedi. 
Məhəmməd ibn Məsləmə özüylə birlikdə iki nəfəri, bir rəvayətə görə də üç nəfəri 
qalaya apardı. Bunlar, Əbu Əbs ibn Cəbr, Haris ibn Evs, Abbad ibn Bişr idi. 187 
Məhəmməd ibn Məsləmə Həzrətləri, dostlarına; “Kə’b gəlincə, ona saçını iyləyəcəyimi 
dedikdən sonra başını tutub iyləyəcəyəm. Siz mənim, Kə’bin başını yaxşıca yapışdığımı 
gördüyünüz zaman, qılınclarınızla vurun” dedi. Kə’b ibn Əşrəf səliqəli geyinib, gözəl 
ətir sürtərək, onların yanına gəldi. İbni Məsləmə; “İndiyə qədər belə gözəl iy 
iyləmədim” deyərək Kə’bin yanına yaxınlaşdı. Kə’b; “Ərəblərin ən gözəl ətirli qadınları 
mənim yanımdadır” deyərək lovğalandı. Məhəmməd ibn Məsləmə; “Başını iyləməyimə 
icazə verərsən” dedi. Kə’b də icazə verdiyini dedi. Məsləmə onu iylədi. Dostlarına da 
iylətdirdi. Sonra, yenə iyləmək istədiyini söylədi. Bu dəfə, Məhamməd ibn Məsləmə 
                                               
186 İbn Sə’d, ət-Təbəqat, II, 33-34. 
187 İbn Sə’d, ət-Təbəqat, II, 32. 
242 
başını tutub, dostlarına qılınclarıyla vurmalarını işarə etdi. İlk qılınc vurulduğunda Kə’b 
bərkdən qışqırdı, ancaq ölmədi. Bundan sonra Məhəmməd ibn Məsləmə, xəncəri ilə onu 
öldürdü. Kə’bi öldürən mücahidlər dərhal oranı tərk edib, özlərini Mədinəyə çatdırdılar. 
Rəsulullaha müjdəni verdiklərində Peyğəmbərimiz, Allah Təalaya həmd etdi və 
mücahidlərə dua etdi. 
Kafir Kə’b ibn Əşrəfin öldürülməsi yəhudiləri çox qorxutdu. Çünki, Kə’b kimi 
başda gələn bir rəhbər öldürüldükdən sonra, özlərinin öldürülməsi daha asan idi. Səhər 
vaxtı toplaşıb, Cənabi Peyğəmbərimizin hüzuruna gəldilər. Gecə olan hədisədən şikayət 
etdilər. Rəsuli əkrəm; “O, bizi həmişə narahat edər, əleyhimizdə şe’rlər deyərdi. Əgər 
sizdən hər kim belə hərəkət edərsə, bilsin ki, cəzası qılıncdır” buyurdu. Bu təhdiddən 
sonra yəhudilər qorxularından Rəsulullahla təzədən bir müqavilə imzaladılar...188 
 
 
Bəni Qaynuqa yəhudiləri 
 
Bir dəfə Bəni Qaynuqa yəhudiləri, bir müsəlman xanıma sataşmaq istəmiş, 
bunu görən səhabədən biri, dərhal qılıncını sıyırıb o yəhudini öldürmüşdü. Yəhudilər də 
toplaşıb, o mübarək səhabəni şəhid etdilər. Hadisə Cənabi Peyğəmbərimizə çatdırıldı. 
Rəsuli əkrəm onları, Qaynuqa bazarında toplayıb; “Ey yəhudi camaatı! Siz, Allah 
Təalanın Qureyşə verdiyi əzab kimi bir əzaba düçar olmaqdan qorxun və müsəlman 
olun. Mənim, Allah Təala tərəfindən göndərilmiş bir peyğəmbər olduğumu yaxşı 
bilirsiniz. Bunu da, Allah Təalanın sizə olan əhdini də kitabınızdan oxumusunuz...” 
buyurdu. 
Bu mərhəmətə baxmayaraq, imzaladıqları müqaviləni pozan yəhudilər, 
Aləmlərin hökmdarına; “Ey Məhəmməd! Döyüş bacarmayan bir qövmü məğlubiyyətə 
uğratmaq səni aldatmasın! And içirik ki, biz cəngavər adamlarıq! Sən, ancaq bizimlə 
döyüşməyə başladığın zaman, necə igid olduğumuzu anlayarsan!” deyərək meydan 
oxudular. 
Beləcə, əvvəlcə imzaladıqları müqaviləni pozaraq meydan oxuduqlarını açıq 
şəkildə dedilər. Bundan sonra Cəbrayıl əleyhissalam vəhy gətirdi ki, məalən belə 
                                               
188 Buxari, “Məğazi”, 15; Vaqidi, əl-Məğazi, I, 182; İbn Sə’d, ət-Təbəqat, II, 31; İbn Əsakir, Tarixu 
Dəməşq, LV, 271. 
243 
buyurulurdu; “(Ey Həbibim!) Əgər (səninlə) müqavilə bağlayan bir qövmün, bir 
xainliyində (müqaviləyə zidd hərəkət etdiyində) şübhəyə düşsən, (döyüşmədən əvvəl) 
haqq və ədalət üçün əhdlərinə əməl etmədiklərini birbaşa özlərinə bildir. Çünki, Allah 
Təala xainləri sevməz”.189 
Başqa bir ayədə də məalən buyuruldu ki; “Ey Rəsulum! O kafir olan yəhudilərə 
de ki; “Siz şübhəsiz məğlub olacaqsınız və toplanıb Cəhənnəmə atılacaqsınız. O 
Cəhənnəm nə pis bir yerdir”.190 
Həbibi əkrəm, vaxt itirmədən bir ordu düzəldib Qaynuqa yəhudilərinin 
yerləşdiyi qalaya hücum etdi. Ağ bayrağı Həzrəti Həmzə daşıyırdı və Mədinəyə vəkil 
olaraq Əbu Lübabə tə’yin edilmişdi.191 Mübarək ordu Qaynuqa qalasını mühasirə etdi. 
“Biz nə cəngavər igidlərik” deyən yəhudilər nəinki döyüşmək, qalalarından bir ox belə 
atmağa cəsarət edə bilmədilər. Rəsulullah giriş və çıxışları nəzarət altına aldı. Heç kim 
çölə çıxa bilmədi. Bu vəziyyət on beş gün davam etdi.192 Yəhudilər qorxuya düşüb, 
təslim oldular. Hər birinin öldürülmələri lazım ikən, aləmlərə rəhmət olaraq göndərilən 
sevgili Peyğəmbərimiz mərhəmət göstərib, Qaynuqa yəhudilərinin Şama getməsinə 
icazə verdi. Beləcə Mədinə torpaqlarından çıxardıldılar.193 
Sevgili Peyğəmbərimiz (səlləllahu əleyhi və səlləm), Mədinədə həm 
yəhudilərlə, həm Abdullah ibn Ubey kimi müsəlman görünən münafiqlərlə, həm də 
müşriklərlə mübarizə aparırdı. Ayrıca, Mədinə xaricindəki müşrik qəbilələri İslama 
də’vət edir, müsəlman olmaqla şərəflənmələri üçün cəhd edirdi. Seviq, Qatafan, Karadə, 
Bahran... kimi qəzvələrin hamısı da Bədir qəzvəsindən sonra baş verdi. 
Bu müddətdə zəkatın fərz edilməsi, fıtir sədəqəsinin verilməsi, bayram 
namazlarının qılınması və qurban kəsilməsi ilə əlaqəli əmrlər gəldi. Rəsulullah, qızı 
Ümmü Gülsümü Həzrəti Osman ilə evləndirdi. Zeynəb binti Cahş və Həzrəti Ömərin 
qızı Hafsanı özü nikahladı. Həzrəti Əlinin oğlu Həzrəti Həsən dünyaya gəldi. 
 
 
                                               
189 əl-Ənfal 8/58. 
190 Ali İmran 3/12. 
191 İbn Sə’d, ət-Təbəqat, II, 29. 
192 İbn Sə’d, ət-Təbəqat, II, 29. 
193 Vaqidi, əl-Məğazi, I, 176-180; İbn Sə’d, ət-Təbəqat, II, 29; İbn Qəyyum əl-Cövziyyə, Zadul-Məad, III, 
114. 
244 
ÜHÜD QƏZVƏSİ 
 
Məkkəli müşriklər Bədir qəzvəsində uğradıqları məğlubiyyətdən dərs 
almadıqları azmış kimi, bunu heç cür yaddan çıxarda bilmirdilər. Qureyş başda 
gələnlərindən bir çoxunu bu döyüşdə itirmişdi. Həm də Şam ticarət yolunun 
müsəlmanların nəzarətinə keçməsi onları çox düşündürürdü. 
Əbu Süfyanın başçılığındakı ticarət karvanı Məkkəyə yüz faiz qazancla 
qayıtmışdı. Sərmayədə ortaq olanların çoxu, Bədir qəzvəsində öldüyündən, karvanın 
qazancı Darunnədvə deyilən, müşriklərin qərar vermək üçün toplandıqları binada 
qorunurdu. 
Səffan ibn Ümeyyə, İkrimə ibn Əbi Cəhil, Abdullah ibn Rəbiə kimi atalarını, 
qardaşlarını, ərlərini, oğullarını Bədirdə itirənlər; “Müsəlmanlar, bizim böyüklərimizi 
öldürdü. Bizləri darmadağın etdi. Artıq onlardan intiqam almaq zamanı gəldi. Karvanın 
qazancıyla bir ordu hazırlayaq. Mədinəyə hücum edib, intiqamımızı alaq” deyə Əbu 
Süfyanla məsləhətləşdilər. 
Əbu Cəhil, Utbə, Şeybə kimi qəddar kafirlər daha əvvəl öldürüldüyü üçün, 
müşriklərin başında, hələ müsəlmanlığı qəbul etməyən Əbu Süfyan var idi. Şam 
ticarətində yüz min qızıl əldə edilmişdi. Bunun yarısı sərmayə, yarısı da qazanc idi. 
Sərmayə vaxt itirilmədən sahiblərinə qaytarılıb, qazanc da ikiyə bölünərək, yarısıyla 
silah, digər yarısıyla da əsgər yığıldı. Bir az da şair və xətiblərə verildi. Xətiblər və 
şairlər xalqı cuşa gətirib, döyüşə təşvik etmək üçün şe’rlər, mərsiyələr oxuyur, qadınlar 
da dəf, nağara çalaraq onları qızışdırırdılar. Müsəlmanları Mədinədən çıxartmaq, sevgili 
Peyğəmbərimizi məhv etmək və İslamiyyəti yox etmək niyyətində olan müşriklər, ətraf 
qəbilələri də gəzərək əsgər topladılar. 
Axırda Məkkədə, 3000 nəfərlik böyük bir ordu hazırlandı. Bunların 700-ü 
zirehli, 200-ü süvari olub, 3000 də dəvələri var idi. Çalğıçıların və qadınların da iştirak 
etdiyi bu böyük orduya Əbu Süfyan başçılıq edirdi. Xanımı Hind də qadınların başında 
olub, müşrikləri döyüşə təşviq üçün çox cəhd edirdi. Çünki Bədir qəzvəsində atasını və 
iki qardaşini itirmişdi. Bunu yaddan çıxarda bilmir, qadınların döyüşdə iştirak 
etməməsini istəyənlərə qarşı; “Bədir döyüşünü xatırlayın! Qadınlarınıza, uşaqlarınıza 
qovuşmaq üçün Bədirdən qaçdınız! Bundan sonra qaçmaq istəyənlər, qarşılarında 
245 
bizləri görəcəklər!” deyərək onları susdururdu. Bu şəkildə Qureyşliləri qızışdıraraq 
bütün gücüylə onları savaşa təşviq etdi.194 
Müşriklərdən Cübeyr ibn Mut’imin nizə atmaqda çox usta, çox mahir olan 
Vəhşi adlı bir köləsi vardı. Atdığını vuran sərrast atıcı idi. Hind, atası Utbəni, Cübeyr də 
əmisi Tüeyməni Bədirdə öldürdüyünə görə Həzrəti Həmzədən intiqam alamq üçün 
yanıb tutuşurdu. Cübeyr, köləsi Vəhşiyə; “Əgər Həmzəni öldürsən, səni azad edərəm!” 
dedi. Hind də; “Onu öldürsən sənə həddən çox qızıl və lə’l-cəvahirat verəcəyəm!” 
deyərək və’d etdi.195 
Bütün hazırlıqlarını görən Qureyş ordusu, bayraqlarını açaraq birini Təlhə ibn 
Əbi Təlhəya, birini Əhabişdən (Həbəş əsilli) birinə, birini Uveyf oğlu Süfyana verdilər. 
Məkkədə hazırlıqlar görülüb qurtarmışdı. Həzrəti Abbas, müşriklərin üç min 
nəfərlik bir ordu hazırladıqlarını, bunların yeddi yüzünün zirehli, iki yüzünün süvari 
olduğunu, üç min dəvələrinin və sayısız hesabsız silahlarının olduğunu xəbər verən və 
yola çıxmaq üzərə olduqlarını bildirən, buna görə tədbir alınmasını istəyən bir məktubu 
e’tibar etdiyi bir nəfərlə vax itirmədən Mədinəyə göndərdi. 
Bundan sonra Cənabi Peyğəmbərimiz (səlləllahu əleyhi və səlləm), vəziyyəti 
daha ətraflı öyrənmək üçün bir neçə dostuna vəzifə tapşırdı. Bu səhabələr, Məkkəyə 
tərəf yola düşdülər. Yolda müşrik ordusunun gəldiyindən xəbər tutaraq qısa zamanda 
işlərini görərək sür’ətlə Mədinəyə qayıtdılar. Gördükləri və əldə etdikləri məlumatlarla 
gələn məktub üst-üstə düşürdü. 
Aləmlərin sahibi dərhal hazırlığa başladı. Həm də qəflətən bir hücuma mə’ruz 
qalmamaq üçün, Mədinənin ətrafına növbətçilər qoyaraq, tədbir gördü. Əshabi kiram, 
qısa zamanda hazırlıqlarını gördülər. Evdə qalanlarla xudahafizləşib halallaşaraq, 
peyğəmbərlərin hökmdarı Rəsulullahın ətrafında toplandılar. 
O gün Cümə idi. Cənabi Peyğəmbərimiz Əshabına Cümə namazını qıldırdı. 
Xütbədə Allah Təalanın dinini yaymaq üçün cihad etməyin, fisəbilillah (Allah yolunda) 
döyüşməyin əhəmiyyətini vurğuladı. Bu yolda ölənlərin şəhid olub, Cənnətə gedəcəyini 
müjdələdi. Düşmən qarşısında dözənlərə, çətinliklərə qarşı sinə gərənlərə, Allah 
Təalanın yardım edəcəyini xəbər verdi. 
                                               
194 İbn Qəyyum əl-Cövziyyə, Zadul-Məad, III, 172; Əhməd Şami, Sübülül-Huda, IV, 182. 
195 Buxari, “Məğazi”, 23; İbn Hişam, əs-Sirə, II, 69; Süheyli, ər-Rövzul-Unf, III, 253. 
246 
Rəsuli əkrəm, Əshabi kiramıyla döyüşün harda olması barəsində 
məsləhətləşmək istədiyini və o gecə gördüyü bir yuxunu danışdı. Buyurdu ki; 
“Röyamda gördüm ki, qalın bir zireh geymişəm. Qılıncım Zülfüqarın ağzında bir dəlik 
açıldığını, kəsilmiş bir düyəni, sonra da bir qoçun gətirildiyini gördüm”. Əshabi kiram; 
“Ey Rəsulallah! Bu röyanı necə yozdunuz?” deyə soruşduqlarında isə; “Qalın zireh 
geymək Mədinəyə, Mədinədə qalmağa işarədir. Orada qalın... Qılıncımın ağzında bir 
dəlik açıldığını görməyim, bir ziyana düşəcəyimə işarədir. Kəsilmiş düyə, Əshabımdan 
bəzilərinın şəhid ediləcəyinə işarədir. Onun dalınca da bir qoçun gətirilməsinə gəlincə, 
qoç, orduya işarədir ki, inşallah onları Cənabi Haqq öldürəcəkdir” buyurdu. 
Başqa bir rəvayətdə də; “Röyamda qılıncımı yerə vurdum, ağzı qırıldı. Bu 
Ühüd günü Əshabımdan bəzilərinın şəhid ediləcəyinə işarədir. Qılıncımı təzədən yerə 
vurdum, əvvəlki düz halına çevrildi. Bu da, Allah Təaladan bir fəth (qələbə) gələcəyinə, 
mö’minlərin toplaşacağına işarədir” buyuruldu. 
Rəsulullah (səlləllahu əleyhi və səlləm) özünə vəhylə xəbər verilməyən 
mövzularda Əshabıyla məsləhətləşər, ona görə hərəkət edərdi. Düşməni harda 
qarşılamaq lazım olduğu barəsində Əshabdan bəziləri; “Mədinədə qalaraq müdafiə 
olunaq” dedilər. Bu təklif, Cənabi Peyğəmbərimizin arzularıyla da üst-üstə düşürdü. 
Həzrəti Əbu Bəkir, Ömər, Sə’d ibn Muaz (Allah onlardan razı olsun) kimi Əshabın 
böyükləri Cənabi Peyğəmbərimiz kimi düşünürdülər. 
Ancaq Bədir qəzvəsində iştirak etməyən qəhrəman və gənc səhabələr, Bədir 
qəzvəsinə qatılan səhabələrin qazandığı əcr və savabı, Bədir şəhidlərinin çatdığı uca 
dərəcələri Cənabi Peyğəmbərimizdən eşitdikcə, o döyüşdə iştirak etmədiklərinə görə 
çox heyfislənirdilər. Bunun üçün düşməni Mədinə kənarında qarşılamaq və üzbəüz 
döyüşmək istəyirdilər. Həzrəti Həmzə, Noman ibn Malik, Sə’d ibn Ubadə də bunlardan 
idi. Həzrəti Heysəmə icazə alaraq; “Ey Rəsulallah! Qureyşli müşriklər, müxtəlif Ərəb 
qəbilələrindən əsgər topladılar. Dəvələrinə, atlarına minib torpaqlarımıza girdilər. Bizi 
evlərimizdə və qalalarımızda mühasirə edib, sonra da qayıdıb gedəcəklər. Arxamızca 
çox danışacaqlar. Bu hal onların cəsarətlərinin artmasına səbəb olacaq, yeni hücumlar 
təşkil edəcəklər. İndi onların qabağına çıxmasaq, digər Ərəb qəbilələri bizə yuxarıdan 
aşağı baxacaqlar. Allah Təalanın bizə, müşriklərin qarşısında qələbə ehsan edəcəyini 
ümid edirəm. 
247 
Şayət ikincisi olarsa ki, şəhidlikdir. Bədir məni ondan məhrum etdi. Halbuki 
mən şəhid olmağı çox istəmişdim. Oğlum Bədir qəzvəsində iştirak etmək istədiyimi 
eşitdiyində, mənimlə püşg atmışdı. O məndən daha bəxtli imiş, şəhidlik şərəfinə çatdı. 
Ey Rəsulallah! Şəhidliyi çox istəyirəm. Dünən gecə röyada oğlumu gözəl bir 
surətdə gördüm. Cənnət bağçaları və çayları arasında dolaşır və mənə; “Cənnət 
Əshabına qatıl! Mən, Allah Təalanın və’d etdiyi həqiqətə qovuşdum!” deyirdi. 
Ey Rəsulallah! Vallahi, səhər vaxtı, oğluma Cənnət dostu olmağı həddən çox 
arzu etməyə başladım. Artıq yaşım da çoxaldı. Rəbbimə qovuşmaqdan başqa arzum-
muradım qalmadı. 
Canım sənə fəda olsun ey Rəsulallah! Şəhid olub, oğluma Cənnətdə dost 
olmaqla şərəflənəbilməyim üçün, Allah Təalaya dua et!” deyərək yalvardı. Rəsulullah 
onun bu istə’yini qırmadı və şəhid olması üçün dua etdi. 
Əksəriyyətinin bu fikirdə olduğunu görən sevgili Peyğəmbərimiz, düşməni 
Mədinədən kənarda qarşılamaq üçün qərar verdi. Sonra; “(Ey Əshabım!) Səbr və səbat 
etsəniz, bu dəfə də Cənabi Haqq sizə yardımını ehsan edər. Biz dözümlü olmalı və 
vuruşmalıyıq!” buyurdu. 
Əsr namazını qıldıran Kainatın hökmdarı, səadətli və mübarək evinə getdi. 
Onun arxasınca Həzrəti Əbu Bəkir və Ömər icazə istəyərək girdilər. Rəsuli əkrəmin 
(səlləllahu əleyhi və səlləm) sarığını sarımasına, zirehini geyməsinə kömək etdilər. 
Rəsulullah qılıncını taxdı, qalxanını belinə bağladı. 
Bu əsnada çöldə Əshabi kiram toplanaraq Cənabi Peyğəmbərimizi 
gözləyirdilər. Mədinədə qalmaq və müdafiə olunmaq istəyənlər digərlərinə; “Rəsulullah 
Mədinədən çıxmaq fikrində deyildi. Sizin sözünüzlə bunu qəbul etdi. Halbuki 
Rəsulullah əmri Allah Təaladan alır. Siz, bu işi Ona həvalə edin. Onun əmr etdiyi şeyi 
yerinə yetirin” dedilər. Digərləri də etdiklərinə peşman oldular və; “Rəsuli əkrəmə 
müxalifət etməyək” deyərək bu fikirlərindən əl çəkdilər. Sevgili Peyğəmbərimiz səadət 
xanəsindən çıxınca, yanına gəlib; “Canımız sənə fəda olsun ey Rəsulallah! Sən necə 
istəyirsənsə elə də et. Mədinədə qalmaq istəyirsənsə qalaq. Biz sənin əmrinə müxalifət 
etməmək üçün Cənabi Haqqa sığınırıq” deyə üzr istədilər. Həbibi əkrəm də; “Bir 
Peyğəmbər zirehini geydisə, Cənabi Allah onunla düşməni arasında hökm verincəyə 
qədər döyüşmədən çıxartmaz. Sizə nəsihətim budur ki, əmr etdiyim şeyləri edər, Allah 
248 
Təalanın adını zikr edərək səbr edib, dözsəniz, Allah Təala sizə yardım edəcəkdir...” 
buyurdu. 
Bu əsnada Əmr ibn Cəmuh Həzrətləri evində dörd oğluna; “Övladlarım! Məni 
də bu qəzvəyə aparın!” deyir, oğulları da; “Atacan! Ayağının zədəli olması səbəbiylə, 
Allah Təala səni üzürlü saydı. Rəsulullah sənin səfərə getməyinə icazə vermədi. Cihada 
çıxmaqla mükəlləf deyilsən. Sənin yerinə biz gedirik!” deyərək atalarını razı salmağa 
çalışırdılar. Ancaq Hazrəti Əmr; “Hayıf ki, sizin kimi övladım var! Bədir qəzvəsində də 
belə deyərək, Cənnəti qazanmağa imkan vermədiniz. Bu dəfə də imkan 
verməyəcəksiniz?” dedi. Sonra sevgili Peyğəmbərimizin yanına getdi və; “Canım sənə 
fəda olsun ey Rəsulallah! Oğullarım, bəzi bəhanələr gətirərək, məni bu qəzvədan 
məhrum etmək istəyirlər. Vallahi mən, səninlə birlikdə səfərə çıxıb, Cənnətə girməklə 
şərəflənmək istəyirəm. Ey Rəsulallah! Sən, mənim Allah yolunda döyüşməyimi və 
şəhid olaraq bu şikəst ayaqlarımla Cənnətdə gəzməyimi doğru saymırsan bəyəm?” dedi. 
Fəxri aləm Rəsulullah; “Bəli, doğru sayıram” buyurdu. Buna çox sevinən Əmr ibn 
Cəmuh Həzrətləri hazırlanaraq orduya qoşuldu.196 
Mədinədə namaz qıldırmaq üçün Abdullah ibn Ümmi Məktum tə’yin edildi.197 
Rəsulların hökmdarı üç bayraq hazırlatdı. Birini Həbbab ibn Münzirə, birini 
Üseyd ibn Xudayra, digərini də Mus’ab ibn Umeyrə verdi. Təxminən min nəfərdən 
ibarət olan orduda iki atlı, yüz də zirehli var idi.198 
Zirehlərini geyən Sə’d ibn Ubadə ilə Sə’d ibn Muaz Həzrətləri qabaqda, sağda 
Muhacirlər, solda da Ənsar olmaqla yola düşən sevgili Peyğəmbərimiz, Cümə günü 
əsrdən sonra; “Allahu əkbər!” təkbir səsləri arasında bayram əhvali ruhiyyəsiylə, Ühüdə 
tərəf getməyə başladılar. 
Yolda yəhudilərdən meydana gələn altı yüz nəfərlik orduya rast gəldilər. 
Bunlar, münafiqlərin başçısı Abdullah ibn Ubey ibn Səlulun müttəfiqləri olub, İslam 
ordusuna qoşulmaq istəyirdilər. Cənabi Peyğəmbərimiz, “Onlar, müsəlman olublar?” 
deyə soruşdu. “Xeyir, ey Rəsulallah” deyərək cavab verdilər. Rəsulullah bu dəfə; 
“Onlara gedib söyleyin ki, dala qayıtsınlar. Çünki biz müşriklərə qarşı, kafirlərin 
yardımını istəmirik” buyurdu. 
                                               
196 İbn Hişam, əs-Sirə, II, 90; Vaqidi, əl-Məğazi, I, 265; Beyhəqi, əs-Sünən, II, 387; Dəlailun-Nübüvvə, 
IIİ, 265; Süheyli, ər-Rövzul-Unf, III, 276. 
197 İbn Sə’d, ət-Təbəqat, IV, 209. 
198 Vaqidi, əl-Məğazi, I, 215, 240; İbn Əsakir, Tarixu Dəməşq, LV, 267. 
249 
Nəbiyyi möhtərəm (səlləllahu əleyhi və səlləm), Mədinə ilə Ühüd arasındakı 
Şeyxeyn deyilən yerə gəldi. Burada, gecələmək üçün düşərgə saldılar. Hələ günəş 
batmamışdı. Ordu içində düşmənlə döyüşmək və şəhidlik mərtəbəsinə qovuşmaq 
istəyən uşaq yaşda səhabələr də vardı. Sevgili Peyğəmbərimiz burda orduya nəzər 
salınca, bu uşaqlardan on yeddisini gördü. Onlardan Rafi ibn Xədic, pəncələri üstünə 
qalxaraq hündür görünməyə çalışırdı. Həzrəti Zuheyrin; “Ey Rəsulallah! Rafi yaxşı ox 
atar” sözündən sonra, onu orduya götürdülər. Bunu görən Səmürə ibn Cündəb; “Mən, 
güləşdə Rafini yıxa bilərəm. Onun üçün mən də qəzvədə iştirak etmək istəyirəm” dedi. 
Cənabi Peyğəmbərimiz təbəssüm edib, ikisini güləşdirdi. Həzrəti Səmürə Rafini 
yıxınca, onu da mücahidlər arasına qatdılar. Digər uşaqlar Mədinəyə, oradakıları 
qorumaq üçün göndərildilər.199 
Axşam və xiftən əzanını Bilali Həbəşi yanıqlı səsiylə oxudu. Sevgili 
Peyğəmbərimiz namazı qıldırdıqdan sonra, Məhəmməd ibn Məsləməni əlli nəfərlik bir 
dəstənin başçısı tə’yin edib və səhərə qədər növbə tutmasını əmr etdi. Əshabi kiram 
istirahət etmək üçün dağılışdılar. O gecə, Cənabi Peyğəmbərimizin başının üstündə 
növbə tutma şərəfi Həzrəti Zəkvana nəsib olmuşdu. 
Bu dəmdə düşmən ordusu İslam ordusunun Şeyxeyndə istirahət etdiyini 
öyrənib, İkrimə komandanlığında bir süvari dəstəsini göndərdilər. Hələ müsəlman 
olmayan İkrimə, dəstəsiylə Harrə mövqeyinə qədər İslam ordusunun içinə soxuldusa da 
mücahidlərdən qorxaraq, geri çəkildi. 
Dan yeri ağarandan sonra Aləmlərin sahibi, Əshabını oyandırdı. Ühüd dağına 
gəldilər. Burada iki ordu bir-birini görə bilirdi. Bilali Həbəşi ruhları coşduran, ürəkləri 
əridən yanıqlı səsiylə sübh əzanını oxudu. Mücahidlər silahlanmış şəkildə sevgili 
Peyğəmbərimizin arxasında namazlarını qıldılar, dualarını oxudular. Kainatın hökmdarı 
əyninə ikinci bir zireh və mübarək başlarına da dəbilqəsini taxdı. 
Bu əsnada, münafiqlərin başçısı Abdullah ibn Ubey; “Biz, buraya özümüzü 
öldürtməyə gəlmişik bəyəm? Bunu əvvəlcədən niyə başa düşmədik ki?” deyərək, 
təxminən 300 münafiqlə birlikdə İslam ordusunu tərk edərək Mədinəyə dala qayıtdı. 
                                               
199 İbn Hişam, əs-Sirə, II, 66; Vaqidi, əl-Məğazi, I, 215; Təbəri, Tarix, II. 191; Süheyli, ər-Rövzul-Unf, III, 
246; İbn Kəsir, əs-Sirə, III, 30. 
250 
İnanan, könül birliyi edən, canlarını, başlarını bu yolda qoyan və gözünü 
qırpmadan şəhadət rütbəsinə çatmaq üçün can atanların sayı yeddi yüz nəfər idi. Hamısı 
da sevgili Peyğəmbərimizi qanlarının son damcısına qədər qorumaq üçün söz verdilər. 
Peyğəmbərlərin sahibi (səlləllahu əleyhi və səlləm), mücahidləri sıraya düzdü. 
Ordunu, arxası Ühüd dağına, qabağı Mədinəyə düşəcək şəkildə yerləşdirdi. Sağ qanada 
Ukaşə ibn Mihsanı, sol qanada Əbu Sələmə ibn Əbduləsədi sərkərdə tə’yin etdi. Sə’d 
ibn Əbi Vəqqas ilə Əbu Ubeydə ibn Cərrah qabaqda, oxçu dəstələrinin başında yer 
aldılar. Zirehli qüvvələrin başına Zübeyir ibn Əvvam, qabaqdakı zirehsiz qüvvələrin 
başına Həzrəti Həmzə keçdi. Miqdad ibn Əmrə isə arxadakı qüvvələrin başçısı vəzifəsi 
verildi. 
İslam ordusunun sol tərəfində Ayneyn təpəsi vardı. Bu təpədə dar bir keçid 
vardı. Rəsuli əkrəm bu keçidə Abdullah ibn Cübeyr başçılığında əlli oxçu yerləşdirdi. 
Oxçular keçiddə yerlərini tutdular. Sevgili Peyğəmbərimiz yanlarına gələrək bu qəti 
əmrini verdi ki; “Bizi arxadan qoruyun. Yerinizdə durun və burdan qətiyyən ayrılmayın. 
Düşməni məğlub etdiyimizi görsəniz də sizə xəbər verilmədikcə, adam göndərmədikcə 
yerlərinizdən əsla ayrılmayın. Düşmənin bizi öldürəcəklərini, öldürdüklərini görsəniz 
də, gəlib bizə kömək etməyin. Onlardan bizi qorumağa çalışmayın. Sizə tərəf gəldikdə 
düşmən süvarilərini oxa tutun. Çünki süvarilər atılan oxlara tərəf gələ bilməzlər. 
Allahım! Onlara bunu dediyimə Sən şahid ol!” 
Bu əmrlərini bir neçə dəfə təkrarlayan sevgili Peyğəmbərimiz; “Quşların 
cəsədlərimizi didişdirdiyini görsəniz də, mən sizə adam göndərmədikcə qətiyyən 
yerinizdən ayrılmayın. 200  Bizim kafirləri qırıb, ayaqlarımızın altında tapdaladığımızı 
görsəniz belə, yenə mən sizə xəbər göndərmədikcə əsla yerinizi tərk etməyin!” buyurdu. 
Sonra ordan ayrılıb, ordunun başına keçdi. 
Bayrağı Mus’ab ibn Umeyrə verdi. Həzrəti Mus’ab, əlində bayrağı tutaraq 
Cənabi Peyğəmbərimizin qabağında yerini tutdu.201 
Bu əsnada təzə evlənən Həzrəti Hənzələ, Mədinədən sür’ətlə Ühüdə gəlib, 
mücahid səflərinə qoşuldu. 
                                               
200 Buxari, “Cihâd”, 164; “Məğazi”, 10, 20; Əbu Davud, “Cihâd”, 116; Əhməd ibn Hənbəl, əl-Müsnəd, 
IV, 293; İbn Hişam, əs-Sirə, II, 65; Vaqidi, əl-Məğazi, I, 160, 220, 224; İbn Sə’d, ət-Təbəqat, I, II, 47; III, 
476; Təbəri, Tarix, II, 192.  
201 İbn Hişam, əs-Sirə, II, 73; Təbəri, Tarix, II, 199; Süheyli, ər-Rövzul-Unf, III, 258. 
251 
Ühüdə üç gün əvvəl gələn müşrik ordusuna Əbu Süfyan komandanlıq edirdi. 
Onlar Mədinə arxalarında qalacaq şəkildə yerləşdilər. Sağ qanaddakı süvarilərə Xalid 
ibn Vəlid, sol qanaddakı süvarilərə də İkrimə komandanlıq edəcəkdi. Səffan ibn 
Umeyyənin də süvari dəstələrinin başçısı olduğu rəvayət edilmişdir. Müşrik bayrağını 
Təlhə ibn Əbi Təlhə daşıyırdı. 
İki ordu arasındakı güc mütənasibliyi çox fərqliydi. Qureyş ordusu sayı, silah 
və ləvazimat cəhətindən, İslam ordusundan dörd qat çox idi. 
Qureyş ordusunda səs-küy, hay-həşir çoxalır, intiqam həvəsiylə gözləri 
hədəqəsindən çıxan qadınlar dəf, nağara çalır, mahnılar oxuyaraq əsgərləri döyüşə 
təşviq edir, sitayiş etdikləri bütlərdan kömək umurdular. 
Mücahidlərin tərəfində isə, dualar edilir; “Allahu əkbər! Allahu əkbər!” deyə 
təkbirlər gətirilir, “Dini İslam”ın qorunması və yayılması üçün Allah Təaladan kömək  
istənilirdi. Sevgili Peyğəmbərimiz də qəhrəman Əshabını cihada, Cənabi Haqqın 
yolunda döyüşməyə təşviq edir, bu yolda qazanacaqları savabları deyərək; “Ey 
Əshabım! Sayıları az olan orduya düşmənla döyüşmək çətin olar. Əgər onlar səbr edib, 
çalışsalar, Allah Təala onları qələbəyə çatdırar. Çünki Allah Təala, özünə itaət edənlərlə 
birlikdədir... Allah Təalanın sizə və’d etdiyi mükafatı istə’yin...” buyururdu. Ühüd 
qəzvəsiylə əlaqəli ayələrdə də məalən; “(Ey mö’minlər!) Allah Təalaya və Rəsuluna 
(əmr etdiklərinə) itaət edin ki, mərhəmət olunasınız. Rəbbinizdən məğfirət istəməyə və 
Cənnətə girməyə çalışın. Bunun üçün çalışın! Cənnətin böyüklüyü, göylər və yer kürəsi 
qədərdır. Cənnət, Allah Təaladan qorxanlar üçün hazırlandı. Bunlar, az da olsa, çox da 
olsa, mallarını Allah yolunda verərlər. Qəzəbləndiklərini biruzə etməzlər. Hamını 
bağışlayarlar. Allah Təala ehsan edənləri sevər”.202 
“Bax, onların mükafatı Rəblərindən bir məğfirət və ağacları altından çaylar 
axan Cənnətlərdir. Onlar, orada əbədiyyən qalacaqlar. Belə edənlərin, Allah Təalaya və 
Rəsulunə itaət edənlərin mükafatı nə gözəldir!” buyurulurdu.203 
Könülləri imanla dolu, gözlərindən cəsarət qığılcımları sıçrayan, şəhid olmaq 
arzusuyla yanan Əshabi kiram yerlərində dayana bilmir, səbrsizliklə düşmən üzərinə 
atılmaq üçün əmr gözləyirdi. Bədir qəzvəsində olduğu kimi Həzrəti Əli ağ, Zübeyir ibn 
                                               
202 Ali İmran 3/132-134. 
203 Ali İmran 3/136. 
252 
Əvvam sarı, Əbu Dücanə də qırmızı rəngdəki əmmamələrini başlarına bağladılar. 
Həzrəti Həmzə də dəvə quşu qanadından düzəldilmiş əmmaməsini qoydu. 
İki ordu bir-birilərinə əmməlli başlı yaxınlaşdı. Artıq həyəcan son həddə 
çatmışdı. Bir az sonra, bir tərəfdə Allah Təalanın dinini yaymaq üçün ən yaxınları ilə 
döyüşməkdən əsla tərəddüd etməyən İslam mücahidləri, digər tərəfdə də batil yolu 
tutmaqda israr edən İslam düşmənləri arasında böyük bir meydan müharibəsi 
başlayacaqdı. 
Ox atımı məsafəsinə yaxınlaşdıqlarında, düşmən sıralarından dəvəsini irəli 
sürən zireh geymiş bir müşrik, mücahidlərdən döyüşmək üçün birini meydana çağırdı. 
Hamının özündən qorxduğunu zənn edərək, istə’yini üç dəfə təkrar etdi. Bundan sonra 
İslam ordusundan uzun boylu, sarı əmmaməli bir qəhrəman mücahidin, piyada olaraq 
meydana çıxdığı görüldü. Bu, Cənabi Peyğəmbərimizin xalasının oğlu Zübeyir ibn 
Əvvam idi. İslam ordusundan; “Allahu əkbər!” sədaları ucalır, Həzrəti Zübeyirin qalib 
gəlməsi üçün dua edilirdi. Zübeyir ibn Əvvamın müşrikə yaxınlaşan kimi, dəvəsinə 
sıçradığı görüldü. Dəvə üstündə qızğın döyüş başladı. Bu əsnada sevgili 
Peyğəmbərimizin; “Onu yerə düşürt!” buyurduğu eşidildi. Həzrəti Zübeyir, bu əmri alan 
kimi, rəqibini yerə itələdi. Özü də düşüb qılıncı ilə boynuna vurdu. Müşrikin dəbilqəli 
başı zirehli bədənindən ayrıldı. Rəsulullah Zübeyir Həzrətlərinə dua etdi. 
Sonra, müşriklərin bayraqdarı Təlhə ibn Əbi Təlhə meydana çıxdı; “Aranızda 
qabağıma çıxa bilən kim var?” deyə qışqırdı. Qabağına Allah Təalanın aslanı Həzrəti 
Əli çıxdı. Bir vuruşda başdan ayağa zirehlərə bürünmüş müşrik bayraqdarının başını 
çənəsinə qədər yardı. Bunu görən sevgili Peyğəmbərimiz; “Allahu əkbər! Allahu 
əkbər!” deyə təkbir gətirdi. Bu təkbir sədalarına Əshabı kiram da qoşulunca təkbir 
sadaları yeri göyü titrətdi.204 
Müşrik bayrağının yərə düşdüyünü görən Təlhənin qardaşı Osman ibn Əbi 
Təlhə meydana cumdu. Bayraqlarını qaldırıb döyüşmək üçün rəqib çağırdı. Onun 
qabağına da Həzrəti Həmzə çıxdı; “Ya Allah!” deyərək Osmanın çiyninə elə bir qılınc 
vurdu ki, bayraq tutan qolu qopan müşrik yerə düşüb can verdi.205 
                                               
204 İbn Hişam, əs-Sirə, II, 151; Vaqidi, əl-Məğazi, I, 224, 308; İbn Sə’d, ət-Təbəqat, II, 40; Beyhəqi, 
Dəlailun-Nübüvvə, III, 239; Süheyli, ər-Rövzul-Unf, III, 318. 
205 İbn Hişam, əs-Sirə, II, 74; Vaqidi, əl-Məğazi, I, 227; İbn Sə’d, ət-Təbəqat, II, 41; Süheyli, ər-Rövzul-
Unf, III, 258;  
253 
Müşriklərdən Əbu Sə’d ibn Əbi Təlhə da piyada döyüş meydanına çıxdı. O da 
başdan ayağa zirehli idi. Küfr bayrağını yerdən qaldırdı və İslam ordusuna üzünü tutub; 
“Mən Qusamın atasıyım. Mənim qabağıma kim çıxa bilər?” deyərək qışqırmağa 
başladı. Cənabi Peyğəmbərimiz onun qabağına yenə Həzrəti Əlini çıxartdı. Həzrəti Əli, 
o müşriki də öldürüb bayraqlarını yerə düşürtdükdən sonra, mücahidlərin sıraları 
arasında yerini tutdu. 
Bundan sonra bir çox müşrik sıra ilə meydana çıxıb yerə düşən bayraqlarını 
qaldıraraq, mücahidlərdən qarşılarına çıxacaq igid tələb etdilər. Ancaq, hər dəfə də 
qəhrəman səhabələr Allah Təalanın izniylə qalib gəldilər. Hər bayraqdar 
öldürüldüyündə, İslam əsgərlərinin təkbir sadaları ucalır, düşmən sıralarına böyük bir 
kədər və ümidsizlik çökürdu. Hətta daha əvvəl deyib-gülən müşrik qadınlar belə; “Ar 
olsun sizə!” deyərək öz əsgərlərini bir tərəfdən danlayır, bir tərəfdən də; “Daha nə 
dayanmısınız?” deyərək döyüşə təşviq edirdilər. 
Hər iki tərəfin yerində dura bilmədiyi bir anda sevgili Peyğəmbərimizin əlində 
tutduğu və üstündə; “Qorxaqlıqda ar, irəliləməkdə şərəf və e’tibar var. İnsan qorxmaqla 
qəzavü qədərdən qurtara bilməz” beyti yazılmış qılıncını göstərərək; “Bu qılıncı 
məndən kim alar?” buyurduğu eşidildi. Bunu eşidən Əshabi kiramdan birçoxu bu qılıncı 
almaq üçün əllərini uzatdılar. Peyğəmbərimiz təzədən; “Bunun haqqını vermək üçün 
kim alar?” deyincə, Əshabi kiram susub duruxdular. Qılıncı həvəslə istəyənlərdən 
Zübeyir ibn Əvvam; “Mən alaram ey Rəsulallah” dedi. Peyğəmbərimiz qılıncı Həzrəti 
Zübeyirə vermədi. Əbu Bəkir, Ömər və Əlinin istəkləri də Peyğəmbərimiz tərəfindən 
qəbul edilmədi. 
Əbu Dücanə; “Ey Rəsulallah! Bu qılıncın haqqı nədir?” deyə soruşdu. Sevgili 
Peyğəmbərimiz; “Onun haqqı, əyilib bükülüncəyə qədər onunla düşmənə qarşı 
döyüşməkdir. Onun haqqı, müsəlman öldürməməyin, onunla kafirlərin qabağından 
qaçmamağındır. Onunla Allah Təala sənə qələbə, yaxud şəhidlik nəsib edincəyə qədər 
Allah yolunda vuruşmağındır” buyurunca, Əbu Dücanə; “Ey Rəsulallah! Mən onun 
haqqını yerinə yetirmək üçün alıram” dedi. Peyğəmbərimiz də əlindəki qılıncı ona 
verdi.206 Əbu Dücanə çox cəsarətli, qəhrəman olduğu halda, döyüş meydanlarında çox 
                                               
206 Əhməd ibn Hənbəl, əl-Müsnəd, III, 123; İbn Hişam, əs-Sirə, II, 66; Vaqidi, əl-Məğazi, I, 259; İbn Əbi 
Şeybə, əl-Musannəf, VII, 562; VIII, 491; Təbərani, əl-Mu’cəmul-Kəbir, XIX, 9. 
254 
hiyləgər davranır; “Müharibə hiylədir” 207  hədisinə artıqlamasıyla riayət edərdi. Əbu 
Dücanə Həzrətləri qılıncı alınca, döyüş meydanına tərəf məğrur, vüqarlı və mətin 
addımlarla, beytlər deyərək yeriməyə başladı. Əynində bir köynəyi və başında qırmızı 
əmmaməsindən başqa bir şeyi yoxdu. 
Əbu Dücanə Həzrətlərinin bu yerişi, Əshabi kiramın xoşuna gəlmədi. Bundan 
sonra Cənabi Peyğəmbərimiz; “Bu bir yerişdir ki, bu yerlər (döyüş meydanları) 
xaricində Allah Təalanın qəzəbinə səbəb olar” buyuraraq, təkcə düşmənə qarşı məğrur 
yeriməyin caiz olduğunu bildirdi. 
Daha çox gözləyə bilməyən müşrik sıralarından Xalid ibn Vəlid, əmri altındakı 
qüvvələrlə hücuma keçdi. Yerində dura bilməyən Əshabi kirama, sevgili 
Peyğəmbərimiz də hücum əmri verdi. Bir anda; “Allahu əkbər” sadaları döyüş 
meydanını doldurmuşdu. Ən qabaqda Həzrəti Həmzə əllərindəki qılınclarıyla, zirehsiz 
qüvvələrin başında olduğu halda hər qabağına çıxan kafirə qılınc vurmağa başladı. 
Böyük bir həvəslə gələn Xalid ibn Vəlidin qüvvələri, dərhal dala püskürdüldü. Xalid ibn 
Vəlid, bu dəfə dağ keçidindəki yerdən dolanıb, arxadan vurmaq üçün geniş bir qövs 
şəklində Ayneyn təpəsinə çatdı. Ancaq Həzrəti Abdullah ibn Cübeyr və əmri altındakı 
əlli igid, sərrast ox atışlarıyla onların yollarını kəsdi. 
Artıq savaş qızışmışdı. Hər iki tərəf, var gücləriylə döyüşürdülər. Hər bir 
səhabə, ən az dörd müşrik ilə döyüşərək, irəliləməyə çalışırdı. Həzrəti Həmzə, bir 
tərəfdən; “Allahu əkbər! Allahu əkbər!” deyir, bir tərəfdən də; “Mən Allah Təalanın 
aslanıyam!” deyir və düşməni qıra-qıra irəliləyirdi. Səfvan ibn Umeyyə ətrafındakılara; 
“Həmzə hardadır? Onu mənə göstərin” deyir, döyüş meydanına göz gəzdirirdi. İki 
qılıncla döyüşən birini gördü və; “Bu döyüşən kimdir elə?” deyə soruşdu. 
Ətrafındakılar; “Axtardığın adamdır! Həmzədir!” dedilər. Səfvan; “Mən bu günə qədər 
öz qövmünü öldürmək üçün hücum edən, onun kimi həvəsli və cəsarətli başqa bir adam 
görmədim” dedi. 
Döyüş əməlli başlı qızışdığında, muhacirlərdən Zübeyir ibn Əvvam, qılıncın 
ona verilməməsi səbəbiylə qanı qara olduğundanndan, öz özünə; “Mən Rəsulullahdan 
qılıncı istədim, ancaq O Əbu Dücanəyə verdi. Halbuki, mən xalası Safyyənin oğluyam. 
Üstəlik də Qureyşliyəm. Halbuki əvvəlcə mən istəmişdim. Gedib baxım Əbu Dücanə 
                                               
207 Buxari, “Cihad”, 157; Müslim, “Cihad”, 29; Əbu Davud, “Cihad”, 101; Tirmizi, “Cihad”, 5; İbn Macə, 
“Cihad”, 28. 
255 
məndən artıq nə edəcək?” dedi. Daha sonra Əbu Dücənəyə göz gəzdirdi. Əbu Dücanə 
Həzrətləri; “Allahu əkbər!” deyərək təkbir deyir, müşriklərdən kimə rast gəlsə, onu 
vurub öldürürdu. Müşriklərin ən qəddarlarından yekəpər, hər tərəfı zirehlərlə örtülü, 
təkcə gözləri görünən birisi Əbu Dücanə ilə qarşılaşdı. Əvvəlcə özü Əbu Dücanə 
Həzrətlərinə hücum etdi. Əbu Dücanə onun zərbəsini qalxanıyla sovuşdurdu. Müşrikin 
qılıncı Əbu Dücanənin qalxanına yapışdı. Nə qədər əlləşdisə də qılıncı çıxarda bilmədi. 
Növbə Əbu Dücanəyə gəlmişdi. Bir qılınc zərbəsiylə rəqibini öldürdü. 
Bundan sora Əbu Dücanə, hər qabağına çıxan imansızı öldürərək, dağın 
yamacında dəfləriylə müşrikləri qızışdıran qadınların yanına qədər gəldi. Ancaq 
qılıncını qaldırdığı halda, Əbu Süfyanın xanımı Hindi öldürmək fikrindən döndü.208 
Bunu görən Zübeyir ibn Əvvam öz-özünə; “Qılıncın kimə veriləcəyini Allah və Rəsulu 
məndən daha yaxşı bilir” dedi. “Vallahi mən ondan daha üstün döyüşən, vuruşan bir 
adam görmədim” buyurdu. 
Miqdad ibn Əsvəd, Zübeyir ibn Əvvam, Həzrəti Əli, Həzrəti Ömər, Təlhə ibn 
Übeydullah, Mus’ab ibn Umeyr də qala kimi düşmənin qabağında durmuşdular. Cənabi 
Peyğəmbərimizin düşmənə çox yaxın döyüşdüyünü, dayanmadan hücum etdiyini görən 
şanlı Əshab, yerində dura bilmirdi. Rəsulullaha bir zərər dəyə bilər deyərək, ətrafına 
toplaşır, zirehlərə bürünmüş düşmənə göz açmağa fürsət vermirdilər. Bu əsnada, 
Abdullah ibn Əmr Həzrətləri şəhid oldu. Bu, Ühüdün ilk şəhidiydi. Onun şəhid 
olduğunu görən dostları, Allah Təalanın rizası üçün aslan kimi düşmənin içinə 
dalmışdılar. 
Döyüşün çox qızışdığı bir anda igidliyin simvolu Həzrəti Abdullah ibn Cahş ilə 
oxçuların ustası Sə’d ibn Əbi Vəqqas Həzrətləri rastlaşdılar. Müxtəlif yerlərindən 
yaralanmışdılar. Sə’d ibn Əbi Vəqqas Həzrətləri belə nəql etmişdir ki; “Ühüddə, 
döyüşün şiddətli bir anıydı. Birdən birə Abdullah ibn Cahş yanıma gəlib, əlimdən tutdu 
və məni bir qayanın dibinə apardı. Mənə; “İndi burada, sən dua et, mən  “amin” deyim. 
Mən də dua edim, sən də “amin” de!” dedi. Mən də; “Yaxşı” dedim. Mən belə dua 
etdim; “Allahım, mənə çox qüvvətli və güclü düşmənləri göndər. Onlarla başabaş 
döyüüşüm. Hamısını öldürüm. Qazi olaraq dala qayıdım”. Mənim etdiyim bu duaya 
bütün qəlbiylə; “Amin” dedi. 
                                               
208 İbn Hişam, əs-Sirə, II, 68; Süheyli, ər-Rövzul-Unf, III, 247; İbn Kəsir, əs-SirəIII, 33. 
256 
Sonra o da dua etməyə başladı; “Allahım, mənə güclü düşmənlər göndər ki, 
onlarla başabaş vuruşum. Cihadın haqqını verim. Hamısını öldürüm. Axırda da biri 
məni şəhid etsin. Sonra dodaqlarımı, burnumu, qulaqlarımı kəssin. Qan axa-axa sənin 
hüzuruna gəlim. Sən; “Abdullah! Dodaqlarına, burnuna, qulaqlarına nə oldu?” deyə 
soruşduğunda; “Allahım, mən onlarla çox günah iş gördəm, lazım olan yerdə istifadə 
etmədim. Hüzuruna gətirməyə utandım. Sevgili Peyğəmbərimin iştirak etdiyi bir 
döyüşdə, toz-torpağa bulaşdım və eləcə gəldim” deyim” dedi. Könlüm belə bir duaya 
“amin” deməyi arzu etmirdi. Ancaq o istədiyi və əvvəlcədən söz verdiyim üçün, 
istəməyərək; “Amin” dedim. 
Daha sonra, qılınclarımızı sıyıraraq, döyüşməyə davam etdik. İkimiz də 
qabağımıza çıxanı öldürürduk. O, həddən artıq cəsarətlə hücum edir və düşmən səflərini 
darmadağın edirdi. Düşmənə dayanmadan vurur, şəhid olmaq üçün həvəsdən düşmədən 
hücum edirdi. “Allahu əkbər! Allahu əkbər!” deyə döyüşərkən qılıncı qırıldı. O anda 
sevgili Peyğəmbərimiz ona bir xurma budağı uzadaraq, döyüşə davam etməsini 
buyurdu. Bu budaq bir mö’cüzə olarak qılınc oldu və qabağına çıxan müşriklərlə 
vuruşmağa davam etdi. Çox düşmən öldürdü. Döyüşün axırına yaxın Əbül-Hakim 
adında bir müşrikin atdığı oxlarla arzu etdiyi şəhadətə qovuşdu. Şəhid olunca, kafirlər 
cəsədinə hücum edərək, burnunu, dodaqlarını və qulaqlarını kəsdilər. Hər tərəfi qana 
boyandı”. 
Mücahidlər səfində, qılıncının qınını sındırıb; “Ölmək qaçmaqdan daha çox 
yaxşıdır!” deyərək, müşriklərin qarşısına təkcə qılıncla çıxan Quzman, çox igidliklər və 
qəhrəmanlıqlar göstərdi. Tək tənha yeddi-səkkiz kafir öldürdü. Axırda yaralanıb yerə 
yıxıldı. Əshabi kiram, onun bu qəhrəmanlığına heyran olub Cənabi Peyğəmbərimizə 
xəbər verincə; “O cəhənnəmlikdir” buyurdu. Qatadə ibn Numan Həzrətləri, Quzmanın 
yanına gəlib; “Ey Quzman! Şəhadət sənə mübarək olsun!” deyincə, Quzman; “Mən din 
üçün deyil; Qureyşlilərin Mədinəyə gəlib xurmalığımı məhv etməmələri üçün 
döyüşdüm!” dedi. Sonra ox ilə bilək damarlarını deşib intihar etdi. Cənabi 
Peyğəmbərimizin; “O cəhənnəmlikdir!” buyurmasının hikməti də beləcə anlaşıldı. 
Döyüşün əvvəlindən e’tibarən başda aləmlərin sahibi sevgili Peyğəmbərimiz 
olmaqla, bütün Əshabi kiram qizğın mübarizə apardılar. Şiddətli hücumlarla müşrik 
ordusunu geriyə püskürtdülər. Daşdan, ağacdan düzəldib “Lat, Uzza, Hübəl” tanrıları 
deyərək sitayiş etdikləri bütlərdan fayda və kömək istəyən müşriklər, mücahidlərin bu 
257 
qəhrəmanlıqları qarşısında dura bilməyib qaçmağa başladı. Onları döyüşə təşviq etmək 
üçün gələn qadınlar, ah-fəğan edərək, qaçan əsgərlərə çatmağa çalışırdılar. 
Qureyşli müşriklər, müharibə meydanını tərk edib özləriylə gətirdikləri malları 
buraxıb Məkkəyə tərəf qaçmağa başlayınca, İslam əsgərləri sevinərək Allah Təalanın 
özlərinə və’d etdiyi qələbəyə nail olduqları üçün həmd etdilər. Say və güc cəhətiylə qat-
qat üstün olmalarına baxmayaraq müşriklər müsəlmanlar qarşısında darmadağın 
olmuşdular. Bir-birilərini əzə-əzə qaçarkən, şanlı Əshab da onları tə’qib edir, çata 
bildiklərini vuraraq öldürürdülər. Bu dəmdə təzə evlənən Hənzələ ibn Əbu Amir 
Həzrətləri, atı ilə qaçmağa çalışan müşrik ordusunun başçısı Əbu Süfyana çatdı. Atının 
ayaqlarına qılınc vuraraq yerə yıxdı. Yerə yıxılan Əbu Süfyan var gücüylə; “Ey 
Qureyşlilər! Özünüzü çatdırın! Mən Əbu Süfyanam! Hənzələ məni qılıncla doğramaq 
istəyir!” deyə fəryad etməyə başladı. Onunla birlikdə qaçmağa çalışan müşriklər, bu halı 
gördükləri halda öz canlarının hayına qalmış və başçılarına əhəmiyyət verməmişdilər. 
Ancaq, o əsnada Həzrəti Hənzələ arxasından gələn müşrik Şəddad ibn Əsvəd, 
nizəsini Hənzələnin kürəyinə vurdu. Həzrəti Hənzələ; “Allahu əkbər!” deyərək hücum 
etmək istəsə də, yerə yıxılıb şəhid oldu və mübarək ruhu Cənnətə uçdu. Rəsuli əkrəm 
(səlləllahu əleyhi və səlləm); “Mən, Hənzələni mələklərin, göylə yer arasında, gümüş 
bir ləyən içində yağış suyu ilə yuyundurduqlarını gördüm” buyurdu. Əbu Useyd belə 
nəql etmişdir ki; “Rəsulullahın bu sözünü eşidincə, Hənzələnin yanına getdim. Başından 
yağış suyu damcılayırdı. Qayıdıb bunu Rəsuli əkrəmə xəbər verdim”. Həzrəti 
Hənzələyə “Ğəsilulməlaikə”209 dedilər”.210 
Müşriklərin qaçdığını görən Ayneyn keçidindəki oxçuların bəziləri, döyüşün 
sona çatdığını zənn edərək yerlərini tərk etdilər. Təkcə başçıları Abdullah ibn Cübeyr və 
on iki nəfər yerlərində qaldılar.211 
 
Həzrəti Əlinin qəhrəmanlığı 
 
Bu əsnada pusquda gözləyən, hər bir fürsətdən istifadə etməyə çalışan Qureyş  
oxçu birliyinin başçısı Xalid ibn Vəlid, keçiddəki mücahidlərin azaldığını görüncə, əmri 
                                               
209 Mələklərin yuduğu şəxs. 
210 İbn Hişam, əs-Sirə, II, 74; Vaqidi, əl-Məğazi, I, 273-274; Təbəri, Tarix, II, 203; Süheyli, ər-Rövzul-
Unf, III, 258. 
211 Əhməd ibn Hənbəl, əl-Müsnəd, IV, 293; İbn Sə’d, ət-Təbəqat, II, 47.  
258 
altındakı süvariləri hərəkətə keçirtdi. İkrimə ibn Əbi Cəhillə birlikdə bir anda Ayneyn 
keçidinə gəldilər. Abdullah ibn Cübeyr Həzrətləri ilə vəfalı, sadiq dostları səf-səf 
düzüldülər. Oxlar qurtarıncaya qədər düşmənə ox yağdırdılar. Sonra nizələriylə, üzbəüz 
gəlincə də; “Allahu əkbər! Allahu əkbər!” deyə deyə qılınclarıyla neçə qəhrəmanlıqlar 
göstərdilər.  
İmanlı ilə imansızlar arasında iyirmibeşdə bir qədər çox nisbətsiz bir vəziyyət 
vardı. Şanlı Əshabi kiram Peyğəmbərlərinin əmrini yerinə yetirmək üçün, qanlarının 
son damcısına qədər döyüşdülər. Bir-biri arxasınca şəhadət şərbətini içib, mübarək 
bədənləri torpağa düşdü və ruhları Cənnətə uçdu (Allah onlardan razı olsun). 
Müşriklər kinlərindən Həzrəti Abdullahın paltarını soyunduraraq, mübarək 
bədənini nizələrlə dəlik-deşik etdilər. Qarnını yırtıb, daxili organlarını çölə çıxartdılar. 
Xalid ibn Vəlid və İkrimə, keçiddəki mücahidləri şəhid edincə, İslam ordusuna 
arxadan hücum etdilər. Əshabi kiram, bir anda arxalarında peyda olan düşməni görüncə, 
ordu nizamı almağa fürsət tapa bilmdi. Çünki, bir çoxu silahlarını belə çıxartmışdı. Hər 
şey birdən-birə dəyişdi. Qabaqda qaçan Qureyşli müşriklər, Xalid ibn Vəlidin arxadan 
hücuma keçdiyini görüncə, təzədən qayıtdılar. Mücahidlər, iki od arasında qalmışdı. 
Düşmən qabaqdan və arxadan hücuma keçərək mücahidləri sıxışdırmağa başladı. 
Səhabənin bir-biriləriylə əlaqələri kəsildi. Dağılışmaq məcburiyyətində qaldılar.212 
Həzrəti Əli belə nəql etmişdir ki “Aralarında İkrimə ibn Əbi Cəhilin də olduğu 
bir müşrik dəstəsinin içinə girdim. Məni mühasirəyə aldılar. Çoxunu qılıncdan 
keçirtdim. Başqa bir dəstənin içinə daldım, onlardan da çoxunu qılıncdan keçirtdim. 
Əcəlim gəlmədiyi üçün mənə bir şey olmamışdı. Bir müddət Rəsulullahı görə bilmədim. 
Öz özümə; “And içirəm ki, O, döyüş meydanını tərk edib gedən bir adam deyildir. Hər 
halda Allah Təala etdiyimiz namünasib hərəkətlərdə görə Onu aramızdan çəkib 
çıxartmışdır! Artıq mənim üçün döyüşə-döyüşə ölməkdən savayı bir yol qalmamışdır” 
dedim və qılıncımın qınını qırdım. Müşriklərin üzərinə hücum edib onları pərən-pərən 
etdiyimdə, Rəsulullahın onların arasında qaldığını gördüm. Başa düşdüm ki, Rəsulullahı 
Allah Təala mələkləriylə qoruyurdu”. Düşmən əsgərləri Rəsuli əkrəmin (səlləllahu 
əleyhi və səlləm) yanına qədər yaxınlaşmışdılar. Vəziyyət çox təhlikəliydi. Sevgili 
Peyğəmbərimiz, sanki bir ordu kimi döyüşür, yerindən ayrılmırdı. Bir tərəfdən 
                                               
212 Vaqidi, əl-Məğazi, I, 232, 301. 
259 
düşmənlə döyüşür, digər tərəfdən də səpələnən Əshabını bir yerə toplamağa çalışaraq; 
“Ey filan, mənə tərəf gəl! Ey filan, mənə tərəf gəl! Mən Rəsulullaham. Mənim yanıma 
gələn üçün Cənnət vardır” buyururdu. Həzrəti Əbu Bəkir, Əbdurrəhman ibn Əvf, Təlhə 
ibn Ubeydullah, Əli ibn Əbi Talıb, Zübeyir ibn Əvvam, Əbu Dücanə, Əbu Ubeydə ibn 
Cərrah, Sə’d ibn Mu az, Sə’d ibn Əbi Vəqqas, Həbbab ibn Münzir, Useyd ibn Xudayr, 
Səhl ibn Hənif, Asim ibn Sabit, Haris ibn Simmə bir anda sevgili Peyğəmbərimizin 
ətrafında halqa qurub Onu qorumaq üçün canlı bir qala divarı meydana gətirdilər. 
Bu əsnada Abbas ibn Ubadə Həzrətlərinin, dağılişan Əshabi kiramın bir yerə 
toplanması üçün; “Ey qardaşlarım! Başımıza gələn bu müsibət, Peyğəmbərimizin 
əmrini yerinə yetirməməyimizin bir nəticəsidir. Dağılışmayın! Peyğəmbərimizin yanına 
gəlin! Əgər biz, qoruyucuların yanında dayanmayıb, Rəsulullaha bir zərər verilməsinə 
səbəb olsaq, artıq Rəbbimizin qarşısında bir bəhanəmiz qalmaz” deyə səsləndi. Həzrəti 
Abbas ibn Ubadə, Xaricə ibn Zeyd və Evs ibn Ərqamla birlikdə, “Allahu əkbər!” 
sədaları ilə, əllərində təkcə qılıncla düşmənə hücum etdilər. Rəsulullahın uğrunda, Onu 
qorumaq üçün qəhrəmancasına döyüşdülər. Xaricə ibn Zeyd, on doqquz yerindən 
yaralanmışdı. O birilərininki də ondan az deyildi. Onların hər üçü də çox arzu etdikləri 
şəhidlik mərtəbəsinə çatdılar. 
Əshabi kiram, bu çox təhlükəli məqamda, Cənabi Peyğəmbərimizin ətrafında 
yavaş-yavaş toplaşmağa başladı. Müşriklər, sevgili Peyğəmbərimizi və Onu qoruyan 
şanlı Əshabını dairə şəklində mühasirəyə aldılar. Hər tərəfdən dəstə-dəstə irəliləyərək 
dairəni daraldırdılar. Qureyşlilərdən bir qrupun qabağa çıxdığını görən Aləmlərin 
sahibi, yanında olan və canlarını fəda etməyə hazır olan Əshabına; “Bu dəstəni kim 
qarşılaya bilər?” buyurunca, Vəhb ibn Kabus Həzrətlərinin; “Canım sənə fəda olsun ey 
Rəsulallah! Mən qarşılayaram” deyib, irəli atıldığı görüldü. Allah Təalanın şərəfli adını 
dilindən düşürtməyən bu qəhrəman, yalın qılıncla müşriklərin üstünə cumdu. Cənabi 
Peyğəmbərimiz; “Səni Cənnətlə müjdələyirəm” buyurdu. Onun düşmən qarşısında 
göstərdiyi səbat və cəsarətini görüncə də; “Allahım! Ona rəhm et! Ona yazığın gəlsin” 
buyurdu. 
Müşriklərin Həzrəti Vəhbi təkləyib nizə ilə şəhid etdiklərini görən Sə’d ibn Əbi 
Vəqqas, ona kömək etmək üçün qabağa atıldı, düşmənin içinə girib, çox qəhrəmanlıq 
göstərdi. Bir çox kafiri məhv etdi. Digərlərini də geri püsgürdərək, sevgili 
260 
Peyğəmbərinin yanına gəldi. Rəsuli əkrəm Həzrəti Vəhb üçün; “Mən səndən razıyam. 
Allah Təala da razı olsun” buyurdu. 
Həbibi əkrəm, mücahidlərin səfini yarıb, özünə tərəf bir müşrik dəstəsinin 
gəldiyini görüncə, Həzrəti Əliyə; “Onlara hücum et” buyurdu. Həzrəti Əli, hücum edib, 
Əmr ibn Abdullahı öldürüb, digərlərini də qovdu. Qılıncı qırılınca, Peyğəmbərimiz, 
zülfüqarı ona verdi. Başqa bir dəstə gəlirkən Cənabi Peyğəmbərimiz; “Ey Əli! Bunların 
şərrini məndən uzaq eylə” buyurdu. Canını Rəsulullaha fəda edən Allah Təalanın aslanı 
dərhal hücuma keçdi. Şeybə ibn Maliki öldürüb, o birilərini də geri püsgürtdü. O anda 
Cəbrayıl əleyhissalam gəlib Cənabi Peyğəmbərimizə; “Ey Rəsulallah! Bu iş, Əlidən 
zühur edən bir igidlikdir” deyincə, Rəsulullah; “O məndən, mən də ondanam” buyurdu. 
Cəbrayıl əleyhissalam da; “Mən də ikinizdənəm” dedi. O əsnada bir səs; “Əli kimi igid, 
zülfüqar kimi qılınc tapılmaz” deyirdi. 
Müşriklər, sevgili Peyğəmbərimizin yanına yaxınlaşa bilməyəcəklərini başa 
düşüncə, ox atmağa başladılar. Atılan oxlar, ya başının üstündən keçir, ya qabağına, ya 
sağına veya soluna düşürdu. Düşməni geriyə püsgürtmək üçün canını dişinə tutaraq 
döyüşən Əshabi kiram, bu halı görən kimi Aləmlərin sahibinin ətrafına toplanaraq, 
gələn oxlara mübarək bədənlərini sipər etməyə başladılar. Cənabi Peyğəmbərimiz 
Əshabına, düşmənə oxla cavab vernəsini əmr edincə, səhabələr də düşmənə ox atmağa 
başladılar. Sevgili Peyğəmbərimiz, Sə’d ibn Əbi Vəqqas Həzrətlərini qabaqda oturtdu. 
Çox sərrast ox atan biri olan Həzrəti Sə’d dayanmadan, dalbadal düşmənin üzərinə ox 
yağdırmağa başladı. Sadağından, yəni ox qabından hər dəfə ox götürəndə; “Ey Rəbbim! 
Bu sənin oxundur. Onunla düşməni vur!” deyir, Cənabi Peyğəmbərimiz də; “Allahım! 
Sə’din duasını qəbul et! Allahım! Sə’din oxunu hədəfə tuşla! Dayanma, ey Sə’d! 
Davam et! Anam-atam sənə fəda olsun!” buyururdu. Bu şəkildə hər ox atdığında Cənabi 
Peyğəmbərimiz eyni dualarını təkrar edirdi. 
Həzrəti Sə’din oxu qurtarınca, sevgili Peyğəmbərimiz atması üçün öz oxlarını 
da ona verdi. Sə’d ibn Əbi Vəqqas Həzrətlərinin hər oxu ya bir düşmənə vəya mindiyi 
heyvana dəyirdi. 
Müşriklərin ox atışları altında, Əbu Təlhə Həzrətləri sevgili Peyğəmbərimizin 
qabağında dayanaraq, hər bir oxa öz bədəni və qalxanı ilə sipər olur, bəzən də düşməni 
çaş-baş salan nərə çəkirdi. Cənabi Peyğəmbərimiz; “Əsgər içində Əbu Təlhənin səsi, 
yüz nəfərdən xeyirlidir buyurdu. Əbu Təlhə fürsət tapdıqca müşriklərə dalbadal ox da 
261 
atırdı. Atdığı boşa getmirdi. Atdığı oxları Rəsuli əkrəm, bəzən mübarək başını yuxarı 
qaldırdıqca, Əbu Təlhə, Rəsulullaha bir ox dəyə biləcəyindən qorxaraq; “Anam-atam, 
canım sənə fəda olsun ey Rəsulallah! Mübarək başınızı qaldırmayın. Sizə bir düşmən 
oxu dəyib zərər verməsin! Bədənim, mübarək bədəninə sipər və sənə fədadır! Məni 
öldürməyincə, sənə bir şey edə bilməzlər! Mən ölmədikcə, sizə bir şey olmaz!” deyərək 
sevgili Peyğəmbərimizi öz nəfsindən üstün görürdü. 
Ühüd meydanının hər tərəfində amansız və qəddar  bir döyüş bütün şiddətiylə 
davam edir, bəziləri atlı, bəziləri da piyada, iman-küfr mübarizəsini davam etdirirdilər. 
Əshabi kiram hələ ki, özünə gələ bilməmişdi. Cənabi Peyğəmbərimizin ətrafında 
təxminən otuz nəfər səhabi pərvanə kimi fırlanır, gələn oxlara, nizələrə və qılınclara öz 
bədənlərini qalxan edirdilər. Yeganə arzuları, Cənabi Peyğəmbərimizin əmrini yerinə 
yetirmək və Ona gələcək hər cür zərəri uzaqlaşdırmaq idi. İgidlərin sərdarı Həzrəti 
Həmzə, o həngamədə Cənabi Peyğəmbərimizdən ayrı qalmış, bir qələbəliyin ortasında 
hər iki əlində qılıncla döyüşür; “Allahu əkbər!” sədalarıyla düşmənin qəlbinə qorxu 
salırdı. İndiyə qədər, tək başına düz otuz bir müşrik öldürmüş, bir çoxunu da ya 
qolundan veya ayağından yaralamışdı. Ortasında qaldığı müşrik sürüsünü dağıtdığı 
əsnada, Siba ibn Ümmü Ənmar; “Mənə gücü çata bilən bir igid var görəsən?” deyərək 
Həzrəti Həmzəyə meydan oxudu. Həzrəti Həmzə; “Yanıma gəl, ey sünnətçi qadının 
oğlu! Demək sən Allaha və Rəsuluna meydan oxuyorsan?” deyib, o fürsət tapmamış 
ayaqlarından tutub yerə yıxdı. 213  Üstünə çıxıb, başını bədənindən ayırdıqdan sonra, 
qabaqadakı bir qayanın arxasında, Vəhşinin əlində nizə ilə onu nişan aldığını gördü. 
Dərhal üstünə getdi, selin yaratdığı çuxura çatanda ayağı sürüşdü və arxası üstə yıxıldı. 
O əsnada qarnından zirehi açılmışdı. Fürsəti fövtə verməyən Vəhşi, nizəsini atdı! Nizə 
Həzrəti Həmzənın mübarək bədəninə batdı və arxa tərəfindən çıxdı. Qəhrəmanların 
qəhrəmanı; “Allahım!” deyərək oradaca qaldı. Şəhid olmuş, arzu etdiyi məqama 
qovuşmuşdu. Allah Təalanın yolunda, sevgili Peyğəmbərinin uğrunda canını fəda 
etmişdi (Allah ondan razı olsun). 
Bu əsnada, düşmən səflərindən birisi; “Ey Qureyş camaatı! Qohumluq 
haqlarını tapdalayan, qövmünüzü ayıran Məhəmməd ilə döyüşməkdən çəkinməyin. 
Əgər Məhəmməd xilas olarsa, mən heç xilas olmayım!” deyərək müşrikləri Kainatın 
                                               
213 Buxari, “Məğazi”, 23; Əhməd ibn Hənbəl, əl-Müsnəd, III, 501; İbn Sə’d, ət-Təbəqat, III, 164; Təbəri, 
Tarix, II, 516;  
262 
sahibinə (səlləllahu əleyhi və səlləm) hücum etməyə təşviq edirdi. Bu səs, Asim ibn Əbi 
Əfvin səsi idi. Əbu Dücanə Həzrətləri də bu səsi eşitmişdi. Döyüşə-döyüşə Asim ibn 
Əbi Əfvi tapdı və vaxt itirmədən onu öldürdü. Ancaq arxasındakı müşrik Mə’bəd, var 
gücüylə qılıncını Həzrəti Əbu Dücanəyə vurmaq istədi. Allahu Təalanın bir ehsanı 
olaraq ani və çox cəld bir hərəkətlə yerə əyilən Əbu Dücanə, öldürücü zərbədən xilas 
oldu. Dərhal qalxıb, qılıncıyla Mə’bədə vuraraq öldürdü. 
Qureyşli müşriklərin hədəfləri, Aləmlərin sahibi idi. Ona yaxınlaşa bilmək 
üçün bütün güçlərini sərf edirdilər. Ancaq, ətrafında pərvanə kimi fırlanan, bir zərər 
dəyməsin deyə canlarını fəda etməkdən zərrə qədər də qorxmayan şanlı, şərəfli Əshabı 
heç cür keçə bilmirdilər. Bu qəhrəman otuz igid, Rəsulullahın qabağında; “Ey 
Rəsulallah! Yanından heç ayrılmamaq üçün üzümüz, mübarək üzünün qabağında sipər 
və qalxan, bədənimiz, mübarək bədəninə fədadır. Yetər ki, sən salamat qalasan” dedilər. 
Müşriklər, dəstə-dəstə hücum edirdilər. Fəxri aləm Rəsulullah, yanında olan və 
bədənlərini sipər edən qəhrəman Əshabına, bir dəstəni göstərərək; “Allah Təalanın 
yolunda bədənini bizə kim fəda edər?” buyurunca, Mədinəli beş səhabi qabağa 
çıxmışdı. Rəsulullahın mübarək gözləri qabağında təkbir gətirərək, Cəsarətlə 
döyüşdülər. Axırda bunlardan dördü şəhid oldu. Beşincisi on dörd yerindən yaralanıb 
yerə yıxılınca, Aləmlərin sahibi; “Onu, mənim yanıma gətirin” buyurdu. Bədəninin hər 
yerindən qan axırdı. Sevgili Peyğəmbərimiz oturaraq, mübarək ayaqlarını başına yastıq 
etdi. Bu vəziyyətdə şəhid olmaq şərəfinə qovuşan bu bəxtəvər səhabi, Umarə ibn Yezid 
Həzrətləriydi. 
 
Təlhə ibn Ubeydullahın qəhrəmanlığı 
 
Müşriklərin əməlli başlı yaxınlaşdıqları bir əsnada, Peyğəmbərimiz; “Bunların 
qabağına kim çıxar, bunları kim dayandırar?” buyurdu. Təlhə ibn Ubeydullah 
Həzrətləri; “Mən! Ey Rəsulallah!” deyib, qabağa çıxmaq istədi. Cənabi Peyğəmbərimiz; 
“Sənin kimi başqa kim var?” buyurdu. Mədinəli səhabilərdən biri; “Ya Rəsulallah! 
Mən!” deyərək icazə istədi. Sevgili Peyğəmbərimiz; “Haydı, sən çıx” buyurunca, 
263 
qabağa atıldı və müşriklərin üstünə hücum etdi. Tayı-bərabəri olmayan qəhrəmanlıqlar 
göstərdi. Bir neçə imansızı öldürdükdən sonra şəhadət şərbətini içdi.214 
Rəsuli əkrəm, yenə; “Bunların qabağına kim çıxar, kim dayandırar?” buyurdu. 
Hamıdan qabaq, yenə Təlhə Həzrətləri çıxdı. Cənabi Peyğəmbərimiz; “Sənin kimi 
başqa kim var?” deyə soruşunca, Ənsardan bir mübarək zat; “Mən çıxaram ya 
Rəsulallah” dedi. Peyğəmbərimiz; “Haydı onların qabağına sən çıx” buyurdu. O da 
müşriklərlə döyüşə-döyüşə şəhid oldu. Bu şəkildə Cənabi Peyğəmbərimizin o əsnada 
yanında olan bütün səhabilər, vuruşa-vuruşa şəhadətə erdilər. Kainatın hökmdarı 
Rəsulullahın o əsnada yanında Təlhə ibn Ubeydullah Həzrətlərindən başqa heç kim 
qalmamışdı. Həzrəti Təlhə, Rəsulullaha bir zərər dəyməməsi üçün narahat olur, dörd bir 
tərəfa qaçır, kafirlərlə qəhrəmanca döyüşürdü. Onun bu qədər məharətli qılınc vurması, 
eyni zamanda Rəsulullahın hər tərəfindəki düşmənə cavab verməsi, ox, nizə və qılınc 
zərbələrinə bədənini qalxan etməsi tayı-bərabəri olmayan bir hadisəydi. Həzrəti Təlhə, 
pərvanə kimi fırlanır, özünə dəyən qılınc zərbələrini heç vecinə almırdı. Diləyi, 
Kainatın hökmdarını qorumaq, bu yolda digər qardaşları kimi şəhid olmaqdı. Bədənində 
yaralanmadığı yer qalmamışdı. Paltarı da qana boyanmışdı. Ancaq o, buna baxmayaraq 
dörd tərəfə də özünü çatdırırdı. O əsnada Həzrəti Əbu Bəkir və Sə’d ibn Əbi Vəqqas 
Həzrətləri də özlərini Rəsuli əkrəmə çatdırdılar. 
İgidlərin hökmdarı Həzrəti Təlhə da bu dəmdə qan itirdiyindən yerə yıxılıb 
huşunu itirdi. Hər yeri qılınc, nizə və ox zərbələriylə dəlik-deşik olmuşdu. Altmış altı 
böyük, saysız-hesabsız da kiçik yarası vardı. Sevgili Peyğəmbərimiz, Həzrəti Əbu 
Bəkirə, vaxt itirmədən Həzrəti Təlhəyə kömək etməsini əmr etdi. Əbu Bəkiri Siddiq, 
Həzrəti Təlhənin özünə gəlməsi üçün mübarək üzünə su səpdi. Təlhə ibn Ubeydullah 
Həzrətləri özünə gələn kimi; “Ey Əba Bəkir! Rəsulullah nə edir?” deyərək, sevgi və 
bağlılığın ən gözəl nümunəsini göstərdi. Rəsuli əkrəmi sevmək, canını, Onun mübarək 
bədəninə fəda etmək bundan artıq ola bilməzdi. Həzrəti Əbu Bəkir; “Rəsulullah 
yaxşıdir. Məni O göndərdi” deyincə, Təlhə rahat bir nəfəs alıb; “Allah Taalaya çox şükr 
olsun. O sağ olduqdan sonra hər müsibət heçdir” dedi. O əsnada bir neçə səhabə də 
özlərini çatdırmışdılar. 
                                               
214 Əhməd Şami, Sübülül-Huda, IV, 203. 
264 
Aləmlərin sahibi, Məhəmməd Mustafa (səlləllahu Taala əleyhi və səlləm), 
Həzrəti Təlhənın yanına təşrif etdi. Yaralı mücahid, Rəsulullahı sağ olarak görüncə, 
sevincindən ağladı. Cənabi Peyğəmbərimiz, onun bədəninə məsh etdikdən sonra, 
əllərini qaldırıb; “Allahım! Ona şəfa ver, qüvvət ehsan et” deyə dua buyurdu. Rəsuli 
əkrəmin bir mö’cüzəsi olaraq, Həzrəti Təlhə sap-sağlam ayağa qalxdı və təzədən 
düşmənlə döyüşməyə başladı. Sevgili Peyğəmbərimiz onun üçün; “Ühüd günü, yer 
üzündə sağımda Cəbrayıldan, solumda da Təlhə ibn Ubeydullahdan başqa heç kimin 
mənə yaxın olmadığını gördüm”. 215  “Yer üzündə gəzən cənnətlik birinə baxmaq 
istəyən, Təlhə ibn Ubeydullaha baxsın” buyurdu. 
Bütün meydanda döyüş şiddətlə davam edirdi. Cənabi Peyğəmbərimizin 
ətrafında Əbu Dücanə, bayraqdar Mus’ab ibn Umeyr, Təlhə ibn Ubeydullah, 
Peyğəmbərimizi qorumaq üçün arxa səflərdən özlərini çatdıran Nəsibə Xatun və bir 
neçə səhabi vardı. Müşriklərə qarşı, Rəsulullahla birlikdə döyüşürdülər. Başdan-ayağa 
silahlı, zirehli və dəbilqəli bir qəddar müşrik olan Abdullah ibn Hüneyd, sevgili 
Peyğəmbərimizi görüncə, atını səyirtdi. “Mən Züheyrin oğluyam. Mənə Məhammədi 
göstərin. Ya mən Onu öldürərəm, yaxud Onun yanında ölərəm!” deyə qışqırırdı. Atını, 
Cənabi Peyğəmbərimizə tərəf sürərkən, Əbu Dücanə Həzrətləri qabağına çıxdı və; “Gəl 
görək! Mən bədənimlə Məhəmməd əleyhissalamın mübarək bədənini qoruyan bir 
adamam. Məni əzib keçmədikcə, Ona yaxınlaşa bilməzsən!” dedi. Qılıncıyla atın 
ayaqlarına kəsib, Abdullah ibn Hüneydi yerə yıxdı və qılıncını qaldıraraq; “Al, bu da 
Harəsənin oğlundan!” deyib, bir vuruşda yerə sərdi. Hadisəni seyr edən Aləmlərin 
sahibi; “Allahım! Harəsənin oğlundan (Əbu Dücanədən) mən necə razı isəm, sən də elə 
razı ol” deyərək dua buyurdu. 
Müşriklərdən çox sərrast bir atıcı və hər atdığını vuran bir oxçu olan Malik ibn 
Zuheyr, hər yerdə Cənabi Peyğəmbərimizi axtarır, fürsət tapıb oxla vurmaq istəyirdi. 
Rəsulullahın yaxınlığına gəlib, yayını dartdı və sevgili Peyğəmbərimizin mübarək 
başını tuşlayaraq oxunu atdı. Bir göz qırpımı qədər zaman yoxdu. Həzrəti Təlhə əlini 
açaraq hədəf oldu. Ox, Həzrəti Təlhənin ovcuna batdı və əlini deşdi. Barmaqlarının 
bütün sinirləri kəsildi, əlinin sümükləri qırıldı. Olanları Fəxri aləm (səlləllahu əleyhi və 
                                               
215 Hakim, əl-Müstədrək, III, 426; Heysəmi, Məcməuz-Zəvaid, IX, 52. 
265 
səlləm) də görmüş və; “Əgər (məni qorumaq üçün əlini oxa uzadarkən) Bismillah 
deseydin, insanların gözü qabağında mələklər səni göylərə ucaldardı” buyurmuşdu.216 
Məkkəli müşriklərdən Abdullah ibn Kamiə, Ubey ibn Xələf, Utbə ibn Əbi 
Vəqqas, Abdullah ibn Şihabı Zuhri adında dörd müşrik, Rəsuli əkrəmin həyatına son 
qoymaq üçün bir qərara gəlib and içmişdilər. Belə bir vaxtda Rəsulullah, yanında bir 
neçə səhabi olduğu halda düşmənlə amansızcasına mübarizə aparırdı. Cənabi 
Peyğəmbərimizin qabağında bayraqdar Mus’ab ibn Umeyr Həzrətləri vardı. Həzrəti 
Mus’ab, bədəninə geydiyi zirehindən sevgili Peyğəmbərimizə çox bənzəyirdi. O da sağ 
əlində İslam Bayrağı olduğu halda müşriklərlə amansız bir mübarizəyə girişmişdi. Bu 
əsnada başdan-ayağa zireh geymiş İbni Kamiə, atını ora sürdü. Səsi çıxdığı qədər; 
“Mənə Məhəmmədi göstərin. O xilas olarsa, mən xilas olmayım!” deyə qışqıraraq, 
Cənabi Peyğəmbərimizə tərəf atını səyirtdi. Həzrəti Mus’ab ilə Nəsibə Xatun qabağa 
çıxıb bədənlərini Cənabi Peyğəmbərimizə sipər edərək döyüşməyə başladılar. Bu kafirə 
nə qədər qılınc vurdularsa, zirehli olduğu üçün tə’sir etmədi. İbni Kamiə, Nəsibə Xatuna 
bir qılınc vuraraq çiynini yaraladı. Sonra Həzrəti Mus’abın bayraq tutan sağ əlinə 
qılıncını endirdi. Sağ əli kəsilən Mus’ab ibn Umeyr, canından üstün tutduğu mübarək 
İslam Bayrağını yerə düşürtmədən sol əlinə götürdü. O əsnada, Məhəmməd 
(əleyhissalam) Rəsuldur. Ondan əvvəl də Rəsullar gəlmişdir” 217  məalındakı ayəni 
oxuyurdu. İbni Kamiə, bu dəfə qılıncını Həzrəti Mus’abın sol əlinə endirdi. Sol əli də 
kəsilən şanlı bayraqdar, İslam Bayrağını yerə düşürtmürdü. Qəhrəman səhabi, bayrağı 
qolları ilə tutub bədəninə sıxaraq dalğalandırmağa davam etdi. İbni Kamiə, bu dəfə 
nizəsini şanlı səhabinin bədəninə batırdı. O da, digər dostları kimi şəhid olaraq axirətə 
köçdü. 
Həzrəti Mus’ab yerə yıxılarkən, şanlı İslam Bayrağı yerə düşürdülməmiş, onu 
dərhal Mus’abın cildinə girən bir mələk götürmüşdü. Sevgili Peyğəmbərimiz; “İrəli ey 
Mus’ab! İrəli!” buyurduğunda, bayrağı tutan mələk; “Mən Mus’ab deyiləm” dedi. O 
                                               
216 Vaqidi, əl-Məğazi, I, 254; İbn Sə’d, ət-Təbəqat, III, 217; Beyhəqi, əs-Sünən, II, 220; Hakim, əl-
Müstədrək, III, 416. 
217 Ali İmran 3/144. 
 
266 
zaman, Kainatın hökmdarı Rəsulullah onun mələk olduğunu başa düşüb, bayrağı 
Həzrəti Əliyə verdi.218 
İbni Kamiə isə, Həzrəti Mus’abı Cənabi Peyğəmbərimiz zənn elədiyi üçün, 
özünü müşriklərə çatdırıb; “Məhəmmədi öldürdüm!” deyərək qışqırmağa başladı. Bunu 
eşidən müşriklər, hədəflərinə nail olmağın verdiyi həzz ilə daha da qudurdular. 
Hadisədən bixəbər olan Əshabi kiramın isə, əli ayağı tutmurdu. Ortalıqda matəm havası 
əsirdi. Həzrəti Ömərin belə ruhdan düşmüş, dostlarıyla birlikdə olduğu yerdə çöküb 
qalmışdılar. Ənəs ibn Nadr onları o halda görüncə; “Niyə oturursunuz?” deyə soruşdu. 
Onlar da; “Rəsulullah şəhid edilmişdir!” deyə cavab verdilər. Həzrəti Ənəs də; 
“Rəsulullah şəhid edildisə, Onun Rəbbi (Allah Təala) baqidir (əbədidir). Rəsulullahdan 
sonra biz sağ qalıb nə edəcəyik?! Haydı qalxın! Peyğəmbərimizin döyüşərək mübarək 
canını fəda etdiyi şey üçün biz də canımızı fəda edək” dedi və qılıncının qınını qırıb; 
“Allahu əkbər!” sədalarıyla əlində yalın qılınc düşmənin içinə daldı. Kafirlərdən bir 
xeylisini qırdı və şəhid oldu. Təkcə üzündə yetmiş yara vardı. Bədənində saysız-
hesabsız yara olduğu üçün, onu bacısından başqa heç kim tanıya bilməmişdi. 
Əshabi kiramın çoxu dağılışmış, bir hissəsi də şəhid olmuşdu. Onların bu 
dağınıqlığından istifadə edən müşriklər, Rəsuli əkrəmin ətrafına toplanmışdılar. Daşla, 
qılıncla iki cahanın hökmdarını şəhid etməyə çalışırdılar. Əynində iki zirehi olduğu 
üçün, zərbələr tə’sir etmirdi. Utbə ibn Əbi Vəqqasın atdığı daşlar, sevgili 
Peyğəmbərimizin mübarək üzünə dəydi və alt dodağı yaralandı. Alt çənəsindəki 
mübarək sağ rəbaiyyə, yəni kəsici dişi qırıldı. O əsnada İbni Kamiə deyilən müşrik də 
gəldi və qılıncını Aləmlərin sahibinin mübarək başına vurdu. Sevgili Peyğəmbərimizin 
dəbilqəsi qırıldı, iki halqası da mübarək yanaqarına batdı. Yenə İbni Kamiənin vurduğu 
bir qılınc ilə mübarək çiynindən yaralandı və müsəlmanları tələyə salmaq üçün Əbu 
Amirin qazdığı dərin çuxura düşdü. Sevgili Peyğəmbərimiz, xain İbni Kamiə üçün; 
“Allah Təala səni zəlil və pərişan etsin!” deyə dua etdi. İbni Kamiə həddən çox sevinib; 
“Məhəmmədi öldürdüm! Məhəmmədi öldürdüm!” deyə qışqıraraq Əbu Süfyanın yanına 
getdi. Müşriklər hədəflərinə çatmışdılar! Artıq Peyğəmbərimizə baş qatmırdılar. Cənabi 
                                               
218 İbn Hişam, əs-Sirə, II, 73; Vaqidi, əl-Məğazi, I, 300; İbn Sə’d, ət-Təbəqat, II, 42; Beyhəqi, Dəlailun-Nübüvvə, III, 
255; Suheyli, ər-Rövzul-Unf, III, 258; İbn Kəsir, əs-Sirə, III, 39. 
267 
Peyğəmbərimizin olduğu çuxurun ətrafından çəkilmişdilər. Əshabi kiram ilə döyüşməyə 
üz tutmuşdular.219 
Rəsuli əkrəm (səlləllahu əleyhi və səlləm), çuxura düşdüyündə, mübarək 
yanaqlarından qan axırdı. Mübarək əllərini üzünə sürtüncə, əllərinin və saqqalı şərifinin 
qana boyandığını gördü. Bir damcı yerə düşmədən Cəbrayıl əleyhissalam özünü 
çatdırıb, o mübarək qanı tutdu və dedi ki; “Ey Həbibullah! Allah Təalanın haqqı üçün, 
əgər bu qandan bir damcı yerə düşsə, qiyamətə qədər yerdə ot bitməzdi”. Fəxri aləm 
Rəsulullah da; “Əgər məndən bir damcı qan yerə düşərsə, göydən əzab nazil olar. Ya 
Rəbbi! Qövmümü bağışla! Çünki, onlar bilmirlər, buyuraraq onu öldürməyə təşəbbüs 
edən, mübarək bədəninə qılınc vurub, mübarək dişlərini sındıran və mübarək üzünü 
qana boyayan kəslərin hidayətə gəlməsi üçün dua edirdi. 
Bu əsnada, Kə’b ibn Malik Həzrətləri; “Ey müsəlmanlar! Müjdə! Baxın 
Rəsulullah burdadır!” deyə uca səslə qışqırırdı. Bu səsi eşidən şanlı Əshab təzədən 
həyata gəlmiş kimi sevinclə ora qaçdılar. Həzrəti Əli ilə Təlhə ibn Ubeydullah dərhal 
ora gələrək Rəsulullahı çuxurdan çıxartdılar. Həzrəti Əbu Ubeydə ibn Cərrah, sevgili 
Peyğəmbərimizin mübarək yanaqlarına batan dəbilqəsinin halqalarını dişləriylə dartaraq 
çıxartdı. Bu dəmir qırıntılarını çıxardarkən qabaq dişlərindən ikisi də çıxdı. Əshabi 
kiramdan Malik ibn Sinan Həzrətləri, Rəsulullahın mübarək üzündən sızan qanı əmdi. 
Bundan sonra Cənabi Peyğəmbərimiz; “Qanım qanına qarışan kəsə Cəhənnəm odu 
toxunmaz“ buyurdu. 
Müşriklər, yenə üstlərinə gəlməyə başladılar. Əshabi kiram, Cənabi 
Peyğəmbərimizə təzədən qovuşmağın sevinci ilə bir anda Rəsulullahın ətrafında dövrə 
qurub heç bir müşrikə imkan vermədilər. Cənabi Peyğəmbərimizə artıq bir şey edə 
bilməyəcəklərini başa düşən müşriklər, dağın təpəsinə çıxmağa başladılar. İki cahanın 
hökmdarı, yanında olan Sə’d ibn Əbi Vəqqas Həzrətlərinə; “Onları dala qaytar” 
buyurdu. Həzrəti Sə’d; “Ey Rəsulallah! Yanımda təkcə bir oxum var. Bununla onları 
necə dala qaytarım?” deyə soruşunca, Rəsuli əkrəm, yenə eyni əmri verdi. Bundan sonra  
oxçuların oxçusu Sə’d ibn Əbi Vəqqas Həzrətləri oxunu atdı. Hədəfinə dəyən ox bir 
müşriki öldürdü. Əlini təzədən ox çantasına uzatdığında, yenə bir oxun da olduğunu 
gördü. Fikir verdi ki, bu ox, bir az əvvəlki ox idi. Bir müşrik də öldürdü. Bu minvalla bu 
                                               
219 İbn Hişam, əs-Sirə, II, 79; Suheyli, ər-Rövzul-Unf, III, 263; İbn Kəsir, əs-Sırə, III, 45. 
268 
vəziyyət dəfələrlə təkrarlandı. Sevgili Peyğəmbərimizin bir mö’cüzəsi olaraq, Həzrəti 
Sə’d, hər dəfə ox çantasında əvvəlcə atdığı oxu görmüşdü. Dalbadal adamlarının 
öldürüldüyünü görən Qureyşlilər, dağa çıxmaqdan əl çəkdilər. Aşağı düşüb dala 
çəkildilər. 
Aralarından Ubeyy ibn Xələf, atını Cənabi Peyğəmbərimizə tərəf sürərək; 
“Hardadır o peyğəmbər olduğunu iddia edən adam? Qabağıma çıxsın və mənimlə 
döyüşsün!” deyə qışqırmağa başladı. Əshabi kiram, onu susdurmaq istədilərsə də, 
sevgili Peyğəmbərimiz icazə vermədi. Haris ibn Simmə Həzrətlərinin nizəsini götürüb 
irəli çıxdı. Alçaq Ubeyy atını səyirdib; “Ey Məhəmməd! Sən xilas olsan, mən xilas 
olmayım!” deyərək yaxınlaşdı. Başdan-ayağa zirehli idi. Aləmlərin sahibi, əlindəki 
nizəni Ubeyyin boynuna tuşladı. Nizə uçaraq, dəbilqəsi ilə zirehin yaxası arasından 
girib boynuna batdı. Ubeyy, dana kimi böyürərək atından yerə yıxıldı. Qabırğa 
sümükləri qırıldı. Müşriklər, onu qaldırıb apardılar. Yolda; “Məhamməd məni öldürdü!” 
deyərək qışqıra-qışqıra can verdi. 
Rəsulullah, yanındakı Əshabı ilə Ühüd qayalıqlarına tərəf çıxmağa başladılar. 
Qayaların yanına çatınca, yuxarı çıxmaq istədilər. Həddən artıq yorulduğu, üst-üstə iki 
zireh geydiyi və mübarək bədəninə yetmişdən artıq qılınc vurulduğu üçün taqəti 
kəsilmişdi. Bundan sonra Təlhə, Cənabi Peyğəmbərimizi belində daşıyaraq qayaların 
üstünə çıxartdı. Sevgili Peyğəmbərimiz; “Təlhə, Rəsulullaha kömək etdiyi zaman 
Cənnət ona vacib oldu” buyurdu. Heç macalları qalmadığından, zöhr namazını oturaraq 
əda etdi. 
Dağın yamaclarında səhabilər, hər biri bir aslan kimi müşriklərə hücum 
edirdilər. Onlar Peyğəmbərimizə qılınc vuranlara dünyanı dar etmişdilər. Bu dəmdə 
Hatib ibn Bəltəa, sevgili Peyğəmbərimizin yanına gəldi və; “Canım sənə fəda olsun ey 
Rəsulallah! Sənə bunu kim etdi!” deyə soruşdu. Rəsulullah; “Utbə ibn Əbi Vəqqas 
mənə daş atıb üzümə vurdu və rəbaiyyə dişimi sındırdı” buyurunca, Həzrəti Hatib; “Ey 
Rəsulallah! O, hansı tərəfə getdi!” deyə soruşdu. Cənabi Peyğəmbərimiz işarə edərək, 
onun getdiyi tərəfı göstərdi. Həzrəti Hatib dərhal o tərəfə qaçdı. Axtara-axtara Utbəni 
tapdı. Atından yerə salıb, bir vuruşda başını kəsdi və Rəsulullahın hüzuruna gətirib 
müjdə verdi. Cənabi Peyğəmbərimiz də; “Allah Təala səndən razı olsun. Allah Təala 
səndən razı olsun” buyuraraq ona dua etdi. 
269 
Müşriklər, özünə gələn və təzədən hücuma keçən Əshabi kiramın qabağında 
dayana bilmədilər. Yetmiş itgi verərək, döyüş meydanını tərk edib Məkkəyə tərəf yola 
düşdülər. Cənabi Peyğəmbərimizin şəhid olduğu şayiəsi Mədinəyə çatmışdı. Həzrəti 
Fatimə, Həzrəti Aişə, Ümmü Süleym, Ümmü Eymən, Hamnə binti Cahş, Queybə kimi 
xanımlar Ühüdə gəldilər. Həzrəti Fatimə, atası Cənabi Peyğəmbərimizi yaralı görüncə 
ağladı. Rəsulullah, ona təsəlli verdi. Həzrəti Əli qalxanı ilə su gətirdi. Fatimə anamız, o 
su ilə Cənabi Peyğəmbərimizin mübarək üzünü və qanı yudu. Ancaq üzünün qanı heç 
cür dayanmırdı. Həzrəti Fatimə bir həsir parçasını yandırıb, külünü yaraya basdırınca, 
qan dayandı.220 
Sonra döyüş meydanına gəldilər. Əvvəlcə yaralılar aydınlaşdırılaraq yaraları 
bağlandı. Müşriklər, bəzi şəhidləri tanınmaz hala gətirmişdilər. Qulaq, burun və digər 
üzvlərini kəsmiş, qarınlarını yırtmışdılar. Abdullah ibn Cahş Həzrətləri də bunlar 
arasında idi. Bu halı görən sevgili Peyğəmbərimiz və Əshabı çox üzüldülər. Ən seçgin 
səhabilər şəhadət şərbətini içmiş, Ühüd torpaqlarını qanlarıyla sulayaraq Cənnətə 
uçmuşdular. Ancaq şəhidlərə edilən bu davranış, çox qəddarcasına idi. Cənabi 
Peyğəmbərimizlə birlikdə bütün səhabilərin kədərdən qanları qaraydı. Bu mənzərə 
qarşısında Aləmlərin hökmdarı ağladı. Mübarək gözlərindən yaş axa-axa; “Mən, bu 
şəhidlərin, Allah Təalanın yolunda canlarını fəda etdiklərinə, qiyamət günü şahidlik 
edəcəyəm. Onları qanlarıyla basdırın. Vallahi, qiyamət günü məhşərə yaraları 
qanayaraq gələcəklər. qanlarının rəngi qan rəngi, iyləri da müşg iyi olacaqdır.” buyurdu. 
Sevgili Peyğəmbərimiz; “Həmzəni görəmürəm. O, necə oldu?” buyurdu. 
Həzrəti Əli onu axtarıb tapdı. Peyğəmbərimiz ora gəlib ağla gəlməyən bir mənzərə ilə 
qarşılaşınca, dözə bilmədi. Həzrəti Həmzənin qulaqları, burnu və sair üzvləri kəsilmiş, 
üzü tanınmaz hala gətirilmiş, qarnı yırtılmış, ciyəri çıxardılmışdı. Cənabi 
Peyğəmbərimiz mübarək gözlərindən yaş axa-axa Həzrəti Həmzəyə üzünü tutub; “Ey 
Həmzə! Heç bir zaman, heç kim, sənin qədər müsibətə düçar olmamış və olmayacaqdır. 
Ey Rəsulullahın əmisi! Ey Allah Təalanın və Rəsulunun aslanı Həmzə! Ey xeyir əməllər 
görən Həmzə! Ey Rəsulullahı qoruyan Həmzə! Allah Təala sənə rəhmət etsin!” 
buyurdu. 
                                               
220 İbn Macə, “Tibb”, 15; Vaqidi, əl-Məğazi, I, 250; Beyhəqi, əs-Sünən, II, 80; Təbərani, əl-Mu’cəmul-Kəbir, VI, 
144; İbn Qəyyum əl-Cövziyyə, Zadul-Məad, III, 180. 
270 
Bu əsnada, qabaqda həyəcan içində gələn bir qadın gözə dəydi. Bu, sevgili 
Peyğəmbərimizin xalası Həzrəti Safiyyə anamız idi. O da, digər xanımlar kimi, 
Rəsulullahın şəhid olduğu şayiəsini eşidincə, hər şeyi yaddan çıxardıb qaça-qaça Ühüdə 
gəlmişdi. Rəsuli əkrəm, xalasını görüncə şəhidlərin halına dözə bilməz düşüncəsiylə, 
oğlu Zübeyir ibn Əvvam Həzrətlərinə; “Ananı dala qaytar, qardaşının cəsədini 
görməsin” buyurdu. Həzrəti Zübeyir, qaçıb anasının yanına getdi. Mübarək Xatun 
həyəcanla; “Oğlum! Rəsulullahdan nə xəbər var?!” dedi. Yanlarına Həzrəti Əli də 
gəlmişdi. O; “Rəsulullah həmd olsun yaxşıdır” deyincə, rahat nəfəs aldı, ancaq; “Onu 
mənə göstərin” dedi. Həzrəti Əli, Aləmlərinin sahibini işarə edərək göstərdi. Həzrəti 
Safiyyə anamız, iki cahanın günəşini sağ görüncə, çox sevindi və Allah Təalaya həmd 
etdi. Bu dəfə, qardaşı Həzrəti Həmzənin halını görmək üçün irəli getmək istədi. Oğlu 
Zübeyir; “Anacan! Rəsulullah dala qayıtmağınızı əmr edir” deyincə, Həzrəti Safiyyə; 
“Əgər onu mənə göstərməmək üçün dala qayıdacağamsa, onsuz da mənim qardaşımın 
cəsədinin kəsilib-doğrandığından xəbərim var. O, bu hala Allah Təala yolunda 
düşmüşdür. Biz, bu yolda daha betərlərinə də razıyıq. Savabını Allah Təaladan 
gözləyəcəyik. İnşallah səbr edib dözəcəyik” dedi. Zübeyir ibn Əvvam Həzrətləri gəlib 
bunu xəbər verincə, Cənabi Peyğəmbərimiz; “Elə isə qoy görsün” buyurdu. Həzrəti 
Safiyyə, Həzrəti Həmzənin cəsədinin yanında oturdu və səssizcə ağladı. 
Həzrəti Safiyyə gələrkən yanında iki yapıncı gətirmişdi. Onları çıxardıb; 
“Bunları qardaşım Həmzə üçün gətirdim, onunla sarıyın” dedi. Seyyiduş-şühəda, yəni 
şəhidlərin sahibi olan Həzrəti Həmzəni bu yapıncılardan biri ilə kəfənlədilər.221 
Həbibullah bayraqdar Mus’ab ibn Umeyrin cəsədinin yanına gəldi. Həzrəti 
Mus’abın əlləri kəsilmiş, çox yerindən yaralanmışdı. Ətrafı qan gölünə çevrilmişdi. 
Cənabi Peyğəmbərimiz, burda da çox kədərləndi və bu əziz şəhidlərə xitabən, Əhzab 
surəsindən 23-cü ayəsini oxudu. Məalən; “Mö’minlərdən elə igidlər vardır ki, Onlar 
Allah Təalaya verdikləri sözdə sədaqət göstərdilər. Onlardan bəziləri şəhid oluncaya 
qədər döyüşəcəyinə dair verdiyi sözü yerinə yetirdi (şəhid oldu). Bəzisi də şəhid olmağı 
gözləyir. Onlar verdikləri sözü əsla dəyişdirmədilər” buyrulurdu. Cənabi 
Peyğəmbərimiz, bundan sonra da belə buyurdu; “Allah Təalanın Rəsulu də şahiddir ki, 
siz qiyamət günü Allah Təalanın hüzurunda şəhid olaraq həşr olunacaqsınız”. 
                                               
221 İbn Əbi Şeybə, əl-Musannəf, VIII, 493; Əbdurrəzzaq, əl-Musannəf, III, 427; İbn Sə’d, ət-Təbəqat, III, 
14. 
271 
Daha sonra yanındakılara üzünü tutub; “Bunları ziyarət edin. Onlara salam 
verin. Allah Təalaya and içirəm ki, kim bunlara bu dünyada salam verərsə, qiyamətdə 
bu əziz şəhidlər onlara salam verəcəklər”. 
Mus’ab ibn Umeyr Həzrətlərini kəfənləmək üçün bir şey tapa bilmədilər. Öz 
qaftanı mübarək bədənini tamamiylə örtmürdu. Baş tərəfinə örtsələr ayaqları, ayaq 
tərəfinə örtsələr başı açıqda qalırdı. Həbibi əkrəm; “Baş tərəfini qaftanıyla, ayaqlarını 
isə izhir222 otu ilə örtün” buyurdu. Həyatını İslama xidmət etməklə keçirdən və bu yolda 
şəhidlik mərtəbəsinə qovuşan bu xoşbəxt səhabi, dünyadan yarım kəfən ilə köçdü.223 
Digər şəhidlər də, namazları qılınaraq, qanlı paltarlarıyla iki-iki, üç-üç bir 
qəbrə qoyularaq dəfn edildilər (Allah onlardan razı olsun). Ühüd qəzvəsində yetmiş 
şəhid verilmişdi. Bunlardan altmış dördü Ənsardan, altısı Muhacirlərdən idi. 
Əshabi kiramın çoxunun qohum-qardaşı şəhid olmuşdu. Bu səbəblə, qəlbləri 
yaralı idi. Qalanları təsəlli etmək üçün, Həbibi əkrəm (səlləllahu əleyhi və səlləm) 
buyurdu ki; “Vallahi, Əshabımla birlikdə mən də şəhid olub, Ühüd dağının qoynunda 
gecələməyi nə qədər də istəyərdim. Qardaşlarınız şəhid olduqları zaman, Allah Təala 
onların ruhlarını yaşıl quşların qursaqlarına qoydu. Onlar, Cənnətin çaylarına gələr, 
sularından içərlər, meyvələrindən yeyərlər. Cənnətin dörd bir bucağını seyr edərlər. 
Gülüstanlarında uçarlar. Daha sonra Ərşi ə’la altından asılan, qızıl lampaların içinə girib 
axşamı keçirdərlər. Onlar, belə yemək və içgilərin xoşluğunu, gözəlliyini görüncə; “Kaş 
ki, Allah Təalanın, bizə nələr ikram etdiyini qardaşlarımız bilsə idilər və cihaddan 
çəkinməsəydilər, döyüşməkdən qorxub, düşmənin qabağından qaçmasaydılar” deyərlər. 
Allah Təala da; “Mən sizin əhvalınızı onlara çatdırdım” buyurdu. (və ayə inzal edib 
məalən belə buyurdu); “Nə badə Allah Təalanın yolunda şəhid olanları ölü sayasınız! 
Doğrusu onlar, Rəbləri nəzdində diridirlər. Elə ki, Allah Təalanın onlara verdiyi, ehsan 
etdiyi şəhidlik mərtəbəsiylə hamısı da sevinərək, Cənnət ne’mətləriylə ruziləndirilirlər. 
Özlərindən sonra hələ ki, şəhid olmayanlar haqqında da; “Onlara heç bir qorxu yoxdur 
və onlar kədərlənməyəcəklər” deyə müjdə vermək istəyərlər. Onlar, Allah Təaladan 
gələn bir ne’mətlə, hətta daha çoxuyla sevinərlər. Allah Təalanın, mö’minlərə olan 
                                               
222 Bölgədə bitən bir növ bitgi. 
223 Buxari, “Cənaiz”, 27; Əbu Davud, “Vəsaya”, 11; İbn Əbi Şeybə, əl-Musannəf, III, 147; İbn Sə’d, ət-Təbəqat, III, 
121; Suyuti, Camiul-Əhadis, XXXIV, 451. 
272 
mükafatını zay etməyəcəyi müjdəsiylə şad olarlar”. 224  Allah Təala, onların gözünə 
görünüb; “Ey qullarım! Canınız nə istəyirsə deyin, sizə onu artıqlamasıyla daddırım” 
buyurar. Onlar da; “Ey Rəbbimiz! Sənin bizə ehsan etdiyin ne’mətlərdən daha üstün bir 
ne’mət yoxdur ki, onu istəyək. Biz, Cənnətdə istədiyimiz şeylərdən yeyib-içirik. Ancaq, 
biz təkcə ruhlarımızın cəsədlərimizə qayıdıb dünyaya qaytarılmağımızı və sənin 
yolunda döyüşərək təzədən öldürülməyimizi istəyərik” deyərlər”. 
Artıq burda olan olmuşdu. Cihad fi səbilillah, yəni Allah Təalanın dinini 
yaymaq üçün gəldikləri Ühüddə, tarixin tayı-bərabəri olmayan bir qəzvəsi baş vermişdi. 
Burada, Əshabi kiramın neçə-neçə qəhrəmanlıqlarına şahid olunmuş, kafirlərə bir dərs 
də verilmişdi. 
Aləmlərin sahibi (səlləllahu əleyhi və səlləm), mübarək Əshabıyla nurlu 
Mədinəyə tərəf yola düşdülər. Harrə mövqeyinə gəldiklərində, Əshabını sıraya düzüb, 
mübarək əllərini qaldıraraq, Allah Təalaya yalvarmağa və belə dua etməyə başladı; 
“Allahım! Həmd və səna ən çox sənədır. Allahım! Sənin zəlalətə düşürtdüyünə hidayət 
verən, hidayət verdiyini də yoldan çıxardan yoxdur... Allahım! Bizə imanı sevdir. 
Qəlblərimizi iman ilə bəzə. Bizi, küfr, qudurğanlıq və ifrata nifrət elətdir. Din və 
dünyamıza zərərlı olan şeyləri bilənlərdən, doğru yolda gedənlərdən et. Allahım! 
Bizləri, müsəlman olaraq yaşat və müsəlman olaraq öldür. Bizi, salihlər və yaxşılar 
zümrəsindən et. Çünki, onlar nə şərəf və heysiyyətlərini itirənlərdir, nə də dinlərindən 
üz döndərənlərdir. Allahım! Sənin Rəsuluna yalançı deyənlər, sənin yolundan üz 
döndərən, Peyğəmbərinlə döyüşən kafirlərin də cəzalarını ver! Onlara haqq və həqiqət 
olan əzabını endir! Amin!” Əshabi kiram da, “Amin! Amin” deyərək bu duanı 
təkrarladılar. 
Sevgili Peyğəmbərimiz, Əshabıyla Mədinəyə yaxınlaşmışdı. Mədinədə qalan 
qadınlar, uşaqlar yollara səpələnmiş, maraq və kədərlə, gələn ordunun içində Kainatın 
sahibini görməyə çalışırdılar. Onun, cahanı işıqlandıran nurlu üzünü görüncə, Allah 
Təalaya həmd edirdilər. Sonra, gözlər orduya baxır, atalar, sahiblər, oğullar, dayı və 
əmilər axtarılırdı. Görə bilməsələr göz yaşlarını tuta bilmirdilər. Əshabının bu kədərli 
halını görən mərhəmət dəryası Rəsuli əkrəm da, çox kədərlənir, mübarək gözlərindən 
yaş axıdırdı. 
                                               
224 Ali İmran 3/169-171. 
 
273 
Bu dəmdə, Sə’d ibn Muaz Həzrətlərinin anası Kəbşə xatunun Cənabi 
Peyğəmbərimizə yaxınlaşdığı görüldü. Ühüddə oğlu Əmr şəhid olmuşdu. Həzrəti 
Peyğəmbərin yanına gəldiyində; “Anam-atam, canım sənə fəda olsun ey Rəsulallah! 
Əlhəmdulillah ki, səni sağ-salamat gördüm. Sən sağ olduqdan sonra, bütün fəlakətlər 
mənim üçün heçdir!” dedi. Oğlunu heç soruşmadı belə. Sevgili Peyğəmbərimiz ona, 
oğlu Əmr üçün baş sağlığı verdikdən sonra; “Ey Sə’din anası! Sənə və onun ailəsinə 
müjdə olsun ki, onlardan şəhid düşənlərin hamısı da Cənnətdə toplaşdılar və bir-
birilərinə dost oldular. Onlar, ailələrinə də şəfaət edəcəklər” buyurdu. Kəbşə xatun; 
“Allah Təaladan gələn hər şeyə razıyıq ey Rəsulallah! Bu müjdələrdən sonra artıq onlar 
üçün kim ağlayar ki! Siz, dalda qalanlar üçün dua edin” dedi. Aləmlərin sahibi də; 
“Allahım! Onların qəlblərindəki kədərləri yox et! Dalda qalanlarını da, dalda 
qalmışların ən xeyirlisi et!” deyə dua buyurdu. 
Cənabi Peyğəmbərimiz Əshabına, cismani istəklərlə mübarizə aparmağı 
nəzərdə tutaraq; “(Ey Əshabım! İndi) kiçik cihaddan qayıtdıq, böyük cihada 
başlıyacağıq”225 buyurdu. Sonra, hamının evlərinə gedib istirahət etməsini və yaralıların 
yaralarını müalicə etmələrini tövsiyə etdi. Özü də yaralı idi. Birbaşa evinə getdi. 
 
Həmraul-Əsəd səfəri 
 
Rəsuli əkrəm (səlləllahu əleyhi və səlləm), Mədinəyə qayıtdığında, müşriklərin 
hər an dala qayıdıb Mədinəyə hücum edə bilmə ehtimalı olduğundan tədbir almaq 
istədi. Ertəsi gün, yaralı olduğu halda, müsəlmanların dünənki döyüşdə 
zəifləmədiklərini göstərmək, düşmənə qulaqburması verərək Mədinəyə təzədən hücum 
etmələrinin qabağını almaq üçün, Bilal Həbəşiyə; “Rəsulullah, sizə düşməni tə’qib 
etməyi əmr edir! Dünən, Ühüddə bizimlə birlikdə döyüşməyənlər gəlməyəcək, təkcə 
döyüşdə iştirak edənlər gələcəklər, de!” buyurdu. O da, Əshaba bu əmri çatdırınca, çoxu 
yaralı olmasına baxmayaraq dərhal hazırlandılar. Hətta, ağır yaralı olan Abdullah ilə 
Rafi adlı qardaşlar, Rəsuli əkrəmin bu də’vətini eşidən kimi, bütün ağrı və sızıltılarına 
məhəl qoymayaraq, “Bəyəm biz Rəsulullah ilə qəzvəyə çıxmaq fürsətini 
qaçırdacağıq?!” deyərək, mücahidlərə qoşuldular. 
                                               
225 Suyuti, Camiul-Əhadis, XV, 139; XXXIV, 106. 
274 
Sevgili Peyğəmbərimiz, şanlı Əshabıyla müşrikləri tə’qib etməyə başladılar. 
Rəvha deyilən mövqedə, müşriklərin toplaşarak, Mədinəyə basqın etmək və 
müsəlmanları məhv etmək üçün bir qərara gəldiklərini öyrəndilər. Bu tədbirin də, 
Cənabi Peyğəmbərimizin bir mö’cüzəsi olduğu ortaya çıxdı. 
Müşriklər, Rəsuli əkrəmin onların üstünə gəldiyini eşidincə, qorxaraq olduqları 
yeri tərk edib, Məkkəyə qayıtdılar. 
Cənabi Peyğəmbərimiz, onları Həmraul Əsəd deyilən yerə qədər tə’qib etdilər. 
Müşriklərdən iki nəfər əsir götürüldü. Burda üç gün qaldılar, sonra Mədinəyə 
qayıtdılar.226 
Allah Təala, Həmraul-Əsədə gedən bu şərəfli Əshabı, inzal etdiyi ayədə 
məalən belə mədh etdi; “Yaralandıqdan sonra, yenə Allah Təalanın və Peyğəmbərinin 
də’vətinə cavab verən və hələ də onlardan yaxşılıq edib pisliklərdən çəkinənlər üçün, 
çox böyük bir mükafat vardır”.227 
Ühüddə, sevgili Peyğəmbərimizi öldürməyə and içənlərdən İbn Kamiə, 
Məkkəyə qayıtdığında, bir gün qoyunlarına baxmaq üçün dağa çıxmışdı. Dağın 
təpəsində qoyunlarını tapdı. Sürünün içindən bir qoç, sür’ətlə qaçaraq İbni Kamiəni 
buynuzlamağa başladı. Vura-vura İbn Kamiəni öldürdü. 
Abdullah Şihabi Zührini də, Məkkəyə gedərkən ağ zolaqlı bir ilan vuraraq 
öldürdü. Cənabi Peyğəmbərimizin canına qəsd edənlərin hamısı bir il içində cəzalarını 
çəkib öldülər. 
 
Rəci vaqiəsi 
 
Ühüd qəzvəsinin sərrast oxçularından Asim ibn Sabit Həzrətləri, bu qəzvədə 
müşriklərdən Musaf ibn Təlhə ilə qardaşı Harisi öldürmüşdü. Anaları çox kinli olması 
ilə məşhur olan Sulafə binti Sə’d, oğullarının ikisini də öldürən Asim ibn Sabit 
Həzrətlərinin başını gətirənə yüz dəvə verəcəyini və’d etmişdi. Həzrəti Asimin 
kəlləsində şərab içməyə and içmişdi. Bununla birlikdə, Rəsulullahın göndərdiyi bir 
səriyyədə, Abdullah ibn Uneysin, Lihyan oğullarından Xalid ibn Süfyanı öldürməsi 
səbəbiylə, Lihyan oğulları Adəl və Qarə qəbilələriylə ittifaq qurdu. 
                                               
226 Vaqidi, əl-Məğazi, I, 4; İbn Sə’d, ət-Təbəqat, II, 48; Suheyli, ər-Rövzul-Unf, III, 289. 
227 Ali İmran 3/172. 
275 
Mədinə həndəvərində yerləşən bu iki qəbilə bir plan qurub, elçilər hazırladılar. 
Onlara; “Müsəlman olduğunuzu söyləyərsiniz. Verdiyimiz zəkatı almaq və bizə İslamı 
öyrətmək üçün müəllim istəyirik” deyərsiniz. Gələnlərin bir hissəsini öldürər, beləcə 
hayıfımızı çıxarıq. Bir hissəsini də Məkkəyə aparıb Qureyşə satarıq” dedilər. 
Hicrətin dördüncü ilinin Səfər ayında, bu iki qəbilədən altı veya yeddi nəfərlik 
bir hey’ət, Cənabi Peyğəmbərimizin yanına gələrək; “Müsəlman olduq, bizə Qur’ani 
Kərimi və dini öyrədən müəllimlər göndər” dedilər. Bu əsnada sevgili Peyğəmbərimiz, 
Məkkəli müşriklərin döyüşə hazırlaşdıqları haqqında məlumat almaq üçün on nəfərdən 
ibarət bir səriyyə hazırlamışdı. Adəl və Qarə qəbiləsindən də belə bir hey’ətin gəlib 
müəllim istəməsindən sonra, vəziyyəti öyrənib, xəbər vermək üçün bu on nəfərlik 
kəşfiyyat bölüyünü gələnlərlə birlikdə göndərdi. Əshabi kiramdan ibarət olan bu 
səriyyədə Mərsəd ibn Əbi Mərsəd, Xalid ibn Əbi Bukeyr, Asim ibn Sabit, Hubeyb ibn 
Ədəy, Zeyd ibn Dəsinnə, Abdullah ibn Tariq, Muattib (Muğir) ibn Ubeyd və adları 
məlum olmayan üç səhabi də var idi. 
Bu kəşfiyyat bölüyü, gündüzləri gizlənib, gecələri yol gedərək bir səhər 
vaxtında Rəci suyunun başına gəldilər. Orada bir müddət istirahət edib, Əcvə deyilən 
yaxşı cins Mədinə xurmasından yedilər. Sonra oradan ayrılaraq, yaxınlarındakı bir dağa 
çıkıb gizləndilər. Huzeyl qəbiləsindən qoyun güdən bir qadın da Rəci suyunun başına 
gəlmişdi. Xurma çəyirdəklərini görüb, Mədinə xurması yeyildiyini başa düşdü. “Bura 
Mədinədən gələnlər olub” deyə qışqıraraq qəbiləsinə xəbər verdi. Bu əsnada Əshabi 
kiramdan bu on nəfərlik səriyyənin yanında olan Adəl və Qarə qəbiləsinin hey’ətindən 
biri, bir bəhanə edib yanlarından ayrıldı. Dərhal Lihyan oğullarına gedib, xəbər verdi. 
Lihyan oğulları bu xəbərdən sonra hərəkətə keçdilər. Yüzü oxçu, hamısı 
birlikdə iki yüz nəfərlik bir dəstə, bu kiçik səriyyənin üstünə göndərildi. Gələn bu 
müşrik sürüsü, Həzrəti Asim ibn Sabit və dostlarını dağın təpəsində taparaq mühasirəyə 
aldı. Bu dəmdə, bu on səhabini sataraq müşriklərə çatdıran adam da onlara qoşuldu. 
Əshabi kiram, o əsnada aldadıldıqlarını başa düşdülər və döyüşmək qərarına gəldilər. 
Bunu görən müşriklər, onları tovlatmağa çalışıb; “Əgər yanımıza gəlsəniz, heç birinizi 
öldürməyəcəyik. Qət’i söz veririk. Vallahi, sizləri öldürmək istəmirik. Ancaq sizin 
üstünüzdən Məkkəlilərdən fidyə almaq istəyirik” dedilər. 
Asim ibn Sabit, Mərsəd ibn Əbi Mərsəd və Xalid ibn Əbi Bukeyr; “Müşriklərin 
verdikləri sözlərini heç bir zaman qəbul etmərik” deyərək bütün təkliflərini rədd etdilər. 
276 
Asim ibn Sabit Həzrətləri; “Heç bir zaman müşriklərin himayəsini qəbul etməməyə and 
içdim. Vallahi, onların himayəsinə və sözlərinə aldanaraq aşağı düşüb təslim olmaram” 
dedi. Əllərini açdı və; “Allahım! Peyğəmbərini vəziyyətimizdən xəbərdar et” deyərək 
dua etdi. Allah Təala, Həzrəti Asimin duasını qəbul etdi və Rəsulullahı onlardan 
xəbərdar etdi. 
Həzrəti Asim müşriklərə; “Biz ölməkdən qorxmarıq. Çünki, dinimizdə 
bəsirətliyiz (ölüncə şəhid olar, Cənnətə gedərik)” buyurdu. Müşriklərin rəisi; “Ey Asim! 
Özünü və dostlarına yazığın gəlsin, təslim ol!” deyincə, Asim ibn Sabit ona oxla cavab 
verdi. Ox atarkən; 
 
“Mən güclüyəm heç əksiyim yox. 
 Yayımın qalın teli gərilmişdir. 
 Ölüm haqq, həyat boş və keçicidir. 
 Müqəddəratın hamısı başa gəlicidir. 
 İnsanlar ər-gec Allaha rucu edicidir. 
 Əgər mən sizinlə döyüşməsəm; 
Anam, (kədərindən) ağlını itirər”. 
 
misralarını oxuyordu. Asimın ox qabında yeddi ox vardı. Atdığı hər ox ilə bir müşriki 
öldürdü. Oxu qurtarınca, bir neçəsini də nizəsiylə dəlik-dəşik etdi. Ancaq nizəsi də 
qırıldı. Dərhal qılıncını sıyırdı, qınını sındırıb atdı. (Bu, ölüncəyə qədər döyüşəcəyi, 
təslim olmayacağı mənasına gəlirdi). Sonra da; “Ey Allahım! Mən bu günə qədər sənin 
dinini qorudum. Səndən, bu günün axırında mənim bədənimi qoruyub, hifz etməyini 
niyaz edirəm” deyə dua etdi. Həzrəti Asim ibn Sabitin və digər səhabilərin; “Allahu 
əkbər!” sədaları dağları lərzəyə gətirirdi. İki yüz nəfərə qarşı on mücahid 
qəhrəmancasına döyüşür, yanlarına yaxınlaşanlara da layiqli cavablarını verirdilər. 
Asim (Allah ondan razı olsun) ən axırda iki ayağından da yaralanıb yerə yıxıldı. 
Kafirlər, ondan çox qorxduqları üçün, yerə yıxılandan sonra da yanına yaxınlaşa 
bilmədilər və uzaqdan ox ataraq şəhid etdilər. O gün ordakı on səhabidən yeddisi şəhid, 
üçü də əsir götürüldü. 
277 
Lihyan oğulları, Sulafə binti Sə’də satmaq üçün, Asim ibn Sabitin mübarək 
başını kəsmək istədilər. Ancaq Allah Təala, Həzrəti Asim ibn Sabitin duasını qəbul 
etdiyi üçün, bir arı sürüsü göndərdi. Bulut kimi Asim ibn Sabitin üzərində dayandılar. 
Müşriklər yanına yaxınlaşa bilmədi. Axırda; “Əl çəkin, axşam olunca arılar gedər, biz 
də başını kəsib apararıq” dedilər. 
Axşam üstü Allah Təala leysan yağdırdı. Dərələrdən sel axdı və Asim ibn Sabit 
Həzrətlərinin mübarək cəsədini götürüb, naməlum bir yerə apardı. Nə qədər axtarsalar 
da tapa bilmədilər. Bunun üçün müşriklər, Asim ibn Sabit Həzrətlərinin heç bir yerini 
kəsməyə imkan tapa bilmədilər. Arıların, Həzrəti Asimi qoruduqları hadisəsi nəql 
edildiyi zaman, Həzrəti Ömər; “Allah Təala əlbəttə mö’min qulunu qoruyar. Asim ibn 
Sabit, sağlığında müşriklərdən necə qorundu isə, Allah Təala da ölümündən sonra 
cəsədini qoruyub, müşriklərin toxunmasına imkan vermədi” buyurdu. Bunun üçün Asim 
ibn Sabit yad edilərkən; “Arıların qoruduğu kimsə” deyə yad edilərdi.228 
Lihyan oğulları, başda Asim ibn Sabit olmaqla yeddi səhabəni şəhid etdilər. Üç 
səhabəni də əsir etdilər. Əsir düşən üç səhabi, Hubeyb ibn Ədəy, Zeyd ibn Dəsinnə və 
Abdullah ibn Tariq idi. Lihyan oğulları, üçünü də yayların kirişləri ilə bağladılar. 
Aralarından Abdullah ibn Tariq, Məkkəli müşriklərə aparılmağa razı olmadı. Getməmək 
üçün müqavimət göstərdi. “Şəhid edilən dostlarım Cənnətlə şərəfləndilər” deyərək 
qışqırdı. Əllərinin ipini qırdı, ancaq Lihyan oğulları, daşa basaraq onu da şəhid etdilər. 
Hubeyb ibn Ədəy və Zeyd ibn Dəsinnə Həzrətləri; “Rəsulullahın verdiyi kəşfiyyat 
vəzifəsini yerinə yetirməyə bəlkə imkan tapa bilərik” düşüncəsi ilə səbr etdilər. 
Lihyan oğulları, hər ikisini də Məkkəyə apardılar. Bədir və Ühüd döyüşlərində 
yaxınları öldürülən müşriklər, kin və intiqam atəşiylə od tutub yanırdılar və fürsət 
axtarırdılar. Hubeybi, müşriklərdən Huceyr ibn Əbi İhabi Təmimi, Bədir döyüşündə 
öldürülən qardaşının, Zeyd ibn Dəsinnəni də, Səfvan ibn Umeyyə, Bədir döyüşündə 
öldürülən atası Umeyyə ibn Xələfin intiqamını almaq üçün pulla aldılar. Müşriklərin 
niyyəti hər ikisini də öldürmək idi. Ancaq, doyüşməyi qadağan saydıqları aylar olduğu 
üçün, həbs edərək zamanın keçməsini gözlədilər. Ayrı-ayrı yerlərdə həbs etdilər. Hər iki 
səhabi də bu əsarət qarşısında böyük bir səbr, taqət və əsalət göstərdilər. 
                                               
228 Buxari, “Məğazi” 28; Vaqidi, əl-Məğazi, I, 354; Əbdurrəzzaq, əl-Musannəf, V, 354; Təbərani, əl-
Mu’cəmul-Kəbir, IV, 221; Safədi, əl-Vafi, IV, 357. 
278 
Hubeyb ibn Ədəyin həbs edildiyi evdə azadlı bir cariyə olan Maviyə (bu 
xanım, daha sonra müsəlman olmuşdur) belə nəql etmişdir ki; “Hubeyb, mənim 
qaldığım evdə bir otaqda həbs edilmişdi. Mən, ondan daha xeyirlı bir əsir görmədim. 
Bir gün baxdım, əlində səhəng kimi böyük bir üzüm salxımı vardı. Ondan yeyirdi. Hər 
gün belə üzüm salxımı əlində görülürdü. O mövsümdə, həm də Məkkədə üzüm tapmaq 
əsla mümkün deyildi. Allah Təala ona ruzi verirdi. Həbs olunduğu otaqda namaz qılar, 
Qur’ani Kərim oxuyardı. Oxuduğu Qur’ani Kərimi eşidən qadınlar ağlaşar və ona 
yazıqları gələrdi. Bəzən; “Bir istəyin var?” deyə soruşduğumda; “Mənə şirin su ver, 
bütlər üçün kəsilən heyvanların ətindən gətirmə. Bir də, məni öldürəcəkləri zaman 
qabaqcadan xəbər ver, başqa bir şey istəmirəm” deyərdi. Öldürüləcəyi gün 
dəqiqləşdirilincə, gedib ona çatdırdım. Bunu öyrənincə, az da olsa dəyişiklik və zərrə 
qədər kədər əlaməti görsənmədi. O gün yaxınlaşınca, ölmədən əvvəl bədənini 
təmizləmək istədiyini söylədi və bir ülgüc istədi. Mən də uşağımın əlinə bir ülgüc verib 
göndərdim. Uşaq yanına gidincə birdən qorxdum. “Eyvah! Bu adam, uşağı ülgüclə 
kəsər. O, nə təhər olmasa öldürüləcək” dedim. Qaçaraq gedib uşağa baxdım. 
Hubeyb, göndərdiyim ülgücü uşağın əlindən alıb, uşağa nəvaziş göstərmək 
üçün dizinin üstündə oturtmuşdu. Mən bu halı görüncə çox qorxub, fəryad etməyə 
başladım. Vəziyyəti başa düşüncə; “Bu uşağı öldürəcəyəmi zənn edirsən? Bizim 
dinimizdə belə şey yoxdur. Haqsız yerə cana qəsd etmək bizim hal və şanımızdan 
deyildir” dedi. 
Hubeyb ibn Ədəyi və Zeyd ibn Dəsinnəni öldürmək üçün müşriklərin qərara 
aldıqlar gün gəlib çatmışdı. O gün sabah tezdəndən zincirlərini açıb, Məkkə kənarında 
Təmim deyilən yerə apardılar. Məkkə xalqı və müşriklərin başda gələnləri, bunların 
edam edilməsini seyr etmək üçün toplanmışdı. Ətrafda böyük bir qələbəlik vardı. 
Müşriklər, əsirləri edam edəcəkləri yerdə iki dar ağacı qurmuşdular. Hubeybi 
dar ağacına qaldırıb bağlamaq istədikləri əsnada; “Mənə imkan verin iki rük’ət namaz 
qılım” dedi. Ona; “Orda qıl” dedilər. Hubeyb, dərhal namaz qılamq üçün durub, xuşu ilə 
iki rük’ət namaz qıldı. Toplaşan müşriklər, qadınlar, uşaqlar həyəcanla onu seyr 
edirdilər. Namazını qurtardıqdan sonra; “Vallahi, əgər ölümdən qorxaraq namazı 
uzatdığımı zənn eləməsəydiniz, namazı uzadardım və daha çox qılardım” dedi. Belə 
edam edilərkən iki rük’ət namazı ilk dəfə qılan, adət və sünnət olmasına səbəb olan 
Həzrəti Hubeyb ibn Ədəydir. Cənabi Peyğəmbərimiz (səlləllahu əleyhi və səlləm), onun 
279 
edam edilərkən iki rük’ət namaz qıldığını eşidincə, bu hərəkətini yerində və münasib 
görmüşdü.229 
Namazını qıldıqdan sonra, Hubeybi dar ağacına çixardaraq bağladılar. Üzünü, 
qiblədən Mədinəyə tərəf döndərdilər. Sonra; “Haydı dinindən dön! Səni azad edək” 
dedilər. Belə cavab verdi ki; “Vallahi, dönmərəm! Bütün dünya mənim olsa, mənə 
verilsə, yenə İslamiyyətdən dönmərəm!” Bu cavabı alan müşriklər; “İndi sənin yerinə 
Məhəmmədin olmasını, onun öldürülməsini istəyərdin? Bəli desən, xilas olar, evində 
rahat oturarsan!” dedilər. Hubeyb; “Mən, Məhəmməd əleyhissalamın ayağına bir 
tikanın batmasına belə əsla razı olmaram!” dedi. Müşriklər istehza edib, gülüşərək; “Ey 
Hubeyb! İslam dinindən dön! Əgər dönməsən, səni şübhəsiz öldürəcəyik!” dedilər. 
Hubeyb; “Allah Təala yolunda olduqdan sonra, mənim üçün öldürülməyin heç 
əhəmiyyəti yoxdur” deyə cavab verdi. 
Bundan sonra Hubeyb; “Allahım! Burda düşmən üzündən başqa üz görmürəm. 
Allahım! Məndən Rəsuluna salam çatdır. Bizə edilən bu işi Rəsuluna xəbər ver!” 
deyərək dua etdi və; “Əssalamu əleykə ya Rəsulallah” dedi. Hubeyb bu duanı etdiyi 
əsnada, sevgili Peyğəmbərimiz, Əshabi kiramla otururdu. Zeyd ibn Harisə belə nəql 
etmişdir ki; “Bir gün Rəsulullah, Əshabıyla oturarkən; “və əleyhissalam” dedi. Əshabi 
kiram; “Ya Rəsulallah! Kimin salamını aldın ki?” dedilər. “Qardaşımız Hubeybin 
salamını aldım. Cəbrayıl (əleyhissalam) Hubeybin salamını mənə çatdırdı” buyurdu.230 
Hubeybin ətrafında toplaşan Qureyş müşrikləri; “Bax, atalarınızı öldürən bu 
adamdır” deyərək gənclərin nizələrlə ona hücum etməsi üçün qızışdırdılar və mübarək 
bədənini yaralamağa başladılar. Bu əsnada, Hubeybin üzü Kə’bəyə tərəf çevrildi. 
Müşriklər, Mədinəyə tərəf çevirdilər. Hubeyb; “Allahım! Əgər mən sənin nəzdində 
məqbul bir qul isəm, üzümü qibləyə çevir” deyərək dua etdi. Üzü təzədən qibləyə 
çevrildi. Müşriklərdən heç biri, onun üzünü Kə’bədən başqa bir tərəfə çevirə bilmədi. 
Bu əsnada Hubeyb, dar ağacındaykən, düşmənin içində amansızcasına şəhid edilməkdə 
olduğunu dilə gətirən bir şe’r dedi. Müşriklər, əllərindəki nizələri bədəninə batıraraq, 
işgəncə etməyə başlayınca; “Vallahi, mən müsəlman olaraq öldürüləndən sonra, 
                                               
229 Buxari, “Məğazi” 28; Vaqidi, əl-Məğazi, I, 354; Təbərani, əl-Mu’cəmul-Kəbir, IV, 221; Safədi, əl-
Vafi, IV, 357. 
230 Təbərani, əl-Mu’cəmul-Kəbir, IV, 221; Əbu Nuaym, Hilyətul-Övliya, I, 159; İbn Əbdilbər, əl-İstiab, 
II, 28. 
280 
vurulub, hansı tərəfə düşsəm də qəm yemərəm! Bunların hamısı Allah Təalanın 
yolundadır” dedi. 
Hubeyb, bundan sonra müşriklərə belə bəd dua etdi; “Allahım! Qureyş 
müşriklərinin hamısını məhv et! Camaatlarını dağıt! Bir-bir canlarını al, onları sağ 
qoyma!” Müşriklər bu bədduanı eşidincə çox qorxub, bir hissəsi ordan qaçıb 
uzaqlaşdılar. Qalanlardan bir hissəsi nizələrini dalbadal atmağa başladılar. Aralarından 
biri nizəsini sinəsinə batırdı, nizə kürəyindən çıxdı. Hubeyb, bədənindən qan fışqırarkən 
və dar ağacından sallanaraq son nəfəsini verərkən; “Əşhədu ənla ilahə illallah və əşhədu 
ənnə Məhəmmədən əbduhu və rəsuluh” deyərək şəhid oldu.231 
Hubeyb ibn Ədəyin cənazəsi qırx gün dar ağacında asılı qaldı. Bədəni çürüyüb 
iylənmədi. Dayanmadan təzə qan axdı. Sevgili Peyğəmbərimiz, onun cənazəsini 
gətirmək üçün Əshabi kiramdan Zübeyir ibn Əvvam və Miqdad  ibn Əsvədi göndərdi. 
Gecə, gizlicə Məkkəyə girdilər. Hubeybi asıldığı dar ağacından düşürdüb, dəvəyə 
yükləyərək Mədinəyə tərəf yola düşdülər. Məsələdən agah olan müşriklər, böyük bir 
qələbəlik halında onlara hücum etdilər. Hər iki səhabi özlərini müdafiə etmək üçün, 
cənazəni yerə qoydular. Bir az sonra cənazəni qoyduqları yerin yarılaraq cəsədi udub, 
sonra da örtüldüyünü gördülər və Mədinənin yolunu tutdular. 
Zeyd ibn Dəsinnəni də basdırdıqları ağaca bağladılar. Dinindən döndərmək 
üçün məcbur etdilər. Ancaq, Zeydin imanını qüvvətləndirməkdən başqa bir şey əldə edə 
bilmədilər. Bundan sonra Zeydi oxa tutdular. Axırda Səfvan ibn Umeyyənin azadlı 
köləsi Nistas tərəfindən şəhid edildi. 
 
Bi’ri Məunə vaqiəsı 
 
Eyni ilin Səfər ayında, Ərəbistanın Nəcd bölgəsində Amir oğullarının rəisi Əbu 
Bəra Amir ibn Malik Mədinəyə gəldi. Rəsuli əkrəmi (səlləllahu əleyhi və səlləm) 
ziyarət etdi. Cənabi Peyğəmbərimiz də ona İslamiyyəti başa salıb, müsəlman olmasını 
tövsiyə etdi. Əbu Bəra müsəlman olmadı, ancaq İslamın gözəl və şərəfli bir din 
olduğunu bildirdi. Ayrıca, Nəcddə İslamın yayılması üçün Əshabi kiramdan bir neçə 
nəfəri ora göndərməsini istədi. Sevgili Peyğəmbərimiz; “Göndərəcəyim adamlar 
                                               
231 Əbdurrəzzaq, əl-Musannəf, V, 354; Təbərani, əl-Mu’cəmul-Kəbir, IV, 221.  
281 
haqqında Nəcd xalqına e’tibar etmirəm!” buyurdu. Amir; “Onları mən himayəmə 
götürürəm. O zaman onlara heç kim zərər verə bilməz” dedi. 
Aləmlərin sahibi bu adamın sözünü qəbul edib, Əshabi Suffədən yetmiş 
nəfərlik bir hey’ət hazırladı və Munzir ibn Əmr Həzrətlərinin başçılığında yola saldı. 
Öz qəbiləsinin İslamiyyətlə şərəflənməsini istəyən Əbu Bəra, Əshabi Suffədən 
əvvəl yola çıxıb qəbiləsinin yanına gələrək hey’əti himayəsinə götürdüyünü, onlara heç 
kimin toxunmamasını tapşırdı. Bacısı oğlu Amir ibn Tufeyldən başqa hamısı onlara 
toxunmamağı qəbul etdi. Əbu Bəranın bacısı oğlu Amir ibn Tufeyl, üç qəbilənin 
adamlarını silahlandıraraq başına keçdi və Bi’ri Məunəyə gələn Əshabi kiramı mühasirə 
etdi. Dörd tərəfi əhatə edilən səhabilər, qılınclarına sarılıb, birindən başqa hamısı da 
səhid oluncaya qədər qəhrəmancasına doyüşdülər. 
Bu mübarək Əshabın son sözləri; “Ya Rəbbi! Bu vəziyyətimizi Rəsulullaha 
təkcə Sən xəbər verərsən. Ona salamımızı çatdır!” dedilər. O anda Cəbrayıl 
əleyhissalam çox kədərli bir halda, Cənabi Peyğəmbərimizin yanına gəlib, salamlarını 
çatdırdı və; “Onlar, Allah Təalaya qovuşdular. Allah Təala onlardan razı oldu, onlar da 
Allah Təaladan razı oldu” dedi. Sevgili Peyğəmbərimiz də; “Əleyhimussalam” deyə 
cavab verdikdən sonra, çox kədərlənərək Əshabi kirama üzünü tutub; “Qardaşlarınız 
müşriklərə rast gəldilər. Müşriklər onları kəsib-doğradılar, nizələrlə dəlik-deşik etdilər” 
buyuraraq vəziyyətdən xəbər verdi. 
Bu hadisədə düşmənlə döyüşərkən, Amir ibn Fuheyrə Həzrətlərinin kürəyinə 
Cabbar adlı biri nizəsini batırmışdı; O əsnada Həzrəti Amir; “Vallahi, Cənnəti 
qazandım!” demiş, Cabbarın və digər müşriklərin gözlərinin qabağında göyə 
yüksəlmişdi. Bu hala hamı heyrət etmiş, ancaq aralarından təkcə onu şəhid edən Cabbar 
müsəlman olmuşdu. 
Cənabi Peyğəmbərimiz, Rəci və Bi’ri Məunə hadisələrinə çox kədərləndi. Bu 
kədərli hadisəni törədən qəbilələrə, bəla üçün bir ay hər namazdan sonra bəddua etdi. 
Allah Təala, Rəsulunun duasını qəbul etdi. O qəbilələrə qorxunc bir quraqlıq və qıtlıq 
verdi. Sonra yolxucu bir xəstəliklə yeddi yüz nəfər öldü.232 
 
 
                                               
232 Buxarə, “Məğazə”, 28; Müslim, “İmarə”, 147; İbn Hişam, əs-Sərə, II, 183; Vaqıdi, əl-Məğazi, I, 346-
352; İbn Sə’d, ət-Təbəqat, II, 51-54. 
282 
Bəni Nadir yəhudiləri 
 
Ühüd qəzvəsindan sonra, hicrətin dördüncü ilində, Nadir oğulları adındakı 
yəhudi qəbiləsi, sevgili Peyğəmbərimizə suiqəsd hazırladılar. Bunu, Cəbrail 
əleyhissalam Cənabi Peyğəmbərimizə xəbər verdi, beləcə suiqəsd nəticəsiz qaldı. 
Bundan sonra Aləmlərin sahibi, razılaşmanı pozan bu yəhudi qəbiləsinə, Məhəmməd 
ibn Məsləməni göndərdi və; “Nadir oğıılları yəhudilərinin yanına get! Onlara 
Rəsulullah məni sizə; “El-obamızdan çıxıb gedin! Burda mənimlə birlikdə yaşamayın! 
Siz, mənə bir suiqəsd planı hazırladınız. Sizə on gün möhlət verirəm. Bu müddətdən 
sonra, buralarda sizdən kim görülərsə boynu vurulacaq” əmrini çatdırmaq üçün 
göndərdi de!” buyurdu. 
Məhəmməd ibn Məsləmə Həzrətləri bu əmri çatdırınca, qorxularından yol 
hazırlığına başladılar. Ancaq, münafiqlərin başçısı Abdullah ibn Ubeyy, onlara; “Nə 
badə qalanızdan çıxasınız. Mallarınızı və el-obanızı tərk edib getməyin. Adamlarımdan 
iki min nəfərlə sizə köməyə gələrik” deyərək xəbər göndərdi. Bundan sonra Kainatın 
hökmdarı Rəsulullah, Əshabi kiramıyla Mədinəyə dörd km. uzaqlıqda yerləşən Nadir 
oğulları qalasına hücum etdilər. Bayrağı Həzrəti Əli daşıyırdı. Qala mühasirə edildi. 
Daha əvvəl Əshabi kirama meydan oxuyan yəhudilər, qaladən çıxmağa cəsarət edə 
bilmədilər. Münafiqlərin köməyi də gəlib çatmadı. Əshabi kiram, qalanı nəzarətdə 
saxlayıb quş uçurtmurdu. İyirmi gündən artıq davam edən mühasirənin axırında 
yəhudilər təslim oldular. Bütün silahlarını, qızıl və gümüşlərini müsəlmanlara verərək 
bir hissəsi Şama, bir hissəsi də Xeybərə sürgün edildi. Beləcə, Mədinədə yəhudilərdən 
təkcə Qureyza oğulları qaldı.233 
 
Fatimə Binti Əsədin vəfatı 
 
İçgi içməyin haram olduğunu bildirən ayə də, hicrətin dördüncü ilində inzal 
edildi.234 Ühüd qəzvəsinda yaralanıb, sonra da vəfat edən Həzrəti Ümmü Sələmənin 
ərindən bir neçə uşağı yetim qalmışdı. Ümmü Sələmə anamız, yaşlı halyla çətin 
                                               
233 Vaqidi, əl-Məğazi, I, 441; Suheyli, ər-Rövzul-Unf, III, 386. 
234 İbn Qəyyum əl-Cövziyyə, Zadul-Məad, III, 221; Əhməd Şami, Sübülül-Huda, XXII, 59. 
283 
vəziyyətdə qalmışdı. Sevgili Peyğəmbərimiz, onun halına yanıb mərhəmət edərək, onu 
özünə nikahlamaqla şərəfləndirdi.235 
Həmçinin bu ildə Zaturriqa qəzvəsi təşkil edilərək, ətrafdakı müşrik qəbilələr 
yola gətirildi.236 
Həzrəti Osmanın, Cənabi Peyğəmbərimizin qızı Həzrəti Ruqiyyədən olan altı 
yaşındakı oğlu Abdullah vəfat etdi. Aləmlərin sahibi, nəvəsinin namazını qıldırdı və 
bilavasitə özü qəbrə qoydu. Çox kədərlənmişdi, mübarək göz yaşları qəbrə töküldü. 
Qəbir daşını mübarək əlləriylə qoydu və; “Allahu Təala, qullarından mərhəmətli və 
ürəyi yumuşaq olanlara rəhmət edər” buyurdu.237 
Həzrəti Əlinin anası Fatimə binti Əsəd də bu ildə vəfat etdi.238 Buna, sevgili 
Peyğəmbərimiz çox üzülüb; “Bu gün anam vəfat etdi!” buyurdu. Sevgili 
Peyğəmbərimiz, babası Əbdülmüttəlibin vəfatından sonra, onun yanında böyümüşdü. 
Peyğəmbərliyini e’lan etdiyində isə, dərhal müsəlman olmaqla şərəflənmişdi. Bu 
səbəblə, Kainatın hökmdarı onu ana kimi görər, çox hörmət edərdi. Ona olan 
mərhəmətindən, əynindəki mübarək köynəyini çıxardıb kəfən olaraq sarılmağını əmr 
etdi. Meyyit namazını qıldırdıqdan sonra, yetmiş min mələyin namazda hazır olduğunu 
bildirdi. Qəbrə qədər gedib içinə girdi. Qəbir həyatının rahat və xoş olması üçün, qəbrin 
künclərinə tərəf, sanki genişləndirir kimi işarə etdikdən sonra qəbrə uzandı. 
Qəbirdən çıxdığında, mübarək gözləri yaşla dolmuş və mübarək göz yaşları 
qəbrə tökülmüşdü. Aman ya Rəbbi! Bu nə mərhəmətdi? və bu nə qədər bəxtəvər bir 
xanım idi? Həzrəti Ömər belə özünü saxlaya bilməmiş; “Canım sənə fəda olsun ey 
Rəsulallah! Heç birinə etmədiyinizi bu xanım üçün etdiniz!” deyə sual verincə, 
vəfalıların ən vəfalısı olan sevgili Peyğəmbərimiz; “Əbu Talıbdan sonra bu xanım qədər 
mənə yaxşılığı dəyən heç kim olmamışdır. O mənim anamdı. Öz uşaqları ac qalarkən ən 
əvvəl mənim qarnımı doyuzdrurdu. Öz uşaqlarının üst-başları toz-torpaqlı ikən, o, ən 
əvvəl mənim saçımı darayar və gül yağları ilə yağladardı. O, mənim anamdı! Ona, 
Cənnət paltarlarından geyindirilməsi üçün, köynəyimi kəfən kimi geyindirdim. Qəbir 
                                               
235 Tirmizi, “Nikah”, 40; İbn Kəsir, əs-Sirə, III, 174. 
236 Buxari, “Vuzu”, 34; Əhməd ibn Hənbəl, əl-Müsnəd, III, 343; İbn Hişam, əs-Sirə, II, 203; Vaqidi, əl-
Məğazi, I, 396; İbn Sə’d, ət-Təbəqat, II, 61; Suheyli, ər-Rövzul-Unf, III, 400. 
237 Hakim, əl-Müstədrək, IV, 51; Əhməd Şami, Sübülül-Huda, XI, 35. 
238 Təbərani, əl-Mu’cəmul-Kəbir, XXIV, 351; Əbu Nuaym, Hilyətul-Övliya, III, 121. 
 
284 
həyatının ona mülayim və asan olması üçün qəbirdə yanına uzandım. Cəbrayıl, Allahu 
Təala tərəfindən; “Bu xanım cənnətlikdir” deyərək mənə xəbər verdi” buyurdu. Bundan 
sonra Fatimə binti Əsəd anamız üçün belə dua etdi; “Allah Təala səni bağışlasın, səni 
mükafatlandırsın. Ey anam! Allah Təala sənə rəhmət etsin. Özünn ac ikən məni 
doyuzdurdun. Özün geyməz, mənə geyindirər, yeməz, mənə yedizdirərdin. Dirildən də, 
öldürən də Allah Təaladır. O daima diridir. O ölməz. Allahım! Anam Fatimə binti Əsədi 
əfv et, bağışla! Ona hüccətini bildir. Qəbrini genişləndir. Ey mərhəmətlilərin ən 
mərhəmətlisi olan Allahım! Mən Peyğəmbərinin və keçmiş Peyğəmbərlərin haqqı üçün, 
bu duamı qəbul buyur”. 
Bundan sonra, Rəsuli əkrəmin (səlləllahu əleyhi və səlləm) mübarək 
xanımlarından Həzrəti Zeynəb binti Huzeymə otuz yaşında ikən vəfat etdi.239 Yenə bu 
ildə Həzrəti Əli ilə Həzrəti Fatimənin ikinci uşaqları Həzrəti Hüseyin doğuldu.240 
Həmçinin bu ildə, Məkkəli müşriklər, Əbu Süfyan komandanlığında iki min 
əsgərlə İslamın yayılmasının qarşısını almaq üçün Bədirə gəldi. Aləmlərin sahibi, min 
beş yüz qəhrəman Əshabıyla onlardan əvvəl Bədirə gəldi. Mücahidlərin, özlərindən 
qabaq Bədirə gəldiyini öyrənən müşriklərin ürəyinə qorxu düşdü. Ancaq, 
Mərrazzəhrana qədər irəliləyə bildilər. Qəhrəman İslam əsgəri ilə qarşılaşmağa cəsarət 
edə bilmədilər və Məkkəyə dala qayıtdılar. Rəsuli əkrəm, şanlı Əshabıyla müşrikləri 
səkkiz gün Bədirdə gözlədi. Sonra isə Mədinəyə tərəf hərəkət etdilər. 
 
Bəni Müstəliq qəzvəsi 
 
Hicrətin beşinci ilində, Müstəliq oğullarının rəisi Haris ibn Əbi Dirar, Cənabi 
Peyğəmbərimizlə döyüşmək üçün həddən çox adam toplamışdı. Onları silahlandıraraq, 
Mədinəyə hücum etməyi fikirləşirdi. Bu xəbər, sevgili Peyğəmbərimizə çatan kimi, 
dərhal yeddi yüz nəfərlik bir bölüklə Müstəliq oğullarına qarşı səfərə çıxdı. Mureysi 
quyusu başında qərargah quruldu. Əvvəlcə Müstəliq oğulları İslama də’vət edildi. 
Qəbul etməyərək, ox atıb doyüşü başlatdılar. Rəsulullahın; “Hamınız birlikdə, anidən 
hücuma keçin” əmrini yerinə yetirən Əshabi kiram, Müstəliq oğullarından on nəfəri 
öldürdü. Qəbilə rəisi qaçaraq canını qurtarmış, ancaq qızı Bərrə və qəbiləsindən 600 
                                               
239 Təbərani, əl-Mu’cəmul-Kəbir, XXIV, 58; İbn Kəsir, əs-Sirə, IV, 593. 
240 Əhməd ibn Hənbəl, əl-Müsnəd, VI, 392; Heysəmi, Məcməuz-Zəvaid, IV, 68. 
285 
nəfər əsir edilmişdi. Qənimətlər paylaşdırıldı. Bərrə, Cənabi Peyğəmbərimizin hüzuruna 
çıxıb; “Hissəsinə düşdüyüm sahibimlə, doqquz qızıl müqabilində azadlığa 
buraxılmağım üçün razılaşdım. Mənə kömək edin!” dedi. Cənabi Peyğəmbərimiz, 
mərhəmət edərək onun bu arzusunu yerinə yetirib satın aldı. Sonra azad edib, azadlığa 
buraxdı. Sevgili Peyğəmbərimizin İslamı təbliğ etməsiylə müsəlman oldu. Onun 
müsəlman olmasına çox sevinən Aləmlərin sahibi, mükafat olaraq evlənməklə 
şərəfləndirdi. Bunu görən Əshabi kiramın hamısı da; “Biz, Rəsulullahın ailəsi olan 
anamızın, qohum-əqrabalarını qulluqçu olaraq işlətməkdən həya edərik” dedilər və 
əsirlərini azad etdilər. Bu nikah yüzlərlə əsirin azad olmasına səbəb oldu. Sevgili 
Peyğəmbərimiz, mübarək Xanımı Bərrənin adını Cüveyriyyə olaraq dəyişdirdi. Həzrəti 
Cüveyriyyə anamız üçün, Həzrəti Aişə anamız; “Mən, Cüveyriyyədən daha xeyirli, 
daha bərəkətli bir qadın görmədim” deyərdi.241 
İslam ordusu qalib gələrək, nurlu Mədinənin yolunu tutarkən, ətrafdakı müşrik 
qəbilələrinin gözləri qorxmuş, müsəlmanlara hücum etməyə cəsarət göstərməyin nə 
qədər təhlükəli olduğunu başa düşmüşdülər. 
 
 
Sən aləmlərə təbib, mən qəlbi çox xəstə, 
 Şəfa tapmaq ümidi ilə sənə gətirdim. 
Belimdə günah dağı və üzüm saman kimi 
 Ümidliyəm buraya zaval üçün gətirdim. 
Alimlərin sərvəri, sənə aşiq heyranam, 
 Sənin ayrılığından gecə-gündüz ağlaram. 
Sənin böyük rəhmətin abi həyat, mən susu, 
 Bir damcısı olmazsa ölərəm, can verərəm. 
Ağıl onu öyməkdə çox çətinliyə düşdü, 
                                               
241 İbn Hişam, əs-Sirə, II, 294; Vaqidi, əl-Məğazi, I, 413; İbn Sə’d, ət-Təbəqat, II, 74; Suheyli, ər-Rövzul-
Unf, IV, 13. 
286 
 Məazallah mümkünmü, o bu qədər anlayır. 
Onu xulquyla öymək, boş yerə əlləşməkdir. 
 Onu sözlə anlatmaq bundan da zor gələr. 
Bağışlayan və Kərim və o qədər comərddir. 
 Sudan inci, daşdan cövhər, tikandan gül gəlir. 
Günəş nur saçırsa, onun nurlarındandır, 
 Güldəki tər damcısı gül üzündən gəlir. 
Onu vəsf etmək bundan daha yüksəkdir amma, 
 Daha yüksək söylərsəm, əğyar inkar edər. 
Aləmi bir zərrəyə sığdırmaq mümkün olar, 
 Onu sözlə anlatmaq bundan da zor gələr. 
 
MÖVLANA XALİDİ BAĞDADİ 
 
 
 
 
 
 
 
 
 
 
 
 
 
 
 
 
 
 
 
 
287 
XƏNDƏK QƏZVƏSİ 
 
Hicrətin beşinci ili idi. Mədinəyi münəvvərədən sürgün edilən fitnə və fəsad 
qaynağı yəhudi Nadir oğulları, qruplara bölünmüş, bir hissəsi Şama, bir hissəsi də 
Xeybərə getmişdilər. Ancaq, İslama və Cənabi Peyğəmbərimizə olan kin və intiqam 
duygğuları qəlblərini bürümüşdü. Başçıları Huyey, qövmünün başda gələnlərindən 
yanına yığdığı iyirmi adamı ilə Məkkəyə getdi. Əbu Süfyan ilə görüşüb, sevgili 
Peyğəmbərimizin mübarək bədənini məhv etmək üçün razılaşdılar. “Bu işi həll edincəyə 
qədər axıra kimi yanınızda olacağıq!” dedilər. Əbu Süfyan; “Bizim düşmənimızə 
düşmən olanlar, bizim nəzərimizdə məqbuldur. Ancaq, sizə e’tibar edə bilməyimiz 
üçün, bütlərimizə sitayiş etməyiniz lazımdır. Ancaq, bundan sonra səmimi olduğunuzu 
qəbul edib, əmin ola bilərik” dedi. Məqsədlərinə nail olmaq üçün dinlərini belə qurban 
verən xain yəhudilər, bütlərin qabağında tə’zim etdilər... Kitablı kafir ikən, kitabsız 
oldular. Sevgili Peyğəmbərimizi məhv etmək və İslam dinini yıxmaq üçün and içdilər. 
Müşriklər, dərhal döyüş hazırlığına başladılar. Qonşu müşrik qəbilələrə də 
adamlar göndərdilər. Yəhudilər də müxtəlif qəbilələri yola gətirmək üçün hərəkətə 
keçdilər. Bəzi qəbilələrə pul və xurma və’d edərək silahlandırdılar. Müşriklər,  Məkkə 
ətrafından dörd min nəfərlik böyük bir ordu çıxartmışdı. Əbu Süfyan, Darunnədvədə 
bayraq açıb, Osman ibn Əbi Təlhəyə verdi. Orduda üç yüz at, çox sayıda silah və min 
beş yüz dəvə vardı. 
Dörd min nəfərlik müşrik ordusu, Mərrazzəhrana gəldiklərində Süleyman 
oğulları, Fəzarə oğulları, Qatafanlılar, Murrə oğulları, Əsəd oğulları kimi bir çox 
qəbiləni, altı min nəfərlik əlavə qüvvəylə müşrik ordusunun sayısını on minə 
çıxartmışdı. Bu, o zamana görə çox böyük bir ordu idi. 
Əvvəldən bəri Rəsuli əkrəm (səlləllahu əleyhi və səlləm) ilə dost görünən 
Xuzaə qəbiləsi, dərhal Mədinəyə xəbər çatdırmış, on günlük yolu dörd gündə gedən bir 
süvari, Cənabi Peyğəmbərimizə, müşriklərin vəziyyətini təfərruatıyla xəbər vermişdi. 
İşlərini Əshabi kiramla məsləhətləşərək görən sevgili Peyğəmbərimiz, dərhal 
səhabilərini toplayıb, məsələni müzakirə etdi. Döyüşün harda və necə olacağı 
mövzusunda, hər səhabi öz təklifini dedi. Bu hey’ət içində yer alan Səlmani Farisi 
Həzrətləri sözə başlayıb; “Ya Rəsulallah! Bizdə bir döyüş üsulu vardır. Düşmənin, 
hücum etmə ehtimalını nəzərə alaraq ətrafımıza xəndək qazaraq müdafiə olunardıq” 
288 
dedi. Bu üsul, Cənabi Peyğəmbərimiz və Əshabi kiramın xoşuna gəldi və bu şəkildə 
düşmənlə döyüşməyə qərar verildi.242 
Cənabi Peyğəmbərimiz dərhal, Əshabından bəziləriylə birlikdə, xəndəyin harda 
qazılması lazım gəldiyini tə’yin etdilər. Mədinənin cənub tərəfi bağ-bağat olub, sıx 
ağaclarla örtülüydü. Müşriklərin burdan hamısı birdən hücuma keçmələri ehtimalı az 
idi. Həm də ki, buranı az bir qüvvə ilə müdafiə etmək olardı. Şərqdə isə razılaşma əldə 
edilən Bəni Qureyza adlı yəhudi qəbiləsi yerləşirdi. Bu səbəblə müşriklər, təkcə qərb və 
şimal tərəfdəki açıq ərazidən hücuma keçə bilərdilər. Bu tərəflərdən xəndək qazılacaq 
yerlər tə’yin edildi. Əshabi kiramın hər birinə təxminən üç metr yer düşürdü. Hamı 
hissəsinə düşən yeri iki adam boyunda (təxminən 3,5 metr) qazacaq, xəndək, sür’ətlə 
çapan bir atlının tullana bilməyəcəyi qədər geniş olacaqdı. Zaman az idi, düşmən 
Məkkədən çıxmış, Mədinəyə tərəf gəlirdi. Xəndəyin ən qısa müddətdə qazılması 
lazımdı. 
Sevgili Peyğəmbərimiz, başta bilavasitə özü olmaqla, qəhrəman əshabıyla 
“Bismillahirrəhmanirrəhim” deyərək, ilk külüngü vurdu. Hamı, var gücüylə imkan 
olduğu qədər tez xəndəyi qazmağa çalışırdı. Hətta burda, uşaqlar belə iştirak edirdilər. 
Rəsulullah üçün Zübab təpəsində bir çadır quruldu. Xəndəkdən çıxardılan torpaqlar 
zənbillərlə bu təpənin ətrafına tökülür, qayıdarkən də düşmənə atmaq üçün Səl dağından 
daş gətirilirdi. Zənbil tapa bilməyənlər, ətəklərində torpaq daşıyırdı. Sevgili 
Peyğəmbərimiz də yoruluncaya qədər çalışırdı. Bu halı görən Əshabi kiram, qeyrətə 
gəlir və; “Canımız sənə fəda olsun ey Rəsulallah. Bizim işləməyimiz bəs edər. Sən 
işləmə, istirahət et” deməklərinə baxmayaraq; “Mən də işləyərək qazandığınız savaba 
şərik olmaq istəyirəm” buyuraraq cavab verərdi. 
O günlərdə hava çox soyuqdu. Həm də, o il quraqlıq səbəbiylə qıtlıq hökm 
sürürdu. Yemək tapmaq da xeyli çətin idi. Aləmlərin hökmdarı daxil olmaqla, bütün 
Əshabi kiram aclıq içində idilər. Özlərini güclü hiss edə bilmələri üçün, aclıqdan 
qarınlarına daş bağlayır, mədələrini sıxışdıraraq yemək ehtiyacını tə’min etməyə 
çalışırdılar. 
Aləmlərə rəhmət olaraq göndərilən sevgili Peyğəmbərimiz, öz aclığına məhəl 
qoymur, Əshabının bu soyuqda ac-acına işləməyinə və çəkdiyi zəhmətlərə çox üzülür, 
                                               
242 İbn Hişam, əs-Sirə, I, 220; Vaqidi, əl-Məğazi, I, 441; İbn Sə’d, ət-Təbəqat, II, 65-74; Suheyli, ər-
Rövzul-Unf, III, 415.  
289 
onlara ürəyi yanırdı və; “Allahım! Axirət həyatından başqa (istəniləcək) bir həyat 
yoxdur. Ya Rəbbi! Ənsar ilə Muhacirlərə məğfirət et!” deyərək dua edərdi. Onlar da 
canlarından çox sevdikləri Həbibi əkrəmə; “Həyatımızın axırına qədər Allah Təalanın 
yolunda, İslam dinini yaymaq üçün Rəsulullaha tabe olduq” deyərək cavab verirdilər. 
Bu qarşılıqlı məhəbbət aclıq, susuzluq kimi bütün çətinlikləri kökündən silib atırdı. 
Xəndək qazmaq, hər gün səhər tezdəndən başlayar, axşama qədər davam 
edərdi. Bir gün qazarkən Əli ibn Hakim Həzrətləri ayağından yaralandı. Ata mindirərək 
Cənabi Peyğəmbərimizin hüzuruna gətirdilər. Aləmlərin hökmdarı; 
“Bismillahirrəhmanirrəhim” deyərək, onun ayağını sığalladı. Rəsulullahın bir mö’cüzəsi 
olaraq, bir göz qırpımında ayağının qanı dayandı və ağrısı kəsildi. 
Xəndək qazmağa davam edilirdi. Əshab bir ara çox bərk bir yerlə qarşılaşdı. 
Qazmaq mümkün olmurdu. Rəsuli əkrəmin yanına gəlib, vəziyyəti izah etdilər. Təşrif 
edərək xəndəyə düşdü. Bir qab su istədi. Bir qurtum içib, yenə qaba boşaltdı. Sonra 
suyu bərk yerə səpdilər. Gürzü götürüb, o yeri bir vuruşda qum kimi dağıtdı. Artıq ora 
asan qazılırdı. Bu vuruş əsnasında, sevgili Peyğəmbərimizin mübarək qarnı açılınca, 
oradakılar, Rəsulullahın aclıqdan mədəsinə daş bağladığını gördülər. Rəsulullahın bu 
halını görən Cabir ibn Abdullah Həzrətləri, hüzuruna gəlib; “Anam-atam sənə fəda 
olsun ey Rəsulallah! İcazə versəniz evə gedib gələrdim” dedi. İcazə aldıqdan sonrasını 
Həzrəti Cabir belə nəql etmişdir ki “İzin verilincə evə gəlib xanımıma; “Rəsul 
əleyhissalamda elə bir aclıq halı gördüm ki, dözmək mümkün deyildir. Evdə yeməyə nə 
var?” deyə soruşdum. O da; “Bu oğlaqdan və bir neçə ovuc arpadan başqa bir şey 
yoxdur” dedi. Dərhal oğlağı kəsdim, Xanımım da arpanı əl dəyirmanında üyüdüb un 
halına gətirdi. Sonra onunla xəmir yoğurdu. Əti bir saxsı qaba qoyub, təndirdə 
bişirməyə başladı. Bundan sonra Rəsulullahın yanına gəldim və; “Ey Rəsulallah! Çox 
az bir yeməyim var. Özünüzlə birlikdə bir-iki nəfər götürüb bizə yeməyə buyurun!” 
dedim. 
Rəsulullah; “Yeməyiniz nə qədərdır?” buyurdu. Nə qədər olduğunu dedim. 
Bundan sonra; “Həm çox, həm də gözəl yeməkdir. Xanımına de, mən gəlincəyə qədər 
təndirdən nə saxsı qabı, nə də çörəyi çıxartsın” buyurdu. Sonra mücahidlərə üzünü 
tutub; “Ey xəndək xalqı! Durun! Cabirin qonaqlığına gedəcəyik!” buyurdu. Bu əmrdən 
sonra Əshabi kiram toplaşaraq Peyğəmbərimizin arxasınca getməyə başladılar. Mən 
dərhal evə qayıdıb olanları xanımıma dedim və; “İndi nə edəcəyik?” deyincə, mənə; 
290 
“Rəsul əleyhissalam, yeməyin nə qədər olduğunu soruşmadı ki?” dedi. Mən də; 
“Soruşdu və mən də dedim” cavab verdim. Xanımım; “Əshabi kiramı sən çağırdın, 
yoxsa Rəsulullah də’vət etdi?” deyə soruşdu. “Rəsulullah də’vət etdi” deyincə; “Rəsul 
əleyhissəlam daha yaxşı bilər” deyərək mənə təsəlli verdi. 
Bir az sonra, Cənabi Peyğəmbərimizin nurlu camalı qapımızda göründü. 
Qələbəlik olan səhabilərə; “Bir-birinizi sıxışdırmadan içəri girin” buyurdu... Səhabi 
qardaşlarım, on nəfərlik qruplar şəklində oturdular. Nəbiyyi möhtərəm, çörəyin və ətin 
bərəkətlənməsi üçün dua etdi. Sonra, saxsı qabı təndirdən çıxartmamışdan qabaq 
kəfkirlə içindəkiləri, götürdüyü çörəklərin üstünə qoyaraq Əshabına verdi. Bütün Əshab 
doyuncaya qədər belə davam etdi. And içirəm ki, yemək yeyən min nəfərdən çox 
olduğu halda, çörək və ət eyni ilə qalırdı. Biz də yedikdən sonra qonşularımıza 
payladıq”.243 
Səlmani Farisi Həzrətləri çox yaxşı xəndək qazardı. Tək başına on nəfərin işini 
görərdi. O da dostları ilə özünə ayrılan yeri qazarkən, çox möhkəm, böyük, ağ rəngdə 
bir daşa rast gəldilər. Sındırmaq üçün çox əlləşdilər. Ancaq, bütün zəhmətləri boşa 
çıxdı. Üstəlik gürz, külüng və kürəkləri də sınmışdı. Həzrəti Səlman, sevgili 
Peyğəmbərimizin yanına gəlib; “Anam-atam, canım sənə fəda olsun ey Rəsulallah! 
Xəndəyi qazarkən möhkəm bir qayaya rast gəldik. Dəmirdən düzəldilmiş bütün 
alətlərimiz sındığı halda, yerindən belə tərpədə bilmədik” deyərək, vəziyyətin nə yerdə 
olduğunu bildirdi. Həbibi əkrəm (səllallahu əleyhi və səlləm), səadətlə oraya gəlib bir 
gürz istədi. Orda olan Əshabi kiram da nəticəni maraqla gözləyirdilər. 
Nəbilərin hökmdarı Rəsulullah, aşağı düşdü. “Bismillahirrəhmanirrəhim” 
deyərək gürzü qaldırıb, qayaya elə vurdu ki, bu vuruşdan, Mədinəni işıqlandıran bir 
şimşək çaxdı və qayadan bir hissə qopdu. Rəsuli əkrəm; “Allahu əkbər!” deyərək təkbir 
gətirdi. Bunu eşidən Əshab da təkbir gətirdi. Sonra ikinci dəfə gürzü vurdu. Yenə hər 
tərəfı işıqlandıran bir şimşək! və qayadan qopan hissələr... Sevgili Peyğəmbərimiz yenə; 
“Allahu əkbər!” deyərək təkbir gətirdi. Əshabi kiram da bunu təkrar etdi. Gürz üçüncü 
dəfə vurulduğunda, hər tərəfı işıqlandıran bir şimşək də çaxmış və qaya parça-parça 
olmuşdu. Aləmlərin hökmdarı yenə; “Allahu əkbər!” deyərək təkbir gətirdi. Şərəfli 
Əshabı da Onun kimi etdilər. 
                                               
243 Buxari, “Məğazi”, 27; Darimi, “Müqəddimə”, 7; İbn Əbi Şeybə, əl-Musannəf, VII, 425. 
291 
Həzrəti Səlman əlini uzatdı. Sevgili Peyğəmbərimiz yuxarı çıxdı. Səlmani 
Farisi; “Anam-atam, canım sənə fəda olsun ey Rəsulallah! Ömrümdə heç görmədiyim 
bir şeyi indi gördüm. Bunun hikməti nədir?” deyincə, Cənabi Peyğəmbərimiz Əshabına 
üzünü tutub; “Səlmanın gördüyünü sizlər də gördünüz?” buyurdu. Onlar da; “Bəli, ey 
Rəsulallah! Gürzü qayaya vurduğunuz zaman, şiddətli bir şimşəyin çaxdığını gördük. 
Siz təkbir gətirincə, biz də təkbir gətirdik” dedilər. Cənabi Peyğəmbərimiz də; “Əvvəlki 
zərbənin işığında Kisranın (Mədayindəki) sarayları mənə göründü. Cəbrayıl 
(əleyhissalam) gəlib; “Ümmətin o ölkələrə sahib olar” deyə xəbər verdi. İkinci zərbədə 
Rum vilayətinin (Şamın) qızıl sarayları göründü. Cəbrayıl (əleyhissalam) gəlib; 
“Ümmətin o diyara da sahib olar” dedi. Üçüncüsündə, Sənanın (Yəmənin) sarayları 
göründü. Cəbrayıl (əleyhissalam); “O yerə də ümmətin sahib olar” deyə xəbər verdi” 
buyurdu. 
Sonra Kainatın hökmdarı, Əcəm kisrasının Mədayindəki sarayını vəsf edincə, 
oralı olan Həzrəti Səlman; “Canım sənə fəda olsun ey Rəsulallah! Səni, haqq din və 
Kitabla göndərən Allah Təalaya and içirəm ki, o saraylar tamamiylə dediyiniz kimidir. 
Sənin, Allah Təalanın Rəsulu olduğuna şəhadət edirəm” dedi. Cənabi Peyğəmbərimiz; 
“Ey Səlman! Şam, heç şübh yoxdur ki, fəth ediləcəkdir. Herakl, ölkəsinin ən ucqar 
yerinə qaçacaqdır. Siz, Şamın hər tərəfinə hakim olacaqsınız. Sizə, heç kim müqavimət 
göstərə bilməyəcəkdir. Yəmən, heç şübhə yoxdur ki, fəth ediləcəkdir. Bu “Məşriq 
Diyarı” da heç şübhə yoxdur ki, fəth ediləcək və Kisra öldürüləcəkdir. Allah Təala bu 
fəthləri məndən sonra sizə nəsib edəcəkdir” buyurdu.244 
Səlmani Farisi Həzrətləri; “Rəsulullahın, bu müjdələrinin hamısının həqiqətə 
çevrildiğini gördüm” deyə xəbər verdi. 
Düşmənin gəlib çatmağına az qalmışdı. Xəndək sür’ətlə qazılır və ən qısa 
zamanda bitirilməyə çalışılırdı. Mücahidlər məcburiyyət qarşısında Cənabi 
Peyğəmbərimizdən icazə alaraq işə ara verir, daha sonra təzədən işlərinin başına 
qayıdrdılar. 
Münafiqlər çox yavaş hərəkət edir, istədikləri zaman işə gəlir, istədikləri zaman 
icazəsiz çıxıb gedirdilər. Üstəlik Əshabın bu şəkildə işləməklərinə istehza edirdilər. 
Cənabi Peyğəmbərimizin verdiyi müjdələrə belə; “Biz, düşmən qorxusundan xəndəklərə 
                                               
244 Vaqidi, əl-Məğazi, I, 450; İbn Kəsir, əs-Sirə, III, 159; Beyhəqi, Dəlailun-Nübüvvə, III, 482. 
292 
sığınırıq. Ancaq, bizə Yəmən, Rum və Fars ölkələrinin saraylarını və’d edir. Sizin bu 
halınıza çaşıb qalırıq!” deyirdilər. 
Bundan sonra, mücahidlər üçün enən ayədə, məalən buyuruldu ki; “Həqiqətən 
mö’minlər, ancaq (ixlas ilə) Allah Təalaya və Rəsuluna iman edənlər və (cihad, cihada 
aid tədbirlər, Cümə və bayram toplanmaları kimi) ümumi bir iş üçün, Onun 
(Rəsulullahın) əlinin altında olduqları vaxt, Ondan icazə almadıqca, çıxıb 
getməyənlərdir. O halda (ey Həbibim!) Səndən icazə istəyənlər, Allah Təalaya və 
Rəsuluna iman edənlərdir. Bu mö’min kəslər bəzi işləri üçün səndən icazə istədikləri 
vaxt, sən də onlardan dilədiyin kimsəyə icazə ver və özləri üçün Allah Təaladan 
məğfirət istə. Şübhəsiz ki, Allah Təala, Qafururrəhimdir, çox bağışlayan, çox mərhəmət 
edəndir”.245 
Münafiqlər üçün enən ayəti kərimələrdə də məalən buyruldu ki; “Allah 
Təalanın Rəsulunun də’vətini, öz aranızda bir-birinizi (bəzən icabət edib, bəzən 
etmədiyiniz) də’vətləriniz kimi bir tutmayın (də’vətinə vaxt itirmədən gedin və icazəsiz 
ayrılmayın)! Aranızdan, bir-birinizin arxasında gizlənərək gizlicə qaçanlarınızı, Allah 
Təala şübhəsiz bilir. Onun əmrindən uzaqlaşıb gedənlər, dünyada fitnəyə, axirətdə də 
əziyyət verici bir əzaba düçar olmaqdan çəkinsinlər! Fikir verin! Göylərdə və yerdə nə 
varsa, hamısı da Allah Təalanındır. O, sizin, hansı inancda (mö’min veya münafiq) 
olduğunuzu və (münafiq və kafirlərin) dirildiləcəkləri qiyamət gününü də bilir. Allah 
Təala onların dünyada etdiklərinı özlərinə xəbər verəcəkdir. Allah Təala hər şeyi 
bilir”.246 
Xəndəyi qazma işinə altı gün idi ki, başlanmışdı. Hamı işini, layiqiylə 
görmüsdü. Ancaq bir yer, zaman az olduğu üçün geniş və dərin qazılamamışdı. Cənabi 
Peyğəmbərimiz burası üçün narahat olaraq; “Müşriklər, burdan başqa bir yerdən keçə 
bilməzlər” buyurdu. Bura növbətçilər qoydular. 
Müşrik ordusunun Mədinəyə çox yaxınlaşdığı əsnada, yəhudi Nadir oğullarının 
başçısı Huyey, Qureyş ordu komandanına; “Mədinədəki Qureyza yəhudilərin 
müsəlmanlarla razılaşma halında olduqlarını, ancaq, onların başçısı Kə’b ibn Əsədi 
aldadıb, öz tərəflərinə çəkə biləcəyini bildirdi. Komandan da; “Ey Huyey! Dərhal Kə’b 
ibn Əsədin yanına get. Müsəlmanlar ilə bağladıqları müqaviləni pozub bizə kömək 
                                               
245 ən-Nur 24/62. 
246 ən-Nur 24/63-64. 
293 
etsinlər” dedi. Bu razılaşmanın maddələrindən biri, “Mədinəyə bir düşmən ordusu 
hücum edərsə, Müsəlmanlarla birlikdə düşmənə qarşı müqavimət göstərmək” idi. 
Yəhudi Huyey, müşrik ordusundan ayrılıb, gecə Bəni Qureyzanın başçısı 
Kə’bin evinə gəldi. Qapını döyüb özünü tanıtdı və; “Ey Kə’b! Qureyşin bütün 
ordusunu, Kinanə və Qatafan oğulları kimi bir çox qəbilədən on min nəfərlik bir ordu 
gətirmişəm. Artıq, Məhəmməd və Əshabı xilas ola bilməyəcəkdir. Onları tamamiylə 
məhv edincəyə qədər, Qureyşlilərlə burdan ayrılmamağa and içdik!” dedi. Kə’b; 
“Məhəmməd və Əshabı öldürüləməzsə və Qureyş və Qatafanlılar ölkələrinə qayıdıb 
getsə, burda biz tək-tənha qalarıq. Axırda hamımızı öldürəcəklərindən qorxuram!” deyə 
narahatçılığını biruzə verincə, Huyey; “Bu qorxunun yox olması üçün Qureyş və 
Qatafanlılardan yetmiş nəfər girov istəyərsən. Bu girovlar səndə olduğu müddətdə, 
onlar burdan gedə bilməzlər. Əgər məğlub olub getsələr, mən sizin yanınızdan 
ayrılmaram. Sizin başınıza gələn fəlakət mənim başıma gəlmiş olar” deyərək, Kə’bi 
sonra da digər yəhudiləri aldatdı. Müsəlmanlarla olan razılaşmanı ləğv etdirdi. Beləcə 
razılaşma pozulmuş oldu. 
Huyey, müşrik ordusuna qayıdıb onları məsələdən agah etdi. Bəni Qureyzanın 
müsəlmanları arxadan vuracaqlarını söylədi. 
Yeddinci gün, müşriklər on min nəfərlik böyük bir ordu ilə Mədinənin qərb və 
şimal tərəfinə gəlib, ordugahlarını qurdular. Bu ordugah, xəndəyin qazıldığı yerdə idi. 
Müşriklərin düşüncələri, bu böyük ordu ilə Mədinəyi başdan-ayağa yandırıb yıxmaq, 
Cənabi Peyğəmbərimizi və Əshabını məhv etmək, İslamiyyəti yox etmək idi. Bu, 
görünüşdə çox çətin müqavimət göstərilə biləcək bir ordu idi. 
Müşriklər, xəyallarından keçirtmədikləri xəndək əngəlini görüncə, çaş-baş 
qaldılar və həvəsdən düşdülər. Çünki, xəndək yaxşı bir atın sür’ətlə çapılıb atıla 
bilməyəcəyi genişlikdə idi. İçinə düşən bir adam da asan şəkildə çıxa bilməzdi. Hələ 
zirehli bir adamın yuxarı dırmaşaraq çıxması çox çətin idi. 
Müşriklərin gəldiyini xəbər tutan sevgili Peyğəmbərimiz, dərhal altı gündür 
dayanmadan çalışarak yorulan Əshabını toplayıb, xəndəyin bu tərəfindəki Səl dağı 
ətəklərində qərargahını qurdu. Arxalarında Səl dağı və Mədinə, qabaqlarında xəndək və 
o xəndəyin o tərəfində də düşmən... Yenə İbni Ümmi Məktum Mədinədə Cənabi 
Peyğəmbərimizin vəkili olaraq qaldı. Qadınlar və uşaqlar qalalara yerləşdirildi. Üç min 
nəfərlik İslam ordusunun otuz altı süvarisi var idi. Bayraqları Zeyd ibn Harisə ilə Sə’d 
294 
ibn Ubadə Həzrətləri daşıyırdılar. 247  Rəsulullahın dəridən düzəldilmiş çadırı, Səl 
dağının ətəyində quruldu. 
Neçə-neçə qəhrəmanlıqlar göstərəcək olan Əshabi kiram, diqqətlə düşmənin 
hərəkətlərini tə’qib etməyə başladı. Bu əsnada, Həzrəti Ömərin sevgili 
Peyğəmbərimizin hüzuruna gəldiyi görüldü. “Ya Rəsulallah! Eşitdiyimə görə, Qureyza 
yəhudiləri aramızdakı müqaviləni pozmuş və bizə qarşı döyüşə hazırlanırlarmış!” dedi. 
Gözlənilməyən bu xəbərə, Aləmlərin hökmdarı; “Həsbun Allahu və ni’məl-vəkil-Allah 
Təala bizə yetər. O nə gözəl vəkildir” deyərək cavab verdi. Bu, Ona çox tə’sir etmişdi. 
İndi İslam ordusu, iki od arasında qalmışdı. Şimal və qərbdə müşrik orduları, cənub və 
şərqdə isə yəhudilər vardı. 
Rəsulullah, Zübeyir ibn Əvvam Həzrətlərini Qureyza oğullarının qalasına 
göndərdi. Həzrəti Zübeyir gedib məsələnin nə yerdə olduğunu öyrəndi. Gəlincə; “Ya 
Rəsulallah! Onlar, qalalarını tə’mir edir, döyüş təlimləri və taktikaları keçirlər. Həm də 
heyvanlarını da bir yerə yığırlar” deyərək gördüklərini dedi. Bundan sonra Həbibi 
əkrəm (səlləllahu əleyhi və səlləm) Sə’d ibn Muaz, Sa d ibn Ubadə, Xəvvat ibn Cübeyr, 
Əmr ibn Əvf, Abdullah ibn Rəvahanı Qureyza oğullarına nəsihət verib müqaviləni 
təzədən bağlamaları üçün göndərdi.248 
Vəzifə verilən bu beş səhabi, Qureyza yəhudilərinin qalasına gedib, onlara 
nəsihət etdilər. Ancaq, nəsihət kar etmirdi. Ayrıca, həqarət etməyə də başlamışdılar. 
Axır sözləri; “Qardaşlarımız Nadir oğullarını, el-obalarından sürgün edib çıxartmaqla, 
bizim qolumuzu qanadımızı qırdınız. Məhəmməd kimdir ki?! Onunla aramızda heç bir 
sözləşmə və müqavilə yoxdur. Peyğəmbərinizin üstünə hamımız bir yerdə hücum edib, 
öldürmək üçün and içmişik. Qardaşlarımıza heç şübhə yoxdur ki, kömək edib, yardımçı 
olacağıq!” dedilər. 
Sə’d ibn Muaz Həzrətləri və dostları Rəsulullahın yanına gəlib, hər kəsin başa 
düşə bilməyəcəyi bir şəkildə üstü örtülü olaraq vəziyyəti anlatdılar. Cənabi 
Peyğəmbərimiz; “Xəbərinizi gizli saxlayın. Ancaq bilənə deyin. Çünki müharibə, tədbir 
və aldatmadan ibarətdir”249 buyurdu. 
                                               
247 İbn Sə’d, ət-Təbəqat, II, 67. 
248 Vaqidi, əl-Məğazi, I, 460; Beyhəqi, Dəlailun-Nübüvvə, IV, 8. 
249 Buxari, “Cihad”, 157; Əbu Davud, “Cihad”, 101; Tirmizi, “Cihad”, 5; İbn Macə, “Cihad”, 28; Əhməd 
ibn Hənbəl, əl-Müsnəd, I, 126.  
295 
Əshabi kiram, xəndəyin bu tərəfində Cənabi Peyğəmbərimizi gözləyir, necə 
hərəkət edəcəklərini maraqla seyr edirdilər. Bir az sonra Kainatın hökmdarı, qəhrəman 
Əshabının yanına gəldi və; “Allahu əkbər! Allahu əkbər!” deyərək təkbir gətirdi. Bunu 
eşidən şanlı səhabilər, hamısı bir ağızdan təkbir gətirərək, Cənabi Haqqın ismi şərifnin 
ucalığını bildirib, xəndəyin o biri tərəfində qum kimi qaynayan kafirlərin qəlbinə qorxu 
saldılar. Müşriklər təkbirləri eşidincə; “Məhəmməd və Əshabına hər halda sevindirici 
bir xəbər gəldi” dedilər. 
Cənabi Peyğəmbərimiz, Əshabına; “Ey müsəlman camaatı! Allah Təalanın fəth 
və yardımı ilə sevinin!” buyuraraq, qalib gələcəklərinin müjdəsini verdi. Şanlı Əshab, 
indiyə qədər bir çox səriyyələrdə iştirak etmiş, Bədir və Ühüd qəzvələrində 
döyüşmüşdülər. Say və qüvvət cəhətiylə çox olan müşrikləri, Allahu Təalanın izni və 
Rəsuli Əkrəmin duasının bərəkətiylə hər dəfə məğlub etmişdilər. Başlarında, 
məxluqatın “Baş tacı” olduqdan sonra, edə bilməyəcəkləri iş, dözə bilməyəcəkləri 
çətinlik ola bilməzdi. Hava soyuq, qıtlıq şiddətli, aclıq çətin idi... Cənabi 
Peyğəmbərimiz daxil olmaqla, bir çoxları mübarək qarınlarına daş bağlamışdılar. Qarşı 
tərəfdə düşmən qum kimi qaynayırdı! Ancaq şanlı Əshab üçün düşmənin çoxluğu və 
çəkilən əziyyətlərin əhəmiyyəti yox idi. Allah Təala ən gözəl vəkil idi... Ona e’tibar 
etmiş, Ona bel bağlamış, Ona sığınmışdılar. 
Qureyşin başda gələn komandanları və Qureyşlə birlikdə gələn digər 
qəbilələrin başçıları ümumi hücuma keçmək üçün bir qərar verməmişdən əvvəl, 
xəndəyin ətrafında, keçə biləcəkləri bir yer axtarmağa başladılar. Xəndəyi hər tərəfini 
gəzib baxdılar. Axırda, vaxt az olduğu üçün yarımçıq qalan dar yerdə dayanıb, burdan 
hücum etməyin münasib olacağına qərar verdilər. Müşrik əsgərləri də komandanlarının 
arxasınca hərəkət edir, bir xəndəyə, bir də şanlı Əshaba baxıb mə’təl qalırdılar. “And 
içirik ki, bu, Ərəblərin çarə tapdığı bir üsul deyildir. Heç şübhə yoxdur ki, bunu, o Farslı 
adam tövsiyə etmişdir!” deyirdilər. 
Qureyşli komandanlar, əsgərlərinə xəndəyin dar yerini göstərərək; “Burdan 
kim atlayıb, o biri tərəfə keçə bilər?” deyincə, aralarından beş süvari qabağa çıxdı. 
Bunlar təkbətək döyüşmək üçün xəndəyin digər tərəfinə keçməliydilər. Şanlı Əshabi 
kiram və müşrik əsgərləri maraqla bu beş atlının hərəkətlərini tə’qib etməyə başladılar. 
Süvarilər sür’ətlənmək üçün geriyə çəkildilər. Sonra atlarının başını xəndəyin ən dar 
yerinə çevirib sür’ətləndilər. Dördnala çapan beş cins at, bir sıçrayışda xəndəyin o biri 
296 
tərəfinə keçməyi bacardılar. Onları başqa atlılar da tə’qib etmək istədilərsə də 
bacarmayıb, xəndəyin o biri tərəfində qaldılar. Bu keçənlər arasında Əmr ibn Əbd 
adında çox güclü biri vardı. Başdan-ayağa qədər zireh geymiş, vahiməli bir görünüşü 
vardı. Görünüşdə ürəklərə qorxu salan bu adam, mücahidlərə tərəf; “Mənimlə döyüşə 
bilən kimsə varsa meydana çıxsın?” deyə qışqırdı. 
Bu əsnada Həzrəti Əlinin, sevgili Peyğəmbərimizin hüzuruna çıxaraq; “Canım 
sənə fəda olsun ya Rəsulallah! Onunla mən döyüşüm” deyərək icazə istədiyi gürüldü. 
Əynində zirehi belə yox idi. Əshabi kiram, ona qibtə edirdilər. Sevgili Peyğəmbərimiz, 
öz mübarək zirehini çıxardıb, Həzrəti Əliyə geyindirdi. Qılıncını ona verdi. Mübarək 
başından əmmaməsini çıxardıb, onun başına bilavasitə öz əlləriylə sarıdı. Sonra da; 
“Allahım! Bədir qəzvəsində əmim oğlu Ubeydə, Ühüd qəzvəsində əmim Həmzə şəhid 
oldu. Yanımda qardaşım və əmim oğlu Əli qaldı. Sən onu qoru. Ona yardımını ehsan et. 
Məni tək başıma qoyma!” deyərək dua etdi. Əshabi kiram; “Amin!” dedilər. 
Dua və təkbir sədaları altında piyada yeriyən Allah Təalanın aslanı, atının 
üstündə, bir div kimi duran Əmr ibn Əbdin qabağında dayandı. Gözlərindən başqa hər 
yeri zirehlə örtülü olan Əmr, bu qəhrəmanı tanıya bilmədi və kim olduğunu soruşdu. O 
da; “Mən Əli ibn Əbi Talıbam” deyərək özünü tanıdınca, Əmr; “Ey qardaşımın oğlu! 
Atan mənim dostum idi. Buna görə də səni qanına qəltan etmək istəmərəm. Mənim 
qabağıma çıxa bilən əmilərindən heç biri yoxdur bəyəm?” deyərək guya ona yazığı 
gəldi. Həzrəti Əli isə; “Ey Əmr! Vallahi, mən sənin qanını tökmək istəyirəm. Ancaq, 
ikimizin də eyni vəziyyətdə olması daha doğru olmaz məgər? İgidliyin şanına da bu 
yaraşar. Halbuki, mən piyadayam, sən isə atlısan!” deyərək onu qızışdırdı. 
Bunu eşidən Əmrin qeyrət damarı tutub dərhal atından düşdü və atının 
ayaqlarını qılıncla kəsdikdən sonra, qəzəblə Həzrəti Əlinin qabağında dayandı. Hücum 
etmək istədiyində, Allah Təalanın aslanı; “Ey Əmr! Eşitdim ki, sən, Qureyşdən birisiylə 
üzbəüz gəldiyində, onun iki arzusundan birini yerinə yetirəcəyinə and içmisən. Bu 
doğrudur?” deyə soruşdu. O da; “Bəli, doğrudur” deyə cavab verincə, bu dəfə; “O 
halda, birinci istəyim sənin, Allahu Təala və Rəsulunə iman gətirib, müsəlman 
olmağındır!” deyərək imana də’vət etdi. Bunu eşidən Əmr çox əsəbiləşdi və; “Keç 
bunu! Bu mənə lazım deyil!” dedi. Həzrəti Əli; “İkinci istəyim isə döyüşməyib 
Məkkəyə qayıtmağındır. Çünki, Rəsul əleyhissalam, düşmənə qalib gələrsə, sən bu 
hərəkətinlə Ona yardım etmiş olarsan!” dedi. Əmr; “Bunu da keç! Mən intiqam 
297 
almadıqca, ətirlənməyəcəyimə and içdim. Başqa bir diləyin varsa de!” deyincə, Həzrəti 
Əli; “Ey Allah Təalanın düşməni! Artıq səninlə döyüşməkdən başqa bir yol qalmadı!” 
dedi. 
Əmr bu sözlərə gülüb; “Düzü tə’əccüb edirəm! Ərəb diyarında qabağıma çıxa 
bilən bir igidin olduğu ağlıma gəlməzdi! Ey qardaşımın oğlu! And içirəm ki, mən səni 
öldürmək istəmərəm. Çünki, atan mənim dostum idi. Mən qabağımda Qureyşin 
mö’təbərlərindən Əbu Bəkir kimi, Ömər kimi bir nəfər çıxmasını istəyərdim” dedi. 
Həzrəti Əli; “Elə olsa da, mən səni öldürmək üçün bura çıxdım” deyincə, Əmrin qan 
beyninə vurdu. Qılıncını qaldırması ilə vurması bir oldu. Belə bir şeyi gözləyən Allah 
Təalanın aslanı, şimşək kimi yana sıçrayıb, hücumu qalxanıyla qarşıladı. Ancaq Əmr, 
bunun kimi çox qalxan yarmışdı. Onun vuruşuna ən güclü qalxanlar belə dözə bilməzdi. 
Bu dəfə də elə oldu. Həzrəti Əlinin qalxanı parçalandı, həm də qılınc başını sıyırıb 
yaraladı. Hücum növbəsi Həzrəti Əliyə gəlmişdi; “Ya Allah!” deyərək zülfüqarı Əmrin 
boynuna vurdu. Vurmasiyla İslam ordusunda; “Allahu əkbər! Allahu əkbər!” sədaları 
yeri göyü lərzəyə salmağa, kafirlərin ordusunda isə fəryadlar yüksəlməyə başladı. Bəli, 
Nəbilərin hökmdarı, məxluqatun baş tacının duası qəbul olmuşdu. Nəhəng Əmr yerə 
sərilmiş, bədənindən sel kimi qan axarkən, başı dəbilqəsiylə birlikdə uçmuşdu. Ən çox 
e’timad etdikləri Əmrin yerə sərildiyini görən dostları, dərhal Həzrəti Əliyə hücum 
etdilər. Bunu görən Əshabi kiram da, ora axışıb gəldilər. Zübeyir ibn Əvvam, Nofəl ibn 
Abdullahı yaralayıb atıyla birlikdə xəndəyə  yıxdı. Həzrəti Əli, xəndəyə düşüb Nofəli 
ikiyə böldü. O biriləri isə xəndəyi güc-bəla keçib dala qaçdılar. Müşrik ordusunun 
sərkərdəsi isə, hələ döyüşün əvvəlində böyük bir ümidsizliyə düşmüşdü. 
Artıq döyüşin şəkli tə’yin olmuşdu. Xəndək, üzbəüz döyüşməyə mane olurdu. 
Ox atışlarıyla bir-birilərinə itgi verməyə çalışdılar. Bu, nəticəni uzatmaqdan başqa bir 
işə yaramırdı. Müşriklər, bu şəkildə qalib gələ bilməyəcəklərini başa düşüb, xəndəyin 
hər tərəfindən hücuma keçməyin ən münasib bir yol olacağına qərar verdilər və hücuma 
keçdilər. On min nəfərlik böyük düşmən ordusu, xəndəyi keçmək üçün çalışır, üç min 
nəfərlik şanlı İslam ordusu isə, oxla və daşla onların xəndəyi keçməsinə mane olurdu. 
Amansız bir mübarizə başlamışdı. Bu mübarizə axşama qədər davam etdi. 
Rəsuli Əkrəm (səlləllahu əleyhi və səlləm), gecə, xəndəyin müxtəlif yerlərinə 
növbətçilər yerləşdirdi. Özü də dar olan yerdə növbə tutmağa başladı. Mədinəyə beş yüz 
298 
nəfərlik bir dəstə göndərərək, küçələrdə yüksək səslə təkbir gətirmələrini əmr etdi. 
Beləcə, yəhudilərdən veya Qureyş müşriklərindən gələ bilən bir təhlükənin vaxtında 
qabağı alınacaq, qadınlar və uşaqlar qorunacaqdı. 
Qureyza yəhudiləri isə, Huyey ibn Əhtabı müşriklərə göndərib, gecə basqınları 
təşkil etmək üçün iki min nəfərlik bir birlik istədi. Gecələri, müdafiəsiz qalan qadın və 
uşaqlara hücum etmək istəyirdilər. Ancaq mücahidlərin səhərə qədər vaxtaşırı küçələrdə 
gəzmələri; “Allahu əkbər!” sədalarıyla təkbir gətirmələri, onların canına çox qorxu 
salmışdı. Qalalarına sığınıb, fürsət gözləməyə başladılar. Bəzən kiçik dəstələr halında 
Mədinəyə girməyə cəhd etdilər. 
Bir gecə Qureyza oğullarının başda gələnlərindən Qəzzal, özü ilə birlikdə 
götürdüyü on nəfərlik bir birlik ilə, Cənabi Peyğəmbərimizin xalası Safiyyə anamızın 
olduğu evə qədər gəlməyi bacardı. İçərdə qadınlar və uşaqlar vardı. Özlərini qorumaq 
üçün bir dənə belə silahları yox idi. Yəhudilər, əvvəlcə evə ox atmağa, sonra da içəri 
girməyə çalışdılar. Aralarından biri, evin baxçasına keçməyi bacardı və içəri girmək 
üçün ətrafa göz gəzdirməyə başladı. Bu əsnada sevgili Peyğəmbərimizin qəhrəman 
xalası, yanındakılara səssiz olmalarını tapşırdıqdan sonra, aşağı düşüb, qapının yanına 
gəldi. Bir əmmamə başına bağlayıb, özünü kişiyə oxşatdıqdan sonra, əlinə bir dəyənək 
götürüb, belinə də bir bıçaq bağladı. Yavaşca qapını açıb arxadan o Yəhudiyə 
yaxınlaşdı və əlindəki dəyənəyi var gücüylə başına vurdu. O dəqiqə yerə yıxılan 
Yəhudini öldürdü. Sonra öldürülən yəhudinin başını çöldə ox atan yəhudilərə atdı. 
Dostlarının kəsiimiş başını ayaqları altında görən yəhudilər, çox qorxub qaçmağa 
başladılar. Bir tərəfdən də; “Bizə, müsəlman kişilərin hamısı döyüşə getmişdir, şəklində 
xəbər verilmişdi!” deyə bir-birilərinə danışırdılar.250 
Döyüş, sabahsı gün yenə eyni şiddətlə davam etdi. Oxlar havada vıyıldayaraq 
uçuşurdu. Aləmlərin hökmdarı (səlləllahu əleyhi və səlləm), şanlı Əshabına; “Canım 
yədi qüdrətində olan Allah Təalaya and içirəm ki, qarşılaşdığımız çətinliklər, 
üstünüzdən heç şübhə yoxdur ki, yox olacaq və sizlər rahatlıq tapacaqsınız” buyuraraq, 
onlara səbr etmələrini tövsiyə etdi və mö’minlərin qələbə çalacağını müjdələdi. Bu 
müjdəni alan qəhrəman səhabilər, aclıq, qıtlıq kimi çətinlikləri yaddan çıxardıb canla, 
başla əlləşib-vuruşdular. Xəndəkdən bir müşrikin belə keçməsinə imkan vermədilər. 
                                               
250 Vaqidi, əl-Məğazi, I, 463. 
299 
Əshabi kiramın başda gələnlərindən Sə’d ibn Muaz Həzrətləri, böyük bir qəhrəmanlıq 
göstərərək doyüşürdü. Doyüş əsnasında, Hibban ibn Qeys ibn Əraqa adlı bir müşrikin 
atdığı oxla qolundan yaralandı. Ox, arterial damara dəymiş, çox qan itirməsinə səbəb 
olmuşdu. Həzrəti Sə’d, yaralı bir halda, ətrafındakıların qanı saxlamaq üçün cəhd 
etdiklərini görərək, yaranın ciddi olduğunu başa düşdü və; “Ya Rəbbi! Qureyş döyüşə 
davam edəcəksə mənə ömür ehsan et. Çünki sənin Rəsuluna əziyyət verən, Ona yalançı 
deyən bu müşriklərlə doyüşməkdən xoşlandığım qədər, başqa heç bir şeydən xoşum 
gəlməz. Əgər aramızdakı döyüş qurtarsa məni şəhidlik mərtəbəsinə yüksəlt. Ancaq, 
Bəni Qureyzanın aqibətini görmədən əvvəl canımı alma” deyərək dua etdi. Duası qəbul 
olunub qanı dayandı. 
Əshabi kiram arasında özünü döyüşən kimi göstərən Abdullah ibn Ubey kimi 
münafiqlər isə, çox yavaş hərəkət edir, irəli can atmırdılar. Həm də, mücahidlərin əhval-
ruhiyyəsini pozmaq üçün əllərindən gələni edir; “Məhəmməd sizə, dayanmadan Qeysər 
və Kisranın xəzinələrini və’d edir. Halbuki, indi xəndək içində həbs olmuşuq. 
Qorxumuzdan dəstəmaz pozmağa belə gedə bilmirik. Allah və Rəsulu, bizi aldatmaqdan 
başqa bir şey və’d etmir!” deyərək fitnə-fəsad törətməyə çalışırdı. Çətinliyə düşdükləri 
zaman, evlərinə düşmənin hücum edə billəcəyini bəhanə edib vəzifə yerlərini tərk 
edirdilər. Münafiqlərin bu hərəkətləri də ayrı bir dərd və ayrı bir baş ağrısı olurdu. 
Müşrik ordusu, ən qısa zamanda istədiklərinə nail olamq üçün bütün güclərini 
xərcləyir, ancaq şərəfli səhabələrin qəhrəmanca müdafiə olunmaları qarşısında heç bir 
şey edə bilmirdilər. Ən çox hücum etdikləri yer dar keçid idi. Sevgili Peyğəmbərimiz, 
burdan ayrılmır, Əshabını doyüşə təşviq edirdi. Cənabi Peyğəmbərimizin yanında 
döyüşmək şərəfinə nail olmaq istəyən Əshabi kiram, döyüş meydanında tayı-bərabəri 
görülməmiş qəhrəmanlıqlar göstərirdilər. Bir müddət müşriklər şiddətli bir ox atışına 
başladılar. Bütün hədəf, Kainatın hökmdarının olduğu çadır idi. 
Sevgili Peyğəmbərimizin mübarək vücudunu bir zireh örtürdu. Mübarək 
başında isə dəbilqəsi vardı. Çadırın qabağında dimdik dayanır, döyüşün gedişatına görə 
Əshabına əmrlər verirdi. Müşriklər, bəzən ən zəif görünən yerə qəflətən hücum edir, 
mübarək səhabilər ora tələsib, din düşmənlərini qovuncaya qədər, həvəslə döyüşürdülər. 
Bu misli bərabəri görülməmiş mübarizə çox şiddətli olur, qəhrəman səhabilər başlarını 
yana çevirib baxacaq qədər döyüşməkdən vaxt tapa bilmirdilər. O gün, səhər açılınca 
300 
başlayan bu mübarizə, gecəyə qədər davam etdi. Namaz vaxtları gəldikcə, şanlı 
səhabilər; “Ya Rəsulallah! Namazımızı qıla bilmədik” deyir, aləmlərin sahibi, Kainatın 
hökmdarı, böyük bir kədərə qərq olaraq; “Vallahi, mən də qıla bilmədim” buyururdu. 
Xiftən namazı vaxt, ibadət etməyə mane olan müşrik sürüsünü çox şiddətli bir hücumla 
geri püsgürdüb dağıtdılar. Bu dağınıqlıqdan özlərinə gələ bilməyən Qureyşlilər və 
Qatafanlılar gecəni keçirtmək üçün qərargahlarına çəkildilər. Mücahidlər də sevgili 
Peyğəmbərimizin çadırının yanında toplaşdılar. O zaman, aləmlərə rəhmət olaraq 
göndərilən Fəxri aləm (səlləllahu əleyhi və səlləm), bəddua etmək adəti şərifləri 
deyilkən, namazda özünü saxlaya bilməyib; “Onlar, necə ki, günəş batıncaya qədər 
bizim başımızı qatıb namaz qılmağa imkan vermədilərsə, Allah Təala da onların 
evlərinə, qarınlarına və qəbirlərinə od doldursun!” buyuraraq, müşriklərə bəddua etdi. 
Qəza hökmünə keçən zöhr, əsr və axşam namazlarını qıldıqdan sonra, xiftən namazını 
qıldırdı. 
Müşriklər, İslamı tamamiylə ortadan götürmək üçün etdikləri bu 
mübarizələrindən sonra, müsəlmanları gündüz məğlub edə bilməyəcəklərini başa 
düşdülər. Onlara görə yeganə çarə eyni şiddətlə gecə hücumları təşkil etməkdi. 
Müsəlmanlar ancaq bu şəkildə məğlub edilə bilərdi. Bu qərarlarını dərhal tətbiq edib, 
yəhudi Qureyza oğullarıyla birlikdə gecə basqınları təşkil etməyə başladılar. Əsgərlərini 
dəstələrə ayıran müşriklər, növbə və sıra ilə hücuma keçirdilər. Bu vəziyyət günlərlə 
davam etdi. Başda sevgili Peyğəmbərimiz və qəhrəman Əshabi kiram ac, yuxusuz, 
yorğun olduqları halda müdafiəyə davam etdilər. Heç bir düşmən əsgərinə xəndəkdən 
bu tərəfə keçməsinə imkan vermədilər. Can-başla edilən bu müdafiə, daha əvvəlki bütün 
qəzvələrdən daha qorxulu, daha şiddətli, daha çətin və daha əziyyətli idi. 
Günlərdir döyüşməkdə olan müşriklərdə, ərzaq qıtlığı baş göstərməyə başladı. 
At və dəvələrin otarılması üçün də yerdə ot tapılmadığına görə ölməyə başlamışdı. Bu 
səbəblə müşriklərin sərkərdəsi, Dirar ibn Xəttab komandanlığında bir birliyi Qureyza 
yəhudilərinə ərzaq təmini üçün göndərmişdi. Kafirlərə hər şeylərini fəda edən yəhudilər, 
dərhal iyirmi dəvə yükü buğda, arpa, xurma və heyvanlar üçün saman yükləyib 
göndərdilər. Dirar, əsgərləri ilə sevinc içində qayıdarkən, Quba yaxınlarında bir qrup 
səhabi ilə qarşılaşdı. Qəhrəman Əshab dərhal hücum etdi. Qanlı bir döyüşdən sonra, 
301 
müşrikləri qaçırdaraq yüklü dəvələri Cənabi Peyğəmbərimizə gətirdilər. Cənabi 
Peyğəmbərimiz onlara çox dua etdi.251 
Kainatın hökmdarı (səlləllahu əleyhi və səlləm), bir aya yaxın davam edən bu 
şiddətli döyüşdə, çox çətin vəziyyətə düşən qəhrəman Əshabına yazığı gəlir, onlara, 
atalarından qat-qat çox şəfqət göstərirdi. Şanlı Əshabının göstərdiyi bu fövqəladə 
cəhdlər qarşısında özü mübarək alnını torpağa qoyur, onlar üçün Allah Təalaya belə 
yalvarırdı ki; “Ey darda qalanların imdadına yetişən! Ey möhtac və çarəsiz qalmışların 
duasını qəbul edən Allahım! Mənim və Əshabımın vəziyyətlərini heç şübhə yoxdur ki, 
görür və bilirsən. Ya Rəbbi! Sən kafirləri məğlub et, aralarına nifaq toxumu ək və 
onlara qarşı bizə qələbə ehsan et!”. 
Sevgili Peyğəmbərimiz bu duasını, son günlərdə tez-tez təkrarlayırdı. 
Müşriklər, qıtlığın da verdiyi çətinliklərin tə’siri ilə ən qısa zamanda müsəlmanları 
məhv etmək üçün var güclərini xərcləyirdilər. Belə döyüşün qızğın getdiyi bir axşam, 
müşrik ordusundan, qəlbinə İslamın sevgisi düşmüş bir nəfər Cənabi Peyğəmbərimizin 
yanına gəldi. Bu, Qatafan qəbiləsindən Nuaym ibn Məs’ud idi. Sevgili 
Peyğəmbərimizə; “Ya Rəsulallah! Mən, Allahu Təalanın bir olduğunu və sənin haqq 
Peyğəmbər olduğunu təsdiq etmək üçün gəldim. Həmd olsun müsəlman olmaqla 
şərəfləndim. İndiyə qədər sizə qarşı döyüşmüşdüm. Bundan sonra da kafirlərə qarşı 
döyüşəcəyəm. Mənə nə əmr etsəniz hazıram! Ya Rəsulallah! Mənim müsəlman 
olduğumu qövmüm belə bilmir” dedi. Rəsuli əkrəm; “Bu kafirlərin arasına girib, nifaq 
toxumu əkərək onları bir-birindən ayıra bilərsən?” buyurdu. O da; “Ya Rəsulallah! 
Allah Təalanın yardımı ilə onları bir-birindən ayıra bilərəm. Ancaq, hər nə istəsəm 
deməyə icazə verərsən?” deyə sual verdi. Rəsulullah da; “Müharibə hiylədir, istədiyini 
deyə bilərən” buyurdu. 
Nuaym ibn Məs’ud Həzrətləri əvvəlcə Qureyza yəhudilərinin yanına gəlib; 
“Mənim sizi sevdiyimi bilirsiniz. Ancaq bu danışacaqlarımız aramızda qalsın, heç kim 
bilməsin!” dedi. Yəhudilər də; “Heç kim bilməyəcək” deyərək and içdilər. Bundan 
sonra Həzrəti Nuaym; “Bu adamın (Cənabi Peyğəmbərimizin) işi, heç şübhə yoxdur ki, 
bir bəladır. Onun, Nadir və Qaynuqa oğullarına etdiyi məlumdur. Onları, el-obalarından  
sürgün edib çıxartdığını hamınız da gördünüz. İndi, Qureyşlilər və Qatafanlılar gəlib 
                                               
251 Vaqidi, əl-Məğazi, I, 467. 
302 
müsəlmanlarla döyüşməkdədirlər, siz də onlara yardım etməkdəsiniz. Günlərdir 
döyüşdüyümüz halda, hələ ki, bir nəticə hasil olmayıb. Belə davam edərsə, yəqin ki, 
mühasirə uzanacaq. Qureyşlilər və Qatafanlıların malları, mülkləri, el-obaları, uşaqları, 
sizin kimi burda deyildir. Bu döyüşdə əgər fürsət tapıb qalib gəlsələr qənimətləri 
toplayıb gedərlər. Şayəd məğlub olsalar çıxıb gedərlər. Sizi, onlarla başbaşa qoyacaqlar. 
Halbuki, sizin müsəlmanlara qalib gələ biləcək qədər nə gücünüz, nə də qüvvəniz var. 
Döyüşün hal-hazırdakı vəziyyəti isə, müsəlmanların qələbə çalacağını göstərməkdədir. 
Dediyim kimi olsa, müsəlmanlar sizi qılıncdan keçirtmədən əl çəkməzlər. Onun üçün 
tələsik bir tədbir almağımız lazımdır!” dedi.252 
Bu sözlərə böyük bir həyəcan və qorxu ilə qulaq asan yəhudilər, Həzrəti 
Nuaymın onlara canı yanmasından çox razı qaldılar və; “Sən bizə dostluğunu layiqiylə 
göstərdin. Bizə, necə bir tədbir almaq lazım gəldiyini də de” dedilər. Elə bunu gözləyən 
Nuaym ibn Məs’ud; “Doğrusu budur ki, Qureyş və Qatafanın başda gələnlərindən 
bəzilərini girov götürmədikcə, müsəlmanlarla əsla döyüşə girməyin! Girovlar sizin 
yanınızda olduğu müddətdə döyüşdən qaçıb gedə bilməzlər!” dedi. Bunun da çox gözəl 
bir tədbir olduğunu qəbul edən yəhudilər, ona təşəkkür edib razılıqlarını ifadə etdilər. 
Həzrəti Nuaym, yəhudilərdən ayrılıb bir başa Qureyş qərargahına getdi. 
Başçılarına; “Mənim Məhəmmədə olan düşmənliyimi və sizləri də nə qədər çox 
sevdiyimi bilirsiniz. Öyrəndiyim bir şeyi, dostluğumuzun xətrinə sizə deməyi böyük bir 
vəzifə bildim. Ancaq, bu dediklərimi heç kimin bilməyəcəyinə söz verib and 
içməlisiniz!” dedi. Onlar da and içib maraqla; “Danış görək” dedilər. O; “Xəbəriniz 
olsun ki, Qureyza yəhudiləri, sizinlə müttəfiq olduqlarına peşman olmuş və 
Məhəmmədə xəbər göndərmişlər; “Qureyşdən və Qatafanlıların başda gələnlərindən 
boyunlarını vurmaq üçün girovlar götürüb sənə verək. Sonra səninlə müttəfiq olub 
müşriklərin kökünü quruduncaya qədər döyüşək! Ancaq, qardaşlarımız Nadir oğullarını 
bağışlayıb el-obalarına geri qayıtmalarını təşkil etməlisən!” demişlər. Məhəmməd də, 
yəhudilərin bu istəklərini qəbul etmiş! Əgər yəhudilər, sizdən girov istəsə, nə badə 
qəbul edəsiniz, yoxsa hamısını öldürəcəklər! Bu danışdıqlarımı heç kim bilməsin!” 
dedi. Qureyşlilər, bu əhəmiyyətli xəbər üçün Həzrəti Nuayma çox təşəkkür etdilər. 
                                               
252  İbn Hişam, əs-Sirə, II, 228; Vaqidi, əl-Məğazi, I, 481; Suheyli, ər-Rövzul-Unf, III, 433; Kəttani, 
Təratibul-İdariyyə, I, 543. 
303 
Nuaym ibn Məs’ud ordan ayrılıb, Qatafanlıların yanına gəldi. Qureyşlilərə 
dediklərini onlara da dedi. 
Bir gün sonra Qureyş komandanı Qureyza oğullarına; “Artıq burda qalmaq 
bizim üçün çox çətinləşdi. Çünki, hava soyuq, heyvanlarımız aclıqdan tələf olub 
ölməkdədir. Bu gecə yaxşı bir hazırlıq görüb sabah bir yerdə şiddətli bir hücuma keçək” 
deyə xəbər göndərdi. Yəhudilər də; “Biz, həm Şənbə günü döyüşmərik, həm də sizinlə 
birlikdə döyüşmək üçün, başda gələnlərinizdən bir neçə nəfəri bizə girov olaraq 
verməyiniz lazımdır. Əgər mühasirə müddəti uzanar və siz aciz qalıb öz ölkənizə 
qayıtsanız, bizi Muhammədə təslim etmiş olarsınız. Şayəd, girov versəniz, bizi tək 
qoyub getməzsiniz!” dedilər. Bu xəbər, Qureyş komandanına çatan kimi; “Nuaym ibn 
Məs’udun sözü doğru imiş!” dedi və yəhudilərə yenə xəbər göndərib; “Biz sizə bir 
adamımızı belə girov olaraq vermərik. Əgər, sabah gəlib bizimlə birlikdə döyüşsəniz nə 
gözəl, yoxsa biz öz el-obamıza qayıdacağıq. Siz də Məhəmməd və Əshabı ilə təkbətək 
qalarsınız!” dedilər. 
Bunu eşidən Qureyza yəhudiləri, Nuaymın sözünün doğru çıxdığını düşünüb; 
“Bu vəziyyətdə, biz də sizinlə müttəfiq olub müsəlmanlara qarşı doyüşmərik...” dedilər. 
Beləcə hər iki tərəfin də ürəklərinə qorxu düşdü.253 
Cənabi Peyğəmbərimizə, Cəbrayıl əleyhissalam gəlib; Allah Təalanın, 
müşrikləri qasırğa ilə darmadağın edəcəyini müjdələdi. Bundan sonra Aləmlərin sahibi, 
mübarək dizləri üstündə oturub, mübarək əllərini qaldıraraq; “Allahım! Mənə və 
Əshabıma yazığın gəldiyi üçün sənə şükr edirəm” deyərək, Allah Təalaya şükr etdi. 
Sonra qəhrəman Əshabına müjdəni xəbər verdi. 
O gecə Şənbə gecəsi idi. Ətrafı zil qaranlıq bürümüş, göz-gözü görmürdu. Həm 
də soyuq bir ayaz və dalınca da çox qüvvətli bir külək əsməyə başladı. Bu gecəni, 
Huzeyfə ibn Yəman Həzrətləri belə nəql etmişdir ki “Elə bir gecə idi ki, o zamana qədər 
ondan daha qaranlıq bir gecə görməmişdik. Bu zil qaranlıqla birlikdə, göy gurultusuna 
oxşar bir gurultuyla qorxunc bir külək də əsməyə başlamışdı. Bu əsnada, müşrik 
ordusunun səksəkəyə və qorxuya düşüb, öz aralarında ixtilaf etdiklərini Cənabi 
Peyğəmbərimiz bizə xəbər verdi. Biz, şiddətli soyuqdan, aclıqdan və gecənin 
                                               
253 İbn Hişam, əs-Sirə, II, 228; Vaqidi, əl-Məğazi, I, 481; Suheyli, ər-Rövzul-Unf, III, 433. 
304 
dəhşətindən ayağa qalxa bilmir, oturduğumuz yerdə üstümüzə bir şey örtərək 
gözləyirdik. 
Rəsulullah namaz üçün qalxdı və gecənin bir hissəsini namaz qılaraq 
keçirtdikdən sonra, üzünü bizə tutaraq belə buyurdu; “Aranızdan, müşrik ordusunun 
yanına gedib, vəziyyətlərindən xəbər tutaraq, kim məni agah edə bilər? Bu xəbəri 
gətirənin Cənnətdə mənə dost olmasını Allah Təaladan diləyərəm”. Orada olanlar 
şiddətli aclıq və soyuqdan ayağa qalxa bilmədilər. Sonra Rəsulullah, mənim yanıma 
gəldi. Soyuqdan və aclıqdan dizlərim üstündə çöküb büzüşərək otururdum. Rəsulullah 
mənə toxunaraq; “Sən kimsən?” buyurdu. “Mən Huzeyfəyəm ey Rəsulallah” dedim. 
Rəsulullah; “Get, bu qövm nə edir bir bax! Yanıma qayıdıb gəlincəyə qədər onlara ox 
və daş atma, nizə və qılınc vurma. Sən mənim yanıma qayıdıb gəlincəyə qədər, nə 
soyuqdan, nə istidən zərər görməyəcək, əsir tutulub, işgəncəyə də düçar olmayacaqsan” 
buyurdu. 
Qılıncımı və yayımı aldım, getmək üçün hazırlandım. Rəsulullah, mənim üçün; 
“Allahım, onu qabaqdan-arxadan, sağdan-soldan, üstdən-altdan qoru” deyərək dua 
buyurdu. 
Müşriklərə tərəf getməyə başladım. Sanki hamamda yol gedirdim. Vallahi, 
ürəyimdə nə bir qorxu, nə bir titrəmə, nə də bir səksəkə vardı. Axırda, müşriklərin 
ordugahına çatdım. Sərkərdələri və başda gələnləri bir səngərdə ocaq qalayıb isinirdilər. 
Əbu Süfyan; “Buradan çıxıb getməliyik” deyirdi. Dərhal ağlıma, onu orda öldürmək 
gəldi. Ox çantamdan bir ox çıxardıb yayıma qoydum. Ocağın işığından faydalanıb onu 
vurmaq istədim. Elə atırdım ki, Rəsulullahın; “Mənim yanıma qayıdıb gəlincəyə qədər, 
bir hadisə yaratma” buyurduğunu xatırladım və öldürməkdən əl çəkdim. Bundan sonra, 
özümü çox cəsarətli hiss etdim. Müşriklərin yanına gedib ocağın ətrafında oturdum. 
Görülməmiş dərəcədəki şiddətli külək və Allahu Təalanın görünməyən ordusu 
(mələklər), onlara edəcəyini edirdi. Küləkdə, qab-qacaqları çevrilir, ocaqları və işıqları 
sönür, çadırları başlarına yıxılırdı. Bu dəmdə, müşrik ordusunun komandanı Əbu 
Süfyan ayağa durub; “Aranızda cəsuslar ola bilər, diqqətli olun. Hamı yanındakının kim 
olduğuna baxsın! Hamı yanında oturanın əlini tutsun” dedi. Əbu Süfyan, aralarına bir 
cəsusun girdiyini hiss etmişdi. Dərhal əllərimi uzadıb, sağımda və solumda oturan iki 
nəfərin əllərindən tutub, onlardan əvvəl adlarını soruşdum. Beləcə onların məni 
tanımalarına imkan vermədim. 
305 
Nəhayət Əbu Süfyan, ordusuna belə xitab etdi; “Ey Qureyşlilər! Sizin burada 
qalmağınız əbəsdir. Atlar, dəvələr qırılmağa başladı. Qıtlıq baş alıb gedir. Küləyin 
başımıza nə gətirdiyini də görürsunuz. Vaxt itirmədən köçüb gedin! Budur, mən də 
gedirəm!” deyərək dəvəsinə mindi. Müşrik ordusu nizam-intizamsız bir halda toplanıb 
Məkkəyə tərəf hərəkət etdi. Üstlərinə qum və çınqıl yağırdı.254 
Müşrik ordusu çıxıb gedincə, mən də Rəsulullahın yanına gəldim. Yolun 
yarısına gəldiyimdə qarşıma təxminən iyirmi ağ əmmamə geyinmiş süvari (mələklər) 
çıxdı. Mənə; “Rəsulullaha xəbər ver. Allah Təala düşməni darmadağın etdi...” dedilər. 
Rəsulullahın yanına gəldiyimdə, bir palaz üstündə namaz qılırdı. Ancaq mən qayıdan 
kimi getməmişdən qabaqkı üşümə və titrəmə halım yenə başlamışdı. Rəsulullah, 
namazdan sonra, nə xəbər gətirdiyimi soruşdu. Mən də, müşriklərin nizam-intizamsız 
hallarını və çıxıb getdiklərini xəbər verdim. Rəsulullah bu xəbərə çox sevindi və 
gülümsədi. Çox yuxusuz qalmışdıq. Peyğəmbərimiz, məni də yanına oturdub, üstündəki 
palazın bir ucunu üstümə örtdü. O gecə bu şəkildə gecəni keçirtdik. Səhər vaxtı 
Rəsulullah məni oyandırdı. Səhər olunca, müşrik ordusundan əsər qalmamışdı. Onlar, 
Məkkəyə yaxınlaşıncaya qədər arxalarınca şiddətli bir külək əsdi və arxalarından da 
dayanmadan təkbir səsləri eşitdilər. 
Qureyş müşrikləri, qərargahlarını tərk edib qaçınca, onlara boyun əyib gələn 
digər müşrik qəbilələr də Mədinəni tərk etdilər. Yaddan çıxarda bilməyəcəkləri çox 
böyük bir məğlubiyyətin kədər və üzüntüsünə boğuldular. Onlar bu məğlubiyyətə düçar 
olarkən, Kainatın hökmdarı (səlləllahu əleyhi və səlləm) və şanlı Əshabı (Allah 
onlardan razı olsun), Allah Təalaya şükr səcdəsinə qapanır, həmd və şükr edirdilər. 
Mücahidlər; “Allahu əkbər! Allahu əkbər!” sədaları altında, nurlu Mədinənin yolunu 
tutdular. Uşaqlar Mədinə küçələrinə tökülmüş, Kainatın hökmdarını və mübarək 
atalarını, əmilərini, dayılarını, ərlərini qarşılamağa çıxmışdılar. Cənabi Peyğəmbərimiz 
də onlara baxaraq təbəssüm edirdi... 
Xəndək qəzvəsində altı şəhid verilmişdi... Bu qəzvə haqqında Allah Təala, 
ayələrdə məalən buyurur ki; “Allah Təala (Xəndək doyüşündəki) o kafirləri, heç bir 
xeyirə, qələbəyə qovuşamadıqları halda, öz qəzəbiylə dala qaytardı. Beləcə Allah Təala, 
                                               
254 Vaqidi, əl-Məğazi, I, 489. 
306 
(mələklər və küləklə) döyüşdə (müvəffəqiyyət əldə edə bilmələri üçün) mö’minlərə bəs 
etdi. Allah Təalanın hər şeyə gücü yetər. O, hər şeyə qalibdir”.255 
“Ey iman edənlər! Allah Təalanın üzərinizdəki ne’mətlərini xatırlayın. O, sizin 
üstünüzə (Xəndək doyüşündə) ordular tökmüşdü və biz onların üstünə bir külək və sizin 
görmədiyiniz (mələklərdən) ordular göndərmişdik...”.256 
Bu doyüşdən sonra sevgili Peyğəmbərimiz; “Artıq növbə sizindir. Bundan 
sonra Qureyş sizin üstünüzə gələ bilməz” buyurdu. 
 
Bəni Qureyza yəhudiləri 
 
Rəsuli əkrəm (səlləllahu əleyhi və səlləm), Mədinəyi münəvvərəyə qayıdınca, 
Həzrəti Aişə anamızın evinə gəldi. Silahlarını və zirehini çıxartdı. Mübarək bədəni 
tozlanmışdı. Yuyundu. O əsnada Həzrəti Dihyə surətində, əynində zirehi və silahları 
olduğu halda bir süvari gəldi. Bu Cəbrayıl əleyhissalam idi. Cənabi Peyğəmbərimizin 
yanına gəldiyində; “Ey Allah Təalanın Rəsulu! Cənabi Haqq, vaxt itirmədən Qureyza 
oğullarının üstünə hücum etməyini sənə əmr edir!” deyərək əmri çatdırdı. Kainatın 
hökmdarı, Həzrəti Bilalı çağırdaraq, Əshabi kirama xəbər vermək üçün bu əmri verdi; 
“Ey Əshabım! Qalxın, atlarınıza, dəvələrinizə minin! İtaət edənlər, zöhr namazını 
Qureyza oğullarının obasında qılsınlar!” 
Həbibi Əkrəm, dərhal zirehini geyinib qılıncını taxdı. Dəbilqəsini mübarək 
başına keçirdib, qalxanını belinə, nizəsini də əlinə aldı. Sonra atına mindi. Əshabının 
yanına gəlib, Həzrəti Əliyə İslam bayrağını verərək, öncü birliyin başında Qureyza 
yəhudilərinin qalasına göndərdi. Hər zaman olduğu kimi Abdullah ibn Ümmi Məktumu 
Mədinədə vəkil olaraq qoydu.257 
Şanlı Əshab, sevgili Peyğəmbərimizi aralarına alaraq Mədinədən; “Allahu 
əkbər! Allahu əkbər!” təkbir sədaları altında ayrıldılar. Yolda Qanim oğulları ilə 
qarşılaşdılar. Silahlanaraq Rəsulullahı gözləyirdilər. Cənabi Peyğəmbərimiz onlara; 
“Sizə kimsə rast gəldi?” buyurdu. Onlar da; “Ya Rəsulallah! Bizə Dihyəyi Kəlbi rast 
gəldi. Yəhərlənmiş ağ bir qatıra minmişdi. O qatırın belinin üstündə atlasdan bir parça 
                                               
255 əl-Əhzab 33/25. 
256 əl-Əhzab 33/9. 
257 İbn Hişam, əs-Sirə, II, 234; Vaqidi, əl-Məğazi, I, 497; İbn Sə’d, ət-Təbəqat, II, 74; Suheyli, ər-Rövzul-
Unf, III, 436. 
307 
vardı” dedilər. Sevgili Peyğəmbərimiz onlara; “Bu Cəbrayıldır. Bəni Qureyzanın üstünə 
göndərildi. Onların qalalarını sarsıtsın və canlarına qorxu salsın deyə...” buyurdu. 
Qureyza yəhudilərinin qalasına çatıncaya qədər, İslam ordusunun sayısı üç mini 
aşmışdı. 
Həzrəti Əli, İslam bayrağını Qureyza yəhudilərinin qalasının qabağında 
tikəltdi. Bunu görən yəhudilər, Cənabi Peyğəmbərimiz əleyhində danışmağa başladılar. 
Həzrəti Əli gedib vəziyyəti Rəsulullaha dedi. Rəsuli əkrəm (səlləllahu əleyhi və səlləm) 
üç min əsgərlə oraya gəldikdən sonra, mərhəmət göstərib onları İslama də’vət etdi. 
Yəhudilər, bu gözəl təklifi qəbul etmədilər. Sevgili Peyğəmbərimizin; “Elə isə, Allah 
Təala və Rəsulunun əmrinə boyun əyərək qaladan çıxıb təslim olun” əmri şərifini də 
rədd etdilər. Bundan sonra Aləmlərin hökmdarı, oxçuların ustası Sə’d ibn Əbi Vəqqas 
Həzrətlərinə; “Ey Sə’d! Yaxınlaş və onları oxa tut!” buyurdu. Həzrəti Sə’d və digər  
oxçular, ox qablarındakı oxları, təkbir sədaları altında yəhudi qalasına atmağa 
başladılar. Onlar da ox və daş ataraq döyüşü başlatdılar. 
Müsəlmanların zəif vaxtlarında, arxadan vuran və həsəd etdiklərindən 
Məhəmməd əleyhissalamın Peyğəmbərliyini qəbul etməyən bu yəhudi camaatının qala 
qapısını açıb meydana çıxmağa cəsarətləri yox idi. 
Döyüş mühasirə halında davam edirdi. İslam əsgərləri arasında olan münafiqlər 
də qalaya gizlicə xəbər göndərərək; “Nə badə təslim olasınız! Mədinədən getməyinizi 
istəsələr belə qəbul etməyin! Əgər döyüşməyə davam etsəniz, biz sizə var gücümüzlə 
kömək edər, heç bir şeyimizi sizdən əsirgəmərik. Şayəd, sizi Mədinədən çıxartsalar, biz 
də sizinlə birlikdə çıxıb gedərik!” deyirdilər. Bu xəbər ilə münafiqlərin köməyini 
gözləyən yəhudilər ruhlanaraq müdafiəyə davam etdilər. Mühasirə uzandı, bir ay 
keçməsinə baxmayaraq münafiqlərdən kömək gəlmədi. Ürəklərinə qorxu düşüb, 
razılaşma istədiklərini bildirdilər. 
Razılıq üçün Nəbbaş ibn Qeys adında bir yəhudi Rəsulullahın hüzuruna gəlib; 
“Ya Məhəmməd! Nadir oğullarına göstərdiyiniz mərhəməti bizə də göstərin. Malımız 
və silahlarımız sizin olsun! Yetər ki, bizi öldürməyin. Uşaqlarımız və qadınlarımızı da 
özümüzlə götürüb el-obamızdan çıxmağımıza icazə verin. Silahlardan başqa, hər ailə 
üçün bir dəvə yükü götürməyimizə də icazə verin!” dedi. Aləmlərin hökmdarı; “Xeyir, 
bu təklifi qəbul edə bilmərəm!” buyurdu. Bu dəfə də; “Malımız sizin olsun. Bizi 
öldürməyin! Qadınları və uşaqlarımızı götürməyə icazə verin!” dedi. Sevgili 
308 
Peyğəmbərimiz; “Xeyir! Qeydsiz və şərtsiz hökmümə boyun əyməkdən, itaət edib 
təslim olmaqdan başqa çarəniz yoxdur!” buyurdu. Yəhudi Nəbbaş qanı qara bir halda 
qalaya qayıdıb danışıqları ordakılara da dedi. Qureyza oğulları, bu dəfə böyük bir 
matəm və üzüntüyə qərq oldular.258 
Başçılarından Kə’b ibn Əsəd, insafa gəlib qövmünə e’tiraf edərək belə təklif 
etdi ki; “Ey qövmüm! Gördüyünüz kimi, başımıza böyük bir fəlakət gəlmişdir. Bu 
vəziyyətdə sizə üç nəsihətim olacaq. Bunlardan istədiyinizi seçib, ona görə hərəkət edə 
bilərsiniz! Birincisi, bu Zata tabe olub, peyğəmbərliyini qəbul edək! Vallahi Onun, 
Allah tərəfindən göndərilən və kitablarımızda xüsusiyyətlərini gördüyümüz peyğəmbər 
olduğu hamımıza məlumdur. Əgər Ona iman etsək, qanımız, uşaqlarımız, qadınlarımız 
və mallarımız bizdə qalar. Bizim Ona tabe olmamağımızın yeganə səbəbi, Ərəblərə 
qarşı duyduğumuz qısqanclıq və Onun İsrail oğullarından olmamasıdır. Halbuki, bu 
Allahın biləcəyi bir işdir. Gəlin, Ona tabe olaq!” Yəhudilər hamısı birdən e’tiraz etdilər 
və; “Xeyr! Biz, bunu qəbul etmərik və bizdən başqasına tabe olmarıq!” dedilər. 
Bu dəfə Kə’b ikinci təklifini etdi; “Hamımız uşaqlarımızı və həyat 
yoldaşlarımızı öldürüb fikrini çəkməyəcəyimiz heç kim qalmayınca, müsəlmanların 
üstünə hücum edək və ölüncəyə qədər döyüşək!” Yəhudilər bunu da rədd etdilər. 
Kə’b üçüncü təklifində; “Bu gecə Şənbə gecəsidir. Müsəlmanlar, bizim bu 
gecədə döyüşməyəcəyimizi bildikləri üçün bizdən arxayın ola bilərlər. Qılınclarımızı 
sıyırıb, qala qapısından birlikdə çıxaq. Belə bir basqın ilə bəlkə qalib gələ bilərik!” dedi. 
Yəhudilər; “Biz, Şənbə günü işləmək qadağasını tapdalaya bilmərik!” deyərək, bu 
təklifi də rədd etdilər. Təkcə, aralarından Əsid və Sə’ləbə qardaşları, bir də əmilərinin 
oğlu Əsəd ilk təklifi qəbul edib müsəlman olmaqla şərəfləndilər. Qaladan çıxıb Əshabi 
kiramın arasına girdilər.259 
Yəhudilər, öz aralarında uzun müddət müzakirə etdilər. Nəticədə təslim olmağı 
seçərək, Cənabi Peyğəmbərimizdən öz haqlarında hökm vermək üçün bir nəfəri hakim 
tə’yin etməsini istədilər. Rəsulullah da; “Əshabımdan istədiyiniz adamı hakim seçin” 
buyurdu. Onlar da; “Biz, Sə’d ibn Muazın verəcəyi hökmə razı olarıq” dedilər. Cənabi 
Peyğəmbərimiz bu təklifi qəbul edib Sə’d ibn Muaz Həzrətlərinin gətirilməsini əmr etdi. 
                                               
258 Vaqidi, əl-Məğazi, I, 460. 
259 İbn Hişam, əs-Sirə, II, 235; Vaqidi, əl-Məğazi, II, 501; Suheyli, ər-Rövzul-Unf, III, 439; İbn Kəsir, əs-
Sirə, III, 230. 
309 
Sə’d ibn Muaz, Xəndək qəzvəsində ağır yaralanmışdı. Rəsulullah, onu Məscidi 
Nəbidə bir çadır içində müalicə etdirirdi. Hakim seçilincə, xərəklə Həzrəti Sə’di 
Qureyza qalasına apardılar. Yolda Həzrəti Sə’d öz-öznə; “Vallahi, Allah Təalanın 
yolunda heç kimin qınağına qulaq asmayacağam!” deyirdi. Rəsulullahın hüzurunda 
xərəkdən düşürtdülər. Cənabi Peyğəmbərimiz; “Ey Sə’d! Bunlar, sənin hökmünə görə 
təslim olmağı qəbul etdilər. Buyur, onlar haqqındakı hökmünü mənə bildir” buyurdu. 
Sə’d ibn Muaz isə; “Canım sənə fəda olsun ey Rəsulallah! Heç şübhə yoxdur ki, hökm 
verməyə Allah Təala və Rəsulu daha layiqdir” dedi. Rəsulullah da; “Bunlar haqqında 
hökm verməyi Allah Təala sənə əmr etmişdir” buyurdu. Həzrəti Sə’d yəhudilərdən, 
hökmünə razı olacaqlarına dair qət’i söz aldı. Hər iki tərəf də veriləcək hökmü maraqla 
gözləməyə başladılar. Bundan sonra Həzrəti Sə’d üstünlüyünü göstərən, qanı donduran, 
şan-şöhrətinə layiq olan bu hökmü açıqladı; “Mənim hökmüm odur ki, ağlı başında olan 
və həddi-büluğa çatan bütün kişilərin boynu vurulsun! Qadınları və uşaqları əsir alınsın, 
malları da müsəlmanlar arasında bölüşdürülsün!”. 
Bu qət’i hökm qarşısında yəhudilər donub qaldılar. Çünki, öz kitablarında 
qudurğanlıq edənlərə verilən cəza eyniylə belə idi ki; “Bir şəhərə döyüş e’lan etdiyində 
onları sülhə də’vət et. Bunu qəbul edib qapılarını açsalar, içindəkilərin hamısı sənə 
xərac versinlər və xidmət etsinlər. Şayəd, döyüşməyə qərar versələr, onları mühasirə et. 
Allah Təalanın ehsanı ilə onlara qalib gəldiyin zaman, kişilərinin hamısını qılıncdan 
keçirt. Qadınlarını, uşaqlarını və mallarını qənimət olaraq götür!” deyə yazırdı. 
Sə’d ibn Muaz Həzrətlərinin verdiyi hökmün ilahi hökmə münasib gəldiyi 
üçün, aləmlərin sahibi sevgili Peyğəmbərimiz onu təbrik edib; “Sən, onlar haqqında 
Allah Təalanın yeddi qat göyün üstündə, Lövhi məhfuzdakı hökmünə münasib hökm 
verdin!” buyuraraq ondan razı qaldığını ifadə etdi. 
Yəhudilər, öz kitablarında bildirilən bu hökmə e’tiraz edə bilmədilər. Ağlı 
başında olan və həddi-büluğa çatan bütün kişiləri bir yerə yığıb əlləri bağlandı və hökm 
yerinə yetirildi. Uşaqlar, qadınlar və mallar Əshabi kiram arasında bölüşdürüldü.260 
Beləcə, müsəlmanların ən çətin vaxtlarında onlara xəyanət edən, bağlanılan 
bütün müqavilələri pozan, Cənabi Peyğəmbərimizi uşaqlığından ta bu yaşına qədər 
mübarək bədəni şərifini məhv etməyə fürsət axtaran bu qövm, Mədinədən təmizləndi. 
                                               
260 İbn Sə’d, ət-Təbəqat, II, 75. 
310 
Əshabi kiram səadətlə, hüzur və sevinc içində nurlu Mədinənin yolunu 
tutdular... 
Əsirlər arasında bir qadın, müsəlman olmaq səadətinə qovuşdu. Onun bu 
hərəkətinə çox sevinən sevgili Peyğəmbərimiz, onun da sevinməsi, Cənnətdə 
dərəcəsinin çox uca olması üçün mərhəmət edərək onu özünə həyat yoldaşı seçdi. Bu, 
Həzrəti Reyhanə anamız idi.261 
 
Sə’d ibn Muazın şəhadəti 
 
Sə’d ibn Muaz Bəni Qureyza yəhudiləri haqqındakı hökmü verdikdən sonra, 
təzədən çadırına qayıtdı. Yarası daha da pisləşib, vəziyyəti ağırlaşmışdı. Cənabi 
Peyğəmbərimiz (səlləllahu əleyhi və səlləm) yanına gəlib onu qucaqladı və; “Allahım! 
Sə’d, sənin rizan üçün, sənin yolunda cihad etdi. Rəsulunu da təsdiq etdi. Ona rahatlıq 
ehsan et...” buyuraraq dua etdi. Sə’d ibn Muaz Həzrətləri, sevgili Peyğəmbərimizin bu 
mübarək sözlərini eşidincə gözlərini açıb, “Ya Rəsulallah! Sənə salam və ehtiramımı 
çatdırıram. Sənin, Allahu Təalanın Peyğəmbəri olduğuna şəhadət edirəm” deyə yavaşca 
deyə bildi. Bundan sonra Sə’d ibn Muazın yaxınları, onu qaldığı çadırdan Əbdüləşhəl 
oğullarının evinə apardılar. O gecə vəziyyəti çox ağırlaşmışdı. Cəbrayıl əleyhissəlam 
Cənabi Peyğəmbərimizə gəlib; “Ya Rəsulallah! Bu gecə sənin ümmətindən vəfat edib 
vəfatı mələklər arasında müjdələnən kimdir?” soruşdu. Bundan sonra Kainatın 
hökmdarı dərhal Sə’d ibn Muazın halını soruşdu. Evinə aparıldığından xəbər tutdu. 
Cənabi Peyğəmbərimiz, yanında Əshabi kiramdan bəziləriylə birlikdə Sə’d ibn Muazın 
yanına getdi. Yolda çox sür’ətli getmələri səbəbiylə Əshabi kiram; “Yorulduq ya 
Rəsulallah!” dedilər. Cənabi Peyğəmbərimiz də; “Mələklər, Hənzələnin cənazəsinə 
bizdən qabaq gəldikləri kimi, Sə’din də cənazəsində bizdən qabaq hazır olacaqlar. Biz 
onlardan daha tez çata bilməyəcəyik” buyuraraq sür’ətli getmələrinin səbəbini izah etdi. 
Cənabi Peyğəmbərimiz Sə’d ibn Muazın yanına gəlincə, o artıq vəfat etmişdi. Başının  
üstündə dayanıb, Sə’d ibn Muazın künyəsini deyərək; “Ey Əbu Əmr! Sən başçıların ən 
yaxşısı idin. Allah Təala sənə səadət, bərəkət və ən xeyirli mükafat versin! Allah 
                                               
261 İbn Hişam, əs-Sirə, II, 245; Vaqidi, əl-Məğazi, II, 519; İbn Sə’d, ət-Təbəqat, II, 75; Suheyli, ər-Rövzul-
Unf, III, 449; İbn Kəsir, əs-Sirə, III, 242. 
311 
Təalaya verdiyin sözü yerinə yetirdin. Allah Təala da sənə və’d etdiyi şeyi verəcəkdir!” 
buyurdu. Bu əsnada, Sə’d ibn Muazın anası ağlayaraq bu beyti oxudu.262 
 
“Necə dözə bilər, vah yazıq anasına! 
Təhəmmul istər, ağlaram başıma 
gələnə!” 
 
Əsləm ibn Haris də belə nəql etmişdir ki; “Rəsulullah, Sə’d ibn Muazın evinə 
gəldi. Biz qapıda gözləyirdik. Rəsuli əkrəm (səlləllahu əleyhi və səlləm) içəri girdi, iri 
adımlarla qabağa getdi. Biz də dalınca gedirdik. Rəsulullah ayaq saxlamağımızı işarə 
edincə dayandıq və dala çevrildik. İçərdə Sə’din cənazəsindən başqa heç kim yox idi. 
Rəsulullah, içərdə bir müddət dayandıqdan sonra çölə çıxdı. Maraqla; “Ya Rəsulallah! 
Addımlarınızı iri ataraq getməyinizin hikməti nədir?” deyə soruşdum. Bundan sonra; 
“Belə bir basabas bir məclisdə heç olmamışdım. (Mələklər dolmuşdu). Mələyin biri 
məni qanadı üstünə götürdükdən sonra otura bildim” buyurdu. Sonra; “Sə’d ibn Muazın 
künyəsini deyərək; “Sənə nuş olsun ya Əba Əmr! Sənə nuş olsun ya Əba Əmr! Sənə nuş 
olsun ya Əba Əmr” buyurdu. 
Onun vəfatına Rəsulullah və Əshabi kiram çox kədərləndi və göz yaşı töküb 
ağladılar. Cənazəsində bütün Əshabi kiram toplandı. Sevgili Peyğəmbərimiz meyyit 
namazını qıldırdı, cənazəsini daşıdı. Əshabi kiram Sə’d ibn Muazın cənazəsini 
daşıyarkən; “Ya Rəsulallah! Biz, belə asan daşınan cənazə görmədik!” dedilər. Bundan 
sonra Cənabi Peyğəmbərimiz; “Mələklər enərək onu daşıyırlar!” buyurdu. 
Cənazəsi gedərkən, münafiqlər d pisləmək üçün; “Nə qədər da yüngüldür!” 
dediklərində, sevgili Peyğəmbərimiz; “Sə’din cənazəsinə yetmiş min mələk endi. İndiyə 
qədər yer üzünə bu qədər qələbəlik olaraq enməmişdilər” buyurdu. 
Əbu Səid əl-Xudri, babasının belə dediyini nəql etmişdir ki; “Sə’d ibn Muazın 
qəbrini qazanlardan biri də mən idim. Onun üçün qəbir qazmağa başlayınca, ətrafa 
qəbirdən müşg iyi yayıldı!” Şurahbil ibn Həsənə də belə demişdir ki; “Sə’d ibn Muaz 
dəfn edilirkən, biri qəbrindən bir ovuc torpaq götürmüşdü. Sonra onu evinə aparınca, o 
torpaq müşg oldu. Cənazəsi qəbrə qoyularkən, Peyğəmbərimiz qəbrinin başında oturub 
                                               
262 İbn Hişam, əs-Sirə, II, 250. 
312 
mübarək gözləri yaşardı və mübarək saqqalını əliylə tutub çox kədərləndi. “Sə’d ibn 
Muazın ölümü səbəbiylə Ərş titrədi” buyurdu. 
Bir dəfə, Peyğəmbərimizə çox qiymətli bir paltar hədiyyə edilmişdi. Əshabi 
kiram; “Bu, nə qədər qəşəngdir” dediklərində; “Sə’d ibn Muazın Cənnətdəki dəsmalları 
bundan daha qəşəngdir” buyurmuşdu. 
Hicrətin beşinci ilinin bəzi əhəmiyyətli hadisələri də bunlardır; Rəsulullah, 
Dumətul-Cəndəldə yaşayan və Şama gedib-gələn yolçuları narahat edən və Mədinəyi 
münəvvərəni təhlükə altında qoyan qəbilələr üzərinə min nəfərlik bir ordu ilə səfərə 
çıxdı. İslam ordusunun gəldiyini xəbər tutan düşmən qəbilələri qaçdılar. Burda bir-neçə 
gün qaldıqdan sonra Mədinəyə qayıtdılar.263 
Rəsuli Əkrəm, Zilqə’də ayında Zeynəb bint Cahş ilə evləndi.264 Bu ildə hicab 
ayəti endi və müsəlman xanımlara örtünmə əmr edildi.265 Ayrıca, münafiqlər Həzrəti 
Aişə anamıza iftira atdılar. Bəzi müsəlmanlar da bu iftiralara aldanmışdı. Ayələr 
endirilərək münafiqlərin iftiraları ortaya çıxardıldı və Həzrəti Aişə mədh edildi. 266 
Mədinəyi münəvvərə yaxınlarında yaşıyan Muzeynə qəbiləsi hey’ət göndərərək 
müsəlman oldu və muhacirlərdən sayıldı.267 Yenə bu ildə zəlzələ və ay tutulması baş 
verdi. Həc də bu ildə fərz buyuruldu. 
 
Könül xun oldu şövqündən boyandım ya Rəsulallah, 
Necə bilməm bu nirana dözdüm ya Rəsulallah. 
 Əzəl bəzmində bir dinməz fəğandım ya Rəsulallah, 
 Cəmalınla fərahnak et ki, yandım ya Rəsulallah. 
 
Yanan qəlbə dəvasan sən, tapılmaz bir şəfasan sən, 
 Muəzzəm bir səxasən sən, dilərsən rahnumasan sən. 
 Həbibi Kibriyasan sən, Məhəmməd Mustafasan sən, 
                                               
263 Vaqidi, əl-Məğazi, I, 403; İbn Sə’d, ət-Təbəqat, II, 62; Suheyli, ər-Rövzul-Unf, III, 414; İbn Kəsir, əs-
Sirə, III, 177. 
264 İbn Sə’d, ət-Təbəqat, III, 42; Təbəri, Tarix, II, 231. 
265 Buxari, “Tövhid”, 22; İbn Sə’d, ət-Təbəqat, VIII, 106; İbn Qəyyum əl-Cövziyyə, Zadul-Məad, III, 
237. 
266 Buxari, “Məğazi”, 34; Müslim, “Tövbə”, 68; Əhməd ibn Hənbəl, əl-Müsnəd, VI, 194; Vaqidi, əl-
Məğazi, II, 431. 
267 İbn Sə’d, ət-Təbəqat, I, 291; İbn Qəyyum əl-Cövziyyə, Zadul-Məad, III, 545. 
313 
 Cəmalınla fərahnak et ki yandım ya Rəsulallah. 
 
Gül açmaz, çağlayan axmaz, İlahi nurun olmasa, 
 Sönər aləm, nəfəs qalmaz, fələk mənzurun olmasa. 
 Firaq ağlar, vüsal ağlar, əzəl məsturun olmasa, 
 Cəmalınla fərahnak et ki, yandım ya Rəsulallah. 
 
YAMAN DƏDƏ 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
314 
HÜDEYBİYYƏ SÜLHNAMƏSİ 
 
Xəndək qəzvəsindan sonra, İslam dövlətinin gücünü ətrafda yerləşən 
qəbilələrin bir hissəsi qəbul etdi. Artıq müsəlmanlarla dostluq qurmağın, hətta 
müsəlmanlığı qəbul etməyin ən doğru yol olacağını düşünməyə başlamışdılar. Bəziləri 
Cənabi Peyğəmbərimizin hüzuruna gəlib müsəlman olmaqla şərəfləndilər. 
Aləmlərin sahibi (səlləllahu əleyhi və səlləm), İslam dininin yayılması üçün, 
Əshabından birliklər təşkil edərək ətrafda yerləşən qəbilələri İslama də’vət etməyə 
göndərdi. Bəzi qəbilələrə bilavasitə özü getdi. Dumətul-Cəndəl əhalisi kimi qəbilələr, 
verilən nəsihətləri qəbul edib müsəlman oldular. Qatafanlılar, Lihyan oğulları kimi 
qəbilələr də İslam əsgəriylə üz-üzə gəlməkdən qorxub qaçdılar. Beləcə, ətrafda yerləşən 
qəbilələrə qulaqburması verilmiş oldu. 
Hicrətin altıncı ilində, misli görünməmiş bir qıtlıq olmuş, göydən bir damcı 
belə düşməmişdi. Bu səbəblə yerdə ot bitməmiş, insanlar və heyvanlar aclıq 
çəkmişdilər. Ramazanı şərif ayının bir Cümə günündə sevgili Peyğəmbərimizə; “Ya 
Rəsulallah! Nə olar, dua edin ki, Allah Təala yağış ehsan etsin!” deyərək, istəklərini 
ifadə etdilər. Cənabi Peyğəmbərimiz, Əshabıyla çölə çıxıb, əzan oxunmadan və qamət 
gətirmədən iki rük’ət namaz qıldı. Cənabi Peyğəmbərimiz, mübarək əbasını tərs çevirib 
təkbir gətirdi. Sonra mübarək əllərini, paltarının altından mübarək qoltuqlarının altı 
görününcəyə qədər qaldırıb; “Ey Allahım! Bizə yağış ehsan et!” deyə dua etməyə 
başladılar. Əshabi kiram da; “Amin! Amin!” deyirdi. 
O əsnada göyün üzü çox təmiz olub, bir bulut belə yox idi. Rəsuli əkrəm dua 
edərkən bir külək əsməyə başladı və göy üzünü buludların örtdüyü görüldü. Sonra 
narın-narın yağış yağmağa başladı. Aləmlərin sahibi bu dəfə; “Allahım! Bu yağışı 
qabdan boşaldılır kimi yağdır və bizim üçün xeyirli et!” deyərək dua etdi. O əsnada 
qabdan su boşalan kimi yağış yağmaya başladı. 
Cənabi Peyğəmbərimiz və Əshabi kiram başdan-ayağa islandılar. Evə 
çatıncaya qədər hər tərəf göl oldu. Hamı suyun içində getməyə başladı. Yağış davam 
edirdi. O gün, sabahsı gün... ertəsi gün... bir sonrakı Cümə vaxtında Əshabi kiram; “Ya 
Rəsulallah! Evlərimiz yağış sularından yıxılmağa, heyvanlarımız da boğulmağa başladı. 
Allah Təalaya dua edin ki, yağış kəsilsin!” dedilər. Sevgili Peyğəmbərimiz, gülümsədi 
və mübarək əllərini qaldırıb; “Ya Rəbbi! Bu yağışı əkinlərə, ağac bitən yerlərə, vadilərə 
315 
göndər!” deyərək dua etdi. O anda, bir həftədir ki, aramsız yağan yağış kəsildi və dua 
edilən yerlər islanmağa başladı. 
Hicrətin altıncı ilinin Zilqə’də ayı idi. Bir gecə Nəbiyyi möhtərəm (səallallahu 
əleyhi və səlləm) röyasında Əshabi kiramla Məkkəyi mükərrəməyə gedib Kə’bəni təvaf 
etdiklərini, bir hissəsinin saçlarını qısaltdıqlarını, bir hissəsinin də tamamiylə 
qırxdırdıqlarını gördü. Rəsulullah, bu röyasını Əshabına danışdığında, onlar daha çox 
həyəcanlandılar. Hicrətdən bəri, doğulub böyüdükləri, pis-yaxşı xatirələrlə dolu, o gözəl 
el-obaları olan Məkkəyə gedəcəkdilər. Beş vaxt namazda üzlərini çevirdikləri və 
həsrətini çəkdikləri müqəddəs Kə’bəni ziyarət edib təvaf eəcəkdilər. Bu nə gözəl bir 
müjdə idi... Əshabi kiram, sevgili Peyğəmbərimizin; “Siz heç şübhə yoxdur ki, Məscidi 
Harama girəcəksiniz!” müjdəsini alan kimi vaxt itirmədən hazırlıqlara başladı. 
Həbibi əkrəm hazırlandıqdan sonra, Abdullah ibn Ümmi Məktumu Mədinədə 
vəkil qoydu. Zilqə’də ayının birinci Bazar ertəsi günü, Qusva adındakı dəvəsinə mindi. 
Hazırlanan min dörd yüz Əshabı ilə birlikdə, Mədinədə qalanlarla xudahafizləşdilər. 
Umrəyə niyyət edərək, Müqəddəs məkana-Məkkəyə tərəf yola düşddülər. Özləriylə 
birlikdə yolçu silahı olan qılınclarını və yetmiş qurbanlıq dəvə götürmüşdülər. Qafiləyə 
iki yüz atlı və dörd xanım səhabi də qoşulmuşdu. Xanımlardan biri sevgili 
Peyğəmbərimizin mübarək və mütəhhər xanımı Həzrəti Ümmü Sələmə idi. 
Zul-Huleyfə deyilən miqat yerinə gəldiklərində, ehrama girdilər və zöhr 
namazını qıldılar. Sonra, qurbanlıq dəvələrin qulaqlarına işarə vurub, boyunlarına ip 
bağladılar. Həzrəti Məhəmməd Naciyə ibn Cündüb Əsləmiyə bir neçə köməkçi verərək 
dəvələrə nəzarət etməyi tapşırdı. Abbad ibn Bişr iyirmi nəfərlik bir süvari birliyinə 
komandan tə’yin edilərək kəşfiyyata göndərildi. Buşr ibn Süfyan Məkkəyə xəbərçi 
göndərildi.268 
Ehramı geyən sevgili Peyğəmbərimiz və qəhrəman Əshab, ağa bürünmüş bir 
vəziyyətdə, Allah Təalaya həmd etməyə, şanının ucalığını təsdiq etməyə və yalvarmağa 
başladılar; “Ləbbeyk! Allahummə Ləbbeyk! Ləbbeyk! La şərikə ləkə Ləbbeyk! İnnəl 
həmdə vənni’mətə ləkə vəlmülkə la şərikə lək!” Bu mübarək təlbiyə ilə yer-göy lərzəyə 
gəlir, Zul-Huleyfə nurani bir havaya bürünürdu. Hamı həyəcanlanmış, ən qısa zamanda 
Məkkəyə çatmaq üçün Zul-Huleyfədən ayrılmışdılar. 
                                               
268 Vaqidi, əl-Məğazi, II, 574; İbn Sə’d, ət-Təbəqat, II, 95. 
316 
Yolda Həzrəti Ömər ilə Sə’d ibn Ubadə Həzrətləri Həbibi əkrəmə yaxınlaşıb; 
“Ya Rəsulallah! Səninlə müharibə vəziyyətində olanların üstünə silahsız gedəcəyik 
bəyəm? Qureyşlilərin sizə hücum edib, mübarək bədəninizə bir zərər vermələrindən 
qorxuruq!” deyərək, narahatçılıqlarını dilə gətirdilər. İki cahanın sərvəri onlara; “Mən, 
umrəyə niyyət etdim. Bu halda ikən silah daşımaq istəmərəm” buyurdu. 
Səfər sakit keçirdi. Yol üstündə yerləşən müxtəlif qəbilələrə dəyir, Cənabi 
Peyğəmbərimiz onları İslama də’vət edirdi. Bir hissəsi qəbul etməkdən imtina edir, bir 
hissəsi hədiyyələr göndərirdilər. Bu şəkildə yolun yarısını qə’t etmiş, Usfanın arxasında 
Qadirul-Əştat deyilən mövqeyə gəlmişdilər. Burda daha əvvəl Məkkəlilərə xəbər 
göndərilmək üçün seçilən Buşr ibn Süfyan Həzrətləri Qureyşlilərlə görüşüb dala 
qayıtmışdı. Cənabi Peyğəmbərimizə gördüklərini belə nəql etmişdir ki “Ya Rəsulallah! 
Qureyşlilər, sənin gəldiyindən xəbər tutmuşlar. Qorxularından ətrafdakı qəbilələrə 
qonaqlıqlar təşkil edərək onlardan kömək istəmişlər. İki yüz nəfərlik bir süvari birliyini 
kəşfiyyat üçün sizə tərəf yola çıxartdılar. Ətrafdakı qəbilələr bu istəyi qəbul edib Bəldah 
mövqeyində birləşdilər. Həddən çox əsgər toplaya bildilər və sizi Məkkəyə 
buraxmamaq üçün and içdilər”. 
Bu xəbərə Aləmlərin sahibinin qanı qaraldı və; “Qureyş həlak oldu. Onsuz da 
döyüş onları zəiflətmişdir... Qureyş müşrikləri özlərinin gülcü olduğunu zənn edirlər? 
Vallahi, Allah Təalanın yaymaq üçün məni göndərdiyi bu dini, hakim və üstün 
oluncaya, başım bədənimdən ayrılıncaya qədər onlarla döyüşməkdən əsla 
çəkinməyəcəyəm!” buyurdu. 
Sonra qəhrəman Əshabına üzünü tutaraq, bu barədə rə’y və fikirlərini soruşdu. 
Bütün mənliyi ilə özlərini Rəsulullaha bağlamış şanlı Əshab; “Allahu Təala və Rəsulu 
daha yaxşı bilər. Canımız sənə fəda olsun ya Rəsulallah! Biz, Beytullahı təvaf etmək 
niyyətiylə yola çıxmışıq. Bizim niyyətimiz nə birini öldürmək, nə də döyüşməkdir. 
Ancaq, Kə’bəni ziyarət etməyimizə mane olmaq istəsələr, heç şübh yoxdur ki, onlarla 
döyüşər, hədəfimizə nail olarıq!” dedilər. 
Əshabi kiramın bu qərarlı halı sevgili Peyğəmbərimizin xoşuna gəldi. Buyurdu 
ki; “Haydı, elə isə Allah Təalanın adını tutaraq gedin!” Səhabilər, Cənabi 
Peyğəmbərimizin ətrafında; “Ləbbeyk! Allahummə Ləbbeyk!” deyərək təlbiyə və; 
“Allahu əkbər! Allahu əkbər!” deyərək təkbir gətirərək Məkkəyə doğru irəliləməyə 
başladılar. 
317 
Bir zöhr namazı vaxtında Bilal Həbəşi, səsinin bütün gözəlliyi ilə əzanı şərifi 
oxuyaraq, namaz vaxtının girdiyini bildirmişdi. Bu əsnada, iki yüz nəfərlik Qureyş 
süvari birliyi oraya çatmış, Məkkə ilə səhabilərin arasına girərək, hücuma hazır 
vəziyyətdə dayanmışdı. Buna baxmayaraq, Aləmlərin sahibi uca Əshabı ilə səf olub 
namaza durdular. Sevgili Peyğəmbərimizin yanında təxminən min beş yüz Əshabının 
səf-səf düzülərək hərəkətsiz namazda duruşları, rükuya əyilmələri görülməyə dəyər bir 
mənzərə idi. Həm də, hamısı birlikdə səcdəyə getmələri nəhəng bir dağın əyilib, 
qalxmasına oxşayırdı. 
Onların, Allah Təalanın hüzurunda şərəfli alınlarını torpağa sürtərək tə-
vazökarlıq göstərmələri, Qureyş süvarilərindən bəzilərinın qəlblərinə İslamın 
məhəbbətini yerləşdirdi. Əshabi kiram, salam verib namazı qurtardıqlarında, Qureyş 
süvari ordusunun komandanının; “Müsəlmanların bu vəziyyətlərindən istifadə edərək 
basqın etsəydik, onların çoxunu öldürərdik! Onlar namazda ikən nə üçün biz hücum 
etmədik ki?” deyə heyfisləndiyi, sonra da; “Heç zərəri yoxdur. Necə olsa, canlarından 
və ailə-uşaqlarından da çox sevdikləri bir namaz vaxtı da gələcəkdir!” deyərək, bu dəfə 
fürsəti qaçırtmayacaqlarını yanındakılara bildirdi. 
Onların bu sözlərini Allah Təala, Cəbrayıl əleyhissalam ilə vəhy göndərərək 
Cənabi Peyğəmbərimizə bildirdi. 
Gələn ayədə buyrulurdu ki; “(Ey Həbibim!) Sən də aralarında ikən, (düşmən 
qarşısında) onlara (Əshabına) namaz qıldıracağın zaman (onları iki hissəyə ayır), bir 
hissəsi səninlə birlikdə (namazda, digəri də düşmən qarşısında) dursun. Silahlarını 
özləriylə birlikdə götürsünlər. Səninlə birlikdə namaz qılıb, bir rük’ət qılanlar (namazı 
kəsməkdən ehtiyat edərək) düşmənin qabağına çıxsınlar. Bundan sonra, hələ namazını 
qılmamış olan digər hissəsi gəlib, ikinci rük’əti səninlə birlikdə qılsınlar və onlar da 
zirehlərini, qalxanlarını və silahlarını özləriylə birlikdə götürsünlər. (Təşəhhüdü səninlə 
oxusunlar. Sən salam verincə, onlar salam verməmişdən əvvəl düşmənin qabağına 
çıxsınlar, əvvəlcə bir rük’ət qılmış olanlar dala qayıdıb, öz başlarına bir rük’ət də 
qılaraq salam versinlər. İkinci rük’əti imamla qılmış olanlar da təzədən gəlib, bir rük’ət 
də qılaraq namazı qurtarıb salam versinlər). Kafirlər arzu edərlər ki, silah və əşyalarınız 
yanınızda olmasın və sizə qəfildən hücum etsinlər... Əgər sizə, yağışdan bir əziyyət 
olarsa, yaxud xəstələnsəniz, silahlarınızı götürməməyinizdə bir günah yoxdur. Ancaq, 
318 
bütün ehtiyat tədbirlərini də görün. Şübhə yoxdur ki, Allah Təala kafirlərə xor və həqir 
edici bir əzab hazırlamışdır”.269 
Əsr namazı vaxtında, Həzrəti Bilal əzan oxuduğunda, Qureyş süvariləri 
təzədən Məkkə ilə Əshabi kiramın arasında hücuma hazır şəkildə dayandılar. Cənabi 
Peyğəmbərimiz, Əshabına ayədə bildirildiyi kimi namazlarını qıldırdı. 
Müsəlmanların bu tədbirli namaz qılmalarına müşriklər çaş-baş qaldılar. 
Allahu Təala, onların ürəklərinə qorxu saldı. Hər hansı bir cəhd edə bilmədən Məkkəyə 
xəbər çatdırmaq üçün ordan ayrıldılar. Cənabi Peyğəmbərimiz və Əshabı da burdan 
Hüdeybiyyə deyilən mövqeyə tərəf hərəkətə keçdilər. 
Müqəddəs Məkkə kənarına gəldiklərində, Rəsulullahın (səlləllahu əleyhi və 
səlləm) dəvəsi Qusva, zahiri heç bir səbəb yoxkən yerə çökdü. Qaldırmaq üçün çox 
əlləşdilər, ancaq qalxmadı. Bundan sonra, Kainatın hökmdarı Rəsulullah buyurdu ki; 
“O, heç belə çökməzdi. Ancaq, bir zamanlar (Əbrəhənin) fili(nin) Məkkəyə girməsinə 
mane olan Allah Təala, indi də Qusvaya mane oldu. Canım yədi qüdrətində olan Allah 
Təalaya and içirəm ki, Qureyş Allah Təalanın, Haram bölgəsi daxilində haram etdiyi 
(döyüşməyi və qan tökməyi tərk etmək kimi) şeylərdən hansını məndən istəsələr 
istəsinlər, onların bu istəklərini heç şübhə yoxdur ki, yerinə yetirəcəyəm!” 
Bundan sonra Qusvanı qaldırmaq istədilər. Dəvə sıçrayıb qalxdı. Haram 
bölgəsindən içəri girmədi, düz kənarda yerləşən Hüdeybiyyə mövqeyində dayandı. 
Cənabi Peyğəmbərimiz Əshabi kiramla az suyu olan bu yerdə düşərgə saldılar. 
Rəsuli əkrəm (səlləllahu əleyhi və səlləm), çadırını mübarək Məkkə bölgəsinin 
kənarında qurdurdu. Əshabıyla burda gözləməyə başladılar. Vaxt gəlib çatınca, 
namazları Məkkəyi mükərrəmə bölgəsi içində qılırdılar. Quyularda içmək vəya istifadə 
etmək üçün su qalmamışdı. Təkcə Cənabi Peyğəmbərimizin kuzəsində vardı. Çətin 
vəziyyətə düşən səhabilər; “Canımız sənə fəda olsun ya Rəsulallah! Yanımızda, təkcə 
sizin kuzənizdə su var. Məhv olduq” dedilər. 
Aləmlərin hökmdarı; “Mən sizinlə birlikdəykən, siz məhv olmazsınız” 
buyurdu. Sonra “Bismillah” deyərək, mübarək əlini kuzənin üstünə qoydu. Sonra əlini 
götürüb; “İçin!” buyurduğunda, mübarək barmaqlarının arasından bulaq kimi, su 
axmağa başladı. Əshabi kiram doyunca su içdilər, dəstəmaz aldılar, bütün qablarını 
                                               
269 ən-Nısa  4/102. 
319 
doldurdular, at və dəvələrini suladılar. Əshabını gülümsəyərək seyr edən mərhəmət 
dəryası sevgili Peyğəmbərimiz Allah Təalaya həmd etdi. 
O gün, orda olan Həzrəti Cabir ibn Abdullah; “Biz, min beş yüz nəfər idik. 
Əgər yüz min nfər də olsaydıq, o su hamımıza bəs edərdi” buyurdu. 
 
(Heyrət ilən barmağın dişlər kim etsə 
istima 
 Barmağından verdiyi şiddət günü 
Ənsara su) 
 
 
Bey’əti Rizvan 
 
Rəsuli əkrəm, Hüdeybiyyədə ikən əvvəldən bəri müsəlmanlarla dost olan 
Xuzaə qəbiləsinin başçısı Budeyl yanına gəlib, Qureyş ordusunun ətraf qəbilələrinin də 
qoşulmasıyla Hüdeybiyyədə düşərgə saldıqlarını, orduları darmadağın oluncaya qədər 
döyüşməyə and içdiklərini xəbər verdi. Bundan sonra Cənabi Peyğəmbərimiz; “Biz, 
bura heç kiminlə döyüşmək üçün gəlməmişik. Ancaq, Umrə etmək, Kə’bəyi 
müəzzəməni təvaf və ziyarət etmək üçün gəlmişik. Buna baxmayaraq, kim bizim 
Beytullahı ziyarətimizə mane olarsa, onunla döyüşərik. Heç bir şübhə yoxdur ki, 
döyüşlər Qureyşi artıqlamasıyla yormuş, gücsüz vəziyyətə düşürtmüş və çox zərər 
vermişdir. Şayəd, onlar arzu etsələr bir sülh müqaviləsi bağlamaq üçün onlara vaxt 
tə’yin edərəm. Bu müddətdə, məndən arxayın olarlar. Onlar, mənimlə digər qəbilələr 
arasına girməsinlər. Mənim işimə qarışmasınlar. Əgər mən, o qəbilələrə qalib gələr və 
Cənabi Haqq da onlara hidayət ehsan edib müsəlman olarsa, Qureyş müşrikləri də 
istəsələr onlar kimi müsəlman ola bilərlər. Şayəd mən, zənn elədikləri kimi, digər 
qəbilələrə qalib gələ bilməsəm, o zaman özləri də rahatlıq tapar, güc-qüvvət qazanmış 
olarlar. Əgər, Qureyş müşrikləri bunları qəbul etməyib mənimlə döyüşməyə təşəbbüs 
etsələr, canım yədi qüdrətində olan Allah Təalaya and içirəm ki, yaymağa çalışdığım bu 
din uğrunda, başım bədənimdən ayrılıncaya qədər onlarla döyüşəcəyəm. O zaman Allah 
Təala da, mənə yardım edəcəyi haqqındakı və’dini heç bir şübhə yoxdur ki, yerinə 
yetirəcəkdir!” buyurdu. 
320 
Xuzaə qəbiləsinin başçısı Budeyl, Cənabi Peyğəmbərimizin buyurduqlarını 
Qureyş ordugahına çatdırmaq üçün yola düşdü. Müşriklər Budeyldən, Rəsulullahın 
buyurduqlarını eşitdikdən sonra, başda gələn adamlarından Urvə ibn Məs’udu, 
görüşmək üçün Cənabi Peyğəmbərimizin yanına göndərdilər. Urvə, Qureyşin heç kimi 
Məkkəyə buraxmamaq üçün qət’i qərar verdiyini deyincə, Həbibi əkrəm; “Ey Urvə! 
Allah xatirinə cavab ver! Bu qurbanlıq dəvələrin qurban edilməsinə, bu Kə’bəni ziyarət 
və təvaf etməyə heç mane olunar bəyəm?” buyurduqdan sonra, Xuzaə qəbilə başçısına 
dediklərini Urvəyə də izah etdi. 
Urvə bir tərəfdən Cənabi Peyğəmbərimizə qulaq asarkən, digər tərəfdən də 
Əshabı kiramın hal və hərəkətlərinə, bir-birilərinə və Aləmlərin sahibinə qarşı olan 
davranışlarına, hörmət və ehtiramlarına fikir verirdi. Sevgili Peyğəmbərimizin təklifinə 
qulaq asdıqdan sonra durdu və Qureyşlilərə bunu çatdırmaq üçün getdi. Onların yanına 
gəlib; “Ey Qureyş camaatı! Mənim Qeysər, Nəcaşi, Kisra kimi bir çox hökmdarların 
hüzurlarına elçi olaraq getdiyimdən xəbəriniz var. And içirəm ki, mən indiyə qədər 
müsəlmanların, Məhəmmədə göstərdikləri hörmət və ehtiramın heç bir hökmdara 
göstərilmədiyinin şahidi olmadım. Səhabilərindən heç biri ondan icazə almadıqca 
danışmır, başından bir tük tökülsə, götürüb bərəkətlənmək üçün üstlərində gəzdirirlər. 
Yanında danışarkən səslərini eşidilməyəcək qədər az çıxardırlar. Ona olan 
hörmətlərindən üzünə baxa bilmir və başlarını aşağı salırlar. O, Əshabına bir işarə versə 
vəya bir əmr versə, canı bahasına da olsa, yerinə yetirmeyə çalışırlar. 
Ey Qureyş camaatı! Əlinizi qılınclarınıza atsanız da bütün çarələrə baş vursanız 
da onlar, Peyğəmbərlərinin bir tükünü belə sizə verməzlər. Hətta, hər hansı bir zərərin 
Ona toxunmasına və Ona birinin əl vurmağına belə imkan verməzlər. Bundan sonrasını 
yaxşı fikirləşin! Belə bir vəziyyətdə Məhəmməd bizə yaxşı bir razılaşma təklif edir, 
bundan faydalanın!” dedi. 
Qureyşli müşriklər bu sözləri qəbul etməyib, Urvəyə kobud davrandılar və onu 
incitdilər. 
Rəsuli əkrəm (səlləllahu əleyhi və səlləm), Qureyş qərargahından bir xəbər 
gəlməyincə, təzədən təklif etmək üçün Hiraş ibn Umeyyəni elçi olaraq göndərdi. 
Müşriklər, İslam elçisinə çox kobud davrandılar. Dəvəsini kəsib yedilər, özünü də 
öldürmək üçün üstünə düşdülər. Əllərindən birtəhər qaçıb xilas olan Hiraş ibn Umeyyə, 
321 
Cənabi Peyğəmbərimizin hüzuruna gəlib vəziyyətdən agah edincə, elçisinə edilən bu 
təhqirə çox üzüldü. 
Bu əsnada müşrik qərargahından Əhabiş qəbiləsinin başçısı Huleys göründü. 
Cənabi Peyğəmbərimizə tərəf gəlirdi. Müşriklər onu elçi tə’yin etmişdilər. Sevgili 
Peyğəmbərimiz Huleysin gəldiyini görüncə; “Bu gələn, qurbana ehtiram edən, Allah 
Təalanın əmrlərini yerinə yetirməyə və ibadət etməyə həvəs göstərən bir qövmdəndir. 
(Ey Əshabım!) Qurbanlıq dəvələri ona tərəf sürün ki, o da görsün!” buyurdu. Əshabi 
kiram, qurbanlıq dəvələri ona tərəf sürdülər və; “Ləbbeyk! Allahummə Ləbbeyk!” deyə 
təlbiyə gətirdilər. 
Huleys boyunları bağlı, qulaqlarına işarə vurulmuş qurbanlıqları görüncə, bir 
xeyli baxdı. Gözləri yaşardı və özünü saxlaya bilməyib; “Müsəlmanların, Kə’bəni təvaf 
və ziyarətdən başqa heç bir niyyətləri yoxdur. Onlara mane olmaq nə qədər pis bir 
hərəkətdir! Kə’bənin Rəbbinə and içirəm ki, Qureyşlilər bu səhv hərəkətləri üzündən 
həlak olacaqlar!” dedi. Bu sözləri eşidən Aləmlərin sahibi; “Bəli, elədir, ey Kinanə 
oğullarına mənsub olan qardaş” buyurdu. Huleys, utandığından Rəsulullahın həm 
hüzuruna gələ bilmədi, həm də mübarək üzünə baxa bilmədi. Birbaşa Qureyş 
qərargahına qayıtdı. Gördüklərini onlara da deyib; “Sizin Onu, Kə’bəni ziyarətə imkan 
verməməyiniz doğru deyildir” deyə öz fikrini açıq-aşkar ifadə etdi. Qureyş müşrikləri 
çox əsəbləşdilər və Huleysi cahilliklə ittiham etdilər. 
Müşriklər, bu dəfə qəddarlığı ilə ad çıxartmış Miqrəz ibn Həfsi elçi 
göndərdilər. O da cavabını alaraq dala qayıtdı. Miqrəzin elçiliyindən sonra müşriklər, 
müsəlmanların qəflətən hücum etməsindən qorxuya düşdülər. 
Cənabi Peyğəmbərimiz işi yarıda qoymaq istəmir və Qureyşlilərin də e’tibar 
etdiyi bir Əshabını göndərmək istəyirdi. Nəticədə Həzrəti Osmanın göndərilməsinə 
qərar verildi. Sevgili Peyğəmbərimiz Osman ibn Əffana; “Biz bura, heç kiminlə 
döyüşmək üçün gəlmədik. Ancaq, Kə’bəyi müəzəməni təvaf və ziyarət etmək üçün 
gəlmişik. Yanımızdakı qurbanlıq dəvələri kəsib qayıdacağıq, deyə onlara söylə və 
Onları İslama də’vət et!” buyurdu. Həm də Məkkədə qalan müsəlmanlara, Məkkənin 
yaxın bir zamanda fəth ediləcəyini müjdələməsini də tapşırdı.270 
                                               
270 İbn Sə’d, ət-Təbəqat, II, 97. 
322 
Həzrəti Osman müşriklərin yanına gedib Cənabi Peyğəmbərimizin 
buyurduqlarını olduğu kimi onlara çatdırdı. Onlar, Həzrəti Osmanın təklifinə də mənfi 
cavab verdilər. Ancaq özünün Beytullahı təvaf edə biləcəyini söylədilər. Həzrəti Osman 
isə; “Rəsul əleyhissalam Beytullahı təvaf etmədikcə, mən də etmərəm!” buyurdu. 
Buna çox əsəbiləşən müşriklər onu tutub saxladılar. Bu xəbər Əshaba; “Osman 
şəhid edildi!” şəklində çatdı. Məsələni Cənabi Peyğəmbərimizə söylədiklərində çox 
üzüldü və; “Bu xəbər doğru isə bu qövmlə döyüşmədikcə burdan ayrılmayacağıq” 
buyurdu. Sonra orda olan Səmurə adındakı ağacın altında oturub; “Allah Təala mənə 
bey’ət etməyinizi əmr etdi” buyuraraq, Əshabını bey’ətə də’vət etdi. 
Qəhrəman Əshab əlini, Cənabi Peyğəmbərimizin mübarək əlinin üstünə 
qoyaraq; “Allah Təala sənə qələbə ehsan edincəyə qədər döyüşə-döyüşə fəthi həyata 
keçirtmək vəya bu yolda şəhid olmaq üçün bey’ət etdik!” deyə söz verdilər. Cənabi 
Peyğəmbərimiz bir əlini digər əlinin üstünə qoyaraq orda olan Həzrəti Osmanın adından 
öz-özünə bey’ət etdi. Rəsuli əkrəm (səlləllahu əleyhi və səlləm) Əshabının bu 
bey’ətindən çox razı qalıb; “Ağac altında, həqiqətən bey’ət edənlərdən heç biri 
Cəhənnəmə girməyəcəkdir buyurdu. Bu bey’ətə, Bey’əti Rizvan deyildi.271 
Əshabi kiram (Allah onlardan razı olsun), artıq qılınclarını sıyıraraq yerlərində 
dayana bilmir, Rəsul əleyhissalamın bir işarəsini gözləyirdilər. 
Bu əsnada İslam qərargahına nəzarət edən Qureyş cəsusları, mücahidlərin, 
sevgili Peyğəmbərimizə, bu yolda şəhidlik şərbətini içincəyə qədər döyüşmək üçün 
bey’ət etdiklərini və hazırlıq gördüklərini sezmişdilər. Vaxt itirmədən Qureyş 
qərargahına gəlib onları vəziyyətdən agah etdilər. 
Cənabi Peyğəmbərimiz hər bir ehtimalı nəzərə alaraq gecələri Əshabını 
qorumaq üçün növbətçilər qoyurdu. Həzrəti Osmanın tutulub saxlandığı günlərdən bir 
gecə, Miqrəz başçılığında əlli nəfərlik bir müşrik dəstəsi İslam əsgərlərinə yuxudaykən 
hücum etmək üçün gəlmişdilər. O gecə, Məhəmməd ibn Məsləmə və dostları növbə 
çəkirdilər. Gələn kafirləri qısa çəkən bir mübarizədən sonra əsir tutdular. Təkcə Miqrəz 
qaça bildi. Əsirləri Rəsulullahın hüzuruna gətirdilər. Bir hissəsi həbs edilib, bir hissəsi 
də bağışlandılar. Müşriklər ertəsi gecə də basqın etmək istədilər. Ancaq yenə əsir 
edildilər. Cənabi Peyğəmbərimiz onları da bağışlayıb buraxdı. 
                                               
271 Buxari, “Məğazi”, 19; Əhməd ibn Hənbəl, əl-Müsnəd, I, 59; Vaqidi, əl-Məğazi, I, 279; İbn Sə’d, ət-
Təbəqat, II, 97. 
323 
 
 
Qurtar məni ya Rəsulallah! 
 
İslam ordusunun gecə-gündüz döyüşə hazır vəziyyətdə gözlədiyini və hər an 
hücum edə biləcəklərini başa düşən kafir ordusunun canına qorxu düşdü. Razılığa 
gəlməkdən başqa yol olmadığını görərək, tələm-tələsik bir elçi hey’əti seçdilər. Suheyl 
ibn Əmr başçılığında seçilən bu hey’ətə; “Bu il Məkkəyə girməməkləri şərtiylə razılığa 
gəlin” deyildi. 
Sevgili Peyğəmbərimiz Qureyş elçilərini qəbul etdi. Elçilərin ilk istəkləri, həbs 
olunmuş adamlarının azadlığa buraxılması oldu. Aləmlərin sahibi də; “Məkkədə əsir 
götürdüyünüz Əshabımı azadlığa buraxmadığınız müddətdə bu adamlarınızı 
buraxmaram!” buyurdu. Suheyl; “Doğrusu bizə çox ədalətli və insaflı davrandınız” 
deyərək Məkkədə tutulan Həzrəti Osmanı və daha əvvəl həbs etdikləri təxminən on 
nəfər Əshabını azadlığa buraxılmasını tə’min etdi. Bundan sonra basqın əsnasında 
tutulub həbs edilən müşriklər azadlığa buraxıldı. 
Uzun danışıqlardan sonra razılığa gəlindi. Növbə yazılmasına gəlmişdi. Həzrəti 
Əli katib seçildi. Sülhnaməni yazmaq üçün kağız və mürəkkəb hazırlandı. Aləmlərə 
rəhmət olaraq göndərilən Həbibullah Hazrəti Əliyə; “Yaz” buyurdu. 
“Bismillahirrəhmanirrəhim!” Buna Suheyl dərhal e’tiraz edib; “And içirəm ki, mən 
Rəhman sözünün nə demək olduğunu bilmirəm. Belə yazma, “Bismikə Allahummə” 
deyə yaz! Yoxsa razılığa gəlmərəm!” dedi. Cənabi Peyğəmbərimiz sülh müqaviləsi 
bağlanmasında çox böyük hikmətlər görürdu. Bu səbəblə; “Bismikə Allahummə də 
gözəldir” buyurdu və Həzrəti Əliyə belə yazmasını əmr etdi. Yazıldıqdan sonra, Cənabi 
Peyğəmbərimiz; “Bu, Məhəmməd Rəsulullahın Suheyl ibn Əmr ilə razılığa gəldikləri, 
şərtlərini hər iki tərəfin də yerinə yetirmək üçün imzaladığı maddələrdir” 
buyurduğunda, Suheylin Həzrəti Əlinin əlini tutduğu görüldü və Cənabi 
Peyğəmbərimizə üzünü tutub; “And içirəm ki, biz sənin Rəsulullah olduğunu qəbul 
etseydik, sənə qarşı çıxmaz, Kə’bəni ziyarət etməyinə mane olmazdıq. Bu səbəblə 
Rəsulullah yerinə Abdullahın oğlu Məhəmməd yaz!” dedi. 
Cənabi Peyğəmbərimiz onu da qəbul edərək; “Vallahi, siz mənə yalançı 
desəniz də mən onsuz da heç bir şübhə yoxdur ki,  Allah Təalanın Rəsuluyam. Adımı və 
324 
atamın adını yazdırmaq, mənim Peyğəmbərliyimə mane olmaz. Ya Əli! Onu sil, 
Məhəmməd ibn Abdullah yaz” buyurdu. 
Rəsulullah sözünün silinməsinə Əshabi kiramdan heç birinin könlü razı 
olmadı. Bir əsnada hər şeyi yaddan çıxardıb; “Ya Əli! Məhəmməd Rəsulullah yaz, 
yoxsa bu müşriklərlə aramızdakı məsələni ancaq qılınc həll edər!” dedilər. Cənabi 
Peyğəmbərimiz Əshabının bu qeyrətlərindən xoşlandı, ancaq mübarək əlləriylə 
susmalarını işarə etdi. Həzrəti Əliyə silinməsini əmir edincə, O; “Canım sənə fəda olsun 
ya Rəsulallah! Sənin bu mübarək vəsfini silməyə əlim gəlmir!” deyərək üzr istədi. 
Sevgili Peyğəmbərimiz oranı göstərməsini istədi. Göstərincə əlindən alıb, öz mübarək 
barmağı ilə silərək Abdullahın oğlu yazdırdı. 
Sonra maddələr yazılmağa başlandı. 
1- Razılaşma on il keçərli olacaq, bu zaman içində hər iki tərəf bir-biriylə 
döyüşməyəcək. 
2- Müsəlmanlar bu il Kə’bəni ziyarət etməyəcək. Ancaq bir il sonra ziyarət edə 
biləcəklər. 
3- Kə’bəni ziyarətə gələn müsəlmanlar üç gün qalacaq və özləriylə birlikdə yolçu 
silahından başqa silah daşıya bilməyəcəklər. 
4- Müsəlmanlar Kə’bəni təvaf edərkən Məkkəli müşriklər Kə’bədən çölə çıxıb 
onların sərbəst şəkildə təvaf yapmalarına şərait yaradacaqlar. 
5- Qureyşlilərdən müsəlman olan biri vəlisindən icazə almadan Mədinəyə gedərsə, 
qaytarılacaq, müsəlmanlardan biri Qureyş tərəfinə keçərək Məkkəyə gedərsə 
qaytarılmayacaqdır. Həzrəti Ömər bu maddə üçün; “Ya Rəsulallah! Bu şərti də qəbul 
edəcəksən bəyəm?” deyə soruşunca; sevgili Peyğəmbərimiz gülümsəyərək; “Bəli, 
bizdən onlara gedənləri Allahu Təala bizdən uzaq etsin!” buyurdu. 
6- Əshabdan biri həcc vəya umrə niyyətiylə Məkkəyə gəlsə, canı və malından 
arxayın olacaq. 
7- Müşriklərdən biri Şama, Misirə vəya başqa yerə gedərkən Mədinəyə baş çəkərsə, 
onun da canı, malı əmniyyətdə olacaq. 
325 
8- Digər Ərəb qəbilələri istədikləri tərəfin himayəsinə girə biləcəklər. Müsəlmanlar 
vəya müşriklərlə birləşməkdə sərbəst olacaqlar.272 
Növbə razılaşmanın imzalanmasına gəlmişdi. O əsnada ayaqlarındakı 
zincirləri sürüyə-sürüyə İslam ordusuna tərəf bir nəfərin gəlməkdə olduğu görüldü. 
Yaxınlaşan kimi; “Məni xilas edin!” deyərək qışqırdı. Bu səsi eşidən Qureyş hey’əti 
başçısı yerindən hövlang qalxdı. Əlinə götürdüyü tikanlı ağac budağını onun baş-
gözünə vurmağa başladı. O, bütün gücünü toplayaraq özünü Rəsulullahın mübarək 
ayaqlarının altına atdı və; “Məni xilas et ya Rəsulallah!” deyə yalvardı. Bu, Məkkədə 
müsəlmanlıqla şərəfləndiyi üçün, atası tərəfindən zincirə vurulmuş bir müsəlmandı. Hər 
gün ağır işgəncələr edilir, bütlərə sitayiş etməsi üçün məcbur edilirdi. Müşriklərin 
Hüdeybiyyəyə getməsindən istifadə edərək, zincirlərini qırmış, gözə görsənmədən 
Məkkədən çıxıb, özünü müsəlmanların arasına atmışdı. Hidayət tapan bu mübarək 
adam, müşrik hey’ətinin başçısı Suheylin oğlu Əbu Cəndəl Həzrətləriydi. Suheyl, 
Cənabi Peyğəmbərimizə oğlu Əbu Cəndəli göstərərək; “Bir az əvvəl yazdığımız 
razılaşmaya görə mənə qaytaracağın ilk adam budur!” dedi. 
Cənabi Peyğəmbərimiz və səhabilərə bu çox tə’sir etmişdi. Hamı, Rəsulullahın 
nə cavab verəcəyini maraqla gözləyirdilər. Bir tərəfdə sülhnamə, bir tərəfdə işgəncə 
verilən bir səhabi... Aləmlərin sahibi, Suheylə; “Biz, bu sülhnaməyə hələ ki, qol 
çəkməmişik!” buyurdu. Suheyl; “Ya Məhəmməd! Razılaşmanın maddələrini, oğlum 
hələ bura gəlməmişdən qabaq yazıb qurtarmışdıq. Əgər oğlumu qaytarmasanız, mən də 
heç sülhnamənin altına qol çəkmərəm!” deyə inadkarlıq etdi. 
Cənabi Peyğəmbərimiz; “Onu mənim xətrim üçün razılaşmaya aid etmə” 
buyurdusa da müşriklər bunu qəbul etmədilər. Suheyl ibn Əmr, oğlunu darta-darta 
apararkən, Əbu Cəndəl; “Ya Rəsulallah! Ey müsəlman qardaşlarım! Müsəlman olmaqla 
şərəflənib sizə sığındığım halda məni müşriklərə qaytarırsınız? Mənə hər gün dözülməz 
işgəncələrin verilməsini rəva görürsunuz? Ya Rəsulallah! Dinimdən döndərmələri üçün 
məni qaytarırsınız?!” deyə fəryad edirdi. 
Bu ürək ağrıdan yalvarışa dözmək çox çətin idi. Könülləri yaralanan səhabilər 
ağlamağa başladılar. Mərhəmət dəryası sevgili Peyğəmbərimizin də mübarək gözləri 
                                               
272 Buxari, “Məğazi”, 35; Əbu Davud, “Cihad”, 168; Əhməd ibn Hənbəl, əl-Müsnəd, IV, 323; İbn Hişam, 
əs-Sirə, II, 307; Vaqidi, əl-Məğazi, II, 608; İbn Sə’d, ət-Təbəqat, II, 97-98. 
326 
dolmuşdu. Suheylin yanına gəlib; “Gəl sən bundan əl çək! Onu mənə bağışla!” deyə 
xahiş etdi. Ancaq Suheyl; “Heç cürə mümkün deyil, bağışlamaram!” deyə cavab verdi. 
Bundan sonra sevgili Peyğəmbərimiz; “Ey Əbu Cəndəl! Bir az da səbr et! Sənə 
verilən işgəncələrə döz! Bunların mükafatını Allah Təaladan istə. Allahu Təala, sənə və 
sənin kimi zəif və qohum-əqrabasız müsəlmanlara heç bir şübhə yoxdur ki,  bir genişlik, 
bir çıxış yolu ehsan edəcəkdir” buyuraraq təsəlli verdi və; “Verdiyimiz sözü tutmamaq 
bizə yaraşmaz” buyurdu. 
Bu ürək ağrıdan hadisəyə, hey’ətdəki müşriklər belə dözə bilməmiş və; “Ey 
Məhəmməd! Əbu Cəndəli sənin xətrin üçün biz himayəmizə götürürük. Ona, Suheylin 
işgəncə verməsinə imkan vermeyəcəyik!” demişdilər. Bundan sonra Rəsulullah və 
Əshabi kiram bir az rahat nəfəs aldılar. (Suheyl ibn Əmr, Məkkənin fəthindən sonra 
müsəlman olub Əshabi kiramdan oldu). 
Sülhnamə iki nüsxədə yazılıb, hər iki tərəf də qol çəkdi. Müşriklər 
düşərgələrinə qayıtdılar.273 
Sanki müsəlmanların əleyhində görünən bu maddələr üçün Qureyş hey’əti çox 
sevinirdi. Əksinə, bu sülhnamə böyük bir qələbə idi və bu maddələr müsəlmanların 
leyhinə idi. Hər şeydən qabaq, müsəlmanların bir dövlət olduğunu qəbul edirdilər. 
Məkkədən bir müşrik ticarət veya başqa bir şey üçün Şama, Misirə gedərkən Mədinəyə 
baş çəkərsə, canı malı əmniyyətdə olacaqdı. Beləcə, müşriklər müsəlmanların 
yaşayışlarını yaxından görə biləcək, İslamın ədaləti, Əshabın bir-birilərinə olan gözəl 
davranışları qarşısında heyran qalacaq və İslamiyyəti sevəcəkdilər. Nəticə e’tibarıyla da 
müsəlman olub səhabilərin səflərinə qoşulacaqdılar. 
On il davam etməsi lazım gələn bu razılaşma ilə müsəlmanlar çoxalacaq, 
güclənəcəkdilər. İslamiyyət hər tərəfə yayılacaqdı. 
Ancaq; “Qureyşlilərdən biri, müsəlman olub Mədinəyə sığınmaq istəsə, 
qaytarılacaq” maddəsi üçün, Cənabi Peyğəmbərimizin qanı qaralaraq; “Allah Təala, 
onlar üçün, əlbəttə bir rahatlıq, bir çıxış yolu yaradacaqdır” buyurmuşdu... 
Artıq müşriklərlə görüləcək başqa bir iş qalmamışdı. Rəsuli əkrəm (səlləllahu 
əleyhi və səlləm), Əshabi kirama; “Qalxın! Qurbanlarınızı kəsin. Başlarınızı qırxdıqdan 
sonra ehramdan çıxın” buyurdu. Cənabi Peyğəmbərimiz, hamıdan qabaq qurbanını 
                                               
273 İbn Hişam, əs-Sirə, II, 321; Vaqidi, əl-Məğazi, II, 608; İbn Sə’d, ət-Təbəqat, VII, 405; Suheyli, ər-
Rövzul-Unf, IV, 56. 
327 
kəsdi. Saçını bərbəri Hiraş ibn Umeyyə Həzrətləri qırxdı. Əshabi kiram, o mübarək 
saçları daha yerə düşmədən havada tutdular və bərəkətlənmək üçün özləriylə götürdülər. 
Səhabilər də qurbanlarını kəsib, bir hissəsi saçlarını dibindən qırxdırdı, bir hissəsi də 
qısaltdırdı.274 
Hüdeybiyyədə təxminən iyirmi gün qalınmışdı. Cənabi Peyğəmbərimiz dostları 
ilə birlikdə Mədinəyə qayıtmaq üçün yola düşdülər. Yolda Allah Təala, Cənabi 
Peyğəmbərimizə Fəth surəsini vəhy edərək, ne’mətini və yardımlarını tamamlayacağını 
müjdələdi. 
Kainatın hökmdarı (səlləllahu əleyhi vəsəlləm), qalib kimi nurlu Mədinəyə 
təşrif etdiyi günlərdə Qureyşin Səqif qəbiləsindən Əbu Basir müsəlman olmaqla 
şərəflənmişdi. Müşriklərin arasında yaşaya bilməyəcəyini başa düşən Əbu Basir, payi 
piyada Mədinəyə gəldi. Hüdeybiyyə razılaşmasının gərəyi olaraq da Mədinədən çıxıb, 
Qırmızı dəniz sahilindəki İs deyilən yerə yerləşdi.275 
Bura, Qureyş müşriklərinin Şama getdikləri ticarət yolu üstündə yerləşirdi. 
Bundan sonra Qureyşdən müsəlman olanlar Məkkəni tərk edib, Mədinəyə deyil, İsə, 
Əbu Basirin yanına getdilər. Bunlardan birincisi Əbu Cəndəl Həzrətləriydi. Artıq bunun 
dalı kəsilmirdi. Əlli nəfər, yüz nəfər, iki yüz, üç yüz nəfər oldular. Qureyş karvanları 
Şama gedərkən burdan keçmək məcburiyyətində qalırdılar. Əbu Basir Həzrətləri 
yanındakı müsəlmanlarla burdan keçən müşrikləri tutub saxlayar və müsəlman 
olmalarını istəyərdilər. Müsəlman olmayanlarla döyüşüb onları çətin vəziyyətə 
düşürdürdülər. 
Məkkəli müşriklər artıq Şam ticarət yollarının kəsildiyini görüb, Mədinəyə bir 
hey’ət göndərdilər. Hüdeybiyyə sülhnaməsinin, “Qureyşlilərdən müsəlman olan heç bir 
nəfər vəlisindən icazəsiz Mədinəyə gedərsə qaytarılacaq!” maddəsinin keçərli olmaması 
üçün yalvardılar. Cənabi Peyğəmbərimiz mərhəmət göstərib, onların bu istəklərini qəbul 
etdi. Beləcə, Qureyşlilərin Şam ticarət yolları açılmış oldu. Müsəlmanlar da səbr 
etmələrinin müqabilində Mədinəyə Cənabi Peyğəmbərimizin yanına gəldilər. 
 
 
Qudumun rəhməti zövqü səfadır ya Rəsulallah, 
                                               
274 Buxari, “Şurut”, 15; Əhməd ibn Hənbəl, əl-Müsnəd, IV, 323; Təbəri, Tarix, II, 283. 
275 İbn Hişam, əs-Sirə, II, 324; Vaqidi, əl-Məğazi, II, 625; Suheyli, ər-Rövzul-Unf, IV, 57. 
328 
 Zühurrun dərdi uşşaqa dəvadır ya Rəsulallah. 
Nəbi idin dahı Adəm durarkən mau tin içrə,  
İmamı ənbiya olsan rəvadır ya Rəsulallah. 
 
Kəmali zümrəyi kumməl sənin nurunla olmuşdur,  
Bədənin məzhəri tamı Xudadır ya Rəsulallah. 
 
Səninlə erdilər zata dahı ənvayi ləzzata, 
 İşin ərbabı hacətə ətadır ya Rəsulallah. 
Hüdayiyə şəfaət qıl əgər zahir, əgər batin, 
 Qapına intisab etmiş gədadır ya Rəsulallah! 
 
 
ƏZİZ MAHMUD HÜDAYİ 
 
 
 
 
 
 
 
 
 
 
 
 
 
 
 
 
 
 
 
 
 
 
 
329 
 
 
DƏ’VƏT MƏKTUBLARI 
 
Hökmdarlara göndərilən məktublar 
 
Nəbiyyi möhtərəm (səlləllahu əleyhi və səlləm), Hüdeybiyyədən qayıtdıqdan 
sonra, İslamın bütün dünyaya yayılmasını, insanların Cəhənnəm əzabından xilas olub, 
həqiqi səadətə qovuşmasını arzu edirdi. Çünki O, bütün aləmlərə rəhmət olaraq 
göndərilmişdi. Buna görə də O, qonşuluqda yerləşən hökmdarlara elçilər göndərib 
İslama də’vət etməyi düşündü. Dihyəyi Kəlbini Bizans, Əmr ibn Umeyyəni Həbəşistan, 
Hatib ibn Əbi Bəltəanı da Misir hökmdarına elçi göndərdi. Bundan başqa Salit ibn Əmri 
Yəmaməyə, Şüca ibn Vəhbi Ğassana, Abdullah ibn Huzafəni də İran hökmdarına 
göndərdi.276 
Bu elçilər Əshabi kiramın ən bacarıqlılarıydılar. Onlarin həm üzləri yaraşıqlı, 
həm də danışıqları gözəl idi. Hər bir hökmdara ayrı-ayrı İslama də’vət məktubu yazıldı. 
Sevgili Peyğəmbərimiz məktubların altını gümüş üzüyünün qaşında üç sətirlik yazı 
olan, “Allah Təalanın Rəsulu Məhəmməd əleyhissalam” möhürü ilə möhürlədi. 
Hökmdarlara göndərilən elçilər səhərsi gün yuxudan oyandıqlarında, Cənabi 
Peyğəmbərimizin bir mö’cüzəsi olaraq, artıq gedəcəkləri dövlətin dilini bilirdilər.277 
Həbəşistana gedəcək olan Əmr ibn Umeyyə Həzrətləri, Nəcaşi Əshamədən 
daha əvvəl ora hicrət etmiş Əshabi kiramın Mədinəyə göndərilməsini də istəyəcəkdi. 
Əmr ibn Umeyyə, qısa zamanda Həbəşistana gəlib məlik Nəcaşi Əshamənin 
hüzuruna çıxdı. Nəcaşi taxtından aşağı düşdü, məktubu çox böyük bir hörmət və 
ehtiramla aldı. Öpdü, üzünə və gözünə sürtdükdən sonra açıb oxutdurdu; 
“Bismillahirrəhmanirrəhim! 
Allah Təalanın rəsulu Məhəmməd əleyhissalamdan Həbəş kralı Nəcaşi 
Əshaməyə! 
                                               
276 Buxari, “Təfsîr”, 4; “Məğazi”, 77, 82, 84; “Elm”, 7; Muslim, “Cihâd”, 109; Əhməd ibn Hənbəl, əl-
Müsnəd, I, 262; III, 441; İbn Hişam, əs-Sirə, II, 607; Beyhəqi, əs-Sünən, II, 43, 353; İbn Sə’d, ət-Təbəqat, 
I, 259; Təbərani, əl-Mu’cəmu’l-Kəbir, IV, 301; VII, 4; Xuzai, ət-Təxric, s. 183-184; Kəttani, ət-
Təratibu’l-İdariyyə, I, 345-346.  
277 İbn Sə’d, ət-Təbəqat, II, 15. 
330 
Hidayət tapana salam olsun! Ey hökmdar! Səlamətdə olmağını arzu edir, sənə 
verdiyi ne’mətlərinə görə Allah Təalaya həmd edirəm. Ondan başqa ilah yoxdur. O, 
Məlikdir (Bütün kainatın ixtiyar sahibi yalnız Odur). Quddüsdür (Hər cür ayıb və 
qüsurlardan uzaqdır). Salamdır (Qullarını bütün təhlükələrdən qoruyandır). Mu’məndir 
(Əmniyyət verəndir). Muheymindir (Hər şeyi nəzarətdə saxlayıb qoruyandır). 
Mən şəhadət edirəm ki, İsa (əleyhissalam) Allah Təalanın, çox təmiz, iffətli, 
hər cür dünya həyatından tamamiylə uzaq qalan Məryəmə ilqa etdiyi ruhu və 
kəliməsidir. Beləcə o, İsaya hamilə qaldı. Allah Təala, Adəmi qüdrətiylə necə yaratdısa, 
İsanı da elə yaratmışdır. 
Ey hökmdar! Mən səni, şəriki olmayan Allah Təalaya iman etməyə, Ona ibadət 
etməyə, mənə tabe olmağa və Allah Təalanın mənimlə göndərdiklərinə inanmağa də’vət 
edirəm. Çünki, mən Allah Təalanın bunları də’vət etmək üçün göndərdiyi elçisiyəm. 
İndi mən, sənə lazım olan təbliği və dünya və axirət səadətini bəxş edən 
nəsihəti etmişəm. Nəsihətimi qəbul edin! Hidayət tapanlara və doğru yola gələnlərə 
salam olsun”. 
Rəsuli əkrəmin (səlləllahu əleyhi və səlləm) məktubuna böyük bir ədəb və 
təvazökarlıqla qulaq asan hökmdar Əshamə, dərhal; “Əşhədu ən la ilahə illallah və 
əşhədu ənnə Məhəmmədən əbduhu və rəsuluh” deyərək kəlimeyi şəhadət gətirdi və 
müsəlman oldu. Sonra; “And içirəm ki, O, kitab əhli olan yəhudi və xristiyanların 
gəlməsini gözlədiyi, özündən əvvəlki peyğəmbərlərin gələcəyini müjdələdiyi 
Peyğəmbərdir. 
Əgər yanına getməyə imkanım olsaydı, heç bir şübhə yoxdur ki, gedər, 
xidmətiylə şərəflənərdim!” dedi. Məktubu hörmətlə gözəl bir qutuya qoyub; “Bu 
məktublar burda olduğu müddətdə, Həbəşistandan xeyir və bərəkət getməz” dedi.278 
Rəsulullah Nəcaşiyə iki məktub göndərmişdi. Nəcaşi Əshamə digər məktubda 
bildirilən əmrləri yerinə yetirib, sevgili Peyğəmbərimizin mübarək Xanımı Ümmü 
Həbibə anamızı və orada olan Əshabi kiramı gəmilərə mindirib, çoxlu hədiyyələrlə 
Mədinəyə göndərdi. Göndərdiyi məktubda iman etdiyini ifadə edirdi. 
                                               
278 Əhməd ibn Hənbəl, əl-Müsnəd, IV, 198; İbn Hişam, əs-Sirə, I, 223; Beyhəqi, əs-Sünən, II, 79; İbn 
Sə’d, ət-Təbəqat, I, 207-208; Təbərani, əl-Mu’cəmu’l-Kəbir, XX, 80. 
331 
Həzrəti Dihyəyi Kəlbiyə də Bizans imperatorunu İslama də’vət etmək üçün 
vəzifə verilmişdi. Məktubu Busradakı Ğassan hökmdarı Harisə verəcək, o da Bizans 
imperatoru Herakla göndərəcəkdi. 
Cənabi Peyğəmbərimizin (səlləllahu əleyhi və səlləm) də’vət məktubunu 
böyük bir hörmətlə alan Həzrəti Dihyə vaxt itirmədən Busraya gəldi. Haris ilə görüşüb 
vəziyyəti başa saldı. Haris, Dihyə ilə birlikdə hələ ki, müsəlman olmayan Ədiy ibn 
Hatəmi də o əsnada Qüdsdə olan Heraklın yanına göndərdi. İkisi birlikdə Qüdsə gəlib 
imperatorla görüşmək üçün təmasa keçdilər. İmperatorun adamları, ona; “Qeysərin 
hüzuruna çıxdığın zaman başını aşağı əyib gedəcək, yaxınlaşınca da diz çöküb səcdə 
edəcəksən. Səcdədən qalxmağına icazə vermədikcə əsla yerdən başını 
qaldırmayacaqsan” dedilər. 
Bu sözlər Həzrəti Dihyəyə ağır gəldi və onlara; “Biz müsəlmanlar Allah 
Təaladan başqa heç kimə səcdə etmərik. Həm də ki, bir insanın başqa bir insana səcdə 
etməsi onun fitrətinə ziddir” buyurdu. Bundan sonra Qeysərin adamları; “O halda 
Qeysər gətirdiyin məktubu heç vaxt qəbul etməz və səni hüzurundan qovar” dedilər. 
Həzrəti Dihyə; “Bizim Peyğəmbərimiz Məhəmməd əleyhissalam bir başqasının, nəinki  
özünə səcdə etməsinə, qabağında bir balaca əyilməsinə belə razı olmaz. Özüylə 
görüşmək istəyən, kölə belə olsa, onu hörmətlə qarşılayar. Hüzuruna qəbul edər, dərdinə 
qulaq asar, çətinliklərinə kömək edər və könlünü alar. Bunun üçün Ona tabe olanların 
hamısı azaddır, şərəflidir” buyurdu. 
Bu sözlərə qulaq asanlardan biri; “Madam ki, Qeysərə səcdə etməyəcəksən, o 
zaman öhdənə götürdüyün vəzifəni yerinə yetirə bilməyin üçün, sənə başqa yol 
göstərərəm. Qeysərin sarayının qabağında, istirahət etdiyi bir yer var. Hər gün 
günortadan sonra bu bağçaya çıxar, orda gəzər. Orda bir minbər də vardır. Onun 
üstündə nə yazı olsa əvvəlcə onu götürüb oxuyar, sonra istirahət edər. Sən də indi get, 
məktubu o minbərə qoy və çöldə gözlə. Məktubu görüncə səni çağırdacaq. O zaman 
vəzifəni yerinə yetirərsən” dedi. 
Bundan sonra Həzrəti Dihyə məktubu deyilən yerə qoydu. Herakl məktubu 
götürdü və Ərəbcə bilən bir tərcüməçi istədi. Tərcüməçi Rəsulullahın məktubunu 
oxumağa başladı. Məktubun baş tərəfində; “Bismillahirrəhmanirrəhim! Allah Təalanın 
Rəsulu Məhəmməddən (əleyhissalam) Bizanslıların başçısı Herakla” deyə yazırdı. 
Heraklın qardaşının oğlu Yənnaq məktubun belə başlamasına çox əsəbiləşdi və 
332 
tərcüməçinin sinəsinə möhkəm bir yumruq ilişdirdi. Tərcüməçi, yumruğun şiddəti ilə 
yerə yıxıldı və mübarək məktub əlindən düşdü. Herakl Yənnaqa; “Nə üçün belə etdin?!” 
deyə soruşunca, o da; “Məktubu görmürsən? Məktuba, həm sənin adından qabaq öz adı 
ilə başlamış, həm də sənin hökmdar olduğunu ifadə etməyib; “Bizanslıların başçısı 
Herakla” demiş. Nə üçün; “Bizanslıların hökmdarı” deyə yazmamış və əvvəlcə sənin 
adınla başlamamışdır? Onun məktubu bu gün oxunmaz” dedi. 
Bundan sonra Herakl; “Vallahi, sən ya çox ağılsızsan, ya da ki, əməlli başlı 
dəli olmusan. Sənin belə olduğunu bilməzdim. Mən hələ məktubun içində nə olduğuna 
baxmadan, cırıb atmaq istəyirsən? Həyatıma and içirəm ki, əgər O, dediyi kimi 
Rəsulullah isə məktubuna mənim adımdan qabaq öz adını yazmaqda və məni 
Bizanslıların başçısı kimi qələmə verməyində haqlıdır. Mən, ancaq onların sahibiyəm. 
Hökmdarları deyiləm” dedi və Yənnaqı hüzurundan qovdu. 
Sonra xristiyanların ən bilikli alimi, başçısı və özünün məsləhətçisi olan Usquf 
adındakı bir nəfəri çağırtdırıb məktubu ona oxutdurdu. Məktubun davamında belə 
buyurulurdu; “Allah Təalanın hidayətinə tabe olanlara, doğru yola gələnlərə salam 
olsun!” Bundan sonra; (Ey Bizanslıların başçısı!) Səni İslama də’vət edirəm. İslamı 
qəbul et ki, səlamət tapasan. Müsəlmanlığı qəbul et ki, Allah Təala sənə iki qat əcir 
versin. Əgər üz döndərsən, bütün xristiyanların günahı sənə yazılacaqdır! “De ki; “Ey 
kitab əhli (olan yəhudi və xristiyanlar). Aramızda ortaq olan kəliməyə gəlin. O da Allah 
Təaladan başqa heç bir şeyə sitayiş etməz və Ona heç bir şeyi şərik qoşmarıq. Allah 
Təaladan üz döndərib, aranızdan heç kimi xaliq Rəbb olaraq tanımarıq. Əgər bu sözdən 
üz döndərsələr; “Şahid olun. Biz müsəlmanıq” deyin”.279 
Rəsuli əkrəmin (səlləllahu əleyhi və səlləm) məktubu oxunarkən, Heraklın 
alnından tər damcıları tökülürdu. Məktub qurtarınca; “Süleyman əleyhissalamdan sonra 
mən belə; “Bismillahirrəhmanirrəhim” deyə başlayan bir məktub görməmişdim” dedi. 
Herakl, Usqufa bu məsələ ilə əlaqədar öz fikrini soruşunca; “Vallahi, O, Musa və İsanın 
(əleyhimussalam), bizə gələcəyini müjdələdiyi Peyğəmbərdir. Onsuz da biz, Onun 
gəlməyini gözləyirdik” dedi. 
Herakl; “Sən bununla əlaqədar nə etməyimi tövsiyə edirsən və nəyi münasib 
görürsən?” deyə soruşdu. Usquf; “Ona tabe olmağını tövsiyə edirəm” deyə cavab verdi. 
                                               
279 Ali İmran 3/64. 
333 
Herakl; “Mən, sənin dediyin şeyi çox yaxşı bilirəm. Ancaq, Ona tabe olub müsəlman 
olmağa gücüm çatmaz. Çünki, həm hökmdarlıqdan məhrum olaram, həm də məni 
öldürərlər” dedi. Bundan sonra Həzrəti Dihyəni və Ədiy ibn Hatəmi çağırtdırdı. Ədiy; 
“Ey hökmdar! Qoyun-dəvə sahibi Ərəblərdən olan bu yanımdakı adam öz ölkəsində baş 
verən qeyri adi bir hadisədən bəhs edir” dedi. Herakl; “Ölkənizdəki hadisə nədir ki 
elə?” deyə soruşunca, Həzrəti Dihyə; “Aramızda bir nəfər zühur etdi. Peyğəmbər 
olduğunu söylədi. Xalqın bir hissəsi Ona tabe olmaqda, bir hissəsi də qarşı çıxmaqdadır. 
Biz inananlarla, inanmayanlar arasında bəzən döyüşlər də baş verməkdədir” dedi. 
Bundan sonra Herakl Cənabi Peyğəmbərimiz haqqında məlumat əldə etməyə  
başladı. Şam valisinə əmr verib Rəsuli əkrəmlə eyni nəsildən gələn bir nəfəri 
tapmalarını əmr etdi. Bu müddətdə də özünün dostu olan və İbrani dilini bilən 
Romadakı bir alimə də məktub yazıb bu məsələni soruşdu. Romadakı dostundan, bəhs 
etdiyi bu adamın sonuncu Peyğəmbər olduğunu xəbər verən bir məktub gəldi. Şam 
valisi də ticarət üçün gedən bir Qureyş karvanına rast gəldi. Bunların arasında, hələ 
müsəlman olmayan Qureyşin başçısı Əbu Süfyan da vardı. 
Əbu Süfyan belə nəql etmişdir ki; “Biz Qəzzədə oldğumuz əsnada, Heraklın 
Şam valisi, sanki bizə hücum edəcəkmiş kimi gəldi və; “Siz, bu Hicazdakı adamın 
qövmündənsiniz?” deyə soruşdu. “Bəli” dedik. “Haydı, bizimlə birlikdə imperatorun 
yanına gedəcəksiniz” dedi və Əbu Süfyanla yanındakıları Şama apardı. Şam valisi Əbu 
Süfyanı və yanındakıları Heraklın yanına çıxartdı. Bu əsnada Herakl Qüdsdəki bir 
kilsədə idi. Vəziriylə birlikdə oturmuş və başına tacını qoymuşdu. Herakl, Əbu Süfyan 
və yanındakı təxminən otuz nəfər Məkkəlini burda hüzuruna qəbul etdi. 
Tərcüməçi çağırtdırdı və onlara; “Aranızda peyğəmbər olduğunu iddia edən 
adama nəsəb cəhətindən ən yaxın hansınızdır?” deyə soruşdu. Əbu Süfyan; “Ona, nəsəb 
cəhətdən ən yaxın olan mənəm” deyə cavab verdi. Herakl; “Qohumluq dərəcəniz 
nədir?” deyə soruşunca; “Əmimin oğludur” dedi. Herakl, Əbu Süfyanın özünə yaxın 
gətirilməsini istədi və digərlərinin də Əbu Süfyanın arxasında dayanmasini əmr etdi. 
Əbu Süfyan, əvvəlcə yalan dedisə də, hökmdarın hədə-qorxusuyla qorxdu və yalan 
danışa bilmədi. Sonra aralarında bu dialoq keçdi. Herakl; 
- Peyğəmbər olduğunu söyləyən zatın aranızdakı nəsəbi necə tanınır?  
- O, dövrün ən yaxşı nəsəbinə sahibdir. Soy cəhətindən ən seçginimizdir. 
334 
- Aranızda ondan əvvəl peyğəmbərlik iddiasında olnan başqa biri olub heç?  
- Olmadı. 
- Onun atalarından heç hökmdar olan olub?  
 -Xeyr. 
     - Ona xalqın varlıları, yoxsa kasıb və zəifləri tabe olurlar? 
     - Ona tabe olanlar kasıblər, zəiflər, gənclər və qadınlardır. Qövmünün yaşlılarından 
və varlılarından çox da tərəfdarı yoxdur. 
- Ona tabe olanlar artır, yoxsa azalır? 
- Artır. 
- Onun dininə girdikdən sonra bəyənməyərək vəya xoşlanmayaraq çıxanlar var?  
- Yoxdur. 
- Peyğəmbər olduğunu deməmişdən qabaq Onun heç yalan danışdığı görülüb?  
- Xeyr. 
- O Peyğəmbərin heç sözünü tutmadığı, sözünü yerinə yetirmədiyi olub? 
- Xeyr, olmadı. Ancaq biz indi, onunla bir müddətliyinə döyüşməyi dayandıraraq 
razılıq əldə etmişik. Bu müddət ərzində Onun nə edəcəyini bilmirik. 
- O sizə nəyi əmr edir? 
- Bir bir olan Allaha ibadət etməyi, Ona heç bir şeyi şərik qoşmamağı əmr edir. Ata-
babalarımızın sitayiş etdiyi şeylərə (bütlərə) sitayiş etməkdən bizi çəkindirir. Namaz 
qılmağı, doğru yolda olmağı, kasıblara kömək etməyi, haramlardan uzaq durmağı, əhdə 
vəfa etməyi, əmanətə xəyanət etməməyi və qohum-əqrəbanı ziyarət etməyimizi əmr 
edir. 
Kilsədə bu dialoq baş vermiş, Rəsulullahın (səlləllahu əleyhi və səlləm) 
mübarək məktubu oxunmuşdu. Herakl məktubu öpüb, gözlərinə sürtdü və alnına 
qoyunca, Bizanslılar arasında səs-küy artdı. Qeysər, Əbu Süfyan və yanındakı 
Qureyşlilərin çölə çıxardılmasını əmr etdi. Hələ müsəlman olmayan Əbu Süfyan, burda 
and içərək, sevgili Peyğəmbərimizin tuttuğu yolun müvəffəqiyyətlə başa çatacağına 
inandığını söyləmişdi. 
Həzrəti Dihyə, Heraklın qabağanda durub mübarək gözəl üzü və şirin diliylə; 
“Ey Qeysər! Məni, səndən daha xeyirli olan Busradan birisi (Haris) göndərdi. Allah 
Təalaya and içirəm ki, məni, ona göndərən kəs (Rəsulullah) isə, həm ondan, həm də 
335 
səndən daha xeyirlidir. Sən, mənim sözlərimə təvazökarlıqla qulaq asıb, edilən 
nəsihətləri qəbul etməlisən! Çünki, təvazökarlıq göstərsən, nəsihətləri başa düşərsən. 
Nəsihətləri qəbul etməsən, insaflı ola bilməzsən!” dedi. 
Herakl; “Davam et” deyincə, Həzrəti Dihyə; “Elə isə, mən səni İsa 
əleyhissalamın Onun üçün namaz qılmış olduğu Allah Təalaya iman etməyə də’vət 
edirəm. Mən səni, əvvəlcə Musa əleyhissalamın, ondan sonra İsa əleyhissəlamın 
gələcəyini müjdələyib, xəbər verdiyi bu ümmi Peyğəmbərə iman etməyə də’vət edirəm. 
Əgər bu barədə bir şey bilir, dünya və axirət səadətini qazanmaq istəyirsənsə, bunları 
gözlərinin qabağına gətir. Yoxsa, axirət səadətini qaçırdar, küfr və şirk içində qalarsan. 
Bunu da yaxşı bil ki, sənin Rəbbin olan Allah Təala zalımları həlak edən və ne’mətləri 
dəyişdirəndir” dedi. 
Herakl; “Mən, əlimə keçən bir yazını oxumadan qabaq, yanıma gələn bir 
alimdən bilmədiklərimi soruşub öyrənmədən getməyinə icazə vermərəm. Bundan, 
ancaq xeyir və yaxşılıq görürəm. Sən mənə fikirləşib həqiqəti tapana kimi möhlət ver” 
dedi. Herakl daha sonra Həzrəti Dihyəni yanına çağırdıb, üzbəüz danışdı. Ürəyindəkini 
belə açdı ki; “Mən bilirəm ki, səni göndərən kəs, kitablarda gələcəyi müjdələnən və 
gəlməsi gözlənilən son Peyğəmbərdir. Ancaq, Ona tabe olsam Bizanslıların məni 
öldürmələrindən qorxuram. Səni, onların ən böyük alimi və məndən daha çox hörmət 
etdikləri Dağatırın yanına göndərim. Bütün xristiyanlar ona tabedir. Əgər o iman etsə, 
Bizanslıların hamısı iman edər. Mən də o zaman ürəyimdəkini və e’tiqadımı açıq 
şəkildə deyərəm”. 
Bundan sonra Herakl bir məktub yazaraq Həzrəti Dihyəyə verib, Dağatırın 
yanına göndərdi. 
Rəsulullah Dağatıra da məktub göndərmişdi. Dağatır, məktubları oxuyub, 
Cənabi Peyğəmbərimizin xüsusiyyətlərini eşidincə Onun, Həzrəti Musanın və Həzrəti 
İsanın gələcəyini xəbər verdikləri son Peyğəmbər olduğunda heç bir şübhə olmadığını 
söylədi və iman etdi. Evinə gedib hər bazar oxuduğu və’zlərə üç həftə çıxmadı. 
Xristiyanlar; “Dağatıra nə olub ki, o ərəblə görüşdükdən bəri çölə çıxmır? Onu 
istəyirik!” deyə səs-küy qaldırdılar. 
Dağatır, əynindəki qara keşiş paltarını çıxartdı. Ağ paltar geyindi, əlinə əsasını 
götürüb kilsəyə gəldi. Bölgənin əhalisini bir yerə yığdıqan sonra ayağa duraraq; “Ey 
336 
xristiyanlar! Bilin ki, bizə Əhməddən (əleyhissalam) məktub gəldi. Bizi haqq dinə 
də’vət etmişdir. Mən açıq-aşkar bilirəm və inanıram ki, O, Allah Təalanın haqq 
rəsuludur” dedi. Xristiyanlar bunu eşidincə, Dağatırın üstünə tökülüşdülər və döyərək 
şəhid etdilər. Həzrəti Dihyə gəlib vəziyyəti Herakla çatdırdı. 
Herakl; “Mən sənə demişdim axı? Dağatır, xristiyanların yanında məndən daha 
çox hörmət sahibi və əzizdir. Əgər eşitsələr məni də onun kimi öldürərlər” dedi. 
Buxarinin “Səhih” əsərində nəql etdiyi və Zührinin rəvayət etdiyi xəbərdə isə; 
“Herakl, Humusdakı sarayında Bizanslıların başçılarını çağırtdırıb qapıların örtülməsini 
əmr etdi. Sonra, hündür bir yerə çıxdı və; “Ey Bizans camaatı! Sizlər səadətə, hüzura 
qovuşmağı və hakimiyyətinizin uzun müddət qalmağını, Həzrəti İsanın dediklərinə tabe 
olmağı istəməzsiniz bəyəm?” dedi. Bizanslılar; “Ey bizim hökmdarımız! Bunları əldə 
etmək üçün nə etməliyik ki?” deyə soruşdular. Herakl; “Ey Bizans camaatı! Mən, sizləri 
xeyirli bir iş üçün bir yerə yığdım. Mənə Həzrəti Məhəmmədin məktubu göndərildi. 
Məni İslam dininə də’vət edir. Vallahi, O, gəlməsini gözlədiyimiz, kitablarımızda 
yazılmış və əlamətlərini bildiyimiz Peyğəmbərdir. Gəlin, Ona tabe olub dünyada və 
axirətdə xeyir tapaq” dedi. Bundan sonra hamı pis sözlər deyib, donquldanaraq çölə 
çıxmaq üçün qapılara yaxınlaşdılar. Ancaq qapılar bağlı olduğu üçün çıxa bilmədilər. 
Herakl, Bizanslıların bu hərəkətlərini görüb, İslamiyyəti qəbul etmək istəmədiklərini 
görüncə, canından qorxdu və; “Ey Bizans camaatı! Mənim dediyim sözlər, sizlərin 
dininizə olan bağlılığınızı ölçmək üçün idi. Dininizə bağlılığınızı və məni sevindirən 
davranışınızı bilavasitə gözlərimlə gördüm” dedi. Bundan sonra Bizanslılar Herakla 
səcdə etdilər və sarayın qapıları açılınca çıxıb getdilər.280 
Herakl Həzrəti Dihyəni çağırtdırdı və baş verənləri ona da dedi. Ona cürbəcür 
qiymətli hədiyyələr verdi. Ayrıca, Cənabi Peyğəmbərimizə (səlləllahu əleyhi və səlləm) 
də bir məktub yazdı. Məktubunu, hazırlatdığı hədiyyələrlə birlikdə Həzrəti Dihyə ilə 
sevgili Peyğəmbərimizə göndərdi. Herakl müsəlman olmaq istəmiş, ancaq vəzifə və 
ölüm qorxusundan iman etməmişdi. Cənabi Peyğəmbərimizə yazdığı məktubda, 
“Həzrəti İsanın müjdələdiyi Allahın Rəsulu Məhəmmədə, Bizans hökmdarı Qeysərdən! 
Elçin məktubunu gətirdi. Mən şəhadət edirəm ki, sən Allahın haqq rəsulusan. Onsuz da 
biz, sənin haqqında İncildə yazılmış məlumatları görmüşdük və Həzrəti İsa səni bizə 
                                               
280 İbn Sə’d, ət-Təbəqat, I, 259. 
337 
müjdələmişdi. Bizanslıları sənə iman etməyə də’vət etdimsə də qəbul etmədilər. Mənim 
sözümə qulaq assaydılar, heç bir şübhə yoxdur ki, bu onlar üçün xeyirli olardı. Mən 
sənin yanında olub, sənə xidmət etməyi və ayaqlarını yumağı çox arzu edirəm” 
deyilirdi. 
Həzrəti Dihyə, Heraklın yanından çıxıb Hismaya gəldi. Yolda Cüzam 
vadilərindən Şənar vadisində Huneyd ibn Us öz oğlu və adamları ilə birlikdə Həzrəti 
Dihyəni soydular. Köhnə paltarlarından başqa hər şeyini götürdülər. Bu mövqedə, 
Dubeyb ibn Rifaə ibn Zeyd və qövmü İslamiyyəti qəbul etmişdilər. Dihyə bunların 
yanına gəlib baş verənləri çatdırınca bunlar, Huneyd ibn Us və qəbiləsinin üzərinə 
hücum edib, əşyalarının hamısını dala qaytardılar. Daha sonra Rəsulullah, Zeyd ibn 
Harisi Huneyd ibn Us və adamlarının üzərinə göndərdi. O bölgədə olanların hamısı 
iman etdi. Həzrəti Dihyə Mədinəyə gəlincə, evinə baş çəkməmişdən qabaq birbaşa 
Həbibi əkrəmin evinə getdi. Qapını döydü. Peyğəmbərimiz; “Kimdir?” deyə soruşdu. 
Dihyə; “Dihyətul-Kəlbidir” dedi. Aləmlərin sahibi; “İçəri gir” buyurdu. Həzrəti Dihyə 
içəri girdi və baş verənlərin hamısını təfərruatı ilə danışdı. Cənabi Peyğəmbərimizə 
Heraklın məktubunu oxudu. Rəsulullah; “O, bir müddət də (hakimiyyətdə) qalacaqdır. 
Məktubum yanlarında olduqca, onların hökmdarlığı davam edəcəkdir” buyurdu.281 
Herakl, məktubunda Peyğəmbərimizə iman etdiyini yazsa da, Rəsulullah 
(səlləllahu əleyhi və səlləm); “Yalan deyir. Dinindən dönməınişdir” buyurdu. Herakl, 
sevgili Peyğəmbərimizin məktubunu ipəkdən bir atlas parçaya büküb, dairəvi qızıl bir 
qutunun içərisində saxladı. Herakl ailəsi bu məktubu saxlamış və bunu da hamıdan 
gizlətmişdilər. Bu məktub onlarda olduğu müddətdə, hökmdarlıqlarının davam 
edəcəyini deyər və buna inanardılar. Həqiqətən də elə olmuşdur. 
Rəsuli əkrəm (səlləllahu əleyhi və səlləm), Hatib ibn Əbi Bəltəanı, Misir 
hökmdarına göndərməmişdən qabaq; “Ey Əshabım! Mükafatı Allahu Təaladan 
gözləmək üçün bu məktubu Misir hökmdarına hansınız aparar?” deyə soruşunca, 
Həzrəti Hatib yerindən tez ayağa qalxdı və; “Ya Rəsulallah! Mən apararam!” dedi. 
Peyğəmbərimiz də; “Ey Hatib! Bu vəzifəni Allah Təala sənin barəndə mübarək etsin?” 
buyurdu. 
                                               
281 Buxari, “Təfsîr”, 4; Əhməd ibn Hənbəl, əl-Müsnəd, III, 441; Beyhəqi, əs-Sünən, II, 353; İbn Sə’d, ət-
Təbəqat, I, 259. 
338 
Hatib ibn Əbi Bəltəa Həzrətləri məktubu sevgili Peyğəmbərimizdən aldı. 
Xudahafizləşib öz evinə getdi. Minəcəyi heyvanı hazırladı. Ailəsi ilə də 
xudahafizləşdikdən sonra yola düşdü. Misir hökmdarı Muqavqısın İskəndəriyyədə 
olduğunu öyrəndi və sarayına getdi. İçəriyə buraxmamışdan qabaq məqsədini öyrənən 
qapıçı, Həzrəti Hatibə çox hörmət etdi. Onu heç gözlətmədi. Muqavqıs o əsnada 
dənizdəki bir gəmidə adamlarıyla danışırdı. Həzrəti Hatib, bir qayığa minib Muqavqısın 
olduğu gəmiyə getdi. Peyğəmbərimizin məktubunu verdi. Məktubu Hatibdən alan 
Muqavqıs oxumağa başladı;  
“Bismillahirrəhmanirrəhim! 
Allah Təalanın qulu və rəsulu Məhəmməddən, Qibtin (Qədim Misir xalqının) 
başçısı Muqavqısa! Salam, hidayət tapanların üzərinə olsun. Səni, səlamət tapmağın 
üçün İslama də’vət edirəm. Müsəlman ol ki, səlamət tapasan və Allah Təalanın iki qat 
əcrinə nail olasan. Əgər üz döndərsən bütün Qibtin günahı səninindir. Ey Əhli kitab 
olan (yəhudi və xristiyanlar)! Aramızda ortaq olan kəliməyə gəlin. O da, Allah Təaladan 
başqa heç bir şeyə sitayiş etməyin və Ona heç bir şeyi şərik qoşmayın. Allah Təalanı 
qoyub aramızdan heç kimi yaradan Rəbb kimi tanımayın. Əgər bu sözdən üz 
döndərsələr; “Şahid olun. Biz müsəlmanıq” deyin!”.282 
Kainatın hökmdarının məktubu oxununca, Muqavqıs Həzrəti Hatibə; “Xeyirlisi 
olsun!” dedi. Misir hökmdarı sərkərdələrini, dövlət adamlarını çağırtdırıb Hatib ilə 
danışmağa başladı. Dedi ki; “Başa düşmək istədiyim bəzi şeyləri soruşacaq, bu barədə 
səninlə danışacağam”. Həzrəti Hatib; “Buyurun, danışaq!” deyincə, Muqavqıs; 
- Sizi göndərən adam haqqında mənə məlumat verin. O bir peyğəmbərdir? Bir 
az bu barədə danış! 
- Bəli, O bir peyğəmbərdir. 
- O, həqiqətən də Peyğəmbərdirsə, nə üçün özünü öz yurdundan çıxardıb başqa bir 
yerə sığınmağa məcbur edən qövmünün pisiliyi üçün bəddua etmədi? 
- Sən, İsa ibn Məryəm əleyhissalamın peyğəmbər olduğuna inanırsan? Öz qövmü 
onu tutub, öldürmək istəməyinə baxmayaraq onlara bəddua etmədi və Cənabi Haqq onu 
dünya səmasına çıxartdı və mükafatlandırdı. Halbuki, qövmünün həlak olması üçün 
Allah Təalaya bəddua etməsi lazım deyildi bəyəm? Ancaq O, belə etmədi. 
                                               
282 Ali İmran 3/64. 
339 
- Çox gözəl cavab verdin. Həqiqətən sən hikmət sahibi olan bir adamın yanından 
gələn hakimsən. Bu gecə yanımızda qal, sabah sənə cavabımı verərəm. 
Həzrəti Hatib Həzrəti Musa dövründəki Fironu nəzərdə tutaraq Muqavqısa belə 
ded; 
- Səndən qabaq burda bir hökmdar vardı. O, öz xalqına; “Ən böyük tanrı mənəm!” 
deyərək Rəbb olduğunu iddia etmişdi. Allah Təala da onu, dünya və axirət əzablarıyla 
cəzalandırdı və ondan intiqam aldı. Sən bundan ibrət al ki, başqasına ibrət olmayasan! 
- Bizimim bir dinimiz vardır. Biz bu dinimizi, ondan daha xeyirlisi olmadıqca 
dəyişmərik. 
- Sənin bağlı olduğun və daha xeyirlisi olmadıqca dəyişməyəcəyini dediyin dinindən 
daha xeyirli olan din, heç bir şübhə yoxdur ki,  İslamiyyətdir. Biz, səni Allahu Təalanın 
bu son dininə, İslamiyyətə də’vət edirik. Allah Təala dinini Onunla tamamlamış, Onu 
insanlar üçün kafi qılmışdır və bu qət’idir. Bu Peyğəmbər təkcə səni deyil, bütün 
insanları İslam dininə də’vət etdi. O zaman, ən çox Qureyş Ona e’tiraz edib kobud rəftar 
etdi, yəhudilər ən çox düşmənlik etdilər, xristiyanlar da ən çox yaxınlıq göstərdilər. 
Allah Təalaya and içirəm ki, Musa əleyhissalamın İsa əleyhissalamı müjdələməsi, elə 
İsa əleyhissalamın Məhəmməd əleyhissalamı müjdələməsi kimidir. Buna görə də, bizim 
səni Qur’ani Kərimə də’vət etməyimiz, sənin yəhudiləri İncilə də’vət etməyin kimidir. 
Heç bir şübhə yoxdur ki, hər peyğəmbər özünü başa düşüb, idrak edən bir qövmə 
göndərilmişdir. O qövmün bu Peyğəmbərə itaət etməsi ona vacib olmuşdur. Bax sən də 
bu Peyğəmbərin dövrünə çatanlardan birisən. Biz səni bu yeni dinə də’vət edirik. 
Həzrəti Hatibin bu sözlərindən sonra Muqavqıs; 
- Mən bu Peyğəmbərin halına baxdım. Əmr və qadağalarında əsla ağla zidd düşən bir 
şey tapa bilmədim. Başa düşdüyüm qədəriylə O, sehrbaz, kahin və bir yalançı da 
deyildir. Onda bəzi peyğəmbərlik əlamətləri vardır. Gizli olan şeyləri meydana 
çıxartmaq bu əlamətlərdən biridir. O, bəzi sirlərdən də xəbər verir. Hələ bir az 
fikirləşim! deyərək möhlət istədi. 
Muqavqıs, gecə Hatib Həzrətlərini oyandırıb Cənabi Peyğəmbərimiz haqqında 
bir çox sual vermək istədiyini bildirdi. Sonra aralarında bu dialoq keçdi; 
- Onun haqqında soruşacağım şeylərə doğru cavab verəsən, üç şey soruşmaq 
istəyirəm. 
340 
- İstədiyini soruş! Mən sənə hamısını doğru deyəcəyəm.  
- Məhəmməd insanları nəyə də’vət edir? 
- Bir olan Allah Təalaya ibadət etməyə də’vət edir. Hər gecə və gündüzdə beş vaxt 
namaz qılmağı, Ramazan orucunu tutmağı, verilən sözü tutmağı əmr edir. Ölmüş 
heyvan əti yemeyi qadağan edir. 
Bundan sonra Muqavqıs; “Onun şəkil və şəmailini (fiziki görünüşünü) mənə 
təsvir et! deyin də qısaca təsvir etdi. Bir çoxunu saymamışdı. Muqavqıs; Yaddan 
çıxartdığın bəzi başqa şeylər də qaldı. Onun gözlərində azca qırmızılıq, kürəyində 
peyğəmbərlik möhürü vardır. Özü qatıra minər, yun geyinər, xurma və az ətli yeməklə 
dolanar. Əmiləri vəya əmi oğulları tərəfindən qorunar, dediyində, Həzrəti Hatib; 
- Bunlar da onun xüsusiyyətidir, dedi. 
Muqavqıs Hatib Həzrətlərinə Peyğəmbərimiz haqqında yenə soruşdu ki;  
- O, gözlərinə sürmə çəkir? 
- Bəli! Güzgüyə baxar, saçını darayar, həmişə güzgünü, sürmədanlığı, darağı və 
misvaqı özü ilə gəzdirər! 
- Mən, gələcək bir peyğəmbər qaldığını bilir və Şamdan çıxacağını zənn edirdim. 
Çünki, daha əvvəlki peyğəmbərlər elə ordan çıxmışdılar. Hərçənd ki, son peyğəmbərin 
Ərəbistanda, çətinlik, qıtlıq, yoxsulluq ölkəsində çıxacağını da kitablarda görmüşdüm. 
Kitablarda xüsusiyyətləri yazılan peyğəmbərin ortaya çıxma zamanı da, heç bir şübhə 
yoxdur ki, bu zamandır. Biz Onun xüsusiyyətini belə bilirik ki, o, iki bacının bir adama 
nikahlanmasına icazə verməz, hədiyyəni qəbul edər, sədəqəni qəbul etməz. Kasıblarala, 
yoxsullarla oturub-durar! Ona tabe olmaq barəsində Qibtilər mənə qulaq asmazlar. Mən 
taxt-tacımdan da ayrılamayacağam. Bu barədə çox xəsisəm. O Peyğəmbər, ölkələrə 
hakim olacaq, özündən sonra da səhabiləri bu torpaqlarımıza qədər gəlib çıxacaqlar. Ən 
axırda buradakılara qalib gələcəklər. Mən nə Qibtilərə, nə də başqalarına bu barədə 
qət’iyyən danışmaram! 
Bu dialoqdan sonra Muqavqıs Ərəbcə yazan katibini çağırdı. Peyğəmbərimizin 
məktubuna belə cavab yazdırdı; 
“Abdullahın oğlu Məhəmmədə, Qibtilərin başçısı Muqavqısdan! 
Salam sənin üzərinə olsun. Göndərdiyin məktubunu oxudum. Orda dediyin 
şeyi və etdiyin də’vəti başa düşdüm. Mən də bir peyğəmbərin gələcəyini bilirdim. 
Amma onun Şamdan çıxcağını zənn edirdim. Elçinə hörmətə layiq şəkildə davrandım. 
341 
Sənə Qibtilər nəzdində çox dəyərli iki cariyə ilə paltar göndərdim. Bir də minməyin 
üçün dişi bir qatır hədiyyə etdim”. 
Muqavqıs bundan başqa bir şey etmədi, müsəlman da olmadı. Həzrəti Hatibi 
Misirdə beş gün qonaq saxladı. Çox hörmət edib, ehtiram göstərdi. Sonra; “Dərhal 
ölkənə, sahibinin yanına qayıt! Onun üçün iki cariyə, iki minik heyvanı, min misqal (Bir 
misqal 4,8 qram) qızıl, iyirmi dəst Misir e’malı zərif paltar və bəzi başqa hədiyyələr 
göndərilməsini əmr etdim. Sənin üçün də yüz dinar və beş dəst paltar verilməsini əmr 
etdim. Burdan çıxıb get! Nə badə, Qibtilər sənin ağzından bir kəlimə belə eşitsinlər!” 
dedi. 
Muqavqıs Cənabi Peyğəmbərimizə ayrıca billur bir qədəh, ətirli bal, əmmamə, 
Misirə məxsus kətan parça, müşg kimi gözəl ətirlər, əsa, bir qutu içində sürmədanlıq, 
gül yağı, daraq, qayçı, misvaq, güzgü, iynə və iplik də hədiyyə etdi. 
Muqavqıs İslam elçisi Hatib ibn Əbi Bəltəa Həzrətlərini qorumaq üçün, 
mühafızə dəstəsi də göndərdi. Ərəbistan torpaqlarına qədəm basdıqlarında Mədinəyə 
gedən bir qafiləyə rast gəldilər. Hatib Muqavqısın əsgərlərini dala qaytarıb o qafiləyə 
qoşuldu. Hatib ibn Əbi Bəltəa hədiyyələrlə Mədinəyə gəlib Rəsulullahın hüzuruna 
çıxdı. Sevgili Peyğəmbərimiz (səlləllahu əleyhi və səlləm), Muqavqısın hədiyyələrini 
qəbul etdi. Hatib Muqavqısın məktubunu verib sözlərini çatdırınca, Cənabi 
Peyğəmbərimiz; “Nə pis adamdır! Səltənətinə qıymağa ürəyi gəlmədi. Halbuki iman 
etməsinə mane olan səltənəti ona qalmayacaq!” buyurdu.283 
Muqavqısın Peyğəmbərimizə hədiyyə olaraq göndərdiyi iki cariyə, Mariyə və 
bacısı Sirindi. Hatib ibn Əbi Bəltəa, yolda bunlara müsəlman olmalarını təklif edincə 
qəbul edib müsəlman olmuşdular. Cənabi Peyğəmbərimiz Həzrəti Mariyə anamızın 
müsəlman olmasına çox sevinib, onu nikahıyla şərəfləndirdi. Ondan İbrahim adında bir 
oğlu oldu. Sirini də Əshabından “Peyğəmbərin şairi” olan Hassan ibn Sabitə verdi. Ən 
yaxşı cins və ağa çalan boz rəngli iki minik heyvanından qatıra Düldül, o birinə də 
Ufeyr vəya Ya’fur adı verildi. O günə qədər Ərəbistanda ağ tüklü qatır görülməmişdi. 
Müsəlmanların ilk gördüğü ağ tüklü qatır Düldül oldu. Cənabi Peyğəmbərimiz hədiyyə 
edilən billur qədəhlə su içərdi. 
                                               
283 İbn Hişam, əs-Sirə, II, 607; İbn Sə’d, ət-Təbəqat, I, 260. 
342 
Muqavqıs Peyğəmbərimizin məktubuna çox hörmət göstərib fil dişindən 
düzəldilmiş bir qutu içinə qoydu. Qutunu möhürlədi və cariyələrindən birinə verdi. 
(Həmin bu məktub 1267-ci ildə (miladi 1850-ci ildə), Misirin Ahmin bölgəsində qədim 
bir monastırdakı Qibt kitabları arasında tapılmış və Osmanlı padışahı 96-cı xəlifə Soltan 
Əbdülməcid Xan tərəfindən pulla alınaraq, İstanbul Topqapı Sarayı Müqəddəs 
Əmanətlər hissəsinə qoyulmuşdur. 
İran hökmdarına da Abdullah ibn Huzafə göndərilmişdi. Həzrəti Abdullah, 
təkəbbürlü İran Kisrasına (şahına), Aləmlərin sahibinin qiymətli məktubunu təqdim 
etdiyində, oxuması üçün katibinə verdi. 
“Bismillahirrəhmanirrəhim! 
Allah Təalanın rəsulu Məhəmməddən (əleyhissalam) Farsların başçısı 
Kisraya...” Katib bura qədər oxumuşdu ki, təkəbbürlü şahın qan beyninə vurdu, 
qəzəbləndi və məktubu cırıb atdı. Məktubun, Cənabi Peyğəmbərimizin adıyla 
başlamasına həddən çox əsəbiləşmişdi. İslam elçisi Abdullah ibn Huzafə Həzrətlərini də 
hüzurundan qovmaq istədiyində, Həzrəti Abdullah Kisra və yanında toplanmış 
atəşpərəstlərə belə dedi; “Ey Əcəm xalqı! Siz peyğəmbərlərə inanmır, kitabları qəbul 
etmirsiniz. Üstündə yaşadığınız bu torpaqlarda ömrünüz az qaldı və siz xəyali bir həyat 
yaşayırsınız! 
- Ey Kisra! Səndən əvvəl neçə hökmdar bu taxtda oturub hökm sürdü. Allah Təalanın 
əmrlərini yetirənlər axirətlərini qazanaraq, yerinə yetirməyənlər də ilahi əzaba düçar 
olaraq bu dünyadan köçüb getdilər! 
- Ey Kisra! Gətirib təqdim etdiyim bu məktub əslində sənin üçün böyük bir dövlət 
idi. Bunu xor gördün. Allah Təalaya and içirəm ki, o xor gördüyün din, bura gəlincə 
qaçmağa yer axtaracaqsan!”. 
Sonra Kisranın sarayını tərk edib atına mindi. Sür’ətlə ordan uzaqlaşdı. 
Mədinəyə gəlib baş verənləri Kainatın hökmdarına çatdırdığında; “Allahım! O, mənim 
məktubumu necə yırtdısa, sən də onu və onun mülkünü məhv et!” buyurdu. 
343 
Allah Təala, Rəsulunun duasını qəbul etmiş, Kisra oğlu tərəfindən bir gecə 
xəncərlənərək tikə-tikə edilmişdi. Həzrəti Ömər dövründə də bütün İran torpaqları fəth 
edilərək müsəlmanların əlinə keçdi.284 
Şüca ibn Vəhb Həzrətləri də Ğassan hökmdarı Haris ibn Əbi Şimrə 
göndərilmişdi. Şüca əvvəlcə hökmdarın qapıçısı ilə görüşdü. Onu İslama də’vət edincə 
qəbul edib Rəsulullaha hörmət və salamlarını bildirdi. Heç gözlətmədən Həzrəti Şücanı 
hökmdarla görüşdürdü. Haris ibn Əbi Şimr məktubu oxuyunca, əsəbiləşib yerə atdı. 
Həzrəti Şüca dərhal Mədinəyi münəvvərəyə qayıdıb, Allah Təalanın Sevgilisini 
məsələdən agah etdi. Sevgili Peyğəmbərimiz məktubunun yerə atılmasına üzüldü və; 
“Səltənəti yox olsun!” buyurdu. Qısa bir müddət sonra Haris ibn Əbi Şimr ölüb dövləti 
parçalandı.285 
Salit ibn Əmr Yəmamə hökmdarı Həvzə ibn Əliyə göndərilmişdi. Həvzə 
xristiyan idi. Cənabi Peyğəmbərimiz məktubunda belə buyururdu;  
“Bismillahirrəhmanirrəhim! 
Allah Təalanın rəsulu Məhəmməddən (əleyhissalam), Həvzə ibn Aliyə! 
Hidayət tapan, doğru yol tutanlara salam olsun! (Ey Həvzə!) Bil ki, İslamiyyət 
dəvələrin və atların gedə biləcəyi ən uzaq yerlərə qədər yayılacaq, bütün dinlərə qalib 
gələcəkdir. Sən də İslamı qəbul et ki, səlamət tapasan. Müsəlman olsan, hakimiyətin 
altında olan yerlərin idarəsini yenə sənə verərəm...”. 
Yəmamə hökmdarı Həvzə, bu mübarək də’vəti qəbul etmədi. Səltənət eşqi, 
vəzifə həvəsi gözünü bürümüşdü. Buna görə də o, Kainatın hökmdarının duasına 
qovuşmaq kimi, uca bir dövlətdən məhrum oldu. İslam elçisi Salit ibn Əmr Həzrətləri 
mərhəmət göstərib; “Ey Yəmamənin hökmdarı Həvzə! Sən, bu qövmün başçısısan! 
Sənin böyük zənn etdiyin qeysərlər ölüb torpaq olmuşlar. Həqiqi böyüklər isə, Allah 
Təalanın əmrlərini yerinə yetirib, qadağalarından çəkinərək Cənnəti qazanan kəslərdir. 
Bir cəmiyyət, iman etməklə şərəflənmişsə, onları doğru olmayan öz e’tiqadınla, doğru 
yoldan çıxartmaqdan çəkin! Doğrusu mən, sənə Allah Təalanın əmrlərini yerinə 
yetirməyini və qadağalarından çəkinməyini tövsiyə edirəm. Allah Təalaya iman edib 
əmrlərini yerinə yetirsən Cənnətə girərsən. Şeytana tabe olsan Cəhənnəmdə qalarsan. 
                                               
284 Buxari, “Təfsîr”, 4; “Məğazi”, 77, 82, 84; “Elm”, 7; İbn Hişam, əs-Sirə, II, 607; İbn Sə’d, ət-Təbəqat, 
I, 189, 259; Xuzai, ət-Təxric, s. 184. 
285 İbn Hişam, əs-Sirə, II, 607; İbn Sə’d, ət-Təbəqat, I, 261. 
344 
Əgər bu nəsihətlərimi qəbul etsən qorxduqlarından əmin olar, arzu etdiklərinə 
qovuşarsan. Şayəd, nəsihətlərimi rədd etsən, artıq sizin üçün edə biləcəyim bir şey 
qalmamışdır. Bundan sonrasını sən fikirləş!” dedi. 
Həvzə İslam elçisinin bu gözəl nəsihətlərini də qulaqardına vurdu. Salit ibn 
Əmr artıq Yəmamədə qalmağın mənasız olduğunu başa düşüb, sür’ətlə Mədinəyə 
qayıtdı. Sevgili Peyğəmbərimizə nəticəni çatdırdı. Rəsuli Əkrəm, Həvzənin İslama 
girmə səadətindən məhrum olmasına üzüldü. Qısa bir müddət sonra Həvzənin ölüm 
xəbəri gəldi. Səltənət eşqi, vəzifə həvəsi, Cəhənnəm çuxuru olan qəbrində sona çatdı.286 
Beləcə altı İslam elçisi vəzifələrini yerinə yetirmiş, zamanın böyük dövlətlərinə 
İslamiyyətin varlığını çatdırmışdılar. Onlara həqiqi səadəti xəbər vermiş, qiyamət 
günündə, “Biz eşitməmişdik” bəhanələrinə yer qoymamışdılar. 
Həbəşistan hökmdarı Əshamə müsəlmanlığı qəbul edib Əshabi kiramını 
görməklə, Cənabi Peyğəmbərimizin mübarək duasına qovuşmaqla şərəflənmişdi. Bizans 
imperatoru Herakl və Misir hökmdarı Muqavqıs müsəlman olmamışlar. Ancaq gələn 
məktublara çox hörmət edib mülayim cavablar vermiş, elçilərə yaxşı davranmış və 
Rəsulullaha hədiyyələr göndərmişdilər. Ğassan və İran hökmdarları elçilərə yaxşı 
davranmamış, düşmənliklərinı açıq-aşkar üzə vurmuşdular. Yəmamə hökmdarı isə, 
İslam elçisinə mülayim davranmışdı. 
 
 
Ərir canlar o gülbuyə rəvanbəxşən həvasından, 
 Günəş titrər, yanar didarının, bax, ehtirasından. 
 Pərişan bir niyaz inlər həyatın müntəhasından, 
 Cəmalinlə fərahnak et ki, yandım ya Rəsulallah. 
Susuz qalsam, yanan çöllərdə can versəm ələm duymam, 
 Yanardağlar yanar bağrımda, ummanlardan nəm duymam. 
 Alovlar yağsa göylərdən və mən məss eyləsəm duymam, 
 Camalınla fərahnak et ki, yandım ya Rəsulallah 
                                               
286 İbn Hişam, əs-Sirə, II, 607; İbn Sə’d, ət-Təbəqat, IV, 203; Suheyli, ər-Rövzul-Unf, IV, 390. 
345 
 
XEYBƏRİN FƏTHİ 
 
Nurlu Mədinədə görünüşdə müsəlman, həqiqətdə isə münafiq olan yəhudilər 
də vardı. Bunların aralarında sehrbazlıqla məşhur münafiq Ləbid ibn Ə’sam adında biri 
var idi. Yəhudilər ona qızıl verərək; “Məhəmmədin qövmümüzü Mədinədən sürgün 
etdirib çıxartdığını və kişilərimizi necə öldürdüyünü bilirsən. Onu sehrləyib cəza 
vermək istəyirik!” dedilər. O da bunu qəbul edib sevgili Peyğəmbərimizin mübarək 
saçlarından və darağının dişlərindən əldə etməyə çalışdı. Bu arzusunu Rəsulullaha 
xidmət edən bir yəhudi qulluqçusu ilə həyata keçirtdi. 
Ləbid, Cənabi Peyğəmbərimizin mübarək saçlarına və daraq dişlərinə bir ip ilə 
on bir düyün vurub üfürdü. Sonra quyuda bir daşın altına basdırdı. Bundan sonra Cənabi 
Peyğəmbərimizin səhhəti pozuldu. Xəstələnib yatağa düşdü və günlərlə qalxa bilmədi. 
Əshabi kiram tez-tez Onu ziyarət edir, hər keçən gün xəstəliyinin artdığını gördükcə 
ürəkləri ağrayır, gözlərindən yaş yerinə qan axıdırdılar. Münafiqlər isə sevindiklərindən 
bayram edirdilər. 
Nəhayət bir gün Cənabi Peyğəmbərimiz Həzrəti Aişə anamıza belə buyurdu ki; 
“Ey Aişə! Bilirsən? Allah Təala, mənim xəstəliyimə şəfa olan şeyi xəbər verdi. Belə ki, 
mənim yanıma iki nəfər (Cəbrayıl və Mikayıl) gəlib biri başımın üstündə, o biri də 
ayaqlarıma yaxın yerdə oturdu. Onlardan biri, o birisinə; “Bu adamın xəstəliyi nədir?” 
deyə soruşdu. O da; “Sehr edilmişdir” deyə cavab verdi. “Kim sehr etmişdir?” deyə 
soruşduğunda da o biri mələk; “Ləbid ibn Ə’sam” deyə cavab verdi. Sonra; “Bu sehr nə 
ilə edilmişdır?” deyə soruşdu. O da; “Bir daraq, tökülmüş saç və bir də erkək xurma 
tumurcuğu ilə” deyə cavab verdi. “O hardadır” sualına da, “Zərvan quyusunda” deyə 
cavab verdi”.287 
Zərvan, Mədinədə Bəni Zureyk qəbiləsinin bağçasında yerləşən bir quyu idi. 
Rəsuli əkrəm (səlləllahu əleyhi və səlləm), o quyuya Hazrəti Əli, Zubeyir, Təlhə və 
Əmmarı göndərdi. quyunun suyunu çəkib dibindəki daşı qaldırdılar. Altından on bir 
düyünlə düyünlənmiş bir iplik tapdılar. Götürüb, sevgili Peyğəmbərimizə apardılar. Bir 
xeyli cəhd etmələrinə baxmayaraq düyünləri aça bilmədilər. Cəbrayıl əleyhissalam 
                                               
287 Buxari, “Bəd’ul-Xalq”, 11; “Tibb”, 47; Əhməd ibn Hənbəl, əl-Müsnəd, IV, 63; Beyhəqi, əs-Sünən, II, 
341; İbn Sə’d, ət-Təbəqat, II, 196. 
346 
Fələq və Nas surələrini gətirdi. Rəsulullah bu surələri, yəni hamısı bir yerdə on bir 
ayədən hər birini oxuduqca, düyünün biri açıldı. Düyünlər açılıb qurtarınca Kainatın 
sahibi sağaldı və rahat oldu. 
Yəhudi Ləbid tutulub Rəsulullahın hüzuruna gətirildi. Cənabi Peyğəmbərimiz 
ona; “Allah Təala məni, etdiyin sehrdən agah edərək yerini göstərdi. Sən bunu nə üçün 
etdin?” buyurduqlarında, “Qızıla olan hərisliyimdən etdim! “ deyə cavab verdi. Əshabi 
kiramdan bəziləri; “Ya Rəsulallah! İcazə versən bu yəhudinin boynunu vurarıq!” 
dediklərində, özü üçün heç kimə cəza verməyən sevgili Peyğəmbərimiz; “Onun, axırda 
görəcəyi ilahi əzab daha şiddətlidir” buyuraraq öldürülməsinə icazə vermədi.288 
Yəhudilər Mədinədən sürgün edilincə Ərəbistanın şimal bölgələrinə 
getmişdilər. Bunlardan bir hissəsi Xeybərdə qalıb yerləşdilər. Bir hissəsi isə daha 
şimalda yerləşən Şama getdilər. Rəsulullaha sui qəsd düzəltdiklərinə görə el-
obalarından çıxardılmışdılar. Ancaq, müsəlmanlara qarşı güddükləri kin, hərislik və 
intiqam hisləri heç vaxt sönmədi. Hətta, gündən-günə daha da artdı. Bir an əvvəl 
kainatın hökmdarı olan Allah Təalanın Həbibinin həyatına son qoymaq, İslam dinini 
yox etmək istəyirdilər. Başda gələnlərindən bəziləri, “Qatafanlılara gedib yardım 
istəyək, müsəlmanlara qarşı onlarla birlikdə döyüşək!” dedilər. Bəziləri də; “Fədək, 
Teyma və Vadil-Qura yəhudilərini də köməyə çağırıb, müsəlmanlar bizə hücum 
etməmişdən qabaq biz onların şəhərinə hücum edib, bu günə qədər olan bütün 
intiqamımızı alaq!” dedilər. 
Xeybər yəhudiləri bu sözü qəbul edib ətrafdakı yəhudi qəbilələrini və 
Qatafanlıları köməyə çağırdılar. Elə təkcə Qatafanlılardan çox sayda seçmə döyüşçü 
gəlib Xeybərdə hazırlıq görməyə başladılar. 
Onlar bu hazırlıqlarını görərkən, Aləmlərin sahibi (səlləllahu əleyhi və səlləm), 
yəhudilərin vəziyyətlərindən xəbərdar oldu. Abdullah ibn Rəvaha Həzrətləriylə birlikdə 
üç səhabi göndərib, dərhal Xeybərdə baş verən hadisələri öyrənmək üçün göndərdi. 
Abdullah ibn Rəvaha və üç dostu sür’ətlə Xeybərə gəldilər. Bura, səkkiz möhkəm 
qalası, məhsuldar torpaqları, çoxlu bağ-bağçaları olan varlı bir şəhər idi. Həzrəti 
Abdullah dostlarından birini Şıqq, birini Qətibə, digərini Natat qalasına göndərdi. Özü 
də başqa bir qalaya girib, üç gün ərzində yəhudilərin vəziyyətlərini, döyüşə 
                                               
288 Buxari, “Tibb”, 47; Əhməd ibn Hənbəl, əl-Müsnəd, IV, 63; İbn Sə’d, ət-Təbəqat, II, 198. 
347 
hazırlıqlarını yaxından gördü. Üç gündən sonra görüşmə yerində toplaşıb, sür’ətlə 
Mədinəyə gəlib, yəhudilərin etdikləri hazırlıqları Cənabi Peyğəmbərimizə bircə-bircə 
dedilər. 
Sevgili Peyğəmbərimiz Əshabının tələsik hazırlanmasını əmr etdi. Yəhudilərin, 
Mədinəyi münəvvərəyə hücum etmələrini əngəlləmək üçün Xeybərə getməyi qərara 
aldılar. Bu qərarı eşidən Mədinə yəhudiləri əl-ayağa düşdülər. Müsəlmanların əhval-
ruhiyyəsini pozmaq üçün; “And içirik ki, əgər siz Xeybərdəki qalaları, oraya yığılmış 
igid döyüşçüləri görsəydiniz, heç vaxt ora addım atmazdınız! Dağların başındakı hündür 
bürclü qalaları zireh geyinmiş igidlər qorumaqdadır. Ətrafdan minlərlə əsgər onlara 
köməyə gəlmişdir! Sizin, Xeybəri fəth etməyiniz mümkündür bəyəm?!” deyirdilər. 
Bunlara qarşı qəhrəman səhabilər; “Allah Təala Həbibinə, Xeybəri fəth edəcəyini və’d  
etmişdir” deyərək yəhudilərdən heç vaxt qorxmayacaqlarını ifadə edirdilər. Əshabın bu 
cür’ətli davranışı yəhudiləri daha çox üzür, onları daha çox narahat olmağa sövq edirdi. 
Münafiqlərın başçısı Abdullah ibn Ubeyy; “Məhəmməd, az bir qüvvə ilə sizə 
hücum edir. Qorxulu bir vəziyyət yoxdur, ancaq tədbirli olub, mallarınızı qalalarınıza  
yığın. Qaladan çıxaraq onların qabağına çıxın!” deyərək, Xeybərə tələm-tələsik xəbər 
göndərdi. 
Əshabi kiram hazırlıqlarını gördü, evdəkilərdən halallıq istəyib, Cənabi 
Peyğəmbərimizin yanında toplaşdı. İki yüz süvari və min dörd yüz piyada yığılmışdılar. 
Allah Təalanın dinini yaymaq, cihad etmək və şəhidlik mərtəbəsinə qovuşmaq üçün 
sevgili Peyğəmbərlərinin əmrini gözləyirdilər. Bu əsnada bəzi qadınların, döyüşdə 
Əshabi kiramın yeməklərini bişirib, yaralıları sarımaq kimi işləri görmək üçün, Cənabi 
Peyğəmbərimizdən icazə istədikləri görüldü. Rəsulullah mərhəmət göstərib, onları bu 
savabdan məhrum etmədi. Beləcə mücahidlərə, başda sevgili Peyğəmbərimizin 
mübarək xanımı Ümmü Sələmə Həzrətləri olmaqla, iyirmi mücahidə xanım da 
qoşulmuş oldu.289 
Rəsuli əkrəm (səlləllahu əleyhi və səlləm), Mədinədə yerinə vəkil olaraq Ğifar 
qəbiləsindən Siba Həzrətlərini qoydu və Xeybərə tərəf hərəkətə keçmə əmrini verdi. 
(Numeylə ibn Abdullahın vəkil olaraq Mədinədə qoyulduğu da deyilmişdir). Səfər 
təkbirlərlə başladı. İşləri səbəbiylə döyüşdə iştirak edə bilməyən, yaşları kiçik olduğu 
                                               
289 Əbu Davud, “Cihad”, 152; Vaqidi, əl-Məğazi, II, 685. 
348 
üçün icazə verilməyən səhabilər, Cənabi Peyğəmbərimizə və qəhrəman atalarına, 
babalarına, əmilərinə, dayılarına və böyük qardaşlarına qibtə ilə baxır, onları təkbir və 
dualarla yola salırdılar. 
Təqvim hicrətin yeddinci ilini göstərirdi. Cənabi Peyğəmbərimizin müqəddəs 
bayrağını Həzrəti Əli daşıyır, sağ cinah komandanlığını da Həzrəti Ömər yerinə 
yetirirdi. 290  Səfər deyib-gülərək keçirdi. Şairlər şe’rləriylə Allah Təalaya verdiyi 
ne’mətlərinə görə həmd edir, sevgili Peyğəmbərimizə salavat göndərir və şanlı Əshabı 
mədh edirdilər. Səhabilər də sanki bayrama gedirlərmiş kimi hamısı birlikdə; “Allahu 
əkbər! 
 
 
YA RƏSULALLAH! 
 
Ya Rəsulallah! Sənin qapındakı kölənin,  
Ayaqlarına dəyən torpağı öpməyənin,  
və bu səadət üçün can fəda etməyənin,  
Sənə sevgisi yoxdur, inanmaram, sözü yalan. 
 
 Basdığın torpaqları başıma tac eyləsəm, 
 Öpsəm, sürtsəm gözümə, qəlbə əlac eyləsəm. 
 Sirati müstəqimi tapan sirac eyləsəm, 
və düşsəm yollarına, sənə aşiq və heyran. 
 
 Sənin tərəfdən gələn hər küləyi qoxlaram, 
 Gözəl qoxundan əsər var mı, deyə yoxlaram. 
 Fəda olsun uğruna əhlim və uşaqlarım, 
 Anam, atam, qohumlarım və minlərlə can. 
 
 Deyir Mövlana Xalid sənin candan aşiqin, 
                                               
290 Buxari, “Məğazi”, 40; Vaqıdi, əl-Məğazi, II, 653; Kilai, əl-İktifa, II, 258. 
349 
 Ey aləmin hökmdarı, ey cananı cahanın!  
 Bir canım var səndəndir, sənin mənə ehsanın, 
 Deyə bilmərəm fəda üçün sənə gətirdim bir can. 
 
Sənin kölən möhrünü vurmayanlar alnına, 
 Sevgi gərdanlığını taxmayanlar boynuna, 
 Hədəf olmayan bənzərsiz nəzərinin oxuna, 
 Sevirəm deməsin əgər sevərsə insan. 
 
 Min üç yüz bu qədər il, səni mədh edənlərin, 
 Qəlbi yanan, dilləri daim səni tərif edənlərin. 
 Şəfaət diləyərək qapına gələnlərin, 
 Ən pisi bu qulun, ən acizi bu qurban. 
 
 
 
Allahu əkbər! La ilahə illallahu vallahu əkbər!” deyərək hər tərəfi lərzəyə 
salırdılar. Hər düşərgə yerində Kainatın hökmdarı; “Allahım! Gələcəyimiz üçün narahat 
olmaqdan, keçmiş üçün şübhə etməkdən, gücsüzlük və halsızlıq, paxıllıq, qorxaqlıq və 
bel bükən borcdan, zalım və haqsız kəslərin hökmranlığından sənə sığınıram!” deyərək 
dua edirdi. Xeybərə yaxınlaşıldığı zaman sevgili Peyğəmbərimizin Əshabını 
dayandırdığı görüldü. Əlllərini göyə qaldıraraq; “Ey göylərin və əhatə etdiyi yerlərin 
Rəbbi olan Allahım! Ey yerlərin və yer üzündəkilərin Rəbbi olan Allahım! Ey 
şeytanların və yoldan çıxartdıqlarının Rəbbi olan Allahım! 
 
 Der ki, Haqqın məhbubu sənə tərəf gəlim, 
 Unudum hər şeyi, yalnız səni bilim.  
 Düşüm səhralara, yanım, əriyim, 
 Hər an, daim sənə tərəf,  
 
350 
 Məhəbbət atəşinlə yanan dodaqlarımı, 
 Doydurmaq üçün öpsəm, Rövzənin tozlarını, 
 Öpsəm, üzümə sürtsəm təmiz torpaqlarını, 
 Ruhuma şəfa etsəm, xəstə bədənə dərman. 
 
Hüzurunda əllərimi açıb Haqqa yalvarsam, 
Saatlarla, günlərlə, aylarla elə qalsam,  
Daim istiğfar eyləsəm və daim səlat oxusam,  
İqrar edirəm ki, acizəm şükranından. 
 
İnləyərək ağlasam, könlümü sənə versəm,  
və yandırıcı məhəbbət göz yaşlarımı töksəm,  
Yaşım bitsə, qan gəlsə və mum kimi ərisəm. 
 Ərşdən, uca Rövzənin qarşısında versəm can. 
 
Ən gözəl vasitə sən, ən doğru rəhbər sənsən, 
 Əbədi səadəti yalnız sən göstərirsən. 
 və sənə tabe olanlara müjdələr verərsən, 
 Nə izah edər qələm, nə iqrar edər lisan. 
 
 Nə olar bir kərə, kasıba hökmdar kimi, 
 Ağlamaqdan kor olan Yaquba Kənan kimi, 
 Bir qaranlıq gecədə, bir mahi təban kimi, 
 Görün, viranə könlüm bir əsnada olsun umran. 
 
 
 
 
351 
Ey küləklərin və sovurduqları şeylərin Rəbbi olan Allahım! Biz səndən, bu ölkənin 
xeyrini və yaxşılığını, bu ölkədə yaşayan insanların xeyrini və yaxşılığını, yenə bu 
ölkədə olan hər şeyin xeyrini və yaxşılığını istəyərik. Bu ölkənin şərrindən, insanlarının 
şərrindən və içindəki hər şeyin şərrindən də sənə sığınarıq!” deyə yalvarmağa 
başladılar. Səhabələrin dodaqlarından; “Amin, amin” səsləri tökülürdu. Bundan sonra 
Əshabına; “Bismillahirrəhmanirrəhim” deyərək, irəliləyin” buyurdu. 
Əshabi kiram, Rəsuli əkrəmlə birlikdə təzədən yola düşdülər. Xeybərin ən 
güclü qalalarından Natat qalası yaxınlığına gəlib, düşərgə saldılar. Axşam vaxtı idi. 
Rəsulullahın, adəti şərifəsi belə idi ki, səhər açılmayınca hücum etməz və əvvəlcə 
İslama də’vət edərdi. Təklifini qəbul etmədiklərində isə döyüşə başlardı. Bu səbəblə 
Əshabi kiram səhərin açılmasını gözlədilər. Yəhudilərin heç biri, İslam ordusunun 
gəldiyindən xəbər tutmamışdı. 
Kainatın sahibi, sübh namazını qıldırdıqdan sonra hazırlıqlarını gördü və 
mücahidləri hücuma keçirtdi. İki yüz süvari və min dörd yüz piyada, nizamlı şəkildə 
hərəkət edərək Natat qalasnın qabağına gəlib çatdılar. Bu əsnada bağ, bağça, tarla 
işləriylə məşğul olmaq üçün qaladan çıxan yəhudilər, qəflətən İslam əsgərləriylə 
qarşılaşınca çaş-baş qaldılar və; “And içirik ki, bunlar Məhəmməd və Onun nizam-
intizamlı ordusudur!” deyərək arxaya dönüb qaçmağa başladılar. Onların bu halını 
görən sevgili Peyğəmbərimiz; “Allahu əkbər! Allahu əkbər! Xeybər, xarab olub getdi” 
buyurdu və bu mübarək sözünü üç dəfə təkrar etdi. 
Cənabi Peyğəmbərimiz (səlləllahu əleyhi və səlləm), yəhudilərə, ya 
müsəlmanlığı qəbul etmələrini, ya təslim olub xərac və cizyə vermələrini təklif etdi.  
Yoxsa onlarla döyüşüləcəyini və qan töküləcəyini dedi. Yəhudilər, başda gələnlərindən 
Səllam ibn Mişkənin yanına gedib, vəziyyəti ona çatdırdılar. Səllam; “Daha əvvəl, 
Məhəmmədə siz hücum edin demişdim, ancaq siz qəbul etməmişdiniz. Barı indi, onunla 
döyüşməkdən dala qalmayın. Müsəlmanlarla döyüşə-döyüşə ölməyiniz, həyatda heç 
kimsiz qalmağınızdan daha xeyirlidir!” deyərək onları döyüşə təşviq etdi. Yəhudilər, 
vaxt itirmədən uşaq və qadınlarını Kətibə qalasına, ərzaqlarını Naimə, əsgərlərini də 
Natat qalasına yığdılar. 
İslam ordusunun müsəlman olma təklifinə yəhudilər ox ataraq cavab verdilər. 
Mücahidlər, oxları qalxanlarıyla qarşıladılar. Sevgili Peyğəmbərimizin əmri ilə yaylar 
352 
çəkildi, hamı birdən qala bürclərində yerləşən yəhudilərin üstünə; “Allahu əkbər!” 
sədaları altında ox atdılar. Artıq döyüş başlamışdı. Bir tərəfdə Kainatın hökmdarı və 
qəhrəman Əshabı İslamiyyəti yaymaq, onların müsəlman olub Cəhənnəmdən xilas 
olmalarına səbəb olmaq üçün döyüşür, digər tərəfdə isə, nəsihət qanmayan, fürsət tapan 
kimi müsəlmanlara arxadan zərbə vurmaq istəyən və həqiqəti görməmək üçün israr 
edən yəhudilər vardı. Xatəmul-ənbiyanın (son Peyğəmbərin), öz qövmlərindən zühur 
etmədiyini görüncə, qısqanclıqlarından Onu qəbul etməmiş, Cənabi Peyğəmbərimizi, 
uşaqlığından bəri məhv etmək üçün, ağıllarına gələn hər hiyləni sınaqdan keçirtmiş, 
ancaq Allah Təalanın hifzi ilə heç bir şey edə bilməmişdilər. 
Min altı yüz şanlı mücahidin üstünə on mindən artıq yəhudi əsgəri ox atırdı. 
Əshabi kiram, dalbadal atılan bu oxlara qarşı qalxanlarıyla qorunur, fürsət tapan kimi 
də, yerə düşən oxları yəhudilərə atırdılar. Ancaq, səhabilərdən bəziləri yaralanmışdılar. 
Bu dəmdə Həbibullahın hüzuruna, Həbbab ibn Münzir Həzrətlərinin böyük bir 
ədəb ilə yaxınlaşdığı görüldü və; “Canım sənə fəda olsun ya Rəsulallah! Düşərgəmizi 
başqa bir yerdə salsaq olmaz bəyəm?” deyə soruşunca, Cənabi Peyğəmbərimiz; 
“İnşallahu Təala axşam olunca dəyişdirərik!” buyurdu. Mücahidlər, ox məsafəsi içinə 
girmişdilər. Yəhudilərin qaladan atdığı oxlar İslam ordugahının arxa tərəfinə qədər çata 
bilirdi.291 
 
SƏNƏ GƏLDİM! 
 
Ey günahlıların sığınağı, sənə sığınmağa gəldim! 
Çox qəbahətlər gördüm, sənə yalvarmağa gəldim! 
Qaranlıq yerlərə düşdüm, bataqlıqlara batdım, 
 Doğru yolu aydınladan, işıq qaynağına gəldim. 
Çıxacaq bir canım qaldı, ey bütün canların canı! 
 Münasib olarmı söyləmək, canımı fədaya gəldim. 
                                               
291 Vaqidi, əl-Məğazi, II, 641. 
353 
Dərdlilərə təbibsən, mən isə könül xəstəsi,  
Qəlb yarama dəva üçün, qapını döyməyə gəldim. 
Comərdlərin qapısına bir şey aparmaq xətadır,  
Basmaqla şərəf verdiyin torpağı öpməyə gəldim. 
Günahlarım çox, dağ kimi, üzüm qara, qətran kimi, 
 Bu yükdən və qaralıqdan tamamiylə xilas olmağa gəldim. 
Təmizlər əlbət hamısını ehsan dəryandan bir damcı,  
Hərçənd üzüm kimi qara əməl dəftərimlə gəldim. 
Qapına üz sürtə bilsəm ey canımdan əziz canan, 
 Su ilə olmayan işlər hasil olar o torpaqdan! 
 
 
 
O gün axşama qədər döyüş ox atışlarıyla davam etdi. Təxminən əlli nəfər 
səhabi atılan oxlarla yaralanmışdılar. Axşam olunca, yeni bir düşərgə seçmək üçün 
Məhəmməd ibn Məsləmə Həzrətlərinə vəzifə verildi. O da, Rəci deyilən mövqeyin 
münasib olduğunu göstərincə, İslam ordusu burada düşərgə saldı. Yaralılar da müalicə 
edilib, yaraları sarılmağa başlandı.292 
Ertəsi gün Natat qalasının qabağına gələn qəhrəman Əshab axşama qədər 
döyüşdü. Üçüncü, dördüncü və beşinci gündə də mühasirə davam etdi. Yəhudilər elə 
müdafiə olunurdular. O günlərdə sevgili Peyğəmbərimiz, ağır şəkildə baş ağrısına 
tutulduğuna görə iki gün mücahidlərlə birlikdə döyüşə bilməmişdi. İlk gün bayrağı 
Həzrəti Əbu Bəkirə, ikinci gün Həzrəti Ömərə verdi. Hər ikisi də Əshabi kiramın 
                                               
292 Vaqidi, əl-Məğazi, II, 641; Suheyli, ər-Rövzul-Unf, IV, 68. 
354 
başında yəhudilərə qarşı çox şiddətli döyüşdülər, ancaq qalanı fəth etmək mümkün 
olmadı. 
Bu müddətdə cəsarətləri artan yəhudilərin qala qapılarını açıb hücuma 
keçdikləri görüldü. Artıq üzbəüz döyüşməyə başlamışdılar. Doyüş daha da qızışmışdı. 
Cənabi Peyğəmbərimiz, Əshabına; “Allahu əkbər! Allahu əkbər! deyərək təkbir gətirin” 
buyurduqca, təkbir sədaları altında eşq və şövq ilə düşmənə qılınc vururdular. Bu 
dəmdə Məhəmməd ibn Məsləmənin qardaşı Mahmud şəhid edildi. Döyüş də qızğın bir 
şəkildə axşama qədər davam etdi. 
Ertəsi gün Xeybərin ən məşhur komandanlarından Mərhəb, başdan-ayağa 
zirehə bürünərək qaladan çölə çıxdı. O, güclü, qüvvətli div kimi bir adam idi. İndiyə 
qədər qabağına bir pəhləvan çıxmamışdı. Mücahidlərə üzünü tutub; “Mən, cəsarəti, 
qəhrəmanlığı ilə məşhur olmuş Mərhəbəm!” deyərək lovğalanmağa başladı. Belə 
lovğalanırkən, səhabilərin arasında bir mücahidin qabağa çıxdığı görüldü. Mərhəbə; 
“Mən də, dəhşətli və ağır döyüşlərin ortasına atılmaqdan qorxmayan Amirəm” deyə 
cavab verdi və dərhal qabağaına çıxdı. Div Mərhəb, üstündə; “Kimə dəysə həlak edər!” 
yazılmış qılıncını var gücüylə Həzrəti Amirə vurdu. Qəhrəman Amir cəld qalxanını 
qaldırdı. Enli qılınc qalxana dəyəndə şiddətli bir səs çıxartdı və qalxana yapışıb qaldı. 
Həzrəti Amir Yaradana sığınıb; “Ya Allah!” deyərək qılıncını Mərhəbin zirehli 
ayaqlarına vurdu. Qılınc, dəmir zirehə dəyən kimi dala qayıtdı və səhabinin öz ayağına 
dəydi. Qılıncın qəfildən dala qayıtması Həzrəti Amirin ayağındakı arteryal damarının 
kəsilməsinə səbəb oldu. Əshabi kiram qaçıb Amiri götürərək sağaltmaları üçün 
düşərgəyə apardılar. Ancaq Amir orada şəhadətə qovuşdu.293 
Mübarizə çox ağır şəkildə davam edirdi. Axşam üstü sevgili Peyğəmbərimiz 
yəhudilərə dörd min əsgərlə köməyə gələn və döyüşdə iştirak edən müşrik 
Qatafanlılara, çıxıb öz torpaqlarına qayıtmalarını təklif etdi. Belə etdikləri təqdirdə, 
Xeybərin bir illik xurma məhsulunu onlara verəcəyini də və’d etdi. Ancaq Qatafanlılar 
bu təklifi rədd etdilər. Bundan sonra Aləmlərin sahibi (səlləllahu əleyhi və səlləm), 
Əshabına, Qatafanlıların olduğu qalanın ətrafında sabaha qədər durmalarını əmr etdi. 
Qatafanlılar gecə mücahidlərin hücuma keçməsindən çox qorxdular, heç cürə yata 
bilmədilər. O gecə, bilinməyən bir səs; “Qatafana basqın edildiyini, arvad-uşaqlarının 
                                               
293 Əhməd ibn Hənbəl, əl-Müsnəd, IV, 51; Vaqidi, əl-Məğazi, II, 639; Beyhəqi, əs-Sünən, II, 174; İbn 
Sə’d, ət-Təbəqat, II, 211. 
355 
əsir edildiyini və mallarının yağmalandığını” xəbər verirdi. Bu səs üç dəfə təkrar 
edilmiş və bunu bütün Qatafanlılar böyük bir qorxu içində eşitmişdilər. Sərkərdələri 
Uyeynə də eyni səsi üç dəfə eşitmiş, dan yeri ağarmamışdan qabaq əsgərlərini də 
götürərək Xeybərdən tələm-tələsik uzaqlaşıb öz ölkələrinə getmişdilər. Səhər açılınca 
yəhudilər, Qatafanlıların səbəbsiz yerə Xeybərdən çıxıb getməklərinə çaşıb qaldılar və 
ümidsizliyə düşdülər. Onları köməyə çağırdıqlarına da çox peşman oldular. 
 
      
Həzrəti Əlinin qəhrəmanlığı 
 
O gün də Xeybərin qabağında ağır döyüşlər oldu. Ancaq qala fəth edilə 
bilmədi. Axşam, Kainatın hökmdarı; “Sabah bayrağı elə bir igidə verəcəyəm ki, O, 
Allah Təalanı və Rəsulunu sevər, Allah Təala və Rəsulu da onu sevər. Allah Təala, 
onun Əli ilə fəthi həyata keçirdəcəkdir!” buyuraraq müjdə verdi. O gecə Əshabi kiram 
həyəcanla sabahı gözlədilər. Hər biri bayrağın özünə verilməsini ümid edir, bu yolda, 
Allah Təalaya dua edirdilər. Bilali Həbəşi Həzrətləri sübh əzanını yanıqlı və gözəl səsi 
ilə oxudu. Əzan oxunarkən hamı həyəcanlanar, əzandan zövq alar, o ilahi zövqün 
dadına doymazdı. Sevgili Peyğəmbərimiz Əshabına sabah namazını qıldırdıqdan sonra 
ayağa qalxdı. Mübarək İslam bayrağının gətirilməsini əmr etdi. Müqəddəs bayraq 
gətirilərkən, Əshabi kiram ayaqda dayanıb gözləyir, maraqla Rəsuli əkrəmin mübarək 
dodaqlarından çıxacaq sözlərə qulaq asmaq üçün diqqətlə baxırdılar. Nəhayət Aləmlərin 
sahibi; “Məhəmmədin zatını peyğəmbərliklə şərəfləndirən Allah Təalaya and olsun ki, 
mən, bu bayrağı döyüşdən qaçmayan bir igidə verəcəyəm” buyurduqdan sonra mübarək 
gözləriylə Əshabını süzüb; “Əli hardadır?” buyurdu. Səhabilər; “Ya Rəsulallah! Onun 
gözləri ağrayır” deyincə, Rəsulullah; “Onu çağırın gəlsin” buyurdu. O günlərdə Həzrəti 
Əli göz ağrısına tutulduğu üçün gözlərini aça bilmirdi. Yanına gedərək vəziyyəti 
çatdırdılar və mübarək qoluna girib, Rəsulullahın hüzuruna gətirdilər. Kainatın 
hökmdarı, Həzrəti Əlinin şəfa tapması üçün, Allah Təalaya dua etdi və mübarək 
barmaqlarını ağzında isladıb gözlərinə sürtdü. Elə o andaca Həzrəti Əlinin gözlərində 
heç bir ağrı qalmadı. Ayrıca; “Ya Rəbbi! istinin və soyuğun verdiyi əziyyətdən də  Əlini 
qoru” deyərək, onun üçün dua etdi. Sonra Həzrəti Əlinin əyninə, mübarək əlləriylə bir 
zireh geyindirib belinə də öz qılıncını bağlayaraq ağ İslam bayrağını əlinə verdi və; 
356 
“Allah Təala, sənə qələbə nəsib edincəyə qədər döyüş. Nə badə arxana dönəsən!” 
buyurdu. 
Həzrəti Əli də; “Canım sənə fəda olsun ya Rəsulallah! Onlarla İslam dinini 
qəbul etdikləri vaxta qədər döyüşəcəyəm” dedi. Sevgili Peyğəmbərimiz də; “Vallahi, 
sənin səbəbinlə Allah Təalanın, onlardan bir nəfəri belə hidayətə qovuşdurması, sənin 
üçün, çoxlu qırmızı yunlu dəvələrə sahib olub, onları Allahu Təalanın yolunda sədəqə 
etməyindən daha xeyirlidir” buyurdu.294 
Həzrəti Əli əlində bayrağı tutaraq yəhudi qalasına tərəf irəliləyərkən, şanlı 
səhabilər də Onun arxasınca gedirdilər. Qalaya əməlli-başlı yaxınlaşıbıb, bayrağın bir 
daşın dibinə basdırıldığı əsnada, Natat qalasının qapısının açıldığı görüldü. Yəhudilərin 
hücum dəstələri qaladan çölə çıxdılar. Bunlar, Xeybərin ən seçmə qəhrəmanları idi. Hər 
biri iki zireh geyinmiş, dəmir paltarlara bürünmüşdülər. Aralarından birinin Həzrəti 
Əliyə tərəf gəlib döyüşmək üçün qabağında durduğu görüldü. Bu, Mərhəbin cəsarətdə 
tayı-bərabəri olmayan qardaşı Haris idi. Sür’ətlə hücum etdi... İki dəmirin çıxartdığı səs 
ətrafa yayılarkən, zülfqarın şimşək kimi çaxdığı və Harisin başını bədənindən ayırdığı 
görüldü. Bu əsnada, “Allahu əkbər! Allahu əkbər!” səsləri göylərə ucalırdı. 
Qardaşının öldürüldüyünü eşidən Mərhəb, əmri altındakı əsgərlərlə birlikdə  
meydana cumdu. Həzrəti Əlinin qabağanda dayandı. Onun da əynində cüt zireh vardı. 
İki qılınc tutmuşdu. Nəhəng bədəniylə sanki bir div idi. Qəzəblə; “Mən döyüşlərin ən 
ağır olduğu zamanlarda ortaya çıxıb, qəhrəmanca döyüşən Mərhəbəm! Mən, kükrəyən 
aslanları belə nizə vəya qılıncımla dəlik-deşik edərəm!” deyərək, özünü tərifləməyə 
başladı. 
Həzrəti Əli də; “Mənə anam Heydər (Aslan) adı vermişdir. Mən, heybətli bir 
aslan kimiyəm! Səni elə birinci cəhddə yerə sərərəm!” deyərək cavabını verdi. Mərhəb, 
Həzrəti Əlidən Heydər sözünü eşidincə canına qorxu düşdü. Çünki, gecə röyasında bir 
aslan onu parçalamışdı. Röyada gördüyü aslan bu idi görəsən? Bunu fikirləşərkən 
qəfildən div kimi Mərhəbin həmlə etdiyi və Həzrəti Əlinin ondan qalxanıyla qorunduğu 
görüldü. Sonra, Allah Təalaya sığınıb zülfüqarı kafirin başına elə vurdu ki, nəhəng 
Mərhəbin zülfüqardan qorunmaq üçün əlində tutduğu qalın polad qalxanını və poladdan 
                                               
294 Vaqidi, əl-Məğazi, II, 653. 
357 
düzəldilmiş dəbilqəsini ikiyə bölüb, başını təpəsindən ənsəsinə qədər bölüb ayırdığı 
görüldü. Zülfqarın çıxartdığı qorxunc səs Xeybərin hər tərəfində eşidilmişdi. 
Cənabi Peyğəmbərimiz; “Sevinin! Xeybərin fəthi artıq asanlaşdı, rahat oldu” 
buyurdu. Əshabi kiram, Həzrəti Əlinin bu igidliyinə heyran qalmış, “Allahu əkbər!” 
sədalarıyla yeri-göyü lərzəyə salmışdılar. Döyüş amansız bir şəkildə davam edirdi. 
Əshabi kiram döyüşə-döyüşə qala qapısının yanına gəldikləri əsnada, bir yəhudi 
qılıncıyla Həzrəti Əlinin qalxanına vurdu. Qalxan yerə düşdü. Ancaq, əyilib götürmək 
üçün vaxt yox idi. Fürsəti fövtə vermək istəməyən yəhudi qalxanı götürüb dala qaçdı. 
Buna çox üzülən Allah Təalanın aslanı zülfüqar ilə ətrafındakı düşmənları pərən-pərən 
etdikdən sonra, qalanın qapısını qalxan etməyi fikirləşdi. “Bismillahirrəhmanirrəhim” 
deyərək, böyük dəmir qapının halqalarından sallandı. Qıralarını divarından qırıb 
çıxartdı... Həzrəti Əli qapını sökərkən qala yerindən oynadı. Səkkiz-on pəhləvanın 
yerindən tərpədə bilməyəcəyi bu qapını bir əliylə qalxan kimi tutub, döyüşməyə başladı. 
Qabağına dalbadal yəhudilərin ən igid altı pəhləvanı daha çıxdı. Onları da 
Allah Təalanın izni ilə məhv edən Həzrəti Əli, qəhrəman dostları ilə qalaya girdi. Artıq 
qalanın içində döyüşürdü. Qısa zamanda, qabaqlarına çıxa biləcək heç kim qalmamışdı. 
İslam bayrağını qalaya taxdılar. Beləcə ən möhkəm qalaları olan Natat fəth edildi. 
Sevgili Peyğəmbərimiz, Həzrəti Əlinin gözlərindən öpdükdən sonra; 
“Göstərdiyin qəhrəmanlıq üçün, Allah Təala və Rəsulu səndən razı oldu” buyurdu. Bu 
mübarək kəlamı eşidən Əli sevincindən ağladı. Cənabi Peyğəmbərimiz; “Nə üçün 
ağlayırsan?” buyurduğunda; “Canım sənə fəda olsun ya Rəsulallah! Sevincimdən 
ağlayıram. Çünki, Allah Təala və Rəsulu məndən razı oldu” dedi. Bundan sonra sevgili 
Peyğəmbərimiz; “Təkcə mən deyil, Cəbrayıl, Mikayıl və bütün mələklər səndən razı 
oldular” buyurdu. 
Bu əsnada Devs qəbiləsindən dörd yüz müsəlman Cənabi Peyğəmbərimizə 
kömək üçün gəldi.295 Bundan sonra digər qalaları fəth etmək üçün döyüşlərə şiddətli bir 
şəkildə davam edildi. Xeybərin digər yeddi qalası bir-bir alınınca, çarəsiz qalan 
yəhudilər hey’ət göndərərək sülh istədiklərini bildirdilər. Peyğəmbərimiz (səlləllahu 
əleyhi və səlləm), bu təklifi qəbul etdi və bu maddələr üzərində razılığa gəldilər; 
1- Bu qəzvədə müsəlmanlarla döyüşən yəhudilərin qanı tökülməyəcək. 
                                               
295 İbn Sə’d, ət-Təbəqat, I, 353. 
358 
2- Xeybəri tərk edən yəhudilər, özləriylə birlikdə ancaq uşaqlarını və bir dəvə yükü 
əsas lazım olan ev əşyalarını götürə biləcəklər. 
3- Geridə qalan daşınan və daşına bilməyən malların hamısı; zireh, qılınc, qalxan, 
yay, ox kimi bütün silahlar, əyinlərindəki paltarlardan başqa bütün geyim-keçimləri, 
par-parça, qızıl-gümüş və ayrıca xəzinələr, at, dəvə, qoyun kimi bütün heyvanlar... nə 
varsa hamısı müsəlmanlara qalacaq. 
4- Müsəlmanlar üçün tərk ediləcək hər hansı bir şey gizlədilməyəcək. Gizlədənlər, 
Allah Təala və Rəsulunun əmanından və himayəsindən kənarda qalacaq... 
Bu şərtlərə riayət etməyən, xəzinələrini dəri qablara qoyaraq torpağa basdıran 
Kinanə ibn Rəbi cəzalandırıldı. Ələ keçən qənimətin sayı-hesabı yox idi. Xeybərin o 
məhsuldar torpaqları, xurmalıqlarının hamısı İslam ordusuna verilmişdi.296 
Bu əsnada, ölkələrinə qayıdan Qatafanlılar yəhudilərə kömək etmək üçün dala 
qayıtmışdılar. Cənabi Peyğəmbərimizin Xeybəri fəth edib yəhudiləri əsir aldığını 
gördükləri zaman; “Ey Məhəmməd! Sən, Xeybəri tərk etdiyimiz təqdirdə, bizə 
Xeybərin bir illik xurmasını verməyi və’d etmişdin. Sözümüzdə durduq. Haydı sən də 
sözünü tut!” dedilər. Rəsulullah onlara; “Filan dağ sizin olsun” buyurdu. Qatafanlılar 
da; “Elə isə biz sizinlə döyüşərik” deyərək təhdid etdilər. Rəsuli əkrəm də; “Döyüş 
yerimiz Cənəfə olsun” buyurdu. Cənəfə, Qatafanlıların bir bölgəsinin adı idi. 
Qatafanlılar bunu eşidincə qorxularından çıxıb getdilər. 
Sevgili Peyğəmbərimiz (səlləllahu əleyhi və səlləm) və qəhrəman Əshabı, 
Xeybərin fəthi əsnasında çox yorulmuşdular. Bir tərəfdən yaralılar sağaldılır, digər 
tərəfdən də istirahət edirdilər. Yəhudilərin başda gələnlərindən Səllam ibn Mişkənin 
arvadı Zeynəb Cənabi Peyğəmbərimizi zəhərləyərək öldürmək istədi. Bunun üçün, bir 
keçi kəsib bişirdi və ətə bol miqdarda zəhər qatdı. Sonra, Rəsulullahın hüzuruna çıxaraq 
hədiyyə gətirdiyini söylədi. Rəsuli əkrəm hədiyyəni qəbul edib Əshabını çağırdı. 
Hamısı bir yerdə yemək üçün süfrəyə oturdular. 
Aləmlərin sahibi, keçinin qol hissəsindan bir tikə qopardıb; 
“Bismillahirrəhmanirrəhim” deyərək mübarək ağzına apardı. Bir neçə dəfə çeynədikdən 
sonra dərhal mübarək ağzından çıxardıb; “Ey Əshabım! Bu yeməkdən əlinizi çəkin. 
Çünki, bu kürək əti zəhirlənmiş olduğunu mənə xəbər verdi” buyurdu. Səhabilər dərhal 
                                               
296 İbn Hişam, əs-Sirə, II, 336; Vaqidi, əl-Məğazi, II, 672. 
359 
əllərini yeməkdən çəkdilər. Ancaq ətdən bir tikə udan Bişr ibn Bəra Həzrətlərinin o 
dəqiqə bədəni göyərdi və şəhid oldu. Sevgili Peyğəmbərimizə Cəbrayıl əleyhissalam 
gəlib, mübarək tüpürcəyinə qarışan zəhərin tə’sirindən xilas olmaq üçün, mübarək 
kürəyinin ortasından qan aldırmasını söylədi. Elə də edildi. Sonra, zəhərli kabab torpağa 
basdırıldı. Bu işi görən Zeynəb tutularaq hüzura gətirildi. Rəsulullah ona; “Bu keçi 
kababını sən zəhərlədin?” buyurdu. O da zəhərlədiyini e’tiraf edərək; “Bəli! Mən 
zəhərlədim!” dedi. Cənabi Peyğəmbərimiz; “Bunu nə üçün etmək istədin?!” deyə 
soruşduğunda; “Sən, mənim ərimi, atamı, əmimi öldürdün. Öz-özümə; “Əgər O, 
həqiqətən peyğəmbərdirsə, Allah Ona xəbər verər. Yox əgər peyğəmbər deyilsə, bu 
zəhər Ona tə’sir edər və ölər. Beləcə ondan xilas olmuş olarıq” dedim. Əshabi kiram, bu 
hadisəyə çox üzülmüşdü. “Canımız sənə fəda olsun ya Rəsulallah! Bunu öldürək?” deyə 
soruşduqlarında, özünə edilən hər bir təhqiri bağışlayan Aləmlərin sahibi, bunu da 
bağışladı. Bu böyük mərhəməti görən Zeynəb, kəlimeyi şəhadət gətirərək müsəlman 
oldu”.297 
Xeybərdə ələ keçirilən qənimətlər və əsirlər arasında Huyey ibn Əhtabın qızı 
Safiyyə də vardı. O, sərkərdə kimi Cənabi Peyğəmbərimizin payına düşmüşdü. 
Aləmlərin sahibi əsirini azad etdi. O da bu haldan çox tə’sirlənib səmimi qəlbdən 
kəlimeyi şəhadət gətirərək müsəlman oldu. Bu vəziyyətə çox sevinən sevgili 
Peyğəmbərimiz, Həzrəti Safiyyə anamızı nikahıyla şərəfləndirib sevindirdi. Beləcə 
Həzrəti Safiyyə də mö’minlərin anası oldu. Səhba mövqeyində toyu olub, yemiş və 
xurmadan vəlimə, yəni toy yeməyi verildi.298 
Safiyyə anamızın mübarək gözlərində bir göyərmə görülürdu. Sevgili 
Peyğəmbərimiz; “Bu iz nədir?” buyurduğunda O; “Bir gecə röyamda ayın göydən enib 
qoynuma girdiyini görmüşdüm. Yuxumu ərim Kinanəyə danışınca; “Sən bu üstümüzə 
hücum etmək üçün gələn Ərəb Kralının xanımı olmağa can atırsan!” deyərək gözümə 
bir yumruq vurdu və gördüyünüz kimi göyərdi” dedi. 
Xeybər fəth edildikdən sonra, yəhudilər Cənabi Peyğəmbərimizə; “Ya 
Məhəmməd! Biz Xeybərdən çıxıb gedəcəyik. Ancaq, bizim dədə-babadan tarla, bağ-
                                               
297 İbn Hişam, əs-Sirə, II, 337; Vaqidi, əl-Məğazi, II, 678; İbn Sə’d, ət-Təbəqat, II, 202; Təbəri, Tarix, II, 
303; Suheyli, ər-Rövzul-Unf, IV, 81; İbn Kəsir, əl-Sirə, III, 398; Qəzzali, İhya, II, 891. 
298 Buxari, “Salat”, 12; “Cihad”, 74; Əbu Davud, “Xərac”, 21; Əhməd ibn Hənbəl, əl-Müsnəd, III, 101; 
İbn Hişam, əs-Sirə, II, 330; Vaqidi, əl-Məğazi, II, 669; İbn Sə’d, ət-Təbəqat, VIII, 121; İbn Kəsir, əl-Sirə, 
IV, 645. 
360 
bağça işlərindən yaxşı başımız çıxar. İstəyirsənsə bu məhsuldar torpaqları bizə kirayə 
ver. Bu torpaqlarda işləyək və yığılan məhsulun yarısını sənə verək!” deyə təklif etdilər. 
Sevgili Peyğəmbərimizin və səhabilərin əkin-biçin işləri ilə məşğul olmaq üçün vaxtları 
yox idi. Onlar İslam dinini yaymaq üçün əlləşir, cihad fi səbilillah üçün gecə-gündüz 
dayanmadan çalışırdılar. Bu təklif Cənabi Peyğəmbərimizin xoşuna gəldi və; “Sizi 
istədiyimiz zaman çıxartmaq şərti ilə!” buyurdu. Yəhudilər bunu qəbul etdilər və 
Xeybər torpaqlarında işləməyə başladılar.299 
Cənabi Peyğəmbərimiz Əshabı ilə, qalib gələrək Mədinəyə qayıtdılar. Bu 
müddətdə, daha əvvəl Həbəşistana hicrət edən Əshabının Cə’fər ibn Əbi Talıb 
başçılığında gəldiklərini görüncə çox sevindi. Həzrəti Cə’fərin alnından öpüb, bağrına 
basdı və; “Mən Xeybərin fəthinə, yoxsa Cə’fərin gəlişinə sevinim görəsən? Sizin 
hicrətiniz iki dəfədır. Siz, həm Həbəş ölkəsinə, həm də yurduma hicrət etdiniz” 
buyurdu. 
Xeybərdə əldə edilən qənimətlər Hüdeybiyyə müqaviləsində iştirak edən bütün 
Əshabi kirama, Xeybərdə iştirak edənlərə, Həbəşistandan hicrət edən Əshaba və fəthdə 
iştirak edən Devs qəbiləsinə bölüşdürüldü.300 
Xeybərin fəth edilməsi ilə Ərəbistandakı bütün yəhudilər, Cənabi 
Peyğəmbərimizin əmri altına girmiş oldular. Artıq, müşriklərə yardım etmə imkanları 
qalmamışdı. Ətrafda yerləşən qəbilələr və dövlətlər də silah və əsgər cəhətindən fəth 
edilməsi imkansız kimi görünən Xeybər qalasını alan müsəlmanların böyük bir gücə 
sahib olduğunu başa düşdülər və bu İslam dövlətindən qorxmağa başladılar. Məkkəli 
müşriklər Xeybərin fəthi ilə böyük bir üzüntüyə və ümidsizliyə düşdülər. Bu fəthdən 
sonra, həm böyük, həm də kiçik bir çox qəbilə, müsəlman olmaq üçün Mədinəyi 
münəvvərəyə gəldilər və Əshabi kirama qoşulmaqla şərəfləndilər. Hətta Qatafanlılar 
belə müsəlmanlığı qəbul etdilər... Yola gəlməyən bəzi qəbilələr isə hərbi dəstələr 
göndərilərək itaət altına alındılar. 
 
 
 
                                               
299 Əhməd ibn Hənbəl, əl-Müsnəd, II, 157; İbn Hişam, əs-Sirə, II, 641; İbn Əbi Şeybə, əl-Musannəf, IV, 
377; Heysəmi, Məcməuz-Zəvaid, I, 205. 
300 İbn Sə’d, ət-Təbəqat, I, 353. 
361 
 
UMRƏTUL-QƏZA SƏFƏRİ 
 
Hüdeybiyyə sülhünün üzərindən bir il keçmişdi. Qurban Bayramına bir ay 
qalmış, Rəsuli əkrəm (səlləllahu əleyhi və səlləm), Əshabi kiramına umrə üçün hazırlıq 
görmələrini əmr etdi. Umrəyə, Hüdeybiyyəyə gedib Bey’əti Rizvanda iştirak edənlər və 
vəfat edənlər xaricindəki müsəlmanlar gedəcəkdilər. Bu əmrin verilməsindən sonra, iki 
min səhabi hazırlandı. Qurban edilmək üçün yetmiş dəvə də götürüldü. Bunların 
Məkkəyə qədər otarılaraq aparılması üçün, Naciyə ibn Cündübə və dörd dostuna vəzifə 
verildi. Ayrıca, Məhəmməd ibn Məsləmə Həzrətlərinin əmri altına yüz süvari verilərək 
zireh, nizə, qılınc kimi döyüşdə istifadə olunacaq silahları aparmaq üçün qabaqcadan 
göndərildi. Müşriklərə e’tibar edilməzdi. Hər hansı bir hücum əsnasında bu silahlardan 
istifadə ediləcəkdi. Əshabi kiramdan bəziləri; “Ya Rəsulallah! Hüdeybiyyə sülhünə 
görə, umrəyə, ancaq qılınclarla getmək lazımdır!” dedilər. Aləmlərin sahibi; “Biz, bu 
silahları Hərəmə, Qureyşlilərin yanına aparmayacağıq. Ancaq bu silahlar, Qureyşlilərin 
bizə hücum edə biləcəyi ehtimalını nəzərə alaraq yaxınlığımızda, əlimiz çatan yerdə 
saxlanacaqdır” buyurdu. 
Mədinəyi münəvvərəyə vəkil olaraq Əbu Zərril-Ğifari qoyuldu. 301  Əbu 
Ruhmul-Ğifarinin də qoyulduğu rəvayət edilmişdir. İki min səhabi, sevgili 
Peyğəmbərimizlə birlikdə Məkkəyə tərəf yola düşdülər. Əshabi kiram çox 
həyəcanlanmışdı. Allah Təala yolunda, sevgili Peyğəmbərimiz uğrunda illərdir ki, 
görmədikləri evlərini, həyət-bacalarını tərk etdikləri el-obalarını görəcəkdilər... Beş vaxt 
namazda üzlərini çevirdikləri Kə’bəyi müəzzəməni ziyarət edəcəkdilər... Müsəlman 
olub, ancaq razılaşmaya görə Mədinəyə gələ bilməyən qohumlarına qovuşacaqdılar. 
İllərdir ki, onlara gözlərindən yaş yerinə qan axıdan, zülm edən, bütlərinə sitayiş etməyə 
məcbur edən, bir çox qardaşını şəhid edən Qureyşli müşriklərə, İslamın heysiyyət və 
şərəfini göstərəcəkdilər. Bəlkə bunu görən müşriklərin qəlbinə İslam sevgisi düşər və 
müsəlman olardılar! 
Mədinədə qalanlar Vəda yoxuşuna qədər Aləmlərin sahibini təkbirlərlə təşyi 
edib, yola saldıqdan sonra dala qayıtdılar... 
                                               
301 İbn Hişam, əs-Sirə, I, 434; II, 289; Vaqıdi, əl-Məğazi, I, 8; İbn Sə’d, ət-Təbəqat, II, 59; Makrizi, 
İmtaul-Əsma, I, 74, 128, 193, 197; Kəttani, ət-Təratibul-İdariyyə, I, 484-486. 
362 
Sevgili Peyğəmbərimiz, Mədinəyə təxminən on kilometr uzaqda yerləşən 
Zulhuleyfəyə çatınca, ehrama büründü. Şanlı Səhabilər də Onu təqlid etdilər. Hamı ağ 
rəngə bürünmüşdü. Umrə etmək üçün Məkkəyi mükərrəmə səfəri başlamışdı. Artıq; 
“Ləbbeyk! Allahummə Ləbbeyk! Ləbbeyk! La şərikə ləkə ləbbeyk! İnnəl-həmdə 
vənni’mətə ləkə vəlmülkə, la şərikə lək” sədalarıyla yer-göy lərzəyə gəlirdi. Səfər, 
Allah Təalaya həmd etmək və yalvarmaqla, Onun mübarək adını zikr etməklə çox 
zövqlü keçirdi. 
Qabaqda gedən Məhəmməd ibn Məsləmə komandanlığındakı dəstə Məkkəyə 
yaxınlaşınca Qureyşli müşriklər tərəfindən görüldü. Qorxa-qorxa yaxınlaşıb, biz bir il 
əvvəl belə razılığa gəlmişdik məgər deyirlərmiş kimi; “Bu nə işdir?” deyə soruşdular. 
Məhəmməd ibn Məsləmə onlara qanını donduran bu cavabı verdi; “Bunlar, Allah 
Təalanın Rəsulunun süvariləridir... Allah Təala izin versə, sabah onlar da buraya təşrif 
edəcəklər!” Müşriklər qorxa-qorxa geri qayıdıb xəbəri Məkkəyə çatdırdılar. Məkkəli 
müşriklər də; “And içirik ki, biz razılaşmaya sadiq qaldıq. Daha Məhəmməd bizimlə nə 
üçün döyüşsün ki?” deyirdilər. Vaxt itirmədən Cənabi Peyğəmbərimizlə görüşmək üçün 
bir hey’ət göndərdilər. 
Bu əsnada Aləmlərin sahibi (səlləllahu əleyhi və səlləm), Məkkəni görə 
biləcəkləri Bətni Yəcəc deyilən yerə gəlmişdilər. Qılıncdan başqa bütün silahlarını 
burada qoydular. Silahlarına nəzarət etmək üçün də iki yüz səhabini növbətçi qoydular. 
Bu hazırlıqlar görülüncə, Qureyş hey’əti Cənabi Peyğəmbərimizlə görüşmək 
və hüzura qəbul edilmək üçün icazə istədi. Qəbul edilincə; “Ya Məhəmməd! 
Hüdeybiyyə razılaşmasından bəri sizə qarşı hər hansı bir xəyanətimiz olmamışdır. Buna 
baxmayaraq Məkkəyə, qövmünün yanına bu silahlarla girəcəksən? Halbuki, 
razılaşmaya görə, qınına salınmış qılıncdan başqa bir silah götürməməliydiniz!” dedilər. 
Buna, Aləmlərin sahibi; “Mən, uşaqluğumdan bu günə qədər verdiyim sözü tutmaqla və 
e’tibarlılığımla tanınırım. Hərəmə, qınına salınmış qılınclarımızdan başqa bir silahla 
girmərik. Ancaq, silahların mənə yaxın bir yerdə olmasını istəyirəm” buyuraraq cavab 
verdi. Hey’ət, onlara verilən xəbərin yalan olduğunu başa düşərək, rahat oldular və; “Ya 
Məhəmməd! Doğrusu səndən həmişə vəfakarlık və yaxşılıq gördük. Sənə layiq olan da 
elə budur” deyərək dala qayıtdılar. Məkkəyə gəlib vəziyyəti Qureyşlilərə çatdırdılar. 
Onlar da rahat nəfəs aldılar. 
363 
Qureyşin başda gələnləri, kin və qısqanclıqlarından, Cənabi Peyğəmbərimizin 
və Əshabının bu məs’ud anlarını görməmək üçün Məkkəni tərk edərək dağlara çıxdılar. 
Sevgili Peyğəmbərimiz, işarə qoyulmuş qurbanlıq dəvələri qabaqcadan Zituva 
mövqeyinə göndərdi. Sonra, Əshabıyla hazırlıq görüb müqəddəs Məkkə şəhərinə 
girmək üçün yola düşdülər. Əshabi kiram, Aləmlərin sahibinin ətrafında dairə 
qurmuşdular. Kainatın hökmdarı dəvəsi Qusvaya minərək minlərlə ulduza işıq verən bir 
günəş kimi ətrafına nur saçırdı. Aman ya Rəbbi! O nə gözəllikdir! O, nə gözəl 
mənzərəydi! Dillərdə; “Ləbbeyk! Allahummə Ləbbeyk! Ləbbeyk! La şərikə ləkə 
Ləbbeyk!” sədaları, könüllərdə Allah Təala və Rəsulunun məhəbbəti vardı. Addım-
addım müqəddəs Kə’bəyə tərəf irəliləyirdilər. Yaxınlaşdıqça həyəcanları qat-qat artır, 
sanki coşurdular. Hamısının bir ağızdan dediyi təlbiyə sədaları Məkkədə əks-səda verir, 
müşriklər bu mənzərəni gördükcə qanları qaralır, ürəklərinə qurtum-qurtum bir 
məhəbbət şərbətinin axdığını hiss edirdilər. Bir çoxlarının qəlbinə, İslamın sevgisi 
düşmüşdü. Nəhayət ki, Məhəmməd əleyhissalam qalib gəlmişdi... 
Budur, sevgili Peyğəmbərimiz və şanlı Əshabı bellərində qılıncları bağlanmış halda 
Kə’bəyə girirdilər. Cənabi Peyğəmbərimizin dəvəsi Qusvanın yüyənini Abdullah ibn 
Rəvaha Həzrətləri tutmuşdu. Məkkəli bəzi müşriklər, qadınlar və uşaqlar Darun-
Nədvədə dayanmış, sevgili Peyğəmbərimizi və qəhrəman Əshabını seyr edirdilər. 
Abdullah ibn Rəvaha irəlilədikcə, bu beytləri müşriklərin başına elə bil bir gürz kimi 
vurur, onları mə’yus edirdi; 
 
Ey kafirlər çəkilin, Peyğəmbərin yolundan, 
 Ki Allah Təala, Ona göndərdi Qur’an. 
 Hər xeyir və yaxşılıq vardır Onun dinində, 
 Bu din üçün ölməkdir, ən xeyirli ölüm də. 
 Həqiqət Rəsulullahdır, qəbul etdim ürəkdən, 
 Hər sözünə inandım, qəbul etdim indi mən. 
 Ey kafirlər! Qur’anın, Allah Təaladan, 
364 
 Endiyini siz inkar elədiyiniz zaman, 
 Necə endirdik isə, zərbələri anidən,  
və necə qopartdıqsa, başınızı bədəndən. 
Onun mənasına da inanmasanız əgər,  
Enər eyni şəkildə başınıza zərbələr. 
Başlarım O Allahın, mübarək adıyla ki,  
Yoxdur Onun dinindən, başqa dini həqiqi. 
və yenə başlaram ki, adıyla O Allahın,  
Məhəmməd həm qulu və həm rəsuludur Onun. 
 
 
Həzrəti Ömər dözə bilməyib; “Ey İbni Rəvaha! Sən, Rəsulullahın qabağında və 
Hərəmi şərifdə necə şe’r oxuya bilirsən ki?” deyə xatırlatmaq istəmişsə də, Cənabi 
Peyğəmbərimiz; “Ey Ömər! Ona mane olma. Allah Təalaya and içirəm ki, onun sözləri, 
bu Qureyş müşriklərinə ox yağdırmaqdan daha ağır, daha çox tə’sirlidir. Ey İbni Rəvaha 
davam et” buyurdu. Cənabi Peyğəmbərimiz bir az sonra Abdullah ibn Rəvaha 
Həzrətlərinə; “Allah Təaladan başqa ilah yoxdur! Bir olan Odur! Və’dini həyata 
keçirdən Odur! Bu quluna yardım edən Odur! Əsgərlərini gücləndirən Odur! Toplanmış 
olan qəbilələri, tari-mar edən də yalnız Odur! de!” buyurdu. Abdullah ibn Rəvaha da; 
 
“Allah Təaladan yoxdur,  
 Başqa bir ilah! 
 Yoxdur Onun şəriki, 
 La ilahə illallah! 
 
365 
Odur müsəlmanların,  
Əsgərinə güc verən!  
və Odur kafirləri, 
Dağıdan, məğlub edən!” 
 
 
deyə şe’r demeyə başladı. Müsəlmanlar da bu sözləri təkrar edirdilər. 
Sevgili Peyğəmbərimiz Beytullaha girincə, mübarək sağ çiynini açdı. Mübarək 
bədəninin gözəlliyi gözləri qamaşdırır, könülləri cəzb edirdi. Sonra; “Bu gün, bu şirk 
əhalisinə özünü güclü və hərəkətli göstərəcək igidlərə, Allah Təala rəhməti ilə hökm 
versin!” buyurdu. Bundan sonra Əshabi kiram sağ çiyinlərini açıb, heybətli bir şəkildə 
sür’ətlə yeriyərək Kə’bəni üç dəfə təvaf etdilər. Ancaq, Rukni Yəmani ilə 
Həcəruləsvədin tini arasında yavaş-yavaş yeridilər. Cənabi Peyğəmbərimiz və Əshabı 
Həcəruləsvədə yaxınlaşaraq onu öpür vəya arxadan əllərini açıb Həcəruləsvədə tərəf 
tuturdular. 
Müşriklər arxadan Əshabı tə’qib edir, onların bu heybətli və göstərişli 
yerişlərinə çaşıb qalırdılar. Çünki, onlara müsəlmanların Mədinəyə getdiklərindən sonra 
zəif və xəstə olduqları deyilmiş və buna bənzər xəbərlər yayılmışdı. İndi isə, tam tərsinə 
şahid olduqları üçün heyrət edirdilər. 
Daha sonrakı dörd təvaf isə yavaş-yavaş, ahəstə addımlarla yeriyərək 
tamamlandı. Təvafdan sonra, Məqami İbrahimdə iki rük’ət namaz qıldılar. Daha sonra, 
Səfa ilə Mərvə təpələri arasında yeddi dəfə sə’y etdilər. Qurbanlar kəsildikdən sonra, 
Cənabi Peyğəmbərimiz mübarək başını qırxdırdı. Mübarək saçları yerə düşmədən qabaq 
havadaca tutuldu. Əshabi kiram da saçlarını qırxdırdılar. Beləcə Rəsuli əkrəmin 
(səlləllahu əleyhi və səlləm) tam bir il əvvəl gördüyü röya həqiqətə çevrildi. 
Umrə ziyarəti tamamlanmış, zöhr namazının vaxtı girmişdi. Aləmlərin sahibi 
Həzrəti Bilala, Kə’bədə əzan oxumasını əmr edincə, Bilali Həbəşi dərhal əmri yerinə 
yetirdi. O, Kə’bədə əzanı şərifi oxuyarkən, bütün Məkkə çalxalanmağa başladı. Əshabi 
kiram böyük bir sükunət içində əzana qulaq asır, dodaqlarının altında zümzümə edərək 
onu təkrar edirdilər. Qurtarınca, Həbibullah imam oldu. Hamısı birlikdə qıldığı zöhr 
namazının müşriklərin qəlbindəki tə’siri bambaşqa idi. 
366 
Sevgili Peyğəmbərimizə Əbtahda dəridən bir çadır qurulmuşdu. Səhabilər də 
ətrafındakı çadırlarda üç gün qaldılar. Namaz vaxtlarında Beytullahda toplaşır, camaatla 
namazlarını qılırdılar. Digər vaxtlarda isə qohum-əqrabalarını ziyarət edir, İslamın 
onlara bəxş etdiyi gözəl əxlaqla onlara nümunə olurdular. Onlar da, Əshabın bu gözəl 
davranışları qarşısında sanki əriyir, heyranlıqlarını gizlədə bilmirdilər. Bu üç gün 
ərzində, Məkkə sanki içəridən fəth edilmişdi. 
Üç gün dolmuşdu... Artıq ayrılıq zamanı gəlmişdi. Axşama yaxın Cənabi 
Peyğəmbərimiz; “(Umrə üçün gələn) müsəlmanlardan heç kim, axşamı Məkkədə 
qalmayacaq, yola düşəcəkdir!” buyurunca, hamı hazırlanıb əşyalarını topladı və 
Mədinəyə tərəf yola düşdülər... 
 
Nə dövlətdir yumub eşqinlə göz, rahında can vermək 
 Nəsib olmaz mı Hökmdarım hərəmgahında can vermək. 
 Sönərkən gözlərim asan olar ahında can vermək, 
 Camalınla fərahnak et ki, yandım ya Rəsulallah. 
 
Boyun bükdüm, pərişanam, bu dərdin səndə tədbiri 
 Ləbim qovruldu atəşdən dönər payində təzkiri. 
 Nə dəm könlüm murad eylərsə təltif eylə Qıtmiri, 
 Camalınla fərahnak et ki, yandım ya Rəsulallah. 
 
 
 
 
 
 
 
 
 
 
 
 
 
 
367 
MUTƏ QƏZVƏSİ 
 
Aləmlərə rəhmət olaraq göndərilən Həbibi əkrəm (səlləllahu əleyhi və səlləm) 
Məkkəyə umrə üçün getdiklərində, Əshabından Vəlid ibn Vəlid Həzrətlərinə; “Xalid 
haralardadır? Onun kimi birinin İslamiyyəti tanımaması, bilməməsi mümkün deyil. Kaş 
ki, O, bütün güc və qəhrəmanlıqlarını müsəlmanlarla birlikdə müşriklərə qarşı 
göstərsəydi. Onu sevər, üstün tutardıq” buyurmuşdu. Vəlid ibn Vəlid, daha əvvəl də 
böyük qardaşına vaxtaşırı məktub yazar, müsəlman olmasını təşviq edərdi. Cənabi 
Peyğəmbərimizin bu mübarək sözlərini də eşidincə, İslamiyyətə olan meyli getdikcə 
artdı. Umrə ziyarətinə gedən səhabilər Mədinəyə qayıtmışdılar. Aradan günlər keçmiş, 
hicrətin səkkizinci ilinə girilmişdi. Xalid ibn Vəlid isə, artıq yerində dayana bilmir, vaxt 
itirmədən Mədinəyə çatmaq, Aləmlərin sahibinin hüzurunda diz çöküb, müsəlman 
olmaqla şərəflənmək üçün dəridən-qabıqdan çıxırdı. Özü belə nəql etmişdir ki; “Allah 
Təala mənə Cənabi Peyğəmbərimizin məhəbbətini ehsan etdi. Qəlbimə İslamın 
sevgisini yerləştirdi. Xeyri və şərri ayırd edəcək hala gətirdi. Öz-özümə; “Mən, 
Məhəmməd əleyhissalama qarşı bütün döyüşlərdə iştirak etdim. Amma hər döyüş yerini 
tərk edərkən, səhv yolda olduğumu və Onun bir gün mütləq bizə qalib gələcəyini bilir 
və bu hisslərlə ayrılırdım. Rəsulullah (səlləllahu əleyhi və səlləm), Hüdeybiyyəyə 
gəldiyi zaman da, düşmən süvarilərinin komandanı idim. Usfanda, müsəlmanların bizi 
görə biləcəkləri yerə qədər yaxınlaşdım. Rəsulullah, bizdən arxayın bir şəkildə, 
Əshabına zöhr namazını qıldırırdı. Onlara qəfildən hücum etmək istədik, amma 
mümkün olmadı. Belə olması da xeyirli oldu. Rəsulullah, ürəyimizdən keçənləri yəqin 
ki, başa düşmüşdü. Ona görə də əsr namazını təmkinlə qıldılar. 
Bu vəziyyət mənə çox tə’sir etdi. Bu zat hər halda, Allah tərəfindən qorunur, 
dedim və ordan çıxıb getdik. Mən, ağlımdan cürbəcür fikirlər keçirdərkən, Məhəmməd 
əleyhissalam umrə üçün Məkkəyə gəlincə, Ona görünmədim. Qardaşım Vəlidlə birlikdə 
gəlmiş, ancaq məni tapa bilməmişdilər. Qardaşım belə bir məktub göndərmişdi ki; 
“Bismillahirrəhmanirrəhim! Allah Təalaya Həmdü səna və Rəsulullaha səlatu salamdan 
sonra deyirəm ki, həqiqətən mən, sənin İslamiyyətdən üz döndərib getməyin qədər 
tə’əccüb ediləcək şey bilmirəm. 
Halbuki, getdiyin yolun səhv olduğunu başa düşməyəcək qədər aciz deyilsən. 
Niyə ağlınla ölçüb-biçmirsən? İslamiyyət kimi bir dini tanıyıb başa düşməməyin nə 
368 
qədər də qəribədir! Cənabi Peyğəmbərimiz, məndən səni soruşdu. Sənin, İslamiyyəti 
tanıyıb, güc və qəhrəmanlığını müsəlmanlarla birlikdə, müşriklərə qarşı istifadə 
etməyini arzu edir. Ey qardaşım! Çox fürsəti qaçırtdın, artıq daha çox gecikmə!”. 
Qardaşımın məktubu mənə çatınca, müsəlman olmaq arzusu məndə daha da 
artdı. Getmək üçün tələsirdim. Rəsulullahın söylədikləri məni çox sevindirmişdi. O gecə 
yatarkən, yuxumda qorxulu, dar və səhra kimi susuz yerlərdən, yamyaşıl, geniş və düz 
bir yerə çıxmışdım. Mədinəyə çatınca, bu röyamı Həzrəti Əbu Bəkirə danışıb, tə’bir 
etməyini ondan xahiş etməyə qərar verdim. 
Mən, Rəsulullahın yanına getmək üçün hazırlaşarkən; “Görəsən, ora gedərkən 
mənə kim yoldaşlıq edə bilər?” deyə düşünürdum. Bu dəmdə Səfvan ibn Umeyyəyə rast 
gəldim. Vəziyyəti ona başa saldım. Təklifimi rədd etdi. Daha sonra İkrimə ibn Əbu 
Cəhlə rast gəldim. O da rədd edincə evimə getdim. Miniyimə minib, Osman ibn 
Təlhənın yanına getdim. Ona da müsəlman olmaq üçün Rəsulullahın yanına gedəcəyəmi 
və mənə yoldaşlıq etməsini söylədim. Tərəddüd etmədən qəbul etdi və ertəsi günü səhər 
vaxtı birlikdə yola çıxdıq. Həddə deyilən yerə çatdığımızda, Əmr ibn As ilə qarşılaşdıq. 
O da müsəlman olmaq üçün Mədinəyə gedirdi. 
Mədinəyə çatdıq. Qəşəng paltarlarımdan geyinib Rəsulullahla görüşməyə 
hazırlandım. O əsnada qardaşım Vəlid gəldi və; “Tələs, çünki Cənabi Peyğəmbərimizə 
sizin gəldiyiniz xəbər verilmiş, O da çox sevinmişdir. İndi sizi gözləyir” dedi. Tələm-
tələsik, O uca Peyğəmbərin hüzuruna getdim. Gülümsəyirdi. Salam verdim; “Allah 
Təaladan başqa ilah olmadığına və sənin də Allah Təalanın Peyğəmbəri olduğuna 
şəhadət edirəm” dedim. “Sənə hidayət verən, doğru yolu göstərən Allah Təalaya həmd 
olsun” buyurdu. Sonra günahlarımın bağışlanması üçün Allah Təalaya dua etməsini 
istədim. Mənim üçün dua etdi və; “İslamiyyət, daha əvvəl görülmüş olan günahları 
kəsib atar” buyurdu. Digər iki yoldaşım da müsəlman oldular.302 
Beləcə, Məkkənin ən igidlərindən, məqsədləri uğrunda canlarını verməkdən 
zərrə qədər çəkinməyən bu üç pəhlivan, könüllərindən gələn bir səmimiyyətlə Rəsuli 
əkrəmin hüzurunda Əshabi kiramdan olmaqla şərəflənmişdilər. Artıq, bütün gücləriylə 
küfrü məhv etmək üçün çalışacaqdılar. Onların müsəlman olmalarına, səhabilər çox 
sevinmiş, sevinclərini; “Allahu əkbər!” deyə təkbirlərlə ifadə etmişdilər. 
                                               
302 Beyhəqi, Dəlailun-Nübüvvə, IV, 455; İbn Əsakir, Tarixu Dəməşq, XVI, 228. 
369 
Hicrətin səkkizinci ilində, aləmlərə rəhmət olan Sərvəri kainat (əleyhi əfzəlüs 
sələvat), İslamiyyətin yayılması üçün yenə müxtəlif qəbilələrə, dövlətlərə elçilər 
göndərdi. Bunların bəzilərindan müsbət cavablar gəlmiş, ancaq Busra valisinə 
göndərilən Haris ibn Umeyr Həzrətləri, Şamın Bəlqa nahiyəsinin Mutə kəndində 
xristiyan əsgərləri tərəfindən tutulub saxlanmışdı. Şam valisi Şurahbil ibn Əmrin yanına 
aparılan Həzrəti Haris, elçi olduğu halda alçaqca qətl edilib, şəhid edilmişdi.303 
Bu xəbərə sevgili Peyğəmbərimiz çox üzülmüş və dərhal qəhrəman Əshabının 
toplanmasını əmr etmişdi. Bu əmri alan səhabilər, uşaqlarıyla halallaşıb tələm-tələsik 
Curf ordugahında toplaşdılar. Həbibi əkrəm zöhr namazını qıldırdıqdan sonra; “Cihada 
çıxacaq olan bu insanlara, Zeyd ibn Harisəni komandan tə’yin etdim! Zeyd ibn Harisə 
şəhid olarsa, yerinə Cə’fər ibn Əbi Talıb keçsin. Cə’fər ibn Əbi Talıb şəhid olarsa, 
Abdullah ibn Rəvaha keçsin. Abdullah ibn Rəvaha da şəhid olarsa, müsəlmanlar 
aralarında münasib birini seçsin və onu özlərinə komandan tə’yin etsin!” buyurdu. 
Bundan sonra Əshabi kiram, adları sadalanan qəhrəmanların şəhid olacağını başa 
düşərək ağlamağa başladılar; “Ya Rəsulallah! Kaş ki, onlar sağ qalsalar və onlardan 
istifadə etsək!” dedilər. Cənabi Peyğəmbərimiz onlara cavab vermeyib susdu.304 
Bunları, orda olan Həzrəti Zeyd, Cə’fər və Abdullah da eşitmiş və böyük bir 
sevincə qərq olmuşdular. Çünki, ən böyük məqsədləri Allah Təalanın dinini yayarkən 
şəhid olmaqdı. Artıq müjdə verilmiş və bunu bilavasitə öz qulaqları ilə eşitmişdilər. 
Mücahidlər hazırlıqlarını görmüş, komandanlarını gözləyirdilər. Sevgili 
Peyğəmbərimiz, ağ İslam bayrağını Zeyd ibn Harisə Həzrətlərinə verdi. Ona, Haris ibn 
Umeyrin şəhid edildiyi yerə qədər getməsini və İslamı də’vət etməsini əmr etdi. Qəbul 
etməsələr düşmənlə döyüşməsini əmr etdi. 
Abdullah ibn Rəvaha Həzrətləri, yanındakı komandan dostlarıyla birlikdə 
xudahafizləşdiyi əsnada ağladı. Ona; “Ey Rəvahanın oğlu! Nə üçün ağlayırsan?” deyə 
soruşdular. Şair olan Abdullah ibn Rəvaha; 
“Ağlamağın səbəbi, “Heç bir şübhə yoxdur,  bilin ki, 
deyil dünya sevgisi,  sizlərin içinizdən 
və deyildir vallahi,  Heç bir kəs yoxdur ki, 
                                               
303 Vaqidi, əl-Məğazi, II, 756; İbn Sə’d, ət-Təbəqat, II, 128; İbn Qəyyum əl-Cövziyyə, Zadul-Məad, III, 
336; İbn Əsakir, Tarixu Dəməşq, XI, 464. 
304 Buxari, “Məğazi”, 46; Vaqidi, əl-Məğazi, II, 756-758; İbn Sə’d, ət-Təbəqat, II, 128-130. 
370 
Özləyəcəyəm sizi. keçməsin Cəhənnəmdən...” 
Əsl səbəb budur ki, Eşitdim bu ayəti, 
Qur’ani Kərimində, Rəsulullah oxuyarkən, 
Belə buyurmaqdadır, Cəhənnəmə düşərsəm, 
Rəbbimiz bir ayətdə; necə səbr edərəm mən!” 
 
dedi. Dostları; “Allah Təala səni, sevgili qullarından etsin, salihlərdən olasan!” deyə dua 
etdilər. Sonra Abdullah ibn Rəvaha Həzrətləri; “Ancaq mən, Allah Təaladan 
bağışlanmağımı istəyirəm. Bir də, qanları fışqırdıb axıdan bir qılınc zərbəsiylə vəya 
ciyər və bağırsaqlarımı bir-birinə qarışdıran bir nizənin batmasıyla şəhid olmaq 
istəyərdim!” dedi. Ordu getməyə hazırlandığı əsnada, Həzrəti Abdullah ibn Rəvaha, 
Cənabi Peyğəmbərimizin yanına gəlib xudahafizləşdikdən sonra; “Ya Rəsulallah! Mənə 
əzbərləyəcəyim və heç yadımdan çıxartmayacağım bir şey tövsiyə edərsən?” dedi. 
Cənabi Peyğəmbərimiz ona; “Sən, sabah Allah Təalaya çox az səcdə edilən bir ölkəyə 
gedəcəksən. Orda səcdələri, namazları çoxalt” buyurdu. Abdullah ibn Rəvaha; “Ya 
Rəsulallah! Mənə, daha çox nəsihət edin!” deyincə, sevgili Peyğəmbərimiz; “Allah 
Təalanı həmişə zikr et. Çünki, Allah Təalanı zikr etmək, məqsədinə nail olmağa həmişə 
kömək olar” buyurdu. 
Üç min nəfərlik İslam ordusu; “Allahu əkbər! Allahu əkbər!” sədaları altında 
yola düşməyə başladı. Sevgili Peyğəmbərimiz və Mədinədə qalan səhabilər, mücahid 
qaziləri Vəda təpəsinə qədər yola saldılar. Burda Aləmlərin sahibi, mübarək İslam 
ordusuna belə xitab etdi; “Mən sizə, Allah Təalanın əmrlərini yerinə yetirib, 
qadağalarından çəkinin, yanınızdakı müsəlmanlara qarşı xeyirli olmanızı və onlara 
yaxşı davranmanızı tövsiyə edirəm. Allah Təalanın yolunda, Onun adını anaraq 
döyüşün. Qənimət alınan mallara xəyanət etməyin. Əhdə vəfasızlıq etməyin. Uşaqları 
öldürməyin. Orda xristiyanların kilsələrində, insanlardan uzaq qalıb özlərini ibadətə 
həsr etmiş bəzi adamlar görəcəksiniz. Onlara toxunmayın! Onların xaricində, başlarında 
şeytanların yuva qurduğu bəzilərinə də rast gələcəksiniz ki, onların başlarını qılıncınızla 
kəsib qopardın. Siz, qadınları, qocaları öldürməyin. Ağacları yandırmayın və kəsməyin. 
Evləri də yıxmayın!”. 
371 
Baş komandan Zeyd ibn Harisəyə də; “Müşriklərdən düşmənlə qarşılaşdığın 
zaman, onları üç şeydən birinə də’vət et! (Əgər müsəlman olsalar) onları, muhacirlər 
yurdu olan Mədinəyə hicrət etməyə də’vət et! Də’vətini qəbul etsələr, muhacirlərin 
sahib olduqları haqlara onların da sahib olacaqlarını və onların mükəlləf olduqları 
vəzifələrlə özlərinin də mükəlləf olacaqlarını bildir. Şayəd, müsəlman olub ölkələrində 
qalmaq istəsələr, müsəlmanlardan köçəri Ərəblər kimi olacaqlarını və onlar haqqında 
verilən ilahi hökmün, özləri üçün də veriləcəyini, müharibə qənimətlərindən onlara bir 
pay ayrılmayacağını və qənimətdən ancaq müsəlmanlarla birlikdə döyüşənlərin 
faydalanacağını de! 
Əgər İslamı qəbul etməsələr, onları cizyə vermeyə də’vət et! Aralarında bunu 
qəbul edənlərə toxunma! Cizyə vermeyi də qəbul etməsələr, Allah Təalanın yardımına 
sığınaraq onlarla döyüş! “ buyurdu. 
Bu nəsihətlərdən sonra mücahidlərlə xudahafizləşdi. İslam ordusu, təkbir 
sədalarıyla ayrıldı. Arxada qalanlar, gedənlərə əl sallayıb; “Allah Təala sizi hər cür 
təhlükədən qorusun, yenə sağ-salamat dala qaytarsın...” deyə dua edirdilər. Üfüqdə 
gözdən itənə qədər, yaşlı gözlərlə arxalarından qibtə  ilə baxdılar... 
Zeyd ibn Harisənin əlindəki müqəddəs bayraq dalğalanır, mücahidlər ucu-
bucağı bilinməyən uzun bir səfərə Allah Təalanın dininə xidmət üçün gedirdilər. İslam 
ordusu, sür’ətlə Suriyaya tərəf irəliləyirdi. Səfər sakit və gözəl keçirdi. Mücahidlər, 
düşmənlə üzbəüz gəlməyi səbirsizliklə gözləyirdilər. Şəhidliyi istəyənlərin içində ən 
arzulu olanlardan biri də Abdullah ibn Rəvaha Həzrətləriydi. Bunu Zeyd ibn Ərkam 
belə nəql etmişdir ki; “Mən Abdullah ibn Rəvahanın tərbiyəsi altında boya-başa çatmış 
bir yetim idim. O, Mutə səfərinə çıxdığında məni də dəvəsinin belinə mindirmişdi. Gecə 
vaxtı bir müddət gedincə, dodaqlarından bu beytlər tökülürdü. 
 
“Ey dəvəm! qumluqdakı, Son düşərgədə mö’minlər, 
quyuya əgər məni, keçdi məni sür’ətlə, 
Ordan da dörd düşərgə, Ey Rəvahanın oğlu, 
apararsan irəli. ən yaxınların belə, 
Çıxartmaram artıq səni, Qardaşlıq bağlarını, 
bundan başqa səfərə, qopararaq keçdilər, 
372 
Sahibsiz qalacaqsan, Səni Haqq Təalaya 
az sonra, ona görə. tərk edərək getdilər. 
Mən hər halda evimə, Artıq düşünmürəm, 
dala qayıtmayacam. arxada nə malım var? , 
Umuram ki, bu müharibədə, Heç vecimə deyil, 
mən şəhid düşəcəyəm. Ağaclarla xurmalar!” 
 
Bunları eşidincə, ağladım. Abdullah ibn Rəvaha məni yavaşca qamçısıyla 
vuraraq; “Ey yaramaz! Sən niyə ağlayırsan? Belə deməyimin sənə nə zərəri var? Allah 
Təala, mənə şəhidlik nəsib etsə sən də miniyə minərək dala qayıdıb, öz el-obana 
çatarsan. Mən isə dünyanın bütün dərdlərindən, şübhə və kədərlərindən, hadisələrindən 
xilas olar, rahatlıq taparam” dedi. Miniyindən düşüb iki rük’ət namaz qıldı. Axırda uzun 
bir dua etdikdən sonra mənə; “Ey uşaq!” deyə səsləndi. “Buyur” dediyimdə; “Bu 
səfərdə inşallah şəhidlik nəsib olacaqdır!” dedi. 
Qəhrəman səhabilər, Suriyaya yaxınlaşarkən Şam valisi Şurahbil ibn Əmr, 
İslam ordusunun yaxınlaşmaqda olduğunu çoxdan xəbər tutmuşdu. Dərhal Bizans 
Qeysəri Heraklı vəziyyətdən agah edib, böyük bir ordu alaraq rahat nəfəs almışdı. 
Çünki, kəşfiyyat məlumatlarına görə, müsəlmanlar vur-tut üç-beş min nəfər idi. Buna 
baxmayaraq öz ordusu, yüz mindən çoxdu. Silahların isə sayı-hesabı yoxdu. 
Əshabi kiram (Allah onlardan razı olsun), Şam torpaqlarından Muana çatdıqları 
əsnada, Bizanslıların yüz min nəfərlik bir ordu ilə üzərlərinə gəldiklərini öyrəndilər. 
Orda düşərgə salıb iki gecə qaldılar. Komandan Zeyd ibn Harisə Həzrətləri, dostlarını 
yığıb vəziyyəti bildirdi. Bizans ordusuna qarşı nə etmək lazım gəldiyi haqqındakı 
görüşlərini soruşdu. Səhabilərdən bəziləri; “Bizans ordusuyla üzbəüz gəlməmişdən 
qabaq, ölkələrinə qəflətən basqınlar təşkil edək. İnsanlarını əsir alıb Mədinəyə qayıdaq”. 
Bəziləri də; “Rəsul əleyhissəlama məktub yazıb, düşmənin sayısını xəbər verək. Bizə 
vaxt itirmədən əsgər göndərməsini vəya nə etməyimiz lazım olduğunu soruşaq” 
deyirdilər. İkinci təklifin daha münasib olduğuna qərar verdikləri əsnada, Abdullah ibn 
Rəvaha Həzrətləri sözə müdaxilə edərək; 
“Ey Qövmüm nə səbəbdən, tərəddüd edirsiniz?  
373 
Şəhid olmaq qəsdiylə, cəngə gəlmədikmi biz? 
Silahca, süvaricə çoxluq olduğumuzdan, 
 Dolayı döyüşmədik, kafirlərlə heç bir an. 
 
Allah Təalanın, bizə ehsan etdiyi,  
Bu din qüvvəti ilə, döyüşdük aslan kimi. 
Gedin, döyüşün, heç bir şübhə yoxdur ki,  yaxşılıq var,  
Bu işin nəticəsi, ya şəhadət ya qələbə. 
Bədr günü vallahi, vardı iki atımız, 
 Ühüddə tək at ilə, çox azdı silahımız. 
 
Bu cəngdə qalib gəlmək, varsa əgər qədərdə, 
 
Zatən belə və’d etdi, Allah və Peyğəmbər də. 
Haqq Təala vədindən, donməz əsla geriyə, 
Ey mö’minlər eləysə, yürüyün irəliyə. 
Şəhidlik varsa əyər, bizim qədərimizdə, 
Qovuşarıq Cənnətdə şəhid qardaşlarımızla”. 
 
dedi. Həzrəti Abdullah ibn Rəvahanın bu sözləri, mücahidlərə cəsarət vermişdi. 
“Vallahi Rəvahanın oğlu düz deyir” dedilər. 
Artıq qərar verilmişdi. Şəhid oluncaya qədər döyüşə davam edəcəkdilər. Şanlı 
səhabilər Mutə adındakı kəndə gəldiklərində yüz min nəfərlik Bizans ordusuyla üz-üzə 
gəldilər. Dağ-dərə düşmən əsgəri ilə dolmuşdu. Bir tərəfdə Allah Təalanın dinini 
yaymaq üçün ta Mədinədən çıxıb Şama qədər gələn üç min nəfərlik bir İslam ordusu, 
digər tərəfdə də İslamı boğmaq üçün toplanan yüz min nəfərlik bir kafir sürüsü vardı... 
Görünüşdə, bu iki ordunu müqayisə etmək mümkün deyildi. Buna görə, bir müsəlmanın 
otuzdan çox Bizans əsgəriylə döyüşməsi lazım gəlirdi. 
374 
Hər iki tərəf də döyüş vəziyyətini aldılar. Bu əsnada, Cənabi Peyğəmbərimizin 
(səlləllahu əleyhi və səlləm) əmrinə münasib olaraq İslam ordusundan bir hey’ətin, 
Bizans ordugahına tərəf irəlilədiyi görüldü. Bunlar Bizans ordusuna İslamı qəbul 
etmələri, yoxsa cizyə vermələrini təklif etdilər. Ancaq onlar, bu də’vəti rədd etdilər. 
Artıq, vaxt itirməyin mənası yox idi. Komandan Zeyd ibn Harisə Həzrətləri, əlində 
müqəddəs İslam bayrağı olduğu halda, ordusuna hücum əmrini verdi. Bu anı gözləyən 
mücahidlər; “Allahu əkbər!” sədaları altında ox kimi irəli atıldılar. İldırım kimi 
qılınclarını sıyırıb, fırtına kimi düşmənin içinə daldılar... At kişnərtiləri, qılınc 
cingiltiləri, təkbir sədaları və vurulanların fəryadları bir-birinə qarışır, hələ döyüşün 
əvvəlində, meydan qan gölünə çevrilirdi. Şanlı səhabilər hər qılınc vurduqlarında ya bir 
baş, ya da bir qol qopardırdılar. 
Əlində Rəsulullahın ağ bayrağı olan Həzrəti Zeyd, düşmənin ta ortalarında; 
“Allah Allah” deyərək vuruşurdu. Vurduğu qılınclarla ətrafını bir əsnada açır, düşməni 
qabağına çıxdığına peşman edirdi. Komandanlarının qəhrəmanca döyüşdüyünü görən 
şanlı səhabilər, ondan dala qalmır, tək başına otuz düşmənə qılınc vurub onları məğlub 
etməyə çalışırdılar. Bu dəmdə, bir neçə nizənin eyni vaxtda, komandan Həzrəti Zeydin 
mübarək sinəsinə vurulduğu görüldü. Digərləri də nizələrini vurmağa başladılar. Şanlı 
səhabinin bədəni dəlik-deşik olmuşdu. Beləcə, Zeyd ibn Harisə isti torpağa düşdü və 
çox həsrətini çəkdiyi şəhadət şərbətini içdi. 
Zeyd ibn Harisədən sonra Həzrəti Cə’fər dərhal bayrağı əlinə götürdü. İslam 
bayrağının dalğalandığını görən mücahidlər, təzədən böyük bir həvəslə döyüşə davam 
etdilər. Həzrəti Cə’fər də, Zeyd ibn Harisə kimi qəhrəmanca döyüşürdü. Bir tərəfdən 
düşmənə hücum edir, digər tərəfdən də dostlarına cəsarət verirdi. İgidcəsinə döyüşən bu 
yeni komandan, daha sür’ətli, daha cəld hərəkətlərlə qılınc vurur, düşmənə göz açmağa 
imkan vermirdi. Həzrəti Cə’fərin döyüşə çox başı qarışdığı üçün, dostlarından bir xeyli 
qabağa getmişdi. Bizanslıların ortasında tək-tənha döyüşür, hər birinə ayrı-ayrı qılınc 
vurudu. Ancaq bu gedişin bir qayıdışı olmadığını başa düşməkdə gecikmədi. Qəhrəman 
komandan; “Mənim vəzifəm, kafirlərin hər birinə qılıncımla vurmaqdır!” deyir, Allah 
Təalanın mübarək adını dilindən düşürtmür və yorulmaq bilmədən döyüşürdü. Axırda 
bir düşmən əsgəri Həzrəti Cə’fərin sağ qoluna bir qılınc vurdu. Sağ əli kəsilən Həzrəti 
Cə’fər, müqəddəs İslam bayrağını sol əliylə yerə düşmədən tutdu. Qaldırıb yenə 
dalğalandırdı. Yenə bir qılınc zərbəsi... Sol əli də kəsilmişdi. Bu dəfə bayrağı kəsik 
375 
qollarının arasında sinəsinə dayayaraq dalğalandırmağa çalışdı. Ancaq, dalbadal vurulan 
düşmən qılıncları ilə çox həsrətini çəkdiyi şəhadət mərtəbəsinə qovuşdu. Mübarək ruhu 
Cənnətin ən yüksək mərtəbələrinə uçmuşdu... Bədənində doxsandan artıq qılınc və nizə 
yarası sayılmışdı.305 
Komandanlarının şəhid edildiyini görən qəhrəman mücahidlər, yerə düşən 
İslam bayrağını götürən kimi, Abdullah ibn Rəvaha Həzrətlərinə verdilər. O da, atının 
üstündə bayrağı dalğalandıraraq düşmənə şiddətlə hücum etdi. Bir tərəfdən qabağına 
çıxan düşməni vurur, bir tərəfdən də belə deyirdi; 
“Ey nəfsim, mənə boyun əyəcəksən əlbəttə.  
Bu gün şəhid olaram, and içdim bu döyüşdə. 
Ya sən özlüyündən, razı olarsan buna,  
Ya qəbul etdirərəm, bunu mən, zorla sənə. 
Əgər öldürülməsən, şayəd sən bu döyüşdə,  
Heç ölməyəcəksənmi, ey nəfsim söylə mənə. 
 
Cə’fər ibn Əbi Talıb ve Zeyd ibn Harisənin 
Etdiyini etsən, bil ki yaxşı edərsən. 
Onlar şəhid oldular, ey nefsim durma geri, 
Sonra bədbaxt olarsan, haydı atil irəri”. 
 
Həzrəti Abdullah da; “Allahu əkbər!” sədaları altında düşmənlə amansız bir 
mübarizəyə girmişdi. Bu dəmdə bir qılınc zərbəsi barmağına dəydi və kəsik barmaq 
əlində sallanmağa başladı. Allah Təalanın və Rəsulunun eşqiylə yanan bu mübarək 
komandan, dərhal atından yerə tullandı, döyüşməsinə mane olan yaralı barmağını, 
ayağının altına qoyub; “Sən sadəcə, yaralı bir barmaq deyilsən məgər? Onsuz da bu 
aqibətə Allah Təalanın yolunda düçar olmusan!” deyərək dartıb qopartdı. İldırım kimi 
atının belinə tullanıb, var gücüylə təzədən döyüşməyə başladı. Ancaq, bu qədər 
                                               
305 Vaqidi, əl-Məğazi, II, 756; İbn Qəyyum əl-Cövziyyə, Zadul-Məad, III, 336. 
376 
döyüşməsinə baxmayaraq, şəhidlik mərtəbəsinə qovuşamadığı üçün öz-özünü qınamağa 
başladı... Dayanmadan düşmənə hücum edirdi. Axırda bir nizə zərbəsi ilə yerə yıxıldı. 
Allah Təala və Rəsulu yolunda döyüşərkən şəhid olub mübarək ruhu Cənnətə uçdu... 
O əsnada Həzrəti Abdullahın yanında döyüşən Əbul-Yusr Kə’b ibn Umeyr 
bayrağı dalğalandırmağa çalıştı. 
Gözləriylə Əshabı süzərək özündən daha yaşlı və yetişgin birini axtarırdı. Sabit 
ibn Əkrəmi görüncə, bayrağı ona verdi. Həzrəti Sabit, bayrağı mücahidlərin qabağında 
yerə batırdıqdan sonra; “Ey qardaşlarım! Vaxt itirmədən aranızdan birini komandan 
seçin və ona tabe olun” dedi. Onlar; “Səni seçdik” dedilərsə də, Həzrəti Sabit bunu 
qəbul etmədi. Gözləri Xalid ibn Vəlid Həzrətlərinə sataşdı. Ona; “Ey Əbu Süleyman! 
Bayrağı sən götür!” dedi. Müsəlmanlar arasına təzə qoşulan Həzrəti Xalid, ədəbindən 
müqəddəs bayrağı götürmək istəmədi və mübarək dodaqlarından; “Mən bu bayrağı 
səndən ala bilmərəm! Sən buna məndən daha çox layiqsən. Çünki, daha yaşlısan və 
Bədir qəzvəsində Rəsulullahla birlikdə döyüşməklə şərəflənmisən!” sözləri tökülmüşdü. 
Ancaq, zaman qiymətli idi. Ətraflarındakı Əshabi kiram düşmənlə 
amansızcasına vuruşur, yüz min nəfərlik düşməni qabağında durmağa çalışırdılar. 
Həzrəti Sabit sözünü təkrar etdi; “Ey Xalid! Tez Rəsulullahın müqəddəs bayrağını 
götür! Vallahi, bunu sənə vermək üçün götürmüşdüm. Sən, döyüş üsulunu məndən daha 
yaxşı bilirsən!” dedi və ətrafındakı mücahidlərə; “Ey qardaşlarım! Xalidin komandan 
olmasına nə deyirsiniz?” deyə soruşdu. Onlar da hamısı bir ağızdan; “Onu başımıza 
komandan seçdik” dedilər. 
Bundan sonra Həzrəti Xalid, Aləmlərin sahibinin mübarək əliylə verdiyi 
bayrağı böyük bir hörmət və ədəblə götürüb öpdü. Atına minib var gücüylə düşmənə 
hücum etdi.306 
Qəhrəman səhabilər yeni komandanlarının arxasında təzədən hücuma keçdilər. 
Həzrəti Xalid tayı-bərabəri görülməmiş bir cəsarət və maharətlə döyüşürdü. Qabağına 
gələni aşırdırdı. Bu dəmdə Qutbə ibn Qatadə Həzrətləri düşmən komandanlarından 
Malik ibn Zafilənin başını bədənindən ayırdı. Bizanslıların əhval-ruhiyyələri 
pozulmuşdu. Ancaq, vaxt azalmış, axşam düşmüş və hava qaralmağa başlamışdı. 
Qaranlıqda döyüşmək çox təhlükəliydi. Çünki, səhvən öz dostlarını da vura bilərdilər... 
                                               
306  Vaqidi, əl-Məğazi, II, 756; İbn Sə’d, ət-Təbəqat, II, 129; Əbdurrəzzaq, əl-Musannəf, III, 390; 
Təbərani, əl-Mu’cəmu’l-Kəbir, II, 105; Suheyli, ər-Rövzul-Unf, IV, 130. 
377 
Bu səbəblə, hər iki tərəf də qərargahlarına çəkildi. Yaralıların yaraları 
sarılmağa başlandı. Həzrəti Xalid, döyüş üsulunu yaxşi bilirdi. Səhər açılınca düşmənin 
qabağına yeni bir taktikayla çıxmaq və onları çaşdırmaq istəyirdi. O gecə, əsgərlərin 
yerlərini dəyişdirdi. Sağ tərəfdəkiləri solda, soldakıları sağda, qabaqdakıları arxada, 
arxadakıları da qabaqda yerləşdirdi. 
Səhər təzədən hücuma keçən qəhrəman mücahidlər, “Allahu əkbər” sədaları 
altında döyüşməyə başladı. Düşmən əsgərləri özlərinə hücum edən əsgərləri ilk dəfə 
görürdulər. Bunlar dünənki döyüşdükləri əsgərlər deyildi. Yəqin ki, müsəlmanlara 
kömək üçün yeni bir ordu gəlmişdi! Bunları böyük bir qorxu içində düşünən Bizans 
əsgərlərinin əhval-ruhiyyələri pozuldu. Canlarına vəlvələ düşdü. Bu fürsəti əldən 
verməyən Həzrəti Xalid və qəhrəman səhabilər o gün əmməlli-başlı döyüşərək düşmənə 
qılınc vurdular və minlərlə əsgərin canını Cəhənnəmə göndərdilər. O gün Xalid ibn 
Vəlid Həzrətlərinin əlində doqquz qılınc qırılmışdı. 307 Allah Təalanın ehsanı, Rəsuli 
əkrəmin (səlləllahu əleyhi və səlləm) dualarının bərəkətiylə üç min mücahid qazi, yüz 
min düşmən əsgərini pərən-pərən etmişdi. Bu böyük meydan muharəbəsində on beş 
şəhid verilmişdi. Beləcə, Bizans İmperatorluğuna qulaqburması verilmiş, daha cənuba 
hücumlar təşkil etməsinə mane olunmuşdu... 
Rəsuli əkrəm və Nəbiyyi möhtərəm, müharibə meydanından bir xəbər 
almamışdan qabaq, Mutədə baş verənləri çatdırmaq üçün Əshabını məscidə toplamışdı. 
Sevgili Peyğəmbərimizin mübarək üzündən çox üzüntülü olduğu məlum olur, daha da 
çox üzülər qorxusu ilə heç kim bir şey soruşmurdu. Nəhayət Əshabi kiramdan biri; 
“Canımız sənə fəda olsun ya Rəsulallah! Sizdə olan üzüntünü gördüyümüzdən bəri 
qanımız qaralır, üzüntümüzün dərəcəsini ancaq Cənabi Haqq bilir!” dedi. Sevgili 
Peyğəmbərimizin mübarək gözlərindən yaş axraq belə buyurdu ki; “Məndə gördüyünüz 
üzüntü, məni kədərə boğan şey, Əshabımın şəhid olmaları idi. Bu hal, onları Cənnətdə 
üzbəüz taxtlar üstündə oturmuş vəziyyətdə görüncəyə qədər davam etdi. Zeyd ibn 
Harisə bayrağı əlinə götürdü. Axırda şəhid edildi. O indi Cənnətə girdi. Orda gəzişir. 
Sonra bayrağı Cə’fər ibn Əbi Talıb götürdü. Düşmən ordusuna hücum etdi. Şəhid 
oluncaya qədər o da döyüşdü. O, şəhid olaraq Cənnətə girdi və yaqutdan iki qanadı ilə 
istədiyi kimi uçur. Cə’fərdən sonra bayrağı Abdullah ibn Rəvaha götürdü. Əlində 
                                               
307 Buxari, “Məğazi”, 42; İbn Sə’d, ət-Təbəqat, IV, 253; İbn Əbi Şeybə, əl-Musannəf, IV, 582; Hakim, 
əl-Müstədrək, III, 44. 
378 
bayrağı tutaraq döyüşdü və şəhid olaraq Cənnətə girdi. Onlar, Cənnətdə qızıldan 
düzəldilmiş taxtlar üstündə mənə göstərildi. Ey Allahım! Zeydi bağışla! Ey Allahım! 
Cə’fəri bağışla! Ey Allahım Abdullah ibn Rəvahanı bağışla!”. 
Aləmlərin sahibinin mübarək gözlərindən hələ də yaş axırdı. Göz yaşları axa-
axa sözünə belə davam etdi; “Abdullah ibn Rəvahadan sonra bayrağı Xalid ibn Vəlid 
götürdü. Budur, indi döyüş daha da ağırlaşdı. Ey Allahım! O (Xalid ibn Vəlid) sənin 
qılınclarından bir qılıncdır. Ona yardım et!” buyurdu.308 
Sevgili Peyğəmbərimiz, Allah Təalanın izni ilə min kilometrdən daha uzaq 
olan döyüş meydanındakı vəziyyəti, bir mö’cüzə olaraq görmüş və Əshabına 
bildirmişdi. Cə’fər ibn Əbi Talıb Həzrətlərinin şəhid edildiyi gün bu hadisəni nəql 
etdikdən sonra qalxdı. Həzrəti Cə’fərin evinə getdi. Xanımı Əsma ev işlərini görmüş, 
uşaqlarını yuyundurub saçlarını daramışdı. Sevgili Peyğəmbərimiz; “Ey Əsma! Cə’fərin 
oğlanları hardadır? Onları mənim yanıma gətir!” buyurdu. Əsma xatun uşaqları 
gətirincə Rəsulullah onları qucaqladı və doya-doya öpüb bağrına basdı. Mübarək ürəyi 
dözə bilmədi, mübarək gözlərindən yaş axmağa başladı. Bunu görən Həzrəti Cə’fərin 
xanımı; “Anam-atam, canım sənə fəda olsun ya Rəsulallah! Nə üçün uşaqlarıma 
yetimlərə göstərdiyiniz mərhəməti göstərirsiniz? Yoxsa Cə’fər və dostlarından qara 
xəbər aldınız?!” deyə yalvararaq soruşdu. Aləmlərin sahibi bu hadisədən çox 
tə’sirlənmişdi; “Bəli! Onlar, bu gün şəhid oldular!” buyurdu. Həzrəti Əsma anamız da 
yetim balalarını bağrına basaraq ağlamağa başladı. Bu mənzərəyə sevgili 
Peyğəmbərimiz daha dözə bilməmiş, ordan çıxıb getmişdi.309 
Səadətxanələrinə qayıdan Həbibi əkrəm (səlləllahu əleyhi və səlləm), mütəhhər 
xanımlarına; “Cə’fərin ailəsi üçün yemək bişirməyi yaddan çıxartmayın!” buyurdu. Üç 
gün şəhid ailələrinə yemək göndərildi. 
Hadisədən günlər keçmişdi ki, Mədinəyə müjdə xəbərini Ya’la ibn Umeyyə 
Həzrətləri çatdırdı. Baş verən hadisələri çatdırmamışdan qabaq Rəsuli əkrəm ona; 
“İstəyirsənsə baş verənləri sən de, istəyirsənsə mən sənə deyim!” buyuraraq döyüş 
meydanında olanları təfərrüatıyla birlikdə danışdı. Bundan sonra Ya’la ibn Umeyyə; 
                                               
308 Əhməd ibn Hənbəl, əl-Müsnəd, V, 299; İbn Sə’d, ət-Təbəqat, VII, 395; İbn Əbi Şeybə, əl-Musannəf, 
VIII, 546; Təbəri, Tarix, II, 322; Heysəmi, Məcməuz-Zəvaid, VI, 150. 
309 Əhməd ibn Hənbəl, əl-Musnəd, VI, 370; İbn Hişam, əs-Sirə, II, 380; İbn Sə’d, ət-Təbəqat, VIII, 282; 
İbn Kəsir, əl-Bidayə, III, 474; IV, 251; Suheyli, ər-Rövzul-Unf, IV, 126; Heysəmi, Məcməuz-Zəvaid, VI, 
156.    
379 
“Səni haqq din və Kitabla Peyğəmbər olaraq göndərən Allah Təalaya and içirəm ki, 
mücahidlərin başından keçən hadisələrin hamısını danışdınız” dedi. Rəsulullah da; 
“Allahu Təala, mənim üçün aradakı məsafəni götürdü və döyüş meydanını öz 
gözlərimlə gördüm” buyurdu. 
Bir neçə gün sonra xəbərçilər İslam ordusunun Mədinəyə yaxınlaşdığını 
çatdırdılar. Cənabi Peyğəmbərimiz, Əshabı ilə qalxdı və Mədinədən kənara onları 
qarşılamağa çıxdı. Uzaqlardan bir toz buludu qalxır, müqəddəs İslam bayrağı 
dalğalanırdı. Qılınc, qalxan parıltıları ətrafa güzgü kimi işıq saçırdı... Hamı, çox 
həyəcanlanmışdı. Bir az sonra mücahid qazilər Mədinəyə girdilər. Onların başında 
Xalid ibn Vəlid Həzrətləri vardı... 
 
 
 
 
 
 
 
 
 
 
 
 
 
 
 
 
 
 
 
 
 
380 
MƏKKƏNİN FƏTHİ 
 
Hicrətin səkkizinci ili idi. Hüdeybiyyə sülhnaməsinin bir maddəsi də; “Hər iki 
tərəflə də müttəfiq olmayan Ərəb qəbilələri, istədikləri tərəfin himayəsinə girə 
biləcəklər, müsəlmanlar vəya müşriklərlə birləşməkdə sərbəst olacaqlar” idi. Buna görə, 
Cənabi Peyğəmbərimizin müttəfiqi olan Xuzaə qəbiləsi müsəlmanlar, Bəni Bəkir 
qəbiləsi də müşriklər tərəfində yer almışdı. Xuzaə qəbiləsi ilə Bəni Bəkir qəbiləsi 
əvvəldən də düşmən olub, fürsət tapan kimi bir-birilərinə hücum edirdilər. Hüdeybiyyə 
sülhünə görə, onlar da bir müddətliyinə hücumlarına ara vermişdilər. Ancaq, buna Bəni 
Bəkir qəbiləsi iki il riayət edə bildilər. Bəkir oğullarından biri, sevgili Peyğəmbərimizə 
həqarət edən bir şe’r demiş, bunu eşidən Xuzaə qəbiləsindən bir gənc, dözə bilməmiş və 
onun başını yarmışdı. Bəkir oğulları, bu fürsətdən istifadə edib razılaşma gərəyi 
təhlükədən arxayın olan Xuzaə qəbiləsinə hücum etmişdilər. Bu hücumu, Qureyşli 
müşriklər silah verərək və gizlicə adam göndərərək dəstəkləmişdilər. Hərəmi şərifdə 
Xuzaə qəbiləsindən iyirmidən artıq adamı öldürmüşdülər. Döyüş əsnasında Xuzaə 
qəbiləsindən bəzi müsəlmanlar Cənabi Peyğəmbərimizdən yardım istəmişdilər. Xuzaə 
qəbiləsinə gecə vaxtı təşkil edilən bu basqınlarda, Bəkir oğulları ilə birlikdə, Qureyşli 
müşriklərin də olduğunu görənlər olmuşdu.310 
O gecə Mədinədə, Həzrəti Meymunə anamızın evində olan sevgili 
Peyğəmbərimiz, namaz qılmaq üçün durub dəstəmaz alarkən, Allah Təalanın izni ilə bir 
mö’cüzə olaraq, Məkkədəki müsəlmanların özündən kömək istədiklərini eşitmişdi. 
Onlara cavab olaraq; “Ləbbeyk! (Də’vətinizə cavab verirəm!)” buyurdu. Meymunə 
anamız, Cənabi Peyğəmbərimizin yanında heç kim olmadığı halda belə dediyini 
görüncə; “Ya Rəsulallah! Yanınızda birisi var?” deyə soruşdu. 
Sevgili Peyğəmbərimiz ona, Məkkədə meydana gələn hadisəni və Qureyşlilərin 
bu işdə əli olduğunu xəbər verdi. 
Qureyş müşrikləri Bəni Bəkir qəbiləsinə kömək edərək, Xuzaə qəbiləsinə 
basqın edib onları öldürməklə, Hüdeybiyyə sülhnaməsinin maddələrinə zidd hərəkət  
etmiş, beləcə sülhnaməni pozmuş olurdular. Ancaq, bu hadisədən, o əsnada Şama ticarət 
üçün gedən Qureyşin başçısı Əbu Süfyanın xəbəri olmamışdı. Şamdan qayıdan kimi 
                                               
310 İbn Hişam, əs-Sirə, II, 389; Vaqidi, əl-Məğazi, II, 786; İbn Sə’d, ət-Təbəqat, II, 134; Əbdurrəzzaq, əl-
Musannəf, V, 374; İbn Əbi Şeybə, əl-Musannəf, VIII, 531; Suheyli, ər-Rövzul-Unf, IV, 140. 
381 
hadisəni ona danışdılar və; “Bu, mütləq düzəldilməsi lazım olan bir səhvdir. Gizli 
qalması mümkün deyildir. Əgər düzəldilməzsə, Məhəmməd bizi Məkkədən sürgün 
edər!” dedilər. Əbu Süfyan isə; “Hər nə qədər bu hadisədən mənim xəbərim olmyıbsa 
da, təşkil edilən qətliam xəbəri Mədinəyə çatmamışdan qabaq, sülhü təzələyib uzatmaq 
üçün tələsik getməyim lazımdır” dedi. 
Halbuki, sevgili Peyğəmbərimiz, xəbəri elə o dəqiqə öyrənmişdi. Həm də 
hadisədən üç gün sonra, Xuzaə qəbiləsindən Əmr ibn Salim, özü ilə birlikdə qırx süvari 
ilə gəlib vəziyyəti Rəsuli əkrəmə (səlləllahu əleyhi və səlləm) danışmışdı. Həbibullah  
da; “Xuzaə oğullarına kömək etməsəm, mənə də kömək edilməsin!” buyuraraq bir 
məktub yazdırdı. Qureyş müşriklərinə göndərilən bu məktubda, sevgili Peyğəmbərimiz; 
“...Siz, ya Bəkir oğulları ilə olan ittifaqınızdan əl çəkərsiniz, yaxud da Xuzaə 
oğullarından öldürülənlərin diyətlərini ödəyərsiniz! Şayəd, bu dediklərimdən birini 
yerinə yetirməzsəniz sizinlə döyüşəcəyimi bilin!” buyururdu. 
Qureyşlilər, bu mərhəmətin də qədrini başa düşmədilər. “Həm ittifaqımızı 
kəsmərik, həm də diyəti ödəmərik! Ancaq döyüşə də bilərik” deyə xəbər göndərdilər. 
Ancaq, belə etdiklərinə çox peşman olub, qorxularından razılaşmanı təzələmək üçün 
Əbu Süfyanı Mədinəyə göndərdilər.311 
Hələ Əbu Süfyan Mədinəyə gəlməmişdən qabaq, sevgili Peyğəmbərimiz onun 
gələcəyini Əshabi kiramına bildirdi və; “Belə başa düşürəm ki, Əbu Süfyan sülhü 
təzələyib, sülh müddətini də uzatmaq üçün gəlir. Lakin, məqsədinə nail olmayıb əli boş 
qayıdacaq!” buyurdu. 
Hələ müsəlman olmayan Əbu Süfyan, Mədinəyi münəvvərəyə gəldi. Qızı və 
Cənabi Peyğəmbərimizin mübarək xanımı, mö’minlərin anası olan Ümmü Həbibənin 
evinə getdi. Sevgili Peyğəmbərimizin döşəyi üstündə oturmaq istədi. Həzrəti Ümmü 
Həbibə anamız, o oturmadan çatıb döşəyi götürdü. Atası buna çox üzülüb; “Ey qızım! 
Bu döşəyi məndən əsirgəyirsən?” deyərək heyrətini ifadə edincə, Rəsulullahın 
məhəbbətini hər şeydən üstün tutan mö’minlərin anası Həzrəti Ümmü Həbibə atasına; 
“Bu döşək, Allah Təalanın Rəsulunun döşəyidir. Ona müşriklər otura bilməz! Sən, 
müşrik və nəcissən! Bu döşək üstündə oturmağın, əsla düzgün deyildir!” deyə cavab 
verdi. 
                                               
311 İbn Hişam, əs-Sirə, II, 395; Vaqidi, əl-Məğazi, II, 783; İbn Sə’d, ət-Təbəqat, II, 134; Əbdurrəzzaq, əl-
Musannəf, V, 374; İbn Əbi Şeybə, əl-Musannəf, VIII, 531; Suheyli, ər-Rövzul-Unf, IV, 146. 
382 
Atası; “Ey qızım! Evimdən ayrılandan sonra sənə nə oldu belə?!” deyincə, o 
da; “Əlhəmdülillah ki, Allah Təala mənə İslamiyyəti nəsib etdi. Sən isə hələ də, 
eşitməyən, görməyən daşdan düzəldilmiş bütlərə sitayiş edirsən! Ey Ata! Sənin kimi 
Qureyşin böyüyü və yaşlısı olan bir nəfər, necə ola bilər ki, İslamdan uzaq qalsın?” 
dedi. Atası çox əsəbiləşib; “Mənə bu qədər hörmətsizlik edib cahilliklə ittiham edirsən! 
Demək mən, atalarımın illərdir sitayiş etdikləri bütləri qoyub, Məhəmmədin dininə 
girəcəm?!” deyərək ordan çıxıb getdi.312 
Sevgili Peyğəmbərimizin hüzuruna gələn Qureyşin başçısı; “Mən, Hüdeybiyyə 
sülhnaməsini təzələmək və müddətini də uzatmaq üçün gəldim. Haydı, aramızdakı bu 
razılaşmanı bir yazı ilə təzələyək!” dedi. Həbibi əkrəm (səlləllahu əleyhi və səlləm); 
“Biz, Hüdeybiyyə sülhnaməsinə zidd bir hərəkət etmədik və onu dəyişdirmərik!” 
buyurdu. Qureyşin başçısı dəfələrlə, “Sülhnaməni dəyişdirək! Təzələyək!” dedisə də, 
sevgili Peyğəmbərimiz ona heç bir cavab vermədi. Qureyşin başçısı bütün cəhdlərinin 
puça çıxdığını görüncə Məkkəyə qayıdıb, müşriklərə vəziyyəti başa saldı. Müşriklər; 
“Demək heç bir şey edə bilmədən dala qayıtdın?!” deyərək onu qınadılar. Artıq onlar 
üçün gözləməkdən başqa bir çarə qalmamışdı. 
 
 
Kim Məscidi Harama sığınsa... 
 
Əbu Süfyan Mədinədən ayrılınca, Sevgili Peyğəmbərimiz Məkkəni fəth etməyi 
qərara aldı. Çünki, Qureyşlilər verdikləri sözün üstündə durmamış və razılaşmanı 
pozmuşdular. Ancaq, bu sirri çox gizli tutur, müşriklərə hazırlanma fürsəti vermədən və 
Hərəmi şərifdə qan tökülmədən Məkkəni almaq istəyirdi. Bu bir döyüş tədbiri idi. 
Çünki, Məkkə fəth edilincə, bəlkə də bir çoxu müsəlman olmaqla şərəflənəcəkdi. 
Bu vəziyyəti Həzrəti Əbu Bəkirə və əshabının başda gələnlərindən bir neçəsinə 
dedi. Əshabına, səfər üçün hazırlıq görməsini əmr edib, hara gediləcəyini demədi. 
Əshabi kiram cihad üçün hazırlıq görməyə başladılar. Cənabi Peyğəmbərimiz, həm də 
ətrafdakı müsəlman qəbilələrdən Əsləm, Əşca, Cüheynə, Husayn, Ğifar, Muzeynə, 
Suleym, Dəmra və Xuzaə oğullarına da xəbər göndərdi. Bu qəbilələrə,“Allah Təalaya 
                                               
312 Beyhəqi, Dəlailun-Nübüvvə, V, 43; İbn Qəyyum əl-Cövziyyə, Zadul-Məad, III, 347; İbn Kəsir, əl-Sirə, 
III, 530. 
383 
və axirət gününə iman edənlər, Ramazan ayının əvvəlində Mədinədə hazır olsunlar” 
buyurulur, döyüşdə iştirak etməyə də’vət edilirdi. 
Həbibullah (səlləllahu əleyhi və səlləm), bir tədbir olaraq Məkkəyə gedən 
yollarda əlaqəni kəsmək üçün Həzrəti Ömərə vəzifə verdi. Həzrəti Ömər, dərhal dağ 
yollarına, keçidlərə və digər yollara növbətçilər qoyub; “Məkkəyə getmək istəyən hər 
adamı dala qaytaracaqsınız!” əmrini verdi. 
Sevgili Peyğəmbərimiz, bu işin gizlicə görülməsi üçün; “Ya Rabbi! El-
obalarına qəflətən gəlib qovuşuncaya qədər, Qureyşlilərin cəsus və xəbərçilərini saxla. 
Onları görməyən və eşitməyən et. Bizi qəfildən görüb, eşitsinlər” deyərək Allah Təalaya 
dua edirdi. 
Cənabi Peyğəmbərimiz, şimaldakı müşriklər vəya Bizanslılara hücum etmək 
düşüncəsi yaratmaq üçün də, Əbu Qatadə Həzrətlərini hərbi dəstə ilə şimala, İzam 
vadisinə tərəf göndərdi. 
Bu əsnada Mədinədəki görülən hazırlıqları Məkkəli müşriklərə çatdırmaq üçün 
göndərilən bir məktubu Sevgili Peyğəmbərimiz bir mö’cüzə olaraq xəbər verdi. Həzrəti 
Əlini göndərərək məktubu aparanı tutub gətirtdi. 
Ramazan ayının ikinci gününə qədər, ətraf qəbilələrdən kömək gəlmiş, Əbu 
İnəbə quyusu başındakı düşərgədə yığılışmışdılar. Əshabi kiramın sayı on iki minə 
çatmışdı. Bunlardan dörd mini Ənsar, yeddi yüzü muhacir, qalanları da ətrafda yerləşən 
müsəlman qəbilələrdən idi.313 
Sevgili Peyğəmbərimiz Mədinəyə vəkil olaraq Abdullah ibn Ümmi Məktum 
Həzrətlərini qoydu.314 Zübeyir ibn Əvvam Həzrətlərini də iki yüz nəfərlik bir süvari 
dəstənin başında kəşfiyyat üçün qabaqcadan göndərdi. 
Aləmlərin sahibi, könülləri Allah Təala və Rəsulunun məhəbbətiylə dolu olan 
on iki min nəfərlik böyük ordusunun başında, Allah Təalanın adını anaraq yola düşdü. 
Bundan səkkiz il qabaq işgəncə və zülm edilərək hicrət etməyə məcbur edildikləri el-
obalarına, Məkkəyə gedirdilər. Bütxanaya çevrilən müqəddəs Kə’bəni bütlərdən 
təmizləməyə gedirdilər... İnadkarlıqlarından heç cür əl çəkmək istəməyən müşriklərə, 
haqq, ədalət və mərhəmət göstərməyə gedirdilər... Allah Təalanın dinini yaymağa, 
                                               
313 İbn Sə’d, ət-Təbəqat, II, 135; İbn Qəyyum əl-Cövziyyə, Zadul-Məad, III, 347. 
314 İbn Sə’d, ət-Təbəqat, II, 135; İbn Qəyyum əl-Cövziyyə, Zadul-Məad, III, 347. 
384 
ordakıların əbədi cəhənnəm əzabından xilas olmalarına vəsilə olmağa gedirdilər. Aman 
ya Rəbbi! Bu nə böyük mərhəmət idi! 
İslam ordusu Zulhuleyfəyə gəldiyi əsnada, Məkkədən ailəsi ilə birlikdə hicrət 
edən Cənabi Peyğəmbərimizin əmisi Həzrəti Abbasa rast gəldi. Sevgili Peyğəmbərimiz 
əmisinın gəldiyinə çox sevindi və; “Ey Abbas! Mən Peyğəmbərlərin axırıncısı olduğum 
kimi, sən də muhacirlərin axırıncısısan” buyuraraq könlünü aldı. Həzrəti Abbasın 
ailəsini Mədinəyə göndərdi. Həzrəti Abbas, Cənabi Peyğəmbərimizin yanında qalıb 
Məkkənin fəthində iştirak etdi.315 
Rəsuli əkrəm (səlləllahu əleyhi və səlləm), Məkkənin yaxınlığında yerləşən 
Qudeydə gəldiyində, şanlı Əshabını döyüş vəziyyətinə gətirdi. Hər bir qəbiləyə ayrı-ayrı 
bayraq verdi. Muhacirlərin bayrağını Həzrəti Əli, Zübeyir ibn Əvvam və Sə’d ibn Əbi 
Vəqqas daşıyırdı. Ənsarın on iki bayraqdarı, Əşca və Suleym qəbiləsinin hərəsinin bir 
bayraqdarı, Muzeynə qəbiləsinin üç, Əsləm qəbiləsinin iki, Xuzaə oğullarının üç, 
Cüheynə oğullarının da dörd bayraqdarı vardı.316 
Dörd gün idi ki, Mədinədən yola düşmüşdülər. Axşam üstü Məkkəyə əmməlli-
başlı yaxınlaşılmış, xiftən namazı vaxtında Mərruzzəhrana gəlinmişdi. Cənabi 
Peyğəmbərimiz, Əshabına burda dayanmalarını əmr etdi. Ayrıca, Həzrəti Ömərə vəzifə 
verib, hər mücahidin ocaq qalamasını da buyurdu.317 Bir əsnada on mindən çox ocaq 
yanınca Məkkə işıqlandı. Heç bir şeydən xəbəri olmayan Məkkəli müşriklər çaş-baş 
qaldılar. Nə baş verdiyini öyrənmək üçün Əbu Süfyanı göndərdilər. O da özü ilə birini 
götürərək İslam ordusuna tərəf gizlənə-gizlənə yaxınlaşdı. Bu əsnada sevgili 
Peyğəmbərimiz Əshabından bəzilərinə; “Əbu Süfyana nəzarət edin. Mütləq onu 
görəcəksiniz” buyurdu. 
Qureyşlilər, irəlilədikcə daha çox tə’əccüblənir, dəhşətə düşürdülər. Məkkənin 
ətrafında nə qədər çox əsgər yığılmışdı və nə qədər çox ocaq qalamışdılar... Onlar, 
bunlar barəsində danışa-danışa, Əraq isimli yerə gəldilər. 
Bu əsnada Cənabi Peyğəmbərimiz, yenə; “Əbu Süfyan, indi Əraqdadır” 
buyurdu. Həzrəti Abbas onları tanıdı və Cənabi Peyğəmbərimizin yanına apardı. Yolda 
Əbu Süfyan Həzrəti Abbasa; “Xəbərlər necədır?” deyə soruşdu. O da; “Ey Əbu Süfyan! 
                                               
315 İbn Əsakir, Tarixu Dəməşq, XXVI, 297. 
316 Vaqidi, əl-Məğazi, II, 800. 
317 İbn Sə’d, ət-Təbəqat, II, 135. 
385 
Vay halınıza! Rəsul əleyhissalam qabağında dura bilməyəcəyiniz bir ordu ilə üstünüzə 
gəlir. And içirəm ki, Qureyşlilərin halı çox pis olacaq. Vay onların başına gələnlərə!” 
dedi. Əbu Süfyan və yanındakılar, qorxa-qorxa mücahidlərin arasından keçərək sevgili 
Peyğəmbərimizin hüzuruna gəldilər. Kainatın hökmdarı onları gözəl qarşıladı. 
Məkkəlilər haqqında məlumat aldı. Gecə vaxtına qədər danışdıqdan sonra, onları İslama 
də’vət etdi. Hakim ibn Hizam ilə Budeyl dərhal kəlimeyi şəhadət gətirərək müsəlman 
oldu. Ancaq Əbu Süfyan tərəddüd etməyə davam edirdi. 
Səhər açılınca, mərhəmət dəryası sevgili Peyğəmbərimiz; “Ey Əbu Süfyan! 
Sənə yazığım gəlir! Allah Təaladan başqa ilah olmadığını dərk etməyin vaxtı hələ də 
gəlib çatmadı bəyəm?” buyurdu. O da; “Anam-atam sənə fəda olsun! Yumuşaq 
xasiyyətlikdə, şərəfli olmaqda və qohum-qardaş haqqına riayət etməkdə səndən yaxşı 
başqa birini tanımıram. Sənə verdiyimiz bu qədər əziyyətdən sonra, sən hələ də bizi 
hidayət yoluna də’vət edirsən. Nə gözəl kərəm sahibisən. Allahdan başqa ilah 
olmadığına inandım... Əgər olsaydı mənə bir faydası olardu. Sən də Allahın Rəsulusan” 
deyərək Əshabi kiramdan olmaqla şərəfləndi.318 
Həzrəti Abbas; “Ya Rəsullallah! Əbu Süfyana Məkkəlilər nəzdində e’tibar 
qazandırmaq üçün gəlsənə bir şey ehsan edəsən?” dedi. Cənabi Peyğəmbərimiz, bunu 
qəbul edib; “Hər kim Əbu Süfyanın evinə girib sığınsa ona aman verilmişdir, beləliklə 
O, öldürülməkdən canını qurtarar” buyurdu. Əbu Süfyan Həzrətləri; “Ya Rəsulallah! 
Bir az da genişlədə bilərsən? deyə xahiş edincə, sevgili Peyğəmbərimiz; “Hər kim 
Məscidi Harama girib, sığınsa ona aman verilmişdir! Hər kim qapısını bağlayıb evində 
otursa, ona da aman verilmişdir” buyurdu. 
Rəsuli əkrəm (səlləllahu əleyhi və səlləm), Əbu Süfyanın İslam ordusunun 
heybətini və çoxluğunu görüb Məkkəli müşriklərə bunu deməsi üçün Həzrəti Abbasa; 
“Onu, vadinin daraldığı, atların sıxışa-sıxışa keçdiyi dağ keçidinə apar. Müsəlmanların, 
Allah Təalanın ordusunun böyüklüyünü görsün” buyurdu. 
Əbu Süfyan görməliydi ki, şahid olduğu mənzərəni müşriklərə danışsın və 
ordunun qabağına çıxan olmasın... Beləcə, Hərəmi şərifdə qan tökülməzdi... 
Həzrəti Abbas, Əbu Süfyan ilə dağ keçidinə tərəf gedərkən, mücahidlər döyüş 
hazırlığına girməyə başladı. Hər qəbilə, bayraqlarını açaraq keçiddən keçməyə 
                                               
318 İbn Hişam, əs-Sirə, II, 400; Vaqidi, əl-Məğazi, II, 811; Beyhəqi, Dəlailun-Nübüvvə, V, 62; Suheyli, ər-
Rövzul-Unf, IV, 155. 
386 
başladılar. Hər birinin əynində zireh və yanında silahı var idi. Hər dəstə keçərkən təkbir 
gətirirdilər. Əbu Süfyan Həzrətləri; “Bunlar kimdir?” deyə soruşur, Həzrəti Abbas da; 
“Bunlar, Suleym oğullarıdır! Komandanları Xalid ibn Vəliddir!”, “Bunlar Ğifar 
oğullarıdır!”, “Bunlar Kə’b oğullarıdır!” deyərək cavab verirdi. Yeri-göyü, “Allahu 
əkbər! Allahu əkbər!” sədaları bürüyür, mücahidlərin çoxluğu və silahların parıltıları 
göz qamaşdırırdı. 
Həzrəti Əbu Süfyanın ən çox fikir verdiyi, Fəxri aləm (səlləllahu əleyhi və 
səlləm) Rəsulullah idi. Onun ətrafındakı əsgərlərin keçişi ona çox maraqlı gəlir, 
başqalarından fərqli olacağını təxmin edirdi. Buna görə də tez-tez; “Bunlar Rəsulullahın 
dəstəsidir?” deyə soruşmaqdan özünü saxlaya bilmirdi... Nəhayət Peyğəmbərlərin 
hökmdarı, Aləmlərin sahibi günəş kimi nur saçaraq dəvəsi Qusvanın belində göründü. 
Ətrafında muhacirlər və Ənsar vardı. Hər biri başdan-ayağa Davudi zirehə bürünmüş, 
hindistan tərzində qılınc bağlamış, cins atlara və dəvələrə minərək gəlirdilər. 
Əbu Süfyan Həzrətləri onları görüncə; “Bunlar kimdir ey Abbas!” deyərək 
maraqla soruşdu. O da; “Ortadakı Rəsul əleyhissalamdır. Ətrafındakılar da şəhid olmaq 
həvəsi ilə yanan Ənsar və muhacirlərdir!” dedi. 
Sevgili Peyğəmbərimiz (səlləllahu əleyhi və səlləm), onların yanından 
keçərkən Əbu Süfyan Həzrətlərinə; “Bu gün, Allah Təalanın, Kə’bənin şanını 
ucaldacağı bir gündür. Bu gün, Beytullaha örtük örtüləcəyi bir gündür! Bu gün, 
mərhəmət günüdür... Bu gün, Allah Təalanın Qureyşliləri (İslam) ilə güclü edəcəyi bir 
gündür” buyurdu. 
Həzrəti Əbu Süfyan, görəcəyini görmüş, eşidəcəyini də eşitmişdi. “Mən, 
Qeysərin də, Kisranın da taxt-tacını görmüşəm. Ancaq, belə təmtəraqlısını görmədim. 
Mən, heç bir zaman bu günkü kimi bir ordu və camaatla üz-üzə gəlmədim. Belə bir 
ordunun qabağında heç kim dayana bilməz. Onlara heç kimin gücü çatmaz” deyərək 
Məkkəyə tərəf yola düşdü... 
Əbu Süfyan Məkkəyə gəlib, özünü maraqla gözləyən müşriklərə müsəlman 
olduğunu e’lan etdikdən sonra; “Ey Qureyş camaatı! Məhəmməd əleyhissalamın böyük 
ordusunun qabağında dura bilməyəcəyik. Nahaq yerə öz-özünüzü aldatmayın. 
Müsəlman olun ki, xilas olasınız. Mən sizin görmədiklərinizi gördüm. Saysız-hesabsız 
igidlər, atlar və silahlar gördüm. Heç kimin onlara gücü çatmaz. Hər kim, Əbu Süfyanın 
evinə girsə, ona aman verimli və öldürülməkdən xilas olmuşdur. Hər kim Beytullaha 
387 
sığınsa, ona aman verilmişdir. Hər kim, evinə girib qapısını örtsə, ona da aman 
verilmişdir” dedi.319 
Bundan sonra bəzi qəddar müşriklər Əbu Süfyan Həzrətlərinə e’tiraz edərək, 
onu təhqir etdilər. Hətta, İslam ordusuna müqavimət göstərmək üçün, tələm-tələsik 
hazırlığa başladılar. Ancaq, bunların sayları çox az idi. Digərləri, bunlara əhəmiyyət 
verməyib evlərinə qaçdılar. Bir hissəsi də Məscidi Harama sığındılar. 
Sərvəri aləm (səlləllahu əleyhi və səlləm) və şanlı səhabilər, Zituva vadisinə 
gəlib yığıldılar. Aləmlərin sahibi, mübarək gözləriylə Əshabı kiramını süzdükdən sonra, 
səkkiz il qabaq Məkkədən ayrılmağı, hicrət etməyi yadına düşdü. O zaman 
səadətxanələrinin ətrafını müşriklərin mühasirə etdiyini, Yasini şərifdən ayələr 
oxuyaraq çıxdığını, Həzrəti Əbu Bəkir ilə heç kimin gözünə görsənmədən Sevr 
mağarasına girdiklərini, Məkkədən ayrılmamışdan qabaq axırıncı dəfə baxıb, “(Ey 
Məkkə) Vallahi, bilirəm ki, sən, Allah Təalanın yaratdığı yerlərin arasında ən 
xeyirlisisən. Rəbbimin yanında da, mənim yanımda da ən sevgili olanısan. Səndən 
məcbur edilərək çıxardılmamış olsaydım, səndən çıxmaz ayrılmazdım” buyurduğunu, 
bu heyfislənməyi qarşısında, Cəbrayıl əleyhissəlamın Qəsas surəsi 85-ci ayəsini 
oxuyub, mübarək könlünə təsəlli verdiyini və Məkkəyi Mükərrəməyə qayıdacağını 
müjdələdiyini, bir ovuc Əshabı ilə Bədirdə, Ühüddə, Xəndəkdə, Xeybərdə, Mutədə 
düşmənlərə necə qalib gəldiyini xatırladı. İndi isə on iki min əshabı ətrafında pərvanə 
kimi fırlanır, Məkkəyə girmək üçün əmr gözləyirdilər. Sərvəri aləm Rəsulullah, bütün 
bunları ehsan edən Allah Təalaya, ən dərin razılıq və şükr duyğularıyla dolu bir şəkildə 
həmd etdi. Təvazökarlıqla mübarək başını aşağı saldı. 
Fəxri kainat Rəsulullah, qəhrəman Əshabını dörd dəstəyə böldü. Sağ qol 
komandanlığına Xalid ibn Vəlid Həzrətlərini, sol qol komandanlığına Zübeyir ibn 
Əvvam Həzrətlərini, piyadaların başına Əbu Ubeydə ibn Cərrah Həzrətlərini, digər 
dəstəyə də Sə’d ibn Ubadə Həzrətlərini tə’yin etdi. Həzrəti Xalid, Məkkənin 
cənubundan girəcək, müşriklərdən kim müdaxilə edərsə cəzalarını verəcək, Səfa 
təpəsində, Fəxri kainat Rəsulullahla birləşəcəkdi. Həzrəti Zübeyir, Məkkənin 
                                               
319 Əbu Davud, “Xərac”, 25; Əhməd ibn Hənbəl, əl-Müsnəd, Iİ, 292; İbn Hişam, əs-Sirə, II, 401; Vaqidi, 
əl-Məğazi, II, 817; İbn Qəyyum əl-Cövziyyə, Zadul-Məad, III, 356; Suheyli, ər-Rövzul-Unf, IV, 155. 
388 
şimalından girəcək, Hacun mövqeyinə bayrağını taxıb Sərvəri aləm Rəsulullahı 
gözləyəcəkdi. Qərbdən, Həzrəti Sə’d ibn Ubadə Həzrətləri hücuma keçəcəkdi.320 
Rəsuli əkrəm komandanlarına, “Sizə hücum etmədikcə, əsla heç kiminlə 
döyüşməyin. Heç kimi öldürməyin” buyurdu. Ancaq, adları məlum olan on beş 
nəfərdən kim tutulsa, Kə’bənin örtüyünün altında belə gizlənsələr, başları 
kəsiləcəkdi.321 
Haqq gəldi, batil zail oldu... 
Ramazanın on üçü, Cümə günü idi. Mücahidlərdən ən əvvəl hərəkətə keçən 
Xalid ibn Vəlid Həzrətləri oldu. Məkkənin cənubundan, Həndəmə dağının yamaclarına 
gəldiklərində, qəddar Qureyş müşriklərinin onlara ox atdıqlarını gördü. İki mücahid 
şəhid olmuşdu. Həzrəti Xalid doyüş vəziyyətindəki əsgərlərinə, “Ancaq, darmadağın 
olub qaçan əsgərlər öldürülməyəcək” əmrini verdikdən sonra, irəli hücum etdilər. Qısa 
zamanda müşrikləri geriyə püsgürtdülər. Döyüş əsnasında yetmiş müşrik öldürüldü. 
Digərləri dağlara vəya evlərinə qaçdılar. 
Müqəddəs Məkkəyə o biri tərəflərdən girən şanlı səhabilər hər hansı bir 
müqavimətə rast gəlmədilər. Öldürülməsi əmr edilənlər arasında beşi tutulub cəzaları 
verildi. O biriləri də Məkkədən qaçdılar. Mücahidlər, böyük bir həyəcanla dağla-dalğa, 
“Allahu əkbər! Allahu əkbər!” təkbirləri sədaları altında Məkkəyə girirdilər. Sərvəri 
aləm (səlləllahu əleyhi və səlləm), dəvəsi Qusvanın belində, Üsamə ibn Zeydi tərkinə 
alaraq böyük bir təvazökarlıqla doğulduğu müqəddəs Məkkəyə girirdi. Ona bu günləri 
göstərən Allah Təalaya həmd edir, Məkkənin fəthini müjdələyən, Fəth surəsini 
oxuyurdu. 
Fəxri kainat Rəsulullah, böyük bir sevinc içində, qalib gələn Əshabının 
arasında Kə’bəyi müəzzəməyə tərəf üz tutdu. Sağında Həzrəti Əbu Bəkir, solunda 
Useyd ibn Xudayr Həzrətləri ilə birlikdə Kə’bəyi müəzzəməyə yaxınlaşdı. 
Həcəruləsvədi ziyarət etdikdən sonra, təlbiyə və təkbir gətirdi. Bunu səhabilər də 
təkrarladı və “Allahu əkbər! Allahu əkbər!” sədalarıyla Məkkəyi mükərrəmə səmaları 
lərzəyə gəldi. Bu ülvi mənzərə qarşısında müsəlmanlar sevinc göz yaşları tökür, Hərəmi 
şərifə sığınmış, evlərində gizlənmiş müşriklər qorxu ilə gözləyirdilər. 
                                               
320 Əbu Davud, “Xərac”, 25; Əbdurrəzzaq, əl-Musannəf, V, 377; Beyhəqi, Dəlailun-Nübüvvə, II, 431.  
321 İbn Qəyyum əl-Cövziyyə, Zadul-Məad, III, 361. 
389 
Sonra Aləmlərin sahibi və şanlı Əshabı təvaf etməyə başladılar. Təvafın 
yeddinci dövrəsini qurtardıqdan sonra, dəvəsindən düşən sevgili Peyğəmbərimiz, 
məqami İbrahimdə iki rük’ət namaz qıldı. Sonra Həzrəti Abbasın quyudan çıxartdığı 
zəmzəm suyundan içdi. Zəmzəm suyu ilə dəstəmaz almağa başladı. Fəxri kainat 
Rəsulullah dəstəmaz alarkən, Əshabi kiram sevgili Peyğəmbərimizin mübarək bədəninə 
dəyən dəstəmaz suyunu yerə düşmədən qabaq havada tutmağa başladılar. Bu vəziyyəti 
görən müşriklər, “Biz həyatımızda belə bir hökmdar nə görmüşük, nə də eşitmişik” 
deyərək heyrətə düşdülər. 
Sərvəri aləm (səlləllahu əleyhi və səlləm) Rəsulullah, Kə’bənin ətrafında 
daşdan və taxtadan düzəldilmiş bütün bütlərin yıxılmasını əmr etdi. “Haqq gəlincə batil 
gedər, batil hər zaman müvəqqətidir”322 məalındakı ayəni oxuyaraq, mübarək əlindəki 
əsanı bütlərə tərəf uzatdı. Əsanın dəydiyi hər büt, bir-bir üzü üstə yıxıldı. Üç yüz altmış 
büt yerlə-yeksan edildi.323 
Zöhr vaxtı girdiyində, Rəsuli əkrəm Həzrəti Bilala Kə’bədə əzani şərifi 
oxumasını əmr etdi. O da, dərhal bu müqəddəs vəzifəni yerinə yetirdi. Əzan oxunarkən, 
mö’minlərin ürəyində hədsiz bir sevinc meydana gəlir, müşriklər isə kədər və üzüntü 
içində qovrulurdular.324 
Sevgili Peyğəmbərimiz, Kə’bənin açarını istədi. Açarı Ona gətirdilər. İçərdəki 
şəkilləri və yıxılan bütün bütləri təmizlətdikdən sonra, Həzrəti Usamə ibn Zeyd, Həzrəti 
Bilal, Həzrəti Osman ibn Təlhə il birlikdə Kə’bəyə girdilər. Cənabi Peyğəmbərimiz, 
içərdə arxasını qapıya tərəf çevirərək iki rük’ət namaz qıldı. Hər küncdə təkbir gətirib 
dua etdi. Xalid ibn Vəlid Həzrətləri qapının qabağında duraraq camaatın ora yığılmasına 
mane olmağa çalışırdı. 
Kainatın hökmdarı, Kə’bənin qapısının iki tərəfindən iki mübarək əliylə 
tutmuşdu. Bütün Qureyşlilər Məscidi Harama dolmuş, qorxu qarışıq ümidlə, sevgili 
Peyğəmbərimizə baxırdılar. Çünki onlar, Cənabi Peyğəmbərimizə və əshabına hər cür 
işgəncəni etmişdilər. Boyunlarına ip bağlayıb, sürümüşdülər. Ocağa atıb, yandırmağa 
çalışmışdılar. Qızmar daşları sinələrinin üstünə qoyub, huşunu itirincəyə qədər işgəncə 
vermişdilər. Odda qızdırılmış şişləri bədənlərinə batırmışdılar. Üç il ac, susuz bir 
                                               
322 əl-İsra 17/81. 
323 İbn Hişam, əs-Sirə, Iİ, 416. 
324 Suheyli, ər-Rövzul-Unf, IV, 172. 
390 
məhəllədə tutub saxlayıb, hər şeydən məhrum etmişdilər. Ayaqlarından dəvələrə 
bağlayıb, əks tərəflərə dartmaqla parça-parça etmişdilər. Hamısından da ağır, öz el-
obalarından çıxartmışdılar. Bu azmış kimi, tamamilə yer üzündən silmək üçün neçə dəfə 
döyüşmüşdülər. 
Ancaq, bütün bunlara baxmayaraq ümidli idilər. Çünki, qabaqlarında, aləmlərə 
rəhmət olaraq göndərilən mərhəmət dəryası vardı. Sevgili Peyğəmbərimiz bir müddət 
onlara baxdıqdan sonra, “Ey Qureyş camaatı, indi haqqınızda mənim nə edəcəyimi 
fikirləşirsiniz?” buyurdu. Onlar da; “Biz səndən xeyir gözləyir, xeyir ümid edirik. 
Çünki, sən çox mərhəmətlisən. Kəramətli və yaxşılıq sahibi bir qardaşımızın oğlusan. 
Bizə qalib gəldin. Səndən yaxşılıq umuruq” dedilər. 
Rəsuli əkrəm (səlləllahu əleyhi və səlləm) onlara baxıb təbəssüm etdi və; 
“Mənim halımla sizin halınız, Yusif (əleyhissalamın) qardaşlarına dediyi kimi 
olacaqdır. Onun kimi mən də bu gün (dən sonra, günahınızı üzünüzə vurmaqla) sizi 
qınamır, ayıblamıram. “Allah Təala sizi bağışlasın”325 deyirəm. Gedin, artıq azadsınız” 
buyurdu. 
Bu tayı-bərabəri görülməyən mərhəmət, daş ürəkliləri yumuşaltmış, nifrət 
halını məhəbbətə çevirmişdi. Aləmlərin sahibi, onları İslama də’vət edincə, müsəlman 
olmaq üçün bir yerə yığışdılar. Sevgili Peyğəmbərimiz peyğəmbərliyini Qureyşlilərə 
e’lan edib ilk dəfə İslama də’vət etdiyi Səfa təpəsinə çıxdı. Yenə orda, böyük-kiçik, 
qadın-kişi, bütün Məkkəlilərin bey’ətini qəbul etdi. Beləcə, Qureyşlilər müsəlman 
olaraq Əshabı kiramdan sayılmaqla şərəfləndilər. 
Kişilərdən bey’ət alındıqdan sonra, qadınlardan da bəzi mövzularda bey’ət 
alındı.326 
Allah Təalaya şərik qoşmamaq, Cənabi Peyğəmbərimizə üsyan etməmək, 
oğruluqdan uzaq durmaq, iffət və namusunu qorumaq, qız uşaqlarını öldürməmək, 
bunlardan bəziləriydi. Müsəlman olan qadınların arasında öldürülməsi lazım olan 
şəxslərin siyahısında adı olan Həzrəti Əbu Süfyanın xanımı Hind də vardı. Ancaq, 
Aləmlərə rəhmət olan sevgili Peyğəmbərimiz onu da bağışlamışdı. Müsəlman olan hər 
kəs evlərindəki bütün bütləri qırdı. Ətraf qəbilələrə hərbi dəstələr göndərilərək 
oralardakı bütlər də yerlə-yeksan edildi. Beləcə, haqqın gəlməsi ilə batilin kökü 
                                               
325 əl-Yusuf 12/92. 
326 İbn Sə’d, ət-Təbəqat, VIII, 9; Safədi, əl-Vafi, VIII, 432. 
391 
kəsilmişdi. Mərhəmətə qovuşanlar arasında Əbu Cəhlin oğlu İkrimə, Həzrəti Həmzəni 
şəhid edən Vəhşi kimi şəxslər də vardı. Bunlardan Həzrəti İkrimə Yərmuk döyüşündə 
şəhid olmuşdu. Həzrəti Vəhşi də Yəmamə döyüşündə Museyləmətul-Kəzzabı 
öldürmüşdü.327 
 
 
Həmən Allah içün xalqı sevərdi buğz edərdi həm, 
 Nə dost olmuşdu nəfsiyçün nə düşmən ol kərəmkanı. 
Nə güldü qəhqəhəylə ol nə söydü əşyaya hərgiz, 
 Gözəl sözlü, gülər üzlüydü hər an ol kərəmkanı. 
Həyavu hilm ilə məvsuf idi həm lütfi hörmətlə, 
Gəlib yalvaranı qoymazdı giryan ol kərəmkanı. 
Qəbul eylərdi üzrü günahkarlardan əfvü lütfüylə, 
 Əzimülxulq idi şəfqətli xənnan ol kərəmkanı. 
 
 
 
 
 
 
 
 
 
 
 
 
 
                                               
327 Vaqidi, əl-Məğazi, II, 863; Təbərani, əl-Mu’cəmu’l-Kəbir, XXII, 36; Safədi, əl-Vafi, V, 392; İbn 
Əsakir, Tarixu Dəməşq, LXII, 404. 
392 
HUNEYN QƏZVƏSİ 
 
Sərvəri aləm (səlləllahu əleyhi və səlləm) Rəsulullah Məkkəni fəth etmək 
niyyətiylə Mədinədən çıxdıqdan sonra, Məkkə ətrafında yerləşən Həvazin və Səqif 
adında iki böyük qəbilə müsəlmanların onlara hücum edəcəyini zənn edərək döyüşmək 
üçün hazırlıq görməyə başladılar. Aləmlərin sahibinin Məkkəni fəth etmək üçün 
gəldiyini öyrəndiklərində bir az rahat nəfəs almışdılarsa da, Qureyşlilərdən sonra 
növbənin heç bir şübhə yoxdur ki,  özlərinə gələcəyini düşünərək sür’ətlə hazırlıqlarına 
davam etdilər. Ayrıca; “And içirik ki, müsəlmanlar yaxşı döyüşən bir qövmə rast 
gəlmədilər. O, bizim üstümüzə gəlməmişdən qabaq, biz Onun üstünə hücum edək ki, 
döyüşün necə olduğunu Ona göstərək” dedilər. Həvazin qəbiləsinin başçısı Malik ibn 
Əvf komandanlığındakı iyirmi min nəfərlik çox güclü bir orduyla hərəkətə keçdilər. 
Əsgərlərinin cəsarətini artırmaq və çətinliyə düşdüklərində qaçmamaları üçün, bütün 
qiymətli mallarını, qadın və uşaqlarını da özləriylə apardılar. 
Bu xəbər qısa zamanda Məkkəyə çatdı. Fəxri kainat Rəsulullah xəbərin 
doğruluğunu öyrənmək üçün Abdullah ibn Əbi Xədrədi Həvazin qəbiləsinə göndərdi. 
Həzrəti Abdullah pal-paltarını dəyişdirərək düşmənin arasına girdi. Fikirləri haqqında 
məlumat toplayıb dərhal sevgili Peyğəmbərimizə çatdırdı. 
Rəsuli əkrəm dərhal şanlı Əshabını topladı. Məkkəyə iyirmi yaşındakı Əttab 
ibn Əsid Həzrətlərini vali qoyaraq vaxt itirmədən yola düşdü. On iki min nəfərlik 
ordusu ilə müşrik Həvazin və Səqif qəbilələrinə öz düşərgələrində basqın etmək 
istəyirdi. Mücahidlərin bayrağını Həzrəti Əli daşıyırdı. 328  Kəşfiyyat dəstəsinin 
komandanlığı da Xalid ibn Vəlid Həzrətlərinə verilmişdi. 329  Aləmlərin sahibi 
dəbilqəsini taxmış, üst-üstə zirehini geyinmiş, Düldül adındakı qatırına minmişdi. 
Şəvval ayının 11-ci günü Huneyn vadisinə çatdılar. O gecə, Sərvəri aləm Rəsulullah 
ordusunu yoxlayıb, döyüş vəziyyətinə gətirdi. Sübh namazını qıldırdıqdan sonra 
hərəkətə keçdi. 
Müşriklərin komandanı gecədən istifadə edərək Huneyn vadisinin iki yamacına 
ordusunu yerləşdirmiş, burda pusqu qurmuşdu. Qabaqda əmri altındakı dəstəsi ilə gedən 
                                               
328 İbn Sə’d, ət-Təbəqat, IV, 357; Suheyli, ər-Rövzul-Unf, IV, 204. 
329  Əhməd ibn Hənbəl, əl-Müsnəd, IV, 350; İbn Hişam, əs-Sirə, II, 428; Vaqidi, əl-Məğazi, II, 912; 
Suheyli, ər-Rövzul-Unf, IV, 195;  
393 
Xalid ibn Vəlid Həzrətləri pusqudan bixəbər keçidə tərəf atını sürmüşdü. Səhərin 
alaqaranlığı düşməni görməyə mane olurdu. Birdən minlərlə ox mücahidlərin üstünə 
yağmağa başladı. Bunu gözləməyən mücahidlər geri çəkilmək məcburiyyətində 
qaldılar. Sür’ətli şəkildə geri çəkilərkən, arxadan gələn əsgərlərin nizam-intizamı 
pozuldu. Onlar da geri çəkilmək üçün döndüyündə iyirmi min nəfərlik düşmən 
ordusunun sel kimi vadiyə axışmağa başladığını gördülər. 
Sevgili Peyğəmbərimiz tək başına, hücuma keçən müşriklərin üstünə atıldı. 
Ancaq Həzrəti Abbas, Həzrəti Əbu Bəkir və təxminən yüz qəhrəman səhabi ölməyi 
düşünmədən özlərini Rəsuli əkrəmə çatdırdılar. Bədənlərini sevgili Peyğəmbərimizə 
qalxan etdilər. Həzrəti Abbas qatırın yüyənini, Süfyan ibn Haris Həzrətləri də üzəngisini 
tutaraq sür’ətini azaltmağa, Rəsulullahın düşmən ordusunun içinə dalmasına mane 
olmağa çalışırdılar. Aləmlərin sahibi Allah Təalanın dininin yox olacağına üzüldüyü 
üçün; “Ya Abbas! sən onları “Ey Mədinəlilər! Ey Səmurə ağacının altında bey’ət edən 
səhabilər” deyərək çağır!” buyurdu. Həzrəti Abbas tökmərək və heybətli idi. Qışqırdığı 
zaman səsi çox uzaqlardan eşidilirdi. Var gücü ilə; “Ey Mədinəlilər! Ey Səmurə 
ağacının altında Peyğəmbərimizə söz verən əshab, dağılışmayın. Bura gelin!” deyə 
qışqırdı. Bunu eşidən Əshabi kiram dala qayıtmaq istədi. Ancaq, mindikləri heyvanların 
həddən çox hürkməsi dala qayıtmalarına mane olurdu. Nəhayət zirehlərini, qılınclarını, 
nizələrini götürüb mindikləri heyvanlarından özlərini yerə atmaq məcburiyyətində 
qaldılar. Sür’ətlə Rəsulullahın yanına çatıb düşmənlə amansızcasına döyüşməyə 
başladılar. “Allahu əkbər! Allahu əkbər!” sədaları yeri-göyü lərzəyə salır, düşməni 
qorxudub dəhşətə düşürdürdü. Bədirdə, Ühüddə, Xəndəkdə və Xeybərdə çox böyük 
qəhrəmanlıq göstərən Əshab, ələlxüsus Həzrəti Əli, Əbu Dücanə, Zübeyir ibn Əvvam 
dayanmadan döyüşür, düşmənə üstün gəlib, dala püsgürdürdülər. 
Aləmlərin sahibi, Əshabının ürəkdən döyüşdüyünü görür, mübarək 
dodaqlarından; “Allahım bizə yardımını endir. Heç bir şübhə yoxdur ki,  sən onların 
bizə qalib gəlməsini istəməzsən” duaları eşidilirdi. Sevgili Peyğəmbərimiz Allah 
Təalaya etdiyi yalvarışları arasında yerdən bir ovuc qum götürdü və “Üzləri qara olsun” 
buyuraraq müşriklər tərəfə atdı. Sevgili Peyğəmbərimizin bir mö’cüzəsi olaraq düşmən 
əsgərlərinin hamısının gözlərinə qum doldu. Mələklər də yardıma gəlmişdi. Cənabi 
Peyğəmbərimiz; “Allah Təalaya and olsun ki, onlar darmadağın oldular” buyurdu. 
Müşriklər, məğlub olmağa, dala qaçmağa başlamışdılar. Dala qaçdıqca arxalarından 
394 
şanlı səhabiləri görür, döyüş meydanına gətirdikləri ailə-uşaqlarını və mallarını qoyaraq 
sür’ətlə qaçırdılar. 
Döyüş meydanında yetmiş ölü, altı min əsir və saysız-hesabsız mal 
qoymuşdular. Qaçanların bir hissəsi Taif qalasına sığındı. Bir hissəsi də Nəhləyə, 
Əvtasa getdilər. Komandanları Malik ibn Əvf Taifə sığınanlar arasında idi. Əshabi 
kiram onları bir müddət tə’qib etdi. Əvtasta təzədən şiddətli döyüşlər oldu. Düşmən 
yenə də məğlub oldu.330 
Bu qəzvədə Allah Təalanın izni, Rəsulullahın (səlləllahu əleyhi və səlləm) 
himməti bərəkəti ilə qələbə yenə də müsəlmanların olmuşdu. Dörd şəhid verilmiş, bəzi 
səhabilər də yaralanmışdı. Xalid ibn Vəlid Həzrətlərinin də yaralı olduğunu eşidən 
sevgili Peyğəmbərimiz, onun yanına getmiş, yarasını mübarək əlləriylə ovxalayınca 
yara elə o dəqiqə sağalmışdı. 
 
Canım qurban olsun sənin yoluna,  
Adı gözəl, özü gözəl Məhəmməd, 
 Şəfaət eyləsin kəmtər quluna, 
 Adı gözəl, özü gözəl Məhəmməd. 
Mö’min olanların çoxdur cəfası, 
 Axirətdə olar zövqü səfası,  
On səkkiz min aləmin Mustafası, 
 Adı gözəl, özü gözəl Məhəmməd. 
Yeddi qat göyləri seyran eyləyən, 
 Kürsünün üstündə cövlan eyləyən.  
Me’racında ümmətini diləyən,  
                                               
330 Vaqidi, əl-Məğazi, II, 925; İbn Qəyyum əl-Cövziyyə, Zadul-Məad, III, 408; İbn Kəsir, əl-Sirə, III, 
640. 
395 
Adı gözəl, özü gözəl Məhəmməd. 
Yunis neylər iki cahanı sənsiz, 
 Sən haqq Peyğəmbərsən şəksiz, gümansız. 
 Sənə uymayanlar gedər imansız, 
 Adı gözəl, öz gözəl Məhəmməd
 396 
 
TAİF SƏFƏRİ 
 
Kainatın hökmdarı (səlləllahu əleyhi və səlləm) Taifə qaçan düşmənə də 
hücum edərək qət’i qələbə qazanmaq istəyirdi. Məkkəyə yaxın olan bu qala, küfrün 
axırıncı, ancaq ən möhkəm qalalarından biriydi. Cənabi Peyğəmbərimiz hicrətdən əvvəl 
Taifə gəlib bir ay onlara nəsihət etmişdi. Ancaq Taiflilər, Aləmlərin sahibinə çox 
işgəncə və zülm etmişdilər. Hətta, mübarək ayaqlarını al-qana boyamışdılar. Rəsulullah 
burda Zeyd ibn Harisə Həzrətləriylə həyatının ən çətin və ən əziyyətli günlərini 
yaşamışdı. Sevgili Peyğəmbərimiz, Xalid ibn Vəlid Həzrətlərini qabaqcadan göndərdi. 
Şanlı Əshabıyla özləri isə arxadan Taifin qabağına qədər gəldilər. Səqif qəbiləsi 
möhkəm olan qalalarına qabaqcadan bol miqdarda ərzaq yığmışdılar. Əshabi kiramın 
gəldiyini görüncə qapıları örtüb müdafiəyə keçdilər. Qalanın yaxınlarına qədər gedən 
mücahidlərə ox atışlarıyla cavab verirdilər. Döyüş bu şəkildə davam edirdi. Taiflilər heç 
cür qaladan çıxıb meydanda, üzbəüz döyüşməyə cəsarət edə bilmirdilər. 
Əshabi kiramdan bəziləri qalanın içinə mancanaqla daş atılmasını təklif etdilər. 
Cənabi Peyğəmbərimiz bu təklifi münasib görüb, mancanaqlar düzəltdirdi. Onlarla 
müşriklərə daş atdıraraq mühasirəyə davam etdilər. Əshabi kiram ürəkdən döyüşür, ən 
qısa zamanda qalanı fəth etməyə çalışırdılar. Bu müddətdə on dörd səhabi şəhadət 
mərtəbəsinə qovuşmuşdu. Ancaq qalanın çox möhkəm olması fəth edilməsinə mane 
olurdu. 
Mühasirənin iyirminci günündə, gecə vaxtı Rəsuli əkrəm (səlləllahu əleyhi və 
səlləm), yuxusunda, özünə hədiyyə edilən bir qab dolu kərə yağını, bir xoruzun 
dimdikləyərək yerə tökdüyünü gördü. Bu yuxunu, Taifin bu il fəth edilə 
bilinməyəcəyinə yozaraq mühasirədən çəkildi. 
Mərhəmət dəryası olan sevgili Peyğəmbərimiz bundan səkkiz il qabaq, Ona 
əziyyət verən Taiflilər üçün; “İcazə verirsənsə bu dağları başlarına uçurdum” deyən 
mələyə; “Mən aləmlərə rəhmət olaraq göndərildim. Arzu etdiyim bircə şey, Allah 
Təalanın, bu müşriklərin zülmündən Haqq Təalaya heç bir şərik qoşmayan ibadət 
edəcək bir nəsil ortaya çıxartmasıdır” buyurmuşdu. İndi də mərhəmət göstərib; “Ya 
Rəbbi! Səqiflilərə doğru yolu göstər! Onları bizə gətir” deyə dua edirdi. 
 397 
Həbibi əkrəm Əshabı ilə Taifdən ayrılıb, Huneyndə ələ keçirilən əsirlərlə 
qənimətlərin toplandığı Ciranəyə gəldi. Altı min əsirdən başqa, iyirmi mindən çox 
böyük və qırx mindən çox kiçik baş heyvan ilə, saysız-hesabsız zinət əşyası qənimət 
götürülmüşdü. Onları, haqq sahibi mücahidlər arasında paylaşdırmışdı. O əsnada 
Həvazin qəbiləsindən bir hey’ətin hüzuruna qəbul edilmək üçün xahiş etdikləri 
öyrənildi. Sevgili Peyğəmbərimiz onları qəbul etdi. Hey’ət Həvazin qəbiləsinin 
hamısının müsəlman olduğunu deyincə, Aləmlərin sahibi çox şad olmuşdu. Bundan 
sonra, öz payına düşən əsirləri dərhal azad etdi. Əshabı kiram da eyni şəkildə sevgili 
Peyğəmbərimiz kimi etdilər. Rəsulullahın bu mərhəməti sayəsində, bir əsnada altı min 
əsir azadlığa qovuşmuşdu. Bu xəbər Taifə sığınan Həvazin qəbiləsinin başçısı Malik ibn 
Əvfə çatdığında, o da gəlib müsəlman olmuşdu. Cənabi Peyğəmbərimiz də ona çoxlu 
mal-dövlət vermişdi.331 
Artıq, burda görüləcək bir iş qalmamışdı. Kainatın hökmdarı hər zaman olduğu 
kimi qalib gələrək Əshabı ilə Məkkəyə qayıtdı. Əttab ibn Əsidi Məkkəyə vali qoydu.332 
Muaz ibn Cəbəl Həzrətlərini də din işlərini öyrətmək üçün tə’yin etdi. 333  Kə’bəyi 
müəzzəməni təvaf edib, umrə etdikdən sonra şanlı Əshabı ilə təzədən Mədinəyə yola 
düşdülər... 
Bir il sonra, Taiflilər müsəlman olmaq üçün altı nəfərlik bir hey’əti Mədinəyə, 
sevgili Peyğəmbərimizin hüzuruna göndərdilər. Aləmlərin sahibi bir il qabaq Taifdən 
qayıdarkən; “Ya Rəbbi Səqiflilərə doğru yolu göstər, onları bizə gətir” deyə dua 
etmişdi. Budur, indi Səqiflilər müsəlman olmaq üçün gəlmişdilər. Rəsuli əkrəm, onların 
müsəlman olmalarına çox sevinib, onlara bəzi imtiyazlar verib Taifə göndərdi. 
Başlarına Osman ibn Əbil-As Həzrətlərini vali tə’yin etdi.334 
 
 
 
 
 
 
                                               
331 İbn Hişam, əs-Sirə, II, 452; Vaqidi, əl-Məğazi, III, 925; İbn Sə’d, ət-Təbəkat, I, 312; İbn Qəyyum əl-
Cövziyyə, Zadul-Məad, III, 408. 
332 İbn Macə, “Ticarat” 20; İbn Hişam, əs-Sirə, II, 440; Hakim, əl-Mustədrək, III, 687; Beyhəqi, əs-Sünən, 
I, 498; II, 264; Vaqidi, əl-Məğazi, I, 890, 960; İbn Sə’d, ət-Təbəqat, II, 137; Fakihi, Əxbaru Məkkə, V, 
144; Əzraqi, Əxbaru Məkkə, I, 232. 
333 Vaqidi, əl-Məğazi, III, 959; İbn Sə’d, ət-Təbəkat, II, 137. 
334 Əbu Davud, “Salat”, 12; İbn Macə, “Məsacid”, 3; Əhməd ibn Hənbəl, əl-Müsnəd, IV, 21; İbn Hişam, 
əs-Sirə, II, 541; İbn Sə’d, ət-Təbəqat, V, 509. 
 398 
 
TƏBUK SƏFƏRİ 
 
Sərvəri aləm (səlləllahu əleyhi və səlləm) Mədinəyi münəvvərəyə təşrif 
etdikdən sonra, müxtələf dövlətlərə elçilər göndərib, onları İslama də’vət etdi. Oman, 
Bəhreyn hökmdarları rəiyyətləriylə birlikdə müsəlmanlığı qəbul etdilər. Ayrıca, bir çox 
qəbilədən hey’ətlər gələrək, Aləmlərin sahibinə tabe olduqlarını bildirdilər və səadətə 
qovuşdular. 
Artıq İslamiyyət çox sür’ətlə yayılırdı. Ətraf qəbilələrə, dövlətlərə dinin 
əsaslarını öyrətmək üçün müəllimlər, onları idarə etmək üçün valilər göndərilirdi. 
Hicrətin doqquzuncu ilində Mədinə müsəlman olan hey’ətlərin hədəfinə çevrildi. 
Hicrətin doqquzuncu ilinin Rəcəb ayı idi. Bir gün Rəsulullah Əshabına; “Bu 
gün saleh bir qardaşınız vəfat etdi. Durun, onun namazını qılaq!” buyurdu. Cənabi 
Peyğəmbərimiz imam olub, qiyabən meyyit namazını qıldırdı. Sonra buyurdu ki, 
“Qardaşınız Nəcaşi Əshamə üçün Allahu Təaladan məğfirət istədik”. 
Bir müddət sonra Həbəşistandan gələn xəbərdə Nəcaşi Əshamənin vəfat etdiyi 
öyrənildi. Onun vəfat etdiyi gün, Cənabi Peyğəmbərimizin meyyit namazını qıldırdığı 
günlə üst-üstə düşürdü.335 
İslamiyyətin Ərəb yarmadasında sür’ətlə yayıldığı bu doqquzuncu ildə “İslam 
Dövlətini” qısqanan və böyüməsinə mane olmaq istəyən Bizans imperatoru Herakla 
xristiyan Ərəblər; “Bu Peyğəmbərlik iddiasıyla zühur edən adam vəfat etdi. 
Müsəlmanlar indi qıtlıq və yoxsulluq içindədirlər. Əgər onları öz dininə çəkmək 
istəyirsənsə indi yaxşı fürsətdir” deyə məktub yazdılar. Bu məktubdan sonra Herakl, 
qırx min nəfərlik bir ordunu, Qubadın komandanlığında müsəlmanlarla döyüşmək üçün 
göndərdi. 
Bu vəziyyətən xəbər tutan Fəxri kainat Rəsulullah, Əshabını toplayaraq döyüşə 
hazırlanmalarını əmr etdi. O il quraqlıq olduğu üçün səhabilər maddi cəhətdən çox 
çətinlik çəkirdilər. Təkcə ticarətlə məşğul olanların vəziyyəti bir balaca yaxşıydı. 
Cənabi Peyğəmbərimiz Əshabına, döyüşdə iştirak edən əsgərlərin hər cəhətdən tə’min 
edilməsi üçün mali yardım etmələrini də arzu etmişdi. Rəsulullahın (səlləllahu əleyhi və 
                                               
335  Buxari, “Cənaiz”, 52; Nəsai, “Cənaiz”, 37; İbn Əbi Şeybə, əl-Musannəf, III, 183; Əhməd Şami, 
Sübülül-Huda, III, 92. 
 399 
səlləm), bu arzusu səhabiləri hərəkətə keçirtdi. Hamı əlində-ovcunda nə vardısa gətirir, 
malı və canı ilə cihada hazırlanmağa çalışırdı. 
Cənabi Peyğəmbərimizin mağarada bir yerdə olan dostu Həzrəti Əbu Bəkir, 
malının hamısını gətirmişdi. Rəsuli Əkrəm Rəsulullah, “Ailə-uşaqlarına nə qoydun ey 
Əba Bəkir?” buyurunca, O; “Allah Təala və Rəsulu onlara bəstir” deyə cavab vermişdi. 
Həzrəti Ömər malının yarısını ianə olaraq gətirmiş, Cənabi Peyğəmbərimiz ona da; 
“Ailə-uşaqlarına nə qoydun ey Ömər?” deyə soruşunca, “Gətirdiklərim qədər də evdə 
qoydum” deyə cavab vermişdi. Cənabi Peyğəmbərimiz də; “İkinizin arasındakı fərq 
dedikləriniz arasındakı fərq kimidir” buyurmuşdu. Bundan sonra Həzrəti Ömər “Anam-
atam sənə fəda olsun ey Əba Bəkir! Xeyir yolundakı bütün yarışlarda məni keçirsən. 
Artıq heç bir şeydə səni keçə bilməyəcəyəmi yaxşı başa düşdüm” deyərək onu təqdir 
etmişdi.336 
Əshabi kiram gücü çatdığı qədər yardım etməyə çalışırdı. Ancaq münafiqlər, 
“Siz gözə girmək üçün verirsiniz” deyə Əshabi kirama istehza edirdi. Cənabi 
Peyğəmbərimiz; “Hər kim bu gün bir sədəqə versə, sədəqəsi qiyamət günü Allahu Təala 
nəzdində onun leyhinə şahidlik edəcəkdir” buyurdu. Cənabi Peyğəmbərimizin mübarək 
sözlərindən sonra mö’minlər daha çox yardım etməyə başladılar. Həzrəti Osman ibn 
Əffan, ordunun üçdə birini təchiz etdi. Beləcə, müsəlmanlar arasında ən çox yardımı O 
etdi. Həzrəti Osman ordunun ehtiyac gördüyü ləvazimatları elə tə’min etmişdi ki, su 
tuluqlarını tə’mir edərkən istifadə edəcəkləri qıyıqları belə qoymağı yaddan 
çıxartmamışdı. Onun bu yardımına görə Rəsuli əkrəm (səlləllahu əleyhi və səlləm), “Bu 
gündən sonra, Osmana günah yazılmaz” buyurdu.337  
Maddi vəziyyəti çox zəif olan səhabilərdən biri də, cihada yardım savabına 
qovuşmaq üçün, o gecə səhərə qədər bir xurma bağını suvarmış, qazandığı xurmanı 
Cənabi Peyğəmbərimizə gətirmiş və “Ya Rəsulallah! Rəbbimin rizasını qazanmaq üçün 
əlimdən bu gəlirdi, onu da gətirdim. Qəbul edin” demişdi. 
Müsəlman kişilər əllərindən gəldiyi qədər yardım etməyə çalışarkən, qadınlar 
da bu yolda özlərinə düşən vəzifəni haqqıyla görürdülər. 
Təbük səfərinə hazırlandıqları zaman, müsəlmanlar çox çətinlik çəkirdilər. 
Qıtlıq elə şiddətli idi ki, əlində-ovcunda bir şey qalmayan Əshabi kiramdan bir çoxu 
                                               
336 Vaqidi, əl-Məğazi, II, 990; İbn Əsakir, Tarixu Dəməşq, II, 34. 
337 Vaqidi, əl-Məğazi, II, 990. 
 400 
Rəsulullahın yanına gəlib; “Ya Rəsulallah! Piyadayıq! Yeməyə də bir şeyimiz qalmadı! 
Bu qəzvədə sizdən ayrılmayıb cihad savabına qovuşmaq istəyirik” deyirdilər. Sevgili 
Peyğəmbərimiz, minmək üçün onlara veriləcək bir miniyi qalmadığını üzülərək deyirdi. 
Salim ibn Umeyr, Abdullah ibn Muğəffəl, Əbu Leyla Mazini, Ulbə ibn Zeyd, Əmr ibn 
Humam, Hərəmi ibn Abdullah, İrbad ibn Sariyə də sevgili Peyğəmbərimizin hüzuruna 
gələrək eyni diləyi ifadə etmişdilər. Rəsulullah da çox üzülərək onlara; “Sizi mindirəcək 
bir minik tapa bilmirəm” buyurunca, onlar Cənabi Peyğəmbərimizdən ayrı qalmaq və 
cihada qatıla bilməməyin verdiyi üzüntü ilə ağlamağa başladılar. Bundan sonra Allah 
Təala, bu ayəni göndərdi. Məalən; “Bir də o kəslərə günah yoxdur ki, onları mindirib 
aparmağın üçün sənin yanına gəldikləri zaman onlara; “Sizi mindirəcək bir heyvan tapa 
bilmirəm” demişdin. Bu yolda sərf edəcəkləri şeyi tapa bilmədikləri üçün kədərlənərək 
göz yaşları tökə-tökə qayıtdılar” 338  buyurulurdu. Axırda onları da Həzrəti Abbasla 
Həzrəti Osman qəzvəyə hazırladılar. 
Hazırlıq görülüb qurtarınca Cənabi Peyğəmbərimiz ordunu Səniyyətul-Vədada 
topladı. Qəzvədə demək olar ki, hamı iştirak edirdi. Rəsuli əkrəm, ordunu toplayıb 
hərəkətə keçməyə qərar verincə Məhəmməd ibn Məsləməni Mədinədə öz yerinə vəkil 
qoydu.339 Səfərə başlayacağı əsnada Cənabi Peyğəmbərimiz; “Özünüzlə birlikdə ehtiyat 
üçün əlavə bir dənə də ayaqqabı götürün. Ehtiyatda ayaqqabınız olduğu müddəttə 
çətinlik çəkməzsiniz” buyurdu. 
Ordu hərəkət etdiyi zaman, münafiqlərın başçısı Abdullah ibn Ubeyy, 
müsəlmanları qorxutmaq üçün, ağla gəlməyən şey danışdı. Hətta; “Elə bil ki, mən Onu 
və Əshabını sanki iki-iki, üç-üç bağlanmış halda görürəm...” deyirdi. Ancaq bu sözlərə, 
Əshabi kiram heç əhəmiyyət vermir, cihadda iştirak etmək həvəsi get-gedə daha da 
artırdı. Bunu görən münafiqlər pis vəziyyətə düşürdülər. 
Rəsulullah Səniyyətul-Vədadan Təbükə hərəkət edəcəyi vaxt, ordunun ələm və 
bayraqlarını açdırdı. Ən böyük ələmi Həzrəti Əbu Bəkirə, ən böyük bayrağı da Zübeyir 
ibn Əvvam Həzrətlərinə verdi. Əvs qəbiləsinin bayrağını Useyd ibn Xudayra, Xəzrəc 
qəbiləsinin bayrağını Əbu Dücanəyə verdi. 340  Cənabi Peyğəmbərimizin 
komandanlığındakı Əshabi kiramın sayı, on mini süvari olmaqla, otuz min nəfər idi. Sağ 
                                               
338 ət-Tövbə 9/92. 
339 İbn Hişam, əs-Sirə, II, 519; Vaqidi, əl-Məğazi, I, 8; Beyhəqi, Dəlailun-Nübüvvə, V, 294; İbn Kəsir, əs-
Sirə, IV, 12; Suheyli, ər-Rövzul-Unf, IV, 297; Xuzai, ət-Təxric, s. 327; Kəttani, ət-Təratibul-İdariyyə, I, 
485. 
340 Vaqidi, əl-Məğazi, II, 996; İbn Əsakir, Tarixu Dəməşq, II, 36; Əhməd Şami, Sübülül-Huda, V, 443. 
 401 
cinah komandanlığına Hazrəti Təlhə ibn Ubeydullah, sol cinaha da Əbdurrahman ibn 
Əvf Həzrətləri tə’yin edildi.341 
Şanlı səhabilər çox isti bir havada və Peyğəmbərlərinin komandanlığında 
hərəkətə keçdilər. Başlarında Allah Təalanın Həbibi olduqdan sonra, ərzaq və suyun 
olmaması onları yollarından döndərə bilməz, gedəcəkləri yolun uzaqlığı, düşmən 
əsgərlərinin çoxluğu da gözlərini qorxuda bilməzdi. Bu halda hər yerə gedə bilərdilər. 
Sevgili Peyğəmbərimiz və qəhrəman səhabilər hər düşərgə yerində bir müddət 
istirahət etdikdən sonra təzədən yollarına davam edirdilər. Səkkizinci düşərgə yerləri, 
Saleh əleyhissalamın qövmünün həlak edildiyi Hicr idi. Peyğəmbərlərinin əmrini yerinə 
yetirmədikləri üçün Allah Təala, şiddətli bir səyha, yəni səslə onları həlak etmişdi. 
Kainatın hökmdarı əshabına; “Bu gecə güclü və əks istiqamətdən bir fırtına əsəcəkdir. 
Heç kim yanında dostu olmadıqca ayağa qalxmasın. Hamı dəvəsinin dizini bağlasın. 
Bura əzab enən yerdir. Heç kim bu sudan içməsin və dəstəmaz almasın!” buyurdu. 
Hamı bu əmrə itaət etdi. Gecə başlayan güclü bir fırtına hər tərəfi darmadağın etməyə 
başladı. Bu əsnada dəvəsini bağlamağı yaddan çıxardan biri, axtarmaq üçün tək-tənha 
ayağa qalxdığında fırtına onu götürərək Tayy dağının ətəklərinə atdı. Birisi də dəstəmaz 
pozmaq üçün getdiyi yerdə Hunaq deyilən xəstəliyə tutuldu. Cənabi Peyğəmbərimizin 
dua etməsiylə təzədən sağaldı. 
O səhər su qablarında heç su qalmamışdı. Susuzluqdan hamı az qala 
öləcəkdilər. Münafiqlər bu fürsətdən istifadə edib; “Məhəmməd həqiqətən peyğəmbər 
olsaydı, dua edib yağış yağdırardı” deyə fitnə çıxartmağa başladılar. Vəziyyətin nə 
yerdə olduğu Aləmlərin sahibinə çatdırıldığında, mübarək əllərini qaldırdı və Allah 
Təalaya yağış ehsan etməsi üçün yalvardı. İsti və buludsuz bir havada dərhal yağış 
buludları peyda oldu. Leysan yağmağa başladı. Hamı qablarını dolduraraq dəstəmaz 
alıb, heyvanları suladı. Yağış kəsilib buludlar yox olunca yağışın ancaq ordunun üstünə 
yağdığı görülmüşdü. Sevgili Peyğəmbərimiz və səhabilər təkbir gətirdilər. Allah 
Təalaya həmd etdilər. Münafiqlərə də; “Artıq bir bəhanəniz qalmadı. Allah Təalaya və 
Rəsuluna iman edin və saleh bir müsəlman olun!” dedilər. Ancaq utanmaz münafiqlər; 
“Nə olsun ki? Bir bulud keçərkən yağdı və getdi!” deyə cavab verdilər. 
Aclıq da son həddə çatmışdı. Elə ki, bir xurmanı iki nəfər bölüşürdülər. Qızmar 
istiyə, çəkilən aclıq və susuzluğa baxmayaraq, Təbükə yaxınlaşmışdılar. Həbibi əkrəm 
                                               
341 Vaqidi, əl-Məğazi, II, 1001; İbn Əsakir, Tarixu Dəməşq, II, 36. 
 402 
(səlləllahu əleyhi və səlləm); “Sabah inşallah dan yeri ağararkən Təbük bulağına 
çatacaqsınız. Mən gəlincəyə qədər o suya əl vurmayın” buyurdu. Ertəsi gün ora çatdılar. 
Bulağın suyu çox az idi. Sevgili Peyğəmbərimiz, o sudan bir qaba doldurub içinə 
mübarək əlini salıb dua etdi. Sonra suyu bulağa tökdü. Bulaqdakı su o dəqiqə artıb 
çoxaldı. Otuz min nəfərlik İslam ordusu içdiyi halda heç əksilmədi. Sonradan Fəxri 
kainatın bir mö’cüzəsi olan bu su ilə hər tərəf sulandı. O bölgə yamyaşıl bir yerə 
çevrilib bol-bərəkətli oldu. 
Rəsuli əkrəm, şanlı Əshabı ilə Təbükə gəldiklərində, Bizanslılarla Amilə, 
Ləhm və Cüzam kimi xristiyanlaşdırılmış Ərəb qəbilələrindən təşkil edilmiş ordunu 
görə bilmədilər. Mutədə üç min mücahidə qarşı yüz min nəfərlik Bizans ordusu məğlub 
olmuşdu. İndi isə, qarşılarında otuz min mücahid vardı və sərkərdələri də Kainatın 
sahibi idi. Bizanslılar sevgili Peyğəmbərimizin qəhrəman Əshabını toplayıb gəldiyini 
eşidən kimi, hər biri qaçıb gizlənmişdi. 
Rəsulullah, Əshabıyla istişarə edərək Təbükdən o tərəfə getmədi. Bu əsnada o 
bölgədə yerləşən bəzi qəbilələr və dövlətlər, İslam ordusunun gəldiyini eşitmişdilər. 
Qorxularından Cənabi Peyğəmbərimizə bir hey’ət göndərib, cizyə vermək üçün aman 
istədilər. Cənabi Peyğəmbərimiz, mərhəmət göstərib təkliflərini qəbul etdi və hər biriylə 
ayrı-ayrı razılaşma müqaviləsi imzalayaraq əmniyyətdə olduqları söyləndi. 
 
Pusqu... 
 
Sərvəri kainat (əleyhi əfzəlussalavat), iyirmi günə yaxın düşməni nəzarətdə 
saxladı. Təbükdə Əshabi kiramıyla söhbət edib, könüllərini nur dəryası ilə yudu. 
Mübarək qəlbindən fışqıran feyz və bərəkətləri onların qəlblərinə axıtdı. Tayı-bərabəri 
olmayan söhbətlərindən birində belə buyurmuşdu ki; “İnsanların ən yaxşısının və 
şərəflisinin kim olduğunu sizə deməyimi istəyirsiniz?” Əshabi kiram; “Deyin, ya 
Rəsulallah!” dedilər. Bundan sonra; “İnsanların xeyirlisi, atının vəya dəvəsinin belində 
yaxud iki ayağı üstündə axır nəfəsinə qədər Allah Təalanın yolunda çalışan kəsdir. 
İnsanların pisi də, Allah Təalanın Kitabını oxuyub, ondan heç faydalana bilməyən 
qudurğan kəsdir” buyurdu. 
 403 
Şəhidlik haqqında soruşan bir nəfərə də; “Canımı yədi qüdrətində tutan Allah 
Təalaya and içirəm ki, şəhidlər qiyamət günü qılıncları boyunlarında asılı olaraq 
gələcəklər. Nurdan minbərlərin üstündə oturacaqlar” buyurdu.342 
Təbükdən Mədinəyə qayıtmaq üçün hazırlıq görülməyə başladığı vaxt, 
aclıqdan ayaq üstündə dayana bilməyən səhabilər, vəziyyətlərini Cənabi 
Peyğəmbərimizə çatdırdılar. Rəsulullah onların artıq qalan yeməklərini bir dəri üstündə 
yığdırdı. Bunlar kiçik bir qazanı güc-bəla doldurdu. Sərvəri aləm (səlləllahu əleyhi və 
səlləm), təzədən dəstəmaz alıb iki rük’ət namaz qıldı. Mübarək əllərini açıb yeməklərin 
bərəkətli olması üçün dua etdi. Sonra Əshabına, qablarını gətirmələrini əmr etdi. Böyük 
orduda heç bir qab boş qoyulmayacaq şəkildə dolduruldu. Ayrıca, bütün mücahidlər 
doyuncya qədər yedikləri halda, süfrədəki yeməklərin heç əksilmədiyi görüldü. 
Mücahidlər, Təbükdən ayrılıb Mədinənin yolunu tutmuşdular. Bir gecə 
münafiqlər, qabaqdakı dar keçiddə, sevgili Peyğəmbərimizi pusquya salıb öldürmək 
üçün öz aralarında razılığa gəldilər və pusquda gözləməyə başladılar. Cənabi 
Peyğəmbərimizin dəvəsinin yüyənini Əmmar ibn Yasir Həzrətləri çəkir, arxasında da 
Həzrəti Huzeyfə ibn Yəman gəlirdi. Münafiqlərin razılığa gəlib, suiqəsd tərtib 
etdiklərini Cəbrail əleyhissalam xəbər verdi. Rəsuli əkrəm (səlləllahu əleyhi və səlləm) 
ora yaxınlaşınca, bu münafiq dəstəsi üzlərini gizlədərək hücuma keçdilər. Həzrəti 
Huzeyfə; “Ey Allah Təalanın düşmənləri!” deyərək əlindəki dəyənəklə münafiqlərə və 
heyvanlarına vurmağa başladı. Bu səs-küydən qorxaraq on iki münafiq dərhal əsgərlərə 
qarışdılar. Rəsulullah, onların adlarını Həzrəti Huzeyfəyə dedi və başqalarına 
söyləməməsini tapşırdı. 
Hadisəni eşidərək hüzura gələn Useyd ibn Xudayr Həzrətləri, Cənabi 
Peyğəmbərimizə; “Canım sənə fəda olsun ya Rəsulallah! Onları mənə de ki, başlarını 
sizə gətirim!” deyərək çox yalvardı. Ancaq Rəsulullah (səlləllahu əleyhi və səlləm) 
buna icazə vermədi.343 
 
 
 
 
                                               
342 Vaqidi, əl-Məğazi, II, 1018. 
343 Vaqidi, əl-Məğazi, II, 1040. 
 404 
Məscidi Dirar 
 
Nəhayət sevgili Peyğəmbərimiz və qəhrəman Əshabı Bizanslıların gözünü 
qorxutmuş və müqavimətlərini qıraraq nurlu Mədinəyə yaxınlaşmışdılar. Kainatın 
hökmdarı, Mədinəyə çox yaxın olan Ziəvan deyilən yerdə, Əshabına dəşərgə 
salmalarını əmr etdi. Səhabilər istirahət edərkən bir neçə münafiq, sevgili 
Peyğəmbərimizin yanına gəlib Məscidi Dirara təşrif etməsini istədi. 
Məscidi Dirar, Qubada tikilmişdi. Rəsulullah, Mədinəyə hicrət etdiyi əsnada 
Qubada tikdirdiyi ilk məscidin qabağında münafiqlər tərəfindən inşa edilmişdi. Sevgili 
Peyğəmbərimiz, Əshabıyla Təbükə gedərkən, münafiqlər yanına gəlib; “Ya Rəsulallah! 
yeni bir məscid tikdik, təşrif edib bizə namaz qıldırarsınız?” deyərək də’vət etmiş, 
ancaq səfərə çıxdığı üçün Aləmlərin sahibi, qismət olsa Təbükdən qayıdandan sonra 
məscidə baş çəkə biləcəyini buyurmuşdu. 
Münafiqlərin məqsədi müsəlman camaatın arasında nifaq toxumu əkmək, 
onları da öz mənfur əməllərinə alət etmək, fitnə-fəsad törədərək onların arasını vurmaq 
idi. Hətta, Bizans əsgərlərini Mədinəyə də’vət edib, bu məsciddə gizlətdikləri silahlarla 
onlara yardım etməyi planlamışdılar. Cənabi Peyğəmbərimizin orda namaz qılması isə 
Məscidi Dirarın müqəddəs bir yer olduğu fikri meydana gələcəkdi. Beləcə müsəlmanlar 
orda namaz qılmaq üçün bir-biriləriylə yarışacaq və güya münafiqlərın toruna 
düşəcəkdilər! 
Sərvəri aləm (səlləllahu əleyhi və səlləm), münafiqlərin bu də’vətini qəbul 
etmiş, getməyə qərar vermişdi. Allah Təala Tövbə surəsinin 107 və 108-ci ayələrini 
göndərərək onların mənfur məqsədlərini aşkar etdi. Bundan sonra Aləmlərin sahibi, 
Malik ibn Duhşum ilə Asim ibn Ədiyə; “Bu camaatı zalım olan məscidə girin. Onu 
yıxın və yandırın” buyurdu. Onlar axşamla xiftən namazı arasında gedib, binaya od 
vurdular. Sonra da yıxıb dağıtdılar. Münafiqlər buna səsini də çıxarda bilmədi.344 
Cənabi Peyğəmbərimizin və şanlı əshabının yolda olduğunu eşidən 
Mədinəlilər, dərhal toplanıb böyük bir həyəcanla qarşılamağa çıxdılar... 
                                               
344 İbn Hişam, əs-Sirə, II, 529; Vaqidi, əl-Məğazi, II, 1040; İbn Sə’d, ət-Təbəqat, III, 466, 549; Suheyli, 
ər-Rövzul-Unf, IV, 306. 
 405 
Sevgili Peyğəmbərimiz Təbük səfərindən qayıtdıqdan iki ay sonra, 
münafiqlərin başçısı Abdullah ibn Ubeyy öldü. Bundan sonra münafiqlərin birliyi 
pozulub dağılışdılar.345 
Beləcə, təkcə münafiqlərin deyil, Ərəbistandakı müşriklərin və yəhudilərin də 
başları əzilmiş, İslama mane olma və əngəlləmə fəaliyyətləri söndürülmüş oldu. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
                                               
345 Beyhəqi, Dəlailun-Nübüvvə, II, 332; İbn Kəsir, əs-Sirə, IV, 74. 
 406 
VƏDA HƏCCİ 
 
İslamın beş şərtindən biri olan Həcc də, hicrətin doqquzuncu ilində fərz qılındı. 
Nazil olan ayədə buyurulurdu ki; “Orda (Kə’bədə) açıq-aşkar əlamətlər, İbrahimin 
məqamı vardır. Kim ora girsə təhlükədən uzaq qalar. Ona bir yol tapa bilənlərin (gücü 
çatanların) o Beyti həcc (və ziyarət) etməsi, Allah Təalanın insanlar üzərindəki bir 
haqqıdır, fərz qıldığı şeydir. Hər kim bu fərzi inkar etsə, heç bir şübhə yoxdur ki, Allah 
Təala bütün aləmlərdən müstəğnidir.346 
Fəxri Aləm (səlləllahu əleyhi və səlləm), Allah Təalanın bu əmrini Əshabına 
bildirdi. O il Həzrəti Əbu Bəkiri üç yüz nəfərlik bir qafilənin başında həcc əmiri tə’yin 
etdi. Bu qafilədə yer alan Əshabi kiram, Həzrəti Əbu Bəkirin əmirliyində Məkkəyə 
getdi. Bu əsnada “Bəraə surəsinin ilk ayələri nazil oldu. Burda müqavilə bağlamaq 
haqqındakı bəzi hökmlər bildirildi. Sevgili Peyğəmbərimiz bunu bildirmək üçün Həzrəti 
Əlini də Məkkəyə göndərdi.347 
O zaman Ərəblər arasında məşhur olan bir adətə görə, bir müqavilə 
bağlandığında vəya düzəldilmiş bir müqavilə pozulduğunda, bunu bilavasitə pozan vəya 
onun tə’yin etdiyi bir qohumu e’lan edərdi. Cənabi Peyğəmbərimiz, bu iş üçün Həzrəti 
Əlini Həcc qafiləsinin arxasınca Məkkəyə göndərdi. Həzrəti Əli qafiləyə çatıb Həzrəti 
Əbu Bəkirlə birlikdə Məkkəyə girdilər.348 
Həzrəti Əbu Bəkir bir xütbə oxudu və həcc ibadətini başa saldı. Əshabi kiram 
(Allah onlardan razı olsun), öyrədilən əsaslara görə həcc ibadətini yerinə yetirdilər. 
Həcc ibadəti yerinə yetirilərkən, Hazrəti Əli də Minada “Cəmrəi Əqəbə” deyilən yerdə 
bir xütbə oxudu. Bu xütbəsində; “Ey insanlar! Məni sizə Rəsulullah göndərdi” deyərək 
sözə başladı və Bəraə surəsinin ilk ayəsini oxudu. Bundan sonra; “Mən sizə dörd şeyi 
bildirmək üçün tapşırıq aldım” dedi. Bu dörd mövzu aşağdakılar idi. 
1- Mö’minlərdən başqa heç kim Cənnətə girə bilməz. 
2- Bu ildən sonra heç bir müşrik, Kə’bəyə yaxınlaşa bilməyəcək. 
3- Heç kim Kə’bəni lüt-üryan təvaf edə bilməyəcək. (o zaman müşriklər Kə’bəni lüt-
üryan olduqları halda təvaf edərdilər) 
                                               
346 Ali İmran 3/97. 
347 İbn Quteybə, əl-Məarif, s. 72, 283; Kettanî, et-Terâtîbü’l-İdâriyye, I, 256. 
348 Buxari, “Məğazi”, 68; “Cizyə”, 16; İbn Hişam, əs-Sirə, IV, 545-546; İbn Sə’d, ət-Təbəqat, II, 169; İbn 
Səllam, əl-Əmval, s. 161-162; İbn Quteybə, əl-Məarif, s. 72, 283; Kilai, əl-İktifa, II, 409; Kettanî, et-
Terâtîbü’l-İdâriyye, I, 256. 
 407 
4- Hər kimin Rəsulullahla razılaşması varsa, müddəti bitincəyə qədər keçərli olacaq. 
Bunun xaricindəki şəxslərə dörd ay möhlət verilmişdir. Bundan sonra heç bir müşriklə 
razılaşma və himayə yoxdur. 
O gündən sonra heç bir müşrik Kə’bəyə gəlmədi və heç kim lüt-üryan olaraq 
Kə’bəni təvaf etmədi. Bu mövzular bildirildikdən sonra, müşriklərdən çoxu 
müsəlmanlığı qəbul etdi. Həcc ibadəti yerinə yetirildikdən sonra, Həzrəti Əbu Bəkir və 
Həzrəti Əli özləriylə gələn Əshabi kiramla birlikdə Mədinəyə qayıtdılar. 
Hicrətin onuncu ilində İslamiyyət bütün Ərəb yarmadasına yayıldı. Ərəbistanın 
hər tərəfindən insanlar Mədinəyə gəlir, müsəlman olmaqla şərəflənmək, əbədi səadətə 
qovuşmaq üçün bir-biriləriylə yarışırdılar. Artıq Ərəbistanda müsəlmanların qabağında 
dura biləcək heç bir güc qalmamış, İslamiyyət hər tərəfə hakim olmuşdu. Təkcə bəzi 
yəhudi və xristiyan qəbilələri hələ müsəlman olmamışdı. 
Sevgili Peyğəmbərimiz hicrətin onuncu ilində, Xalid ibn Vəlidi dörd yüz 
mücahidlə Yəmən tərəflərdə yerləşən Haris ibn Kə’b oğullarını İslama də’vət etmək 
üçün göndərdi. Xalid ibn Vəlid Həzrətləri Rəsulullahın verdiyi əmrə görə bu qəbiləni üç 
gün üst-üstə İslama də’vət etdi. Onlar da də’vəti qəbul edərək müsəlman oldular. Yenə 
bu ildə Rəsuli əkrəm (səlləllahu əleyhi və səlləm), Nəcranlı xristiyanlarla sülh 
müqaviləsi bağladı. Bunlardan bəziləri daha sonra özləri müsəlmanlığı qəbul etdi. Eyni 
ildə Həzrəti Əli də, Əshabi kiramdan üç yüz nəfərlə birlikdə, Yəməndə yerləşən Mudlic 
qəbiləsini İslama də’vət etmək üçün göndərildi. Əvvəlcə qəbul etməsələr də, daha sonra 
müsəlman oldular. Cənabi Peyğəmbərimiz, bu il, İslamın yayıldığı bütün yerlərə valilər 
və zəkat mə’murları (amil, sai) göndərdi.349 
Hicrətin onuncu ilində Cənabi Peyğəmbərimiz, həcc üçün hazırlanıb 
Mədinədəki müsəlmanlara da həcc üçün hazırlanmalarını əmr etdi. Mədinə xaricində 
qalanlara da xəbər göndərdi. Bundan sonra minlərlə müsəlman Mədinədə toplaşdı. 
Hazırlıqlar görülüb qurtarınca, sevgili Peyğəmbərimiz Zilqə’də ayının 25-ci günü qırx 
min nəfərlik bir qafilə ilə zöhr namazından sonra Mədinədən yola düşdü. Sərvəri kainat; 
“Ey Allahım! Bunu mənim üçün, içində riya, lovğalıq və şöhrət olmayan məbrur və 
məqbul bir həcc et” deyərək dua etdi. Ehrama bürünüb, Cəbrayıl əleyhissalamın xəbər 
vərməsiylə yüksək səslə, təlbiyə gətirməyə başladı. Buna Əshabi kiram da qoşulunca, 
yer-göy təlbiyə sədaları ilə lərzəyə gəlməyə başladı. “Ləbbeyk! Allahummə ləbbeyk! 
                                               
349 Vaqidi, əl-Məğazi, II, 974; İbn Sə’d, ət-Təbəqat, II, 160; İbn Əsakir, Tarixu Dəməşq, XVIII, 23. 
 408 
Ləbbeyk! La şərikə ləkə ləbbeyk! İnnəl həmdə vənni’mətə ləkə vəl mülkə la şərikə lək!” 
Sevgili Peyğəmbərimiz, qurban kəsmək üçün 100 qurbanlıq dəvə götürdü. 10 gün çəkən 
səfərdən sonra, Zilhiccənin 4-cü günü Məkkəyə çatdılar. Yəməndən və digər yerlərdən 
həcc zityarətini yerinə yetirmək üçün gələnlərin də qoşulmasıyla, müsəlmanların sayı 
124 mini keçdi. Sevgili Peyğəmbərimiz, Zilhiccə ayının 8-ci günü Minaya, 9-cu günü 
(Ərəfə) günü Ərafata getdi. Ərafat vadisinin ortasında günortadan sonra, Qusva 
adındakı dəvəsinin belində, Vəda Xütbəsini oxuyub Əshabi kiramla vədalaşdı.350 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
                                               
350 Buxarı, “Həcc”, 95; İbn Sə’d, ət-Təbəqat, II, 173; İbn Kəsir, əl-Sirə, IV, 617. 
 409 
VƏDA XÜTBƏSİ 
 
...Ey insanlar! Sözümə yaxşı-yaxşı qulaq asın! Bilmirəm, bəlkə bu ildən sonra 
sizinlə burda əbədi olaraq bir daha görüşə bilməyəcəyəm. 
Ey insanlar! Bu günləriniz necə müqəddəs bir gündürsə, bu aylarınız necə 
müqəddəs bir aydırsa, bu şəhəriniz (Məkkə) necə mübarək bir şəhərdirsə, canlarınız, 
mallarınız, namuslarınız da elə müqəddəsdir. Hər cür təhlükədən qorunmuşdur. 
Ey Əshabım! Sabah Rəbbinizə qovuşacaqsınız və bu günkü hər hal və 
hərəkətinizdən heç bir şübhə yoxdur ki, məs’uliyyət daşıyacaqsınız. Nə badə məndən 
sonra əvvəlki səhv yollara qayıdıb bir-birinizin boynunu vurmayın! Bu vəsiyyətimi 
burda olanlar olmayanlara çatdırsın! Ola bilər ki, çatdırılan kəs, burda olub eşidəndən 
daha yaxşı başa düşərək əməl etsin. 
Ey Əshabım! Hər kimə bir əmanət verilmişsə onu sahibinə qaytarsın! Faizin 
hər növü haramdır, ayaqlarımın altındadır. Lakin, borcunuzun miqdarını verməyiniz 
lazımdır. Nə zülm edin, nə də zülmə düçar olun. Allah Təalanın əmriylə, faizlə məşğul 
olmaq bundan sonra qadağandır. Cahiliyyətdən qalma bu mənfur adətin hər növü 
ayaqlarımın altındadır. İlk ləğv etdiyim faiz də Əbdülmüttəlibin oğlu (əmim) Abbasın 
faizidir. 
Ey Əshabım! Cahiliyət dövründə baş verən qan davaları da tamamilə ləğv 
edilmişdir. Ləğv etdiyim ilk qan davası Əbdülmüttəlibin nəvəsi (əmi oğlum) Rəbiənin 
qan davasıdır. 
Ey insanlar! döyüşmək üçün haram ayların yerlərini dəyişdirmək, heç bir şübhə 
yoxdur ki, küfürdə ifrata getməkdir. Bu, kafirlərin səhv yola düşürdüldükləri bir şeydir. 
Bir il halal olaraq qəbul etdikləri (bir ayı), o biri il haram olaraq e’lan edərlər. Cənabi 
Haqqın halal və haram etdiklərinin sayına uyğun gətirmək üçün bunu belə edərlər. 
Onlar, Allah Təalanın haram qıldığını halal, halal qıldığını da haram edərlər. 
Heç şüphə yoxdur ki, zaman, Allah Təalanın yaratdığı gündəki vəziyyət və 
qaydasına dönmüşdür. 
Ey insanlar! Bu gün şeytan, sizin bu torpaqlarınızda bir daha öz hakimiyyətini 
qurmaq gücünü əbədiyyən itirmişdir. Ancaq siz, bu ləğv etdiyim şeylər xaricində, 
gözünüzə kiçik görsənən işlərdə onu təqlid etsəniz bu onun xoşuna gedəcəkdir. Dininizi 
qorumaq üçün bunlardan da çəkinin! 
 410 
Ey insanlar! Qadınların haqlarına riayət etməyinizi və bu barədə Allahu 
Təaladan qorxmağınızı tövsiyə edirəm. Siz, qadınları, Allah Təalanın əmanəti olaraq 
aldınız, onların namus və iffətlərini Allah Təala adına söz verərək halal etdiniz. Sizin 
qadınlar üzərində haqqınız, onların da sizin üzərinizdə haqları vardır. Sizin qadınlar 
üzərindəki haqqınız, onların, ailəvi sirlərini sizin xoşlanmadığınız heç kimə 
danışmamalarıdır. Əgər gəlməyindən razı olmadığınız hər hansı birinin evinizə 
girməsinə imkan yaratsalar, onlara yüngülvari dərs verə bilərsiniz. Qadınların da sizin 
üzərinizdəki haqları, halal yolla ruzi və pal-paltarlarını tə’min etmənizdir. 
Ey mö’minlər! Sizə bir əmanət qoyuram ki, ondan bərk yapışdığınız müddətdə, 
yolunuzu heç azmazsınız. O əmanət, Allah Təalanın kitabı Qur’ani Kərimdir. (Başqa 
rəvayətlərdə; “Sünnətim” və “Əhli beytim” deyə bildirilmişdir). 
Ey Mö’minlər! Sözümə yaxşı qulaq asın və yaxşı yadda saxlayın! Müsəlman, 
müsəlmanın qardaşıdır və beləcə bütün müsəlmanlar qardaşdır. Din qardaşınəza aid 
olan hər hansı bir haqqı yemək, başqasına halal deyildir. Könül xoşluğuyla versə o 
zaman halaldır. 
Ey Əshabım! Nəfsinizə (özünüzə) zülm etməyin. Özünüzün də öz üzərinizdə 
haqqı vardır. 
Ey insanlar! Allah Təala hər haqq sahibinə haqqını (Qur’ani Kərimdə) 
vermişdir. Varisə, vəsiyyətə ehtiyac yoxdur. Uşaq kimin yatağında doğulmuşsa, 
onundur. Zina edən haram iş görmüşdür. Atasından başqasına aid soy iddia edən 
soysuz, yaxud sahibindən başqasına nəsəb iddia etməyə təşəbbüs edən nankor, Allah 
Təalanın qəzabına, mələklərin və bütün müsəlmanların lə’nətinə gəlsin! Cənabi Haqq, 
belə insanların nə tövbələrini, nə də ədalət ilə şəhadətlərini qəbul edər. 
Ey insanlar! Rəbbiniz birdir. Atanız da birdir. Hamınız Adəmin övladlarısınız. 
Adəm isə torpaqdan yaradılmışdır. Allah nəzdində ən qiymətliniz, taqvası çox 
olanınızdır. Ərəbin Ərəb olmayana bir üstünlüyü yoxdur. Üstünlük ancaq təqva 
cəhətiylədir. 
Ey insanlar! Sabah məni sizdən soruşacaqlar, o zaman nə deyəcəksiniz?! 
 “Əshabi kiram; “Allah Təalanın dininə də’vət etdin. Vəzifəni yerinə yetirdin. 
Bizə vəsiyyət və nəsihət etdin, deyə şəhadət edərik” dedilər. 
 411 
Bundan sonra Rəsuli əkrəm (səlləllahu əleyhi və səlləm), mübarək şəhadət 
barmağını qaldıraraq camaatı göstərib; “Şahid ol ya Rəbb! Şahid ol ya Rəbb! Şahid ol 
ya Rəbb!” buyurdu. 
Sevgili Peyğəmbərimiz, Vəda Xütbəsini oxuduğu gün, Maidə surəsinin; “Bu 
gün dininizi sizin üçün mükəmməl etdim. Üzərinizə olan ne’mətimi tamamladım və sizə 
din olaraq İslamiyyəti verməklə razı oldum...” məalındakı 3-cü ayəsi nazil oldu. Cənabi 
Peyğəmbərimiz, bu ayəni, Əshabi kirama oxuyunca Həzrəti Əbu Bəkir ağlamağa 
başladı. Əshabi kiram ondan ağlamasının səbəbini soruşunca; “Bu ayə, Rəsulullahın 
vəfatının yaxınlaşdığını göstərir. Onun üçün ağlayıram” buyurdu.351 
Rəsulullah Məkkədə 10 gün qalıb, Vəda Həccini yerinə yetirdi və Vəda 
təvafını edərək Mədinəyə qayıtdı. Vəda həccindən sonra, Əshabi kiram gəldikləri 
yerlərə gedib, Rəsulullahın bildirdiyi və əmr etdiyi şeyləri yaymağa başladılar. 
Hicrətin onuncu ilində baş verən bir hadisə də, peyğəmbərlik iddiasında olan 
yalançıların zühur etməsidir. Bunlardan birisi Yəməndə ortaya çıxan Əsvədi Ansidir. 
Sevgili Peyğəmbərimizin əmrindən sonra Əsvədi Ansi Yəməndəki müsəlmanlar 
tərəfindən öz evində öldürüldü… (Digəri Museyləmətul-Kəzzabdır. Cənabi 
Peyğəmbərimizin vəfatından sonra Həzrəti Əbu Bəkir, Museyləmənin üzərinə Xalid ibn 
Vəlid komandanlığında bir ordu göndərdi. Museyləmə, Vəhşi “Allah ondan razı olsun” 
tərəfindən öldürüldü).352 
 
Qinayı sevməyib fəqri sevərdi fəxr edərdi həm, 
 Qılıb misginləri öüznə ixvan ol kərəmkanı. 
Yamaqlar tikib əsvabına nalin geyinib dahi, 
 Gəlib hər xəstəyə eylərdi dərman ol kərəmkanı. 
Həm əhli beytinin xidmətlərin bilavasitə edərdi xoş, 
 Qamu müşkülləri eylərdi asan ol kərəmkanı. 
Əgər xubzi şəirü mərcimək şorbası əkliyçün, 
                                               
351 İbn Hişam, əs-Sirə, II, 603; Suheyli, ər-Rövzul-Unf, IV, 383. 
352  Vaqidi, əl-Məğazi, II, 863; Təbərani, əl-Mu’cəmu’l-Kəbir, XXII, 36; Safədi, əl-Vafi, V, 392; İbn 
Əsakir, Tarixu Dəməşq, LXII, 404. 
 412 
 Olunsa dəvət olardı o mehman ol kərəmkanı. 
Minərdi gah dəvə gah at və gah qatır gahi mərkəb, 
 Yalın ayaq yeriyərdi gah o hökmdar ol kərəmkanı. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 413 
VƏFATI 
 
Hicrətin on birinci ili idi. Cəbrayıl əleyhissalam, bu il gəldiyində sevgili 
Peyğəmbərimizə Qur’ani Kərimi iki dəfə əvvəldən axıra kimi oxudu. Halbuki, daha 
əvvəlki illərdə Qur’ani Kərimi bir dəfə oxumuşdu. Sərvəri aləm (səlləllahu əleyhi və 
səlləm), Cəbrayıl əleyhissalamın ən axırıncı dəfə də’vət etdiyi “Allah Təalanın yardımı 
və qələbə günü gəlib, insanların Allah Təalanın dininə (İslamiyyətə) dəstə-dəstə 
girdiklərini görüncə, Rəbbini həmd ilə təsbih et! Ondan məğfirət dilə! Çünki, O, 
tövbələri daima qəbul edər” məalındakı Nəsr surəsini dinlədikdən sonra; “Ey Cəbrayıl! 
Mənə elə gəlir ki, ölmək vaxtım gəlib çatıb” buyurdu. Bundan sonra Cəbrayıl 
əleyhissalam bu ayətləri oxudu; “Axirət, sənin üçün dünyadan daha xeyirlidir. Rəbbin 
sənə razı oldum deyincəyə qədər hər istədiyini verəcək”.353 
Sevgili Peyğəmbərimiz, o gün Mədinədə olan bütün Əshabi kiramının, zöhr 
namazında məsciddə toplanmaları üçün xəbər göndərdi. Sərvəri aləm Rəsulullah, 
namazı qıldırdıqdan sonra, bir xütbə oxudu. Bu elə bir xütbə idi ki, qulaq asan bütün 
ürəklər riqqətə gəlmiş, gözlərdən sel kimi yaş axmışdı. Daha sonra; “Ey insanlar! Sizin 
Peyğəmbəriniz olaraq mənim haqqımda nə fikirləşirsiniz?” buyurunca, Əshabi kiram; 
“Ya Rəsulallah! Allah Təala, sənə bizim tərəfimizdən çox xeyir ehsan etsin. Sən, bizim 
üçün çox şəfqətli bir ata, həmişə bizə nəsihət verən şəfqətli bir qardaş kimi idin. Allah 
Təalanın sənə bəxş etdiyi peyğəmbərlik vəzifəsini yerinə yetirdin. Vəhy olunan ayələri 
bizə təbliğ etdin. Rəbbinin yoluna, yəni İslama hikmətlə, gözəl nəsihətlə də’vət etdin, 
çağırdın. Allah Təala sənə ən gözəl və ən yüksək mükafatını versin” dedilər. 
Cənabi Peyğəmbərimiz; “Ey mö’minlər! Allah sevirsinizsə, deyin görək kimin 
məndə haqqı var? Kimin məndə haqqı varsa durub gəlsin, qiyamətdən qabaq elə 
burdaca alsın” buyurdu. Ancaq, haqqını almaq üçün durub gələn olmadı. Rəsulullah, 
ikinci və üçüncü dəfə də Allah Təalanın adını çəkərək; “Haqqı olan varsa gəlib alsın” 
buyurdu. Bundan sonra Əshabi kiramdan olan Həzrəti Ukaşə adında yaşlı birisi 
yerindən qalxdı. Rəsulullahın hüzuruna gəldi. Sonra; “Anam-atam sənə fəda olsun ya 
Rəsulallah! Təbük qəzvəsinda səninlə birlikdə idim. Təbükdən qayıtdğımız əsnada 
mənim dəvəmlə, sizin dəvəniz yan-yana gəlmişdilər. Mən dəvəmdən düşüb sənə 
                                               
353 əd-Duha 93/4-5. 
 414 
yaxınlaşdım. Məqsədim sənin mübarək bədənini öpmək idi, o zaman qamçı ilə 
kürəyimə vurmuşdun. Nə üçün vurduğunu başa düşmədim” dedi. 
Cənabi Peyğəmbərimiz; “Ey Ukaşə! Allah Təala səni, Rəsulunun bilə-bilə 
vurmasından qorusun. Ey Bilal! Qızım Fatimənin evinə get. O qamçını mənə gətir” 
deyə əmr etdi. Həzrəti Bilal, məsciddən çıxdı. Fikrə  getmiş; “Rəsulullah özündən qisas 
aldıracaq!” deyə heyrətə düşüb qalmışdı. Evə çatınca qapını döyüb; “Ey Rəsulullahın 
Kəriməsi! Mənə Rəsulullahın qamçısını ver!” deyincə Həzrəti Fatimə anamız; “Ey 
Bilal! İndi nə həcc, nə də cihad zamanıdır! Atam qamçını nə edəcək görəsən?” deyə 
soruşdu. Həzrəti Bilal; “Ey Fatimə! Xəbərin yoxdur bəyəm? Rəsulullaha o qamçıyla 
qisas olunacaq!” dedi. 
Fatimə anamız; “Ey Bilal! Rəsulullahdan qisas yoluyla haqqını almağa kimin 
ürəyi razı olar? Madam ki, istədi verərəm. Ancaq, Həsən və Hüseynə de ki, haqqını kim 
alacaqsa, qisası onlardan alsın. Nə badə Rəsulullahdan qisas aldırmasınlar” deyə Həzrəti 
Bilala möhkəm tapşırdı. Həzrəti Bilal məscidə gəldi və qamçını Rəsulullaha, O da 
Həzrəti Ukaşəyə verdi. 
Əbu Bəkir və Ömər bu vəziyyəti görüncə; “Ey Ukaşə! Bax biz yanındayıq, 
haqqını bizdən al. Nə olar, Rəsulullahdan alma!” deyə yalvardılar. Bundan sonra Cənabi 
Peyğəmbərimiz Həzrəti Əbu Bəkirə; “Ey Əbu Bəkir! Sən aramıza girmə. Ey Ömər! Sən 
də qırağa dur. Allah Təala, sizin yüksək dərəcənizi bilir” buyurdu. Sonra Həzrəti Əli 
ayağa durdu; “Ey Ukaşə! Rəsulullaha vurmana ürəyim dözməz, budur kürəyimi və 
qarnımı açmışam. Gəl haqqını məndən al, istəyirsən yüz dəfə vur. Ancaq Rəsulullaha 
toxunma!” deyincə, Cənabi Peyğəmbərimiz; “Ey Əli! Sən də otur. Allah Təala, sənin də 
yüksək mərtəbəni, yerini bilir” buyurdu. Bu dəfə Həzrəti Həsən ilə Hüseyin ayağa 
qalxdılar; “Ey Ukaşə! Sən də bilisən ki, biz Rəsulullahın nəvələriyik. Onun üçün bizdən 
qisas almaq, Rəsulullahdan qisas almaq deməkdir. Haqqını bizdən al, nə olar 
Rəsulullaha vurma!” deyincə, Cənabi Peyğəmbərimiz, onlara; “Siz də oturun, ey iki 
gözümün nurları” buyurdu. Sonra; “Ey Ukaşə! Gəl vur!” buyurdu. 
Ukaşə; “Ya Rəsulallah! Sən mənə vurduğun zaman mənim kürəyim açıq idi” 
deyincə, sevgili Peyğəmbərimiz mübarək kürəyini açdı. Bu əsnada Əshabi kiramdan 
hünkürtü çıxmağa başladı; “Ey Ukaşə! Rəsulullahın mübarək kürəyinə vuracaqsan 
məgər?” dedilər. Hamı kədərlə gözləyirdi. Həzrəti Ukaşə, Rəsulullahın mübarək 
kürəyindəki peyğəmbərlik möhürünü görüncə, birdən-birə; “Anam-atam sənə fəda olsun 
 415 
ya Rəsulallah! Haqqını almaq üçün, sənin o mübarək kürəyinə vurmağa, səndən qisas 
almağa kimin gücü çatar, buna kim cəsarət edə bilər?” deyərək, Kainatın hökmdarının 
mübarək nübüvvət möhürünü öpdü. Bundan sonra Rəsuli əkrəm (səlləllahu əleyhi və 
səlləm) ona; “Xeyir, ya vuracaqsan, yaxud da bağışlayacaqsan” buyurunca, Ukaşə 
Həzrətləri; “Canım sənə fəda olsun ya Rəsulallah! Bağışladım. Görəsən Allah Təala da 
məni qiyamət günündə bağışlayar?” dedi. 
Cənabi Peyğəmbərimiz; “Kim, mənim Cənnətdəki dostumu görmək istəyirsə, 
bu yaşlı adama baxsın” buyurdu. Rəsulullahın bu mübarək sözünü eşidən Əshabi kiram, 
onun gözlərinin arasından öpməyə başladı. Hamı; “Necə də xoşbəxtsən, necə də 
xoşbəxtsən! Ey Ukaşə! Rəsulullah ilə birlikdə olmağının hörmətinə, Cənnətdə yüksək 
dərəcələrə qovuşdun” deyirdilər.354 
Səfər ayının axırıncı günləriydi. Aləmlərin sahibi (səlləllahu əleyhi və səlləm), 
şimaldakı Bizans imperatorluğunun müsəlmanlar üçün böyük bir təhlükə halına 
gəlməmişdən qabaq, onları təzədən İslama də’vət etmək, qəbul etməsələr döyüşmək və 
İslam dövlətinin tə’siri altına salmaq istəyirdi. Bu səbəblə Bizanslılarla döyüşmək üçün 
qəhrəman Əshabının hazırlanmasını əmr etdi. Əshabi kiram hazırlıq görmək üçün 
dağılışdı. Rəsuli əkrəm, Həzrəti Üsamə ibn Zeydi çağırdı; “Ey Üsamə! Şama, Bəlqa 
sərhəddinə, Fələstindəki Daruma, Ətanın şəhid edildiyi yerə qədər, Allah Təalanın adı  
və bərəkətiylə get. Onları atlarının nallarıyla tapdala. Səni, bu orduya sərkərdə tə’yin 
etdim. Ubnalıların üstünə qəfildən hücum edib onları darmadağın et. Gedəcəyin yerə 
xəbər çatmamışdan qabaq sən çat. Özünlə bələdçilər götürüb, cəsus və kəşfiyyətçıları 
qabaqcadan göndər. Allah Təala qələbə ehsan etsə, onların arasında bir az qal” buyurdu. 
Curfdə düşərgə salmalarını əmr edib, mübarək əlləriylə bayrağı Üsaməyə verdi.355 
Məsciddə minbərə çıxaraq; “Ey Əshabım! Üsamənin atası Zeyd, komandanlığa 
necə layiq idi isə və mənim nəzdimdə necə ən sevgili idi isə, özündən sonra oğlu Üsamə 
də komandanlığa elə layiqdir. Üsamə, mənim nəzdimdə insanların ən sevgili 
olanlarından biridir” buyurdu. 
Həzrəti Üsamənin komandanlığı altında, döyüşə gedəcək müsəlmanlar arasında 
Həzrəti Əbu Bəkir, Həzrəti Ömər, Həzrəti Əbu Ubeydə ibn Cərrah, Həzrəti Sə’d ibn 
Əbi Vəqqas kimi Əshabın başda gələnləri də vardı. 
                                               
354 Təbərani, əl-Mu’cəmu’l-Kəbir, III, 58; Suheyli, ər-Rövzul-Unf, VIII, 318. 
355 Vaqidi, əl-Məğazi, III, 1117; İbn Əsakir, Tarixu Dəməşq, II, 46; Suheyli, ər-Rövzul-Unf, IV, 384. 
 416 
Ancaq ertəsi gün, Kainatın hökmdarı anidən xəstələndiyi üçün, ordunun 
getməsi Cənabi Peyğəmbərimizin axirətə köçməsindən sonraya qalmışdı. Sevgili 
Peyğəmbərimiz, ağır şəkildə qızdırmaya tutulmuşdu. Getdikcə qızdırması qalxır, 
xəstəlik daha da ağırlaşırdı. Ağrılarının azaldığı bir gecə yarısı, yatağından qalxdı. 
Geyinərək getməyə hazırlandı. Bunu görən Həzrəti Aişə anamız; “Anam-atam, canım 
sənə fəda olsun ya Rəsulallah! Hara gedirsiniz ki?” deyə soruşdu. Sərvəri aləm 
(səlləllahu əleyhi və səlləm); “Bəqi qəbristanlığında basdırılmış kəslər üçün istiğfar 
etmək üçün əmr aldım. Oraya gedirəm” buyurdu. Özü ilə Əbu Muveyhib ilə Əbu Rafini 
də götürərək getdi. Qəbristanlıqda uzun-uzadıya dua edib, onların bağışlanması və 
məgfirəti üçün Allah Təalaya yalvardı. Cənabi Peyğəmbərimizin bu qədər çox 
yalvarması qarşısında, yanında olan səhabilər; “Biz də, kaş ki, burda dəfn edilsəydik, 
Rəsulullahın bu duasıyla şərəflənsəydik!” dedilər. Sevgili Peyğəmbərimiz, Əbu 
Muveyhibə üzünü tutaraq; “Ey Əbu Muveyhib! Dünya xəzinələri ilə axirət ne’mətlərini 
seçmək mövzusunda mənə ixtiyar verildi. İstəyirsənsə dünyada qal, sonra Cənnətə get, 
istəyirsənsə də Liqaullah (Allah Təalaya qovuşmaq) hasil olub Cənnətə gir, dedilər. 
Mən, Liqaullahı və sonra Cənnəti seçdim” buyurdu. 
Bir gün də, Ühüddə şəhid olanlar üçün məğfirət diləmək niyyətiylə yola çıxdı. 
Onlar üçün, Allah Təalaya uzun-uzadıya yalvararaq dua etdi. Sonra məscidə gəlib 
Əshabi kirama; “Mən, sizin ən birinci Kövsər hovuzuna qovuşanınız, qarşılayanınız 
olacağam. Sizinlə görüş yerimiz oradır... Mən, sizin üçün, məndən sonra müşrikliyə 
qayıtmağınızdan qorxmaram. Ancaq dünyaya meyl edər, dünya malından ötrü bir-
birinizə həsəd aparar, bir-birinizi öldürərsiniz. Nəticədə sizdən əvvəlkilərin məhv olub 
getdikləri kimi, sizin də məhv olub getməyinizdən qorxuram...” buyurdu. Sonra 
səadətxanələrinə təşrif etdi. 
Xəstəliyi daha da ağırlaşmışdı. Mübarək xanımları sevgili Peyğəmbərimizin, 
Həzrəti Aişə anamızın evində qalmasına razı olub, öz haqlarını ona verdiklərini dedilər. 
Mütəhhər xanımlarının bu canıyananlıqlarından razı qalıb, hamısına dua etdi və ondan 
sonrakı günlərini Həzrəti Aişə anamızın evində keçirtməyə başladı. 
Rəsuli əkrəmin (səlləllahu əleyhi və səlləm), qızdırması çox qalxmışdı. 
Qızdırmanın tə’sirindən yatağında o tərəf, bu tərəfə çevrilmək məcburiyyətində qalırdı. 
O vəziyyətdə ikən, Əshabi kiram Onu ziyarət edir, Rəsulullahın çəkdiyi çətinliyə çox 
üzülürdülər. Əbu Səidi Xudri belə nəql etmişdir ki; “Rəsulullahın mübarək hüzuruna 
 417 
getmişdim. Üstündə  məxmər bir yorğan vardı. Qızdırmanın istiliyi yorğandan çölə 
vurur, hərarətdən əlimizi yorğana vura bilmirdik. Heyrətimizi və üzüntümüzü görən 
Rəsulullah; “Ən şiddətli bəla, peyğəmbərlərin başına gələr. Buna baxmayaraq 
peyğəmbərin bəlalara sevinməsi, sizin verilən ehsanlara sevinmənizdən daha çoxdur” 
buyurdu. 
Ümmü Bişr ibn Bəra belə nəql etmişdir ki; “Rəsulullahı ziyarət etmək üçün 
yanına getmişdim. Mübarək bədəni od kimi yanırdı. “Canım sənə fəda olsun ya 
Rəsulallah! Mən, heç bir zaman belə ağır bir xəstəlik görmədim!” dedim. Buyurdu ki; 
“Ey Ümmü Bişr! Qızdırmanın ağır olması, savabımın çox olması üçündir. 
Bu xəstəlik, Xeybərdə daddığım zəhərli ətin tə’sirindəndir. O ətin verdiyi 
ağrını həmişə hiss edərdim. O gün yediyim zəhər, indi əbhərimi, yəni şah damarımı 
qopartmaqdadır” buyurdu.356 
Sevgili Peyğəmbərimiz, Abdullah ibn Məs’ud Həzrətlərinə də buyurdu ki; 
“Xəstəliyə tutulan heç bir müsəlman yoxdur ki, Allah Təala, onun xəta və günahlarını 
ağacın yarpaqları töküldüyü kimi tökməsin!”.357 
Xəstəlik gündən-günə daha da ağırlaşırdı. Əshabi kiram bu vəziyyətə çox 
üzülür, evlərində rahat dura bilmirdilər. Məscidə toplaşdılar. Cənabi Peyğəmbərimizin 
vəziyyətindən xəbər tutmaq üçün Həzrəti Əlini göndərdilər. Aləmlərin sahibi, işarəylə; 
“Əshabım nə deyir?” deyə soruşdu. O da; “Rəsulullah aramızdan getsə halımız necə 
olacaq! deyib çox üzülürlər” dedi. Əshabına qarşı daha çox mərhəmət göstərən sevgili 
Peyğəmbərimiz, xəstələliyinin ağrısına dözərək ayağa qalxdı. Həzrəti Əli və Həzrəti 
Fəzl ibn Abasın qoluna girərək məscidə gəldi. Minbərə çıxaraq Allah Təalaya həmd və 
səna etdikdən sonra, Əshabi kirama; “Ey Əshabım! Mənim ölümümü düşünüb narahat 
olursunuz deyəsən. Heç bir peyğəmbər ümməti ilə birlikdə əbədi qalmadı. Mən də 
sizinlə birlikdə əbədi qalmayacağam. Bilin ki, mən Rəbbimə qovuşacağam. Sizə 
nəsihətim budur ki, muhacirlərin böyüklərinə hörmət edin! Ey muhacirlər! Sizə də 
vəsiyyətim budur ki, Ənsara yaxşılıq edin! Onlar sizə yaxşılıq etdi. Evlərində qonaq 
saxladı. Dolanışıqları o qədər də yaxşı olmadığı halda, sizi özlərindən üstün saydılar. 
Mallarına sizi şərik etdilər. Hər kim Ənsara başçılıq edərsə, onlara xoş rəftar etsin, 
səhvə yol verənlərini bağışlasın” buyurdu. Sonra çox gözəl tə’sirli nəsihətlər edib; 
                                               
356 İbn Hişam, əs-Sirə, II, 337; Vaqidi, əl-Məğazi, II, 678; Təbəri, Tarix, II, 303; İbn Kəsir, əs-Sirə, III, 
399. 
357 İbn Hibban, əs-Səhih, VII, 189; Bezzar, əl-Müsnəd, II, 460; Suyuti, Camiul-Əhadis, XIX, 336. 
 418 
“Allah Təala, bir quluna dünyada qalmaqla Rəbbinə qovuşmaq arasında iki şeyi 
seçməkdə ixtiyar verdi. O qul, Rəbbinə qovuşmaq istədi” buyurdu. Həzrəti Əbu Bəkir, 
Rəsulullahın sözləriylə vəfatına işarə etdiyini başa düşüb; “Canımız sənə fəda olsun ya 
Rəsulallah!” deyərək ağlamağa başladı. Mərhəmət dəryası, sevgili Peyğəmbərimiz 
(səlləllahu əleyhi və səlləm); “Ağlama ey Əba Bəkir!” buyuraraq ona səbr etmək və 
dözmək lazım gəldiyini əmr etdi. Mübarək gözlərindən yaş axırdı. “Ey Əshabım! İslam 
dini uğrunda doğruluq və ixlasla öz malını fəda edən Əbu Bəkirdən çox razıyım. Axirət 
yolunda dostla birlikdə getmək mümkün olsaydı, Onu seçərdim” buyurdu və; “Məscidə 
açılan qapılardan Əbu Bəkirin qapısından başqa bütün qapıları örtün” deyə əmr etdi. 
Sonra, minbərdən düşərək Həzrəti Aişə anamızın otağına qayıtdı. Əshabi kiram 
ağlamağa başladılar. Bundan sonra Cənabi Peyğəmbərimiz, Həzrəti Əlinin və Fəzl ibn 
Abbasın qollarına girərək təzədən məscidə təşrif etdi. Minbərin ilk pilləsində dayanıb, 
Əshabi kirama belə buyurdu ki; “Ey Muhacirlər və ey Ənsar! Vaxtı müəyyən olan bir 
şeyə qovuşmaq üçün tələsməyin bir faydası yoxdur. Allah Təala, heç bir qulu üçün 
tələsməz. Hər kim Allah Təalanın qaza və qədərini dəyişdirmyə, iradəsindən üstün 
olmağa təşəbbüs edərsə, onu alçaldar. Allah Təalaya qarşı hiyləgərlik etmək, Onu 
aldatmaq istəyən öz-özünü aldatmış olar. Bilin ki, mən sizlərə qarşı rauf və rəhiməm. 
Siz də mənə qovuşacaqsınız. Qovuşacağınız yer Kövsər hovuzunun başıdır. Cənnətə 
girmək, mənə qovuşmaq istəyən, boş yerə danışmasın. Ey müsəlmanlar! Kafir olmaq, 
günah işləmək, ne’mətin dəyişməsinə və ruzinin azalmasına səbəb olar. İnsanlar, Allah 
Təalanın əmrlərinə itaət etsə, dövlət başçıları, dövlət qulluqçuları, valiləri onlara 
mərhəmət və şəfqət göstərər. Fasiqlik, pislik, qudurğanlıq edib günah işlərlə gününü 
keçirtsə, mərhəmətli başçılara qovuşa bilməzlər. Mənim həyatım, sizin üçün xeyirli 
olduğu kimi, ölümüm də xeyir və rəhmətdir. Əgər bir kəsi haqsız yerə döymüş vəya 
birinə pis bir söz demişəmsə, məndən də eyni qaydada haqqını almasına, birinizdən 
haqsız yerə bir şey almışamsa, dala qaytarmasına və halalaşmağa hazıram. Çünki, 
dünya cəzası, axirət cəzasından çox asandır. Buna dözmək daha asandır”. Daha əvvəl 
Həzrəti Əbu Bəkirdən razı qaldığını dediyi kimi, bu xütbədə də Həzrəti Ömərdən razı 
qaldığını bildirib; “Ömər mənimlədir, mən də onunlyam. Məndən sonra haqq Ömərlə 
birlikdədir” buyurdu. 
 419 
Rəsulullah bu xütbədən sonra minbərdən düşdü. Namazdan sonra yenə minbərə 
çıxıb, vəsiyyət və nəsihətdən sonra; “Sizi Allah Təalaya tapşırdım” buyurdu və 
Əshabdan ayrılıb otağına gəldi. 
Aləmlərin sahibi (səlləllahu əleyhi və səlləm), şiddətli ağrılarının olduğu bir 
gün, Əshabi kiramla halallaşmaq, axirətə qul haqlarıyla getməmək üçün Bilali Həbəşi 
Həzrətlərini çağırtdırdı. Ona; “Xalqı çağır! Məsciddə toplansınlar. Onlara axırıncı 
vəsiyyətimi etmək istəyirəm!” buyurdu. 
Həzrəti Bilal Əshabı məscidə topladı. Sevgili Peyğəmbərimiz, Həzrəti Əli və 
Fəzlin köməyiylə məscidə təşrif etdi. Minbərdə oturub, Allah Təalaya həmd və sənadan 
sonra; “Ey Əshabım! Bilin ki, aranızdan ayrılmağıma az qaldı. Kimin məndə haqqı 
varsa, məndən istəsin. Mənim yanımda sevgili olan, məndən haqqını istəsin vəya halal 
etsin ki, Rəbbimə və rəhmətinə bunları ödəmiş vəziyyətdə qovuşum” buyurdu. Sonra 
minbərdən düşüb, zöhr namazını qıldırdı. Namazdan sonra, təzədən minbərə çıxıb, 
namazdan qabaq dediyi şeyləri təkrarladı. 
Sevgili Peyğəmbərimizin vəfatına üç gün qalmış xəstəlıyi daha da ağırlaşdı. 
Məscidə çıxıb camaata namaz qıldıra bilmədi. Camaatla qıla bilmədiyi ilk namaz xiftən 
namazı idi. Həzrəti Bilal həmişəki kimi, o vaxtda qapıya gəlib; “Əssalat, ya 
Rəsulallah!” dedi. Sevgili Peyğəmbərimiz xəstəliyin ağırlığından məscidə getməyə 
macal tapa bilmirdi. “Əbu Bəkirə deyin! Əshabıma namaz qıldırsın” buyurdu. Həzrəti 
Aişə anamız; “Canım sənə fəda olsun ya Rəsulallah! Atam yumuşaq qəlbli və çox 
üzüntülüdür. Zatı alinizin yerinə keçib, orda sizi görə bilməsə ağlamaqdan namazı 
qıldıra bilməz. Camaata imam olmaq üçün Ömərin keçməsini əmr etsəniz daha yaxşı 
olmaz bəyəm?” deyərək soruşdu. Cənabi Peyğəmbərimiz təzədən; “Əbu Bəkirə deyin! 
Əshabıma imamlıq edib namaz qıldırsın” buyurdu. Həzrəti Bilal, Əbu Bəkiri Siddiqə 
vəziyyəti çatdırdı. Həzrəti Əbu Bəkir, mehrabda Rəsulullahı görə bilməyincə, ürəyi 
yerindən oynadı. O ki var ağladı! Əshabi kiram da ağlaşmağa başladılar. Həbibullah, 
məsciddən gələn bu səsin səbəbini soruşunca, Həzrəti Fatimə anamız; “Canım sənə fəda 
olsun ya Rəsulallah! Əshabın, ayrılığınıza dözə bilmədiyi üçün ağlayır!” deyə vəziyyəti 
başa saldı.358 
Mərhəmət dəryası sevgili Peyğəmbərimiz (səlləllahu əleyhi və səlləm) çox 
tə’sirlənmişdi. Əshabına təsəlli vermək üçün xəstəliyinin bu qədər ağır olmasına 
                                               
358 Suheyli, ər-Rövzul-Unf, III, 198; Tirmizi, Şəmaili Şərif, s. 386-387. 
 420 
baxmayaraq, çətinliklə də olsa yataqdan qalxdı. Həzrəti Əli və Həzrəti Abasın köməyi 
ilə məscidə gəldi. Namazdan sonra; “Ey Əshabım! Sizi Allah Təalaya tapşırdım və sizi 
Allah Təalaya əmanət etdim! Təqvalı olun. Allah Təaladan qorxun. Allah Təalanın 
əmrini yerinə yetirin və Ona itaət edin. Mən, artıq bu dünyadan gedirəm” buyurdu. 
Həzrəti Əbu Bəkir, Əshabi kirama on yeddi vaxt namaz qıldırdı. Bir dəfəsində 
zöhr namazını qıldırırdı. O əsnada Kainatın hökmdarı, mübarək bədənində bir yüngüllik 
hiss etmiş, Həzrəti Əli və Həzrəti Abasın köməyiylə məscidə gəlmişdi. Əbu Bəkiri 
Siddiq, sevgili Peyğəmbərimizin təşrif etdiyini sezib, dala durmaq istədi. Rəsulullah 
ona; “Yerində dayan!” mənasında işarə etdi. Cənabi Peyğəmbərimiz, Həzrəti Əbu 
Bəkirin solunda Əshabına axırıncı dəfə namaz qıldırdı.359 
Sevgili Peyğəmbərimizin vəfatından üç gün əvvəl idi. Cəbrayıl əleyhissəlam, 
Rəsulullahı ziyarətə gəlib; “Ya Rəsulallah! Allah Təalanın sənə salamı var. 
Vəziyyətinizi bildiyi halda, necə olduğunuzu, özünüzü necə hiss etdiyinizi soruşur” 
dedi. Aləmlərin sahibi isə; “Kədərliyəm!” buyurdu. 
Cəbrayıl əleyhissalam Bazar günü yenə gəldi və eyni şeyləri dedi. Cənabi 
Peyğəmbərimiz yenə əvvəlki cavabı verdi. Cəbrayıl əleyhissalam ayrıca; Yəməndə 
Peyğəmbər olduğunu iddia edən Əsədi Ansinin öldürüldüyünü xəbər verdi. Rəsuli 
əkrəm də bu xəbəri Əshabına bildirdi. Xəstəlikdən əvvəl Onun üçün gətirilən bir neçə 
qızılı kasıblara, bir neçəsini də Həzrəti Aişəyə vermişdi. Bazar günü Rəsulullahın 
xəstəliyi daha da artdı. Yanına gələn ordu komandanı Həzrəti Üsaməyə bir şey demədi. 
Ancaq mübarək əllərini qaldırıb onun üzünü sığalladı. Mə’lum oldu ki, ona dua edir. 
Sevgili Peyğəmbərimizin dünyanı şərəfləndirdiyi və axirətə köçdüyü gün Bazar 
ertəsi idi. Xəstəliyinin on üçüncü, yəni axırıncı günü... Əshabi kiram Məscidi şərifdə 
Əbu Bəkiri Siddiq Həzrətlərinin arxasında sübh namazını qılarkən, aləmlərin sahibi, 
Məscidi şərifə gəldi. Ümmətinin səf-səf düzülüb ibadət etdiklərini gördü. Sevinərək 
təbəssüm etdi. Özü də Həzrəti Əbu Bəkirin arxasında durub namaz qıldı. Əshabi kiram, 
Rəsulullahı məsciddə görüncə, xəstəliyinin sağaldığını zənn edərək çox sevindilər. 
Rəsuli əkrəm (səlləllahu əleyhi və səlləm) isə Həzrəti Aişənin otağına gedib yatdı. 
Sonra da; “Allah Təalanın hüzuruna, özümdən sonra dünya malı qoymadan getmək 
istəyirəm, yanında qalan qızılları da kasıblara payla” buyurdu. Sonra qızdırması çoxaldı. 
Bir müddətdən sonra, təzədən gözlərini açıb, Həzrəti Aişəyə qızılları paylayıb-
                                               
359 Beyhəqi, əs-Sünən, II, 4; Əbu Ya’la, əl-Müsnəd, XIII, 428. 
 421 
paylamadığını soruşdu. Aişə də paylayacağını dedi. Bunların dərhal paylanmasını dönə-
dönə əmr etdi. Dərhal paylanıb qurtarınca; “İndi rahat nəfəs aldım” buyurdu. 
Yatağında bir müddət istirahət etdikdən sonra Həzrəti Əlini yanına çağırdı. 
Mübarək başını onun qucağına qoydu. Mübarək alnı tərləmiş, mübarək rəngi 
dəyişmişdi. Həzrəti Fatimə anamız, mübarək atasının o halını görüncə, baxmağa dözə 
bilmədi və oğulları Həzrəti Həsənlə Həzrəti Hüseynin yanına getdi. Əllərindən tutub 
ağlamağa başladı. “Ey mənim Atam! Qızına kim baxar?! Həsən və Hüseyni kimə 
əmanət edirsən? Ey Ata! Canım sənə fəda olsun! Səndən sonra mənim halım necə olar?! 
Gözüm mübarək üzündən sonra kimə baxar?!” 
Rəsulullah, qızının ürəkləri riqqətə gətirən bu sözlərini eşidincə, mübarək 
gözlərini açdı və onu yanına çağırdı “Ya Rəbbi! Buna səbr ehsan et” deyə dua etdikdən 
sonra “Ey Fatimə! Ey gözümün nuru! Atan canını tapşırmaqdadır!” buyurunca, 
hünkürüb ağlaması daha da artdı. Həzrəti Əli; “Ey Fatimə! Nə olar sakit ol, Rəsulullahı 
daha çox üzmə!” deyincə, sevgili Peyğəmbərimiz; “İncitmə ey Əli! Qoy atası üçün göz 
yaşı töksün!” buyurduqdan sonra, mübarək gözlərini yumaraq sanki huşunu itirdi. 
Sonra Həzrəti Həsən, mübarək babasının yanına gəlib; “Ey mənim mübarək 
babam! Sənin ayrılığına kim dözə bilər?! Ürəyimizi kimə açıb danışarıq?! Səndən sonra 
anama, atama və qardaşıma kim şəfqət göstərər? Qadın və kişi səhabilərin o gözəl 
əxlaqınızı hardan bilər?!” deyərək ağlayınca, Cənabi Peyğəmbərimizin mübarək 
xanımları özlərini saxlaya bilmədilər. Hamısı birlikdə ağlamağa başladılar. 
Çöldə çox kədərli bir halda gözləyən Əshabi kiram, Cənabi Peyğəmbərimizin 
xəstəliyinin çox artdığını eşidincə ürəkləri ağrıdı. Ağlamağa başladılar. Son bir dəfə də 
olsa, sevgili Peyğəmbərlərinin mübarək camalını görmək üçün; “Nə olar, qapını açın! 
Rəsul əleyhissalamın mübarək üzünü bir dəfə də görək!” deyərək qapıda yalvarırdılar. 
Aləmlərə rəhmət olaraq göndərilən Allah Təalanın Həbibi, sevgilisi, Əshabının bu 
yalvarışlarını eşidincə, mərhəmət göstərib; “Qapını açın!” buyurdu. Əshabın başda 
gələnləri içəri girdilər. 
Sevgili Peyğəmbərimiz, onlara səbr tövsiyə etdikdən sonra; “Ey Əshabım! Siz, 
insanların ən üstünü, ən şərəflisisiniz. Sizdən sonra kim gəlsə gəlsin, siz hamısından 
qabaq Cənnətə girərsiniz. Dini ayaqda tutmaqda əzmkar olun və Qur’ani Kərimi 
özünüzə rəhbər tutun. Dinin hökmlərindən xəbərsiz qalmayın” buyurdu. Sonra; “Ya 
 422 
Rəbbi! Təbliğ etdim?” deyib mübarək gözlərini yumdu. Mübarək üzü tərlədi. Həzrəti 
Əli, Əshaba işarə edərək çıxmalarını söylədi. 
Onlar getdikdən sonra, Həzrəti Aişə anamız gəlib nəsihət istədi. Cənabi 
Peyğəmbərimiz; “Ey Aişə! Evinin bir küncündə oturub özünü qoru!” buyurduqdan 
sonra, mübarək gözlərindən yaş axmağa başladı. Kainatın hökmdarı ağlayırdı... 
Ordakıların ürəkləri ağradı, ciyərləri parçalandı. Həzrəti Ümmü Sələmə anamız; “Canım 
sənə fəda olsun ya Rəsulallah! Nə üçün ağlayırsan?” deyərək soruşunca; “Ümmətimə 
mərhəmət olunması üçün ağlayıram” buyurdu. 
Günəş təpədən yüksəlirdi. Vaxt yaxınlaşmışdı... Sevgili Peyğəmbərimizin 
mübarək başı, Həzrəti Aişə anamızın sinəsinə söykənmişdi. Aləmlərin sahibi, artıq son 
nəfəsini yaşayır, mübarək dodaqlarından “Nə badə! Nə badə! Əlinizin altındakı 
kölələrinizə yaxşı davranmayasınız! Onlara pal-paltar geyindirməyib, qarınlarını 
doyuzdurmayasınız. Onlarla mülayim danışınuz. Namaz qılmağa davam edin. 
Qadınlarınız və kölələriniz haqqında Allah Təaladan qorxunuz! Ey Allahım! Məni 
bağışla! Mənə rəhmətini ehsan et! Məni Rəfiqi ə’la zümrəsinə qovuşdur!” cümlələri 
süzülürdü. Həzrəti Fatimə anamızın göz yaşları sel kimi axır, ah-naləsi ürəkləri 
ağrıdırdı. Sevgili Peyğəmbərimiz (səlləllahu əleyhi və səlləm) onu yanında oturdub; 
“Qızım, bir miqdar səbr et, ağlama. Çünki, Həmələyi Ərş (mələklər) sənin ağladığın 
üçün ağlayır” buyurdu. Həzrəti Fatimə anamızın göz yaşını sildi. Təsəlli verib, Allah 
Təaladan səbr istədi və; “Ey qızım, mənim canım alınacaq. “İnnə lillahi və innə ileyhi 
raciun” de!. Ey Fatimə! Başa gələn hər müsibətə bir mükafat verilir” buyurdu. Bir 
müddət mübarək gözlərini yumub, sonra; “Bundan sonra daha mənə üzüntü və qəm-
qüssə (kədər) olmaz. Çünki, fani aləmdən və möhnət məkanından xilas oluram” 
buyurdu. Sonra Həzrəti Əliyə; “Ya Əli! Məndə filan yəhudinin bu qədər malı vardır. 
Ordu hazırlamaq üçün almışdım. Onu ödəməyi əsla yaddan çıxartma. Əlbəttə ki, sən 
borcumu verərsən. Kövsər hovuzunun üstündə mənimlə görüşənlərdən birincisi sənsən. 
Məndən sonra sənə çox zərər gələr, səbr et, insanlar dünyanı istədikləri vaxt sən axirəti 
seç” buyurdu. 
Üsamə təzədən gəldi. Rəsulullah; “Allah Təala köməyin olsun! Haydı döyüşə 
get!” buyurdu. O da çıxıb ordusunun başına getdi. Dərhal hərəkət  əmri verdi.360 
                                               
360 İbn Hişam, əs-Sirə, II, 650; Təbəri, Tarix, II, 474; Suheyli, ər-Rövzul-Unf, IV, 434. 
 423 
Aləmlərin sahibi, artıq son nəfəsini verirdi... Vaxt əməlli-başlı yaxınlaşmışdı... 
Allah Təala, Əzrayıl əleyhissalama; “Həbibimə ən gözəl surətdə get! Əgər icazə versə 
ruhunu çox asan al. İcazə verməsə dala qayıt!” deyə vəhy etdi. Əzrayıl əleyhissalam, ən 
gözəl surətdə, insan cildində, sevgili Peyğəmbərimizin səadətxanələrinin qapısına gəldi 
və; “Əssalamu əleykum ey nübüvvət evinin sahibi! İçəri girməyə icazə verirsiniz? Allah 
Təala sizə rəhmət etsin” dedi. 
Həzrəti Aişə anamız, sevgili Peyğəmbərimizin (səlləllahu əleyhi və səlləm) 
yanında oturan Həzrəti Fatiməyə; “Bu gələnə sən cavab ver” dedi. O da qapıya çıxıb, 
çox kədərli bir səslə; “Ey Allah Təalanın qulu! Rəsulullahın indi başı qarışıqdır” dedi. 
Əzrayıl əleyhissalam, təzədən icazə istədi. Eyni cavab verildi. Üçüncü dəfə salamını 
təkrar edib, mütləq girməsi lazım olduğunu yüksək səslə deyincə, Cənabi 
Peyğəmbərimiz bunu eşitdi və “Ey Fatimə! Qapıda kim var?!” buyurdu. 
Həzrəti Fatimə; “Ya Rəsulallah! Qapıda biri içəri girmək üçün icazə istəyir. Bir 
neçə dəfə cavab verdim. Ancaq üçüncü dəfədə bədənim titrədi” dedi. Bundan sonra 
Rəsulullah; “Ey Fatimə! Qapıdakının kim olduğunu bilirsən? O, keyflərə soğan 
doğrayan, insanları yıxan, qadınları dul, uşaqları yetim qoyan, evləri xarabaya çevirən, 
qəbirləri tarimar edən ölüm mələyi Əzrayıldır. Ey Əzrayıl, gir” buyurdu. O zaman 
Həzrəti Fatimə anamız, çox üzüldü və mübarək ağzından bu cümlələr süzüldü; “Aman 
Allah! Mədinə xarabaya çevrildi”. 
Peyğəmbərimiz, Həzrəti Fatimənın əlini tutub mübarək sinəsinin üstünə qoydu 
və mübarək gözlərini yumdu. Ordakılar mübarək ruhunun alındığını zənn etdilər. 
Həzrəti Fatimə anamız dözə bilməyib, atasının mübarək qulağına tərəf əyildi və 
ürəklərə od vuran bir səslə; “Atacan!” deyə səsləndi. Heç cavab gəlməyincə bu səfər; 
“Canım sənə fəda olsun ya Rəsulallah! Nə olar mübarək gözlərini aç, mənə bir şey 
de...” dedi. Aləmlərin sahibi mübarək gözlərini açıb, qızının göz yaşlarını sildi və onun 
qulağına vəfat edəcəyini bildirdi. Bundan sonra Həzrəti Fatimə ağlamağa başladı. Bu 
dəfə qulağına; “Əhli beytimdən, ən birinci mənim yanıma sən gələcəksən” buyurdu. O 
da bu müjdəyə sevinib təsəlli tapdı. 
Həzrəti Fatimə anamız; “Atacan! Bu gün ayrılıq günüdür! Bir də sənə nə vaxt 
qovuşaram?” deyə soruşdu. Rəsulullah; “Ey qızım! Məni qiyamət günü hovuzun 
kənarında görərsən. Orda mən ümmətimdən hovuza gələnlərə su verəcəyəm” buyurdu. 
Həzrəti Fatimə; “Əgər səni orda görməsəm, nə edərəm?” deyə soruşunca, Cənabi 
 424 
Peyğəmbərimiz; “Mizanın yanında taparsan. Orda, mən ümmətimə şəfaət edəcəyəm” 
buyurdu. 
Həzrəti Fatimə anamız; “Orda da tapa bilməsəm necə olacaq ya Rəsulallah?!” 
deyincə, Cənabi Peyğəmbərimiz; “Sirat körpüsünün yanında görərsən. Mən orda 
Rəbbimə; “Ya Rəbbi! Mənim ümmətimi cəhənnəmdən qoru” deyə yalvaracağam” 
buyurdu. 
Bundan sonra Həzrəti Əli kədərli bir səslə; “Ya Rəsulallah! Siz ruhunuzu 
təslim etdikdən sonra, sizi kim yuyacaq, nəylə kəfənləyəcəyik? Namazınızı kim 
qıldıracaq, qəbrə kim qoyacaq?” deyə soruşdu. Cənabi Peyğəmbərimiz; “Ey Əli, məni 
sən yu, Fəzl ibn Abbas sənə su tökməkdə kömək etsin. Cəbrayıl sizin üçüncünüz olar. 
Ğasl (yuma) işini qurtarınca, kəfənə bükərsiniz. Cəbrayıl, Cənnətdən gözəl ətir gətirər. 
Sonra məni məscidə aparıb məsciddən çıxın. Çünki, ən birinci Cəbrayıl sonra Mikayıl, 
sonra İsrafil, sonra da mələklər dəstə-dəstə namazımı qılacaqlar. Daha sonra siz girin, 
səf-səf durun. Heç kim məndən qabağa keçməsin” buyurdu.361 
Sonra, qapıda gözləyən Əzrayıl əleyhissalama; “Ey Əzrayıl! Ziyarət üçün 
gəldin, yoxsa canımı almaq üçün?” deyə soruşunca, Əzrayıl əleyhissalam; “Həm qonaq, 
həm də vəzifəli olaraq gəldim. Allah Təala mənə, sənin hüzuruna icazə alaraq 
girməyimi əmr etdi. Mübarək ruhunu ancaq icazə versən ala bilərəm. Ya Rəsulallah! 
İcazə verirsinizsə əmrinizi yerinə yetirər, canınızı alardım. Yoxsa qayıdıb Rəbbimin 
yanına gedərəm” dedi. 
Cənabi Peyğəmbərimiz; “Ey Əzrayıl! Bəs Cəbrayıl harda qaldı?” buyurdu. 
“Cəbrayıli dünya səmasında qaldı. Mələklər, sənin vəfatın səbəbiylə ona baş sağlığı 
verirlər” dedi. Bu dəmdə Cəbrayıl əleyhissalam da gəldi. Rəsulullah; “Ey qardaşım 
Cəbrayıl! Artıq dünyadan köçməyimin vaxtı gəldi. Allah Təalanın nəzdində mənim 
üçün nə hazırlanıb? Mənə onu müjdələ ki, ürəyim rahat olsun və əmanəti sahibinə 
verim” buyurdu. Cəbrayıl əleyhissalam; “Ey Allah Təalanın sevgilisi! Mən səmanın 
qapısını açıq qoydum. Mələklər səf-səf olub sənin ruhunu sevgiylə gözləyirlər” dedi. 
Cənabi Peyğəmbərimiz; “Həmd, Allah Təalaya məxsusdur. Sən mənə müjdə ver! 
Rəbbimin nəzdində mənim üçün nə var?” buyurdu. Cəbrayıl əleyhissalam; “Ya 
                                               
361 İbn Sə’d, ət-Təbəqat, II, 258; Suheyli, ər-Rövzul-Unf, VIII, 329; Əhməd Şami, Sübülül-Huda, XII, 
264. 
 425 
Rəsulallah! Sənin təşrifin səbəbiylə Cənnət qapıları açılmış, Cənnətin çayları axmış, 
Cənnətin ağacları bar vermiş, hurilər bəzənmişdir” dedi. 
Cənabi Peyğəmbərimiz yenə; “Həmd, Allah Təalaya məxsusdur. Sən mənə 
başqa müjdə ver ey Cəbrayıl!” buyurdu. Cəbrayıl əleyhissalam; “Ya Rəsulallah! Sən 
qiyamət günü ilk şəfaət edən və ilk şəfaəti qəbul olunan kəssən” dedi. Sevgili 
Peyğəmbərimiz yenə; “Həmd Allah Təalaya məxsusdur. Ey Cəbrayıl! Mənə başqa 
müjdə ver” buyurunca, Cəbrayıl əleyhissalam; “Ya Rəsulallah! Sən nəyi nəzərdə 
tutursan ki?” dedi. Bundan sonra Cənabi Peyğəmbərimiz; “Mənim bütün narahatçılığım, 
üzüntüm və kədərim məndən sonra gələn ümmətimdir” buyurdu. Həzrəti Cəbrayıl; “Ey 
Allah Təalanın Həbibi! Allah Təala qiyamət günü sən razı olana qədər ümmətini 
bağışlayar. Bütün peyğəmbərlərdən qabaq səni, bütün ümmətlərdən qabaq da sənin 
ümmətini Cənnətə salacaqdır” dedi. Sevgili Peyğəmbərimiz, Cəbrayıl aleyhissalama; 
“Allah Təala nəzdində üç muradım vardır. Birincisi, ümmətimin günahkarlarına məni 
şəfaətçi etməsi, ikincisi, dünyada etdikləri günahlara görə onlara əzab verilməməsi, 
üçüncüsü, Pərşənbə və Bazar ertəsi günləri ümmətimin əməllərinin mənim öhdəliyimə 
verilməsidir. (Əgər əməlləri yaxşı olsa, dua edərəm, Allah Təala qəbul edər. Pis olsa 
şəfaət edib, əməl dəftərindən silinməsini istəyərəm)” buyurdu. Cəbrayıl əleyhissalam, 
Allah Təaladan bu üç arzusunun da qəbul edildiyi xəbərini verdi. Bundan sonra sevgili 
Peyğəmbərimiz rahat nəfəs aldı. 
Allah Təala vəhy etdi ki; “Ey Həbibim! Ümmətinə bu qədər məhəbbət və 
şəfqət göstərməyini kim mübarək qəlbinə qoydu?” Cənabi Peyğəmbərimiz; “Məni 
yaradıb, tərbiyə edən Rəbbim Təala” deyə cavab verdi. Cənabi Haqq da; “Sənin 
ümmətinə, mənim rəhmətim, mərhəmətim səninkindən min qat daha çoxdur. Onlar 
haqqında mən qərar verəcəyəm” buyurdu. Sonra sevgili Peyğəmbərimiz; “İndi rahat 
nəfəs aldım. Ey Əzrayıl! Əmr olunduğun vəzifəni yerinə yetir!” buyurdu. 
Əzrayıl əleyhissalam, vəzifəsini yerinə yetirmək üçün hörmətinə yaradıldığı 
Kainatın hökmdarının yanına yaxınlaşdı. Sevgili Peyğəmbərimiz yanındakı su qabına 
mübarək əllərini salıb, islaq əllərini mübarək üzünə sürtdü və; “La ilahə illallah! Ey 
Allahım! Rəfiqi al!” buyurdu. Əzrayıl əleyhissalam, Aləmlərin sahibinin mübarək 
canını almağa başladı. Rəsulullahın mübarək bənizi gah qızarır, gah da saralırdı. Əzrayıl 
aleyhissalama; “Ümmətimin canını da belə çətin və əziyyətli alırsan?!” buyurunca, o; 
“Ya Rəsulallah! Heç kimin canını belə asan almadım” cavabını verdi. Axırıncı 
 426 
nəfəsində belə ümmətini yaddan çıxartmayan sevgili Peyğəmbərimiz; “Ey Əzrayıl! 
Ümmətimə edəcəyin əziyyəti mənə ver! Çünki, onlar zəifdır, dözə bilməzlər...” 
buyurdu. Sonra; “La ilahə illallah! Rəfiqi al!” buyurdu və mübarək canı alındı və ə’layi 
illiyyinə aparıldı... 
Əssalatu vəssalamu əleykə ya 
Rəsulallah!  
Əssalatu vəssalamu əleykə ya 
Həbiballah! 
 Əssalatu vəssalamu əleykə ya Seyyidəl- 
əvvəlinə vəlaxirin!  
Şəfaət ya Rəsulallah! Daxiylək ya 
Rəsulallah! 
 
Cəbrayıl əleyhissalam, Cənabi Peyğəmbərimizə; “Əssalamu aleykum ey 
Allahu Təalanın Rəsulu! Mənim məqsəd və məramım sən idin. Artıq, bir daha yer 
üzünə gəlmərəm!” deyərək xudahafizləşdi. 
Rəsuli əkrəm mübarək ruhu, uca aləmə gedincə, Hazrəti Fatimə anamız və 
əzvaci tahirat362 “Allah onlardan razı olsun” hünkür-hünkür ağlamağa başladılar.363 
Bu əsnada qeybdən bir səs; “Əssalamu əleykum ya Əhli beyt və Rəhmətullahi 
və bərəkatuhu!” deyə salam verdi və; “Bilin ki, hər canlı ölümü dadacaqdır və qiyamət 
günü, sizə əcrləriniz tamamilə veriləcəkdir” məalındakı Ali İmran surəsinin 185-ci 
ayəsini oxudu. Sonra, onlara təsəlli verib; “Allah Təalanın ehsanlarına, verdiklərinə 
e’tibar edin. Ona sarılıb, Ondan istəyin. Fəryad etməyin! Əsl müsibətə düçar olan, 
savabdan məhrum qalanlardır!” deyərək baş sağlığı verdi. 
Bu sözləri ordakıların hamısı eşitdi və salamına cavab verdilər. Bunları 
söyləyən Xızır əleyhissalam idi. 
Rəsuli əkrəmdə mövt (ölüm) əlamətləri görülüncə, Ümmi Eymən oğlu 
Üsaməyə xəbər göndərdi. Üsamə, Həzrəti Ömər və Əbu Ubeydə bu acı xəbəri alınca, 
ordudan ayrılıb Məscidi Nəbəviyə gəldilər. Aişəyi Siddiqə və digər xanımlar ağlayınca, 
Məscidi şərifdəki Əshabi kiram özlərini itirdilər. Nə baş verdiyini başa düşmədilər. Çaş-
                                               
362 Məhəmməd Peyğəmbərin Xanımları. 
363 İbn Sə’d, ət-Təbəqat, II, 262. 
 427 
baş qaldılar. Həzrəti Əli yerində donub qaldı. Həzrəti Osmanın dili tutuldu. Həzrəti Əbu 
Bəkir o əsnada evində idi. Qaçaraq özünü çatdırıb gəldi. Dərhal hücrəyi səadətə girdi. 
Fəxri aləmin üzünü açdı. Vəfat etmiş olduğunu gördü. Mübarək üzü və hər yeri nur 
kimi parıldayırdı. “Məmatın da, həyatın kimi gözəldir ya Rəsulallah!” deyərək, öpdü. 
Çox ağladı. Mübarək üzünü örtdü. Evdəkilərə təsəlli verdi. Məscidi şərifə gəldi. 
Minbərə çıxaraq Əshabi kirama bir xütbə oxudu. Allah Təalaya həmd və səna etdi və 
Rəsuli əkrəmə (səlləllahu əleyhi və səlləm) səlat oxuduqdan sonra; “Hər kim 
Məhəmməd əleyhissalama iman etmişsə bilsin ki, Məhəmməd əleyhissalam vəfat etdi. 
Hər kim Allah Təalaya itaət edirsə, O, həyy (diri) və baqidir (ölməz, əbədidir)” buyurdu 
və sonra; “Məhəmməd (əleyhissalam) Rəsuldur. Ondan qabaq da rəsullar gəlmişdir. O 
da öləcəkdir. Vəfat edərsə vəya öldürülərsə dininizdən dönəcəksiniz bəyəm? Dinindən 
çıxan osa, Allah Təalaya zərər verməz. Öz-özünə zərər verər. Dinindən dönməyənlərə 
Allah Təala savab verər” məalındakı Ali İmran surəsinin 144-cü ayəsini oxudu. Əshabi 
kirama nəsihət edib, ortalığı sakitləşdirdi.364 
Beləcə hamısı Rəsulullahın vəfat etmiş olduğuna inandı. Hüzn və kədər, 
Əshabi kiramın ürəyinə bir zəhərli xəncər kimi batdı. Gözlər ağlayır, göz yaşları axır, 
həsrət çəkmək hamının ürəyini ağrıdırdı. 
Əshabi kiramın (Allah onlardan razı olsun) ən birinci işi, bütün işləri idarə 
etməsi üçün Həzrəti Əbu Bəkiri xəlifə seçmək oldu. Ona bey’ət edib, tabe oldular və 
əmrinə görə işləri görməyə başladılar.365 
Rəsuli əkrəm, hicrətin on birinci ilində (miladi 632) Rəbiuləvvəl ayının 12-ci 
günündə Bazar ertəsi günü günortadan qabaq dünyadan köçdü. O əsnada Qəməri ilə 
görə 63, Şəmsi ilə görə də 61 yaşı vardı.366 
Cənabi Peyğəmbərimizi, Həzrəti Əli, Həzrəti Abbas, Həzrəti Fəzl ibn Abbas, 
Həzrəti Qusəm ibn Abbas, Həzrəti Üsamə ibn Zeyd, Həzrəti Salih yudular.367 Yuma 
əsnasında mübarək bədənindən elə bir müşg iyi yayıldı ki, indiyə qədər heç kim elə bir 
iy iyləməmişdi. Sonra da kəfənə bükdülər. Bir xərək üzərində götürüb, məscidə 
gətirildi. Daha əvvəl sevgili Peyğəmbərimizin vəsiyyət etdiyi şəkildə, hamı məsciddən 
çölə çıxdı. Mələklər, dəstə-dəstə gəlib namazını qıldılar. Mələklərin namazı qurtarınca, 
                                               
364 Buxari, “Fəzailus-Səhabə”, 5; İbn Hişam, əs-Sirə, II, 655; İbn Sə’d, ət-Təbəqat, II, 271; Hakim, əl-
Müstədrək, II, 323; Suheyli, ər-Rövzul-Unf, IV, 443; İbn Kəsir, əs-Sirə, IV, 480. 
365 İbn Hişam, əs-Sirə, II, 655; Suheyli, ər-Rövzul-Unf, IV, 444; Təbəri, Tarix, II, 442. 
366 İbn Sə’d, ət-Təbəqat, II, 272; Suheyli, ər-Rövzul-Unf, II, 341; Təbəri, Tarix, II, 441. 
367 Tirmizi, Şəmaili Şərif, s. 396. 
 428 
qeybdən bir səs; “Girin! Peyğəmbərinizin namazını qılın!” deyirdi. Bundan sonra 
Əshabi kiram içəri girdi. İmamsız olaraq sevgili Peyğəmbərimizin namazını qıldılar. 
Çərşənbə günü axşamına qədər hamı namazı qılıb qurtara bildi. 
Əshabi kiram, sevgili Peyğəmbərimizin mübarək qəbrinin qazılması 
mövzusunda Həzrəti Əbu Bəkirin xatırlatdığı bu hədisə riayət etdilər; “Peyğəmbərlər, 
vəfat etdikləri yerdə dəfn olunarlar”. 
 Əbu Təlhə Ənsari Həzrətlərinin, ləhd şəklində qazdığı qəbrdə Çərşənbə günü 
gecə yarısına yaxın dəfn edildi. Həzrəti Abbasın oğlu Qusəm, ən axırda qəbirdəki 
hazırlıqları görüb qurtardı. Özü belə nəql etmişdir ki; “Rəsulullahın mübarək üzünü ən 
axırıncı görən mənəm. Mübarək dodaqları tərpənirdi. Yaxınlaşıb diqqətlə qulaq asdım; 
“Ya Rəbbi! Ümmətim! Ya Rəbbi! Ümmətim!” deyə yalvarırdı.368 
Sevgili Peyğəmbərimiz, dünyadan köçdüyü gün, Abdullah ibn Zeyd Həzrətləri; 
“Ya Rəbbi! Mən bu gözü, Həbibinin mübarək nurlu üzünə baxmaq üçün istəyərdim. O 
yoxdursa, artıq bu göz mənim nəyimə lazımdır? Ya Rəbbi, gözümü kor et!” deyə dua 
etdi və beləcə gözlərinin nur yox oldu... 
 
 
Dindən çıxma təşəbbüsləri 
 
Cənabi Peyğəmbərimizin vəfatından sonra, irtidad, dindən çıxma təşəbbüsləri 
başladı. Bu təşəbbüslər get-gedə vüs’ət aldı. Bunlarla mübarizədə, Həzrəti Əbu Bəkirin 
böyük əməyi oldu. Əgər belə dirayətli (bacarıqlı) birisi olmasaydı təhlükə bütün 
Ərəbistana yayılacaqdı. Bunun üçün Həzrəti Aişə “Rəsulullah vəfat edincə, Ərəblər 
irtidad etdi. Nifaq baş alıb getdi. Atamın üstünə çökən, dağların üstünə çöksəydi, heç bir 
şübhə yoxdur ki, onları toz edərdi!” demişdir.369 
Həzrəti Əbu Hüreyrə də “Əgər Əbu Bəkir olmasaydı, Məhəmməd 
əleyhissalamın vəfatından sonra Məhəmməd ümməti həlak olardı!” demisdir.370 
O; “Özündən başqa ilah olmayan O Allaha and olsun ki, Əbu Bəkir xəlifəliyi 
öz öhdəsinə götürməsəydi, Allah Təalaya ibadət edən tapılmazdı!” demiş və bu sözünü, 
üç dəfə təkrar etmişdi. 
                                               
368 İbn Sə’d, ət-Təbəqat, II, 298. 
369 İbn Hişam, əs-Sirə, II, 665; Suheyli, ər-Rövzul-Unf, IV, 474; İbn Əsakir, Tarixu Dəməşq, XXX, 312.  
370 Suheyli, ər-Rövzul-Unf, IV, 467. 
 429 
Əbu Rəcaul-Utaridi belə nəql etmişdir ki; “Mədinəyə girincə, insanların 
toplandıqlarını və bir adamın “Mən, sənə qurban olum! Vallahi, sən olmasaydın, heç bir 
şübhə yoxdur ki, biz həlak olardıq!” deyərək bir adamın başını öpdüyünü gördüm. 
“Bu öpən və öpülən kimdilər?” deyə soruşdum. “Mürtədlərlə döyüşdüyü üçün 
Ömər Əbu Bəkirin başını öpür!” dedilər”.371 
Həzrəti Aişə də nəql etmişdir ki; “Atam, Ərəblərin irtidad etdikləri günlərdə 
qılıncını sıyırıb dəvəsinə minincə, Həzrəti Əli yaxınlaşıb dəvəsinin yüyənindən yapışdı 
və “Sənə, Rəsulullah əleyhissalamın Ühüd döyüşü günündə dediyinin eynisini indi 
deyirem; “Qılıncını qınına sal, özünü təhlükəyə atıb bizi intizarda qoyma! Vallahi, 
Sənin başına bir fəlakət gəlsə, səndən sonra artıq İslamiyyət birdəfəlik düzəlməz!” 
dedi”. (Əgər xəlifəliyinə e’tiraz etmiş olsaydı, gedib ölməyini istəyərdi. Beləcə xəlifəlik 
üçün bir maneə qalmazdı). 
Həzrəti Aişə o günləri belə nəql etmişdir ki; “Rəsulullahın vəfatından sonra 
Ərəb qəbilələrindən bir çoxu irtidad etdilər, dindən çıxdılar. Yəhudilik, xristiyanlıq və 
münafiqlik ortaya çıxmağa başladı. 
Müsəlmanlar, qoyun kimi soyuq gecədə yağışa düşüb hara gəldi getməyə 
başladılar. Hətta o əsnada, Məkkəlilərin çoxu İslamiyyətdən çıxmağa hazırlandılar. 
Suheyl ibn Əmr Kə’bənin qapısının qabağında duraraq Məkkəlilərə səsləndi. Onlara 
tə’sirli bir nitq danışıb şübhələrinin, dindən çıxmalarının qabağını aldı. 
İslam tarixində dini rədd etmə, dindən çıxma mənalarında “irtica-dala qayıtma, 
“mürtəci-dala qayıdan” ifadələri də bu hadisələrdən sonra istifadə edilməyə başlandı. 
Peyğəmbərimizin vəfatından sonra münafiqlərın, yəhudilərin və xristiyanların 
aranı qarışdırmasıyla dəstə-dəstə dindən çıxma hadisələri baş alıb getdi. 
Həzrəti Suheyl ibn Əmr, Kə’bənin qapısının qabağında dayanaraq Məkkəlilərə 
səsləndi. Onlara belə söylədi; “Ey Məkkəlilər! Siz, müsəlman olanların axırıncısı 
oldunuz. Nə badə irtidad edənlərin, müsəlmanlıqdan çıxanların birincisi olasınız! 
Vallahi, uca Allah, Rəsul əleyhissalamın buyurduğu kimi, bu işi heç bir şübhə yoxdur 
ki,  tamamlayacaqdır! Mən; “Mənimlə birlikdə “La ilahə illallah” deyin ki, sizə baxaraq 
Ərəblər dinə girib Ərəb olmayanlar sizə cizyə versin! Vallahi, Kisranın və Qeysərin 
xəzinələri Allah yolunda xərclənəcəkdir!” buyurduğunu eşitmişəm. 
                                               
371 İbn Əsakir, Tarixu Dəməşq, XXXXIII, 502; Suyuti, Camiul-Əhadis, XXV, 300. 
 430 
İstehza edilənlərin zəkat və sədəqə toplayan mə’mur olduqlarını hamınız 
gördünüz. Vallahi, bundan sonra da Onun dedikləri həyətə keçəcəkdir! Vallahi, mən 
yaxşı bilirəm ki, Günəşin çıxması və batması davam etdiyi müddətcə, bu din davam 
edəcəkdir. Aranızdakı bəzi adamlar sizi aldatmasın! Mənim bildiyim bu işi, onlar da 
yaxşı başa düşür. 
Ancaq, Haşim oğullarına qısqanclıq etdikləri üçün onlar başqa cür 
fikirləşirdilər. 
Ey insanlar! Mən, Qureyşin quruda və dənizdə ən çox nəqliyyəta sahib olan 
adamıyam. Siz, Əmirinizə itaət edin və zəkatlarınızı ona ödəyin. 
Əgər, İslamiyyət axıra qədər davam etməsə, mən sizin zəkatlarınızı sizə dala 
qaytarmağa zamin oluram! “dedi və ağladı. 
Bundan sonra xalq sakitləşdi. 
Suheyl ibn Əmr, etdiyi bu tə’sirli nitqlə Məkkəliləri irtidaddan əl çəkməyə razı 
edincə, Məkkə valisi Əttab ibn Əsid ortaya çıxa bildi. 
Suheyl ibn Əmr Bədir döyüşündə müşriklərlə birlikdə iştirak edib əsir edildiyi 
zaman, Peyğəmbərimizin Həzrəti Ömərə, onun haqqında “Müqəddəs bir yerdə durub 
xalqa nitq söyləyəcəkdir!” hədisi ilə xəbər verdiyi çətin məqamdakı danışmasından 
məqsədinin bu nitqi və xidməti olduğu başa düşüldü. 
Həzrəti Ömər də, Suheylin nitqini eşitdiyi zaman, Peyğəmbərimizin Həzrəti 
Suheyl haqqında söylədiyi sözü xatırlamış və özünü saxlaya bilməyərək; “Mən şəhadət 
edirəm ki, Sən heç bir şübhə yoxdur ki,  Rəsulullahsan!” demişdir.372 
 
 
 
 
 
 
 
 
 
 
                                               
372 İbn Əbi Şeybə, əl-Musannəf, VIII, 484; Suheyli, ər-Rövzul-Unf, III, 100. 
 431 
 
QƏBİR HƏYATI 
 
Qəbrində siri olması 
 
Peyğəmbərlər qəbirlərində diridirlər. Övliya və şəhidlər də diridirlər. Onlar 
həqiqi mənada canlıdırlar. Ali İmran surəsinin 169-cu ayəsində məalən; “Allah Təala 
yolunda öldürülənləri ölü saymayın! Onlar, Rəblərinin yanında diridirlər. Onlara ruzi 
verilməkdədir” buyurulur. 
Bu ayə, şəhidlərin diri olduqlarını göstərməkdədir. Peyğəmbərlər şəhidlərdən 
əlbəttə daha fəzilətli və daha üstündür. İslam alimlərinə görə hər peyğəmbər, şəhid 
olaraq ölmüşdür. Rəsulullah həyatının son günlərində; “Xeybərdə yediyim yeməyin 
verdiyi ağrını həmişə hiss edərdim”373 buyurmuşdu. Bu hədis Rəsulullahın şəhid olaraq 
vəfat etdiyini göstərir. 
Bu səbəblə, Rəsulullahın bütün şəhidlər kimi qəbrində diri olduğu nəticəsi 
ortaya çıxır. Buxari və Müslimin kitablarında da nəql edilən hədisdə; “Me’rac 
gecəsində, Musanın (əleyhissalam) qəbri yanından aparıldım. Qəbrinin içində ayaq üstə 
durub namaz qılırdı” buyurulmuşdu.374 
Başqa bir hədisdə də; “Allah Təala, torpağın peyğəmbərləri çürütməsini haram 
etmişdir” buyurulmuşdur.375 Bunun doğru olduğunu bütün alimlər təsdiq etmişdirlər. 
Buxari və Müslimin kitablarında; “Allah Təala, Me’rac gecəsində bütün peyğəmbərləri 
Peyğəmbərimizə göndərdi. Onlara imamlıq edib, iki rü’kət namaz qıldırdı” yazılmışdır. 
Namaz qılmaq, rüku və səcdə edərək yerinə yetirilir. Bu rəvayət, diri olaraq, 
bədənlə qıldıqlarını göstərir. Musa əleyhissalamın qəbrində namaz qılması da, bunu 
göstərməkdədir. “Mişqat” kitabının axırıncı cildində Me’rac babının birinci fəslinin 
sonunda, Müslimdən nəql edərək Əbu Hüreyrənin rəvayət etdiyi hədisdə; “Allah Təala 
mənə göstərdikdən sonra gördüm ki, Musa (əleyhissalam) ayaq üstündə namaz qılırdı, 
                                               
373 İbn Hişam, əs-Sirə, II, 337; Vaqidi, əl-Məğazi, II, 678; Təbəri, Tarix, II, 303; İbn Kəsir, əs-Sirə, III, 
399. 
374 İbn Qəyyum əl-Cövziyyə, Zadul-Məad, III, 36; Əhməd Şami, Sübülül-Huda, XII, 355.  
375 Nəsai, “Cümə”, 5; İbn Macə, “İqamətus-Salat”, 79; Darimi, “Salat”, 206; İbn Qəyyum əl-Cövziyyə, 
Zadul-Məad, I, 353. 
 432 
arıq idi. Saçları pırtlaşıq deyildi. Sanki Şənə qəbiləsindən bir igidə oxşayırdı. İsa 
(əleyhissalam), Urvə ibn Məs’ud Səqafiyə bənzəyirdi” buyrulmuşdur.376 
Şənə Yəməndə yerləşən iki qəbilənin adıdır. Bu hədislər peyğəmbərlərin, 
Rəbləri nəzdində diri olduqlarını göstərməkdədir. Onların cəsədləri (bədənləri), ruhları 
kimi lətif olmuşdur. Kəsif, yəni qatı deyildir. Maddə və ruh aləmində görünə bilirlər. 
Bunun üçün, peyğəmbərlər həm ruhları və həm də bədənləriylə görünə bilirlər. 
Hədisdə, Musa və İsa əleyhissalamın namaz qıldıqları da nəql edilir. Namaz qılmaq, 
müxtəlif hərəkətlər etməkdir. Bu hərəkətlər ruhla deyil, bədənlə olar. Musa 
əleyhissalamı, “Orta boylu, arıq, zəif, saçları daranmış gördüm” buyurması, ruhunu 
deyil, bədənini gördüyünü göstərir. 
İmam Beyhəqi də belə nəql etmişdir ki; “Peyğəmbərlər qəbrə qoyulduqdan 
sonra, ruhları bədənlərinə qaytarılır. Biz onları görə bilmirik. Mələklər kimi gözə 
görünmürlər. Ancaq Allah Təalanın kəramət ehsan etdiyi bəziləri onları görə bilir”. 
İmam Suyuti də eyni şəkildə demişdir. 
Çoxları, salamlara qəbri səadətdən cavab verildiyini eşitmişdir. Başqa 
qəbirlərdən də salamlara cavab verildiyi çox eşidilmişdir. 
Hədisdə də; “Mənə salam verilincə, Allah Təala ruhumu qaytarır, salama cavab 
verirəm” buyurulmuşdur.377 
İmamı Suyuti Həzrətləri belə demişdir ki; “Rəsulullah, Allahın camalını 
görməyə özünü həsr etmiş, bədənindəki hissiyyatları unutmuşdur. Bir müsəlman salam 
verincə, mübarək ruhu bu haldan çıxıb, bədən hissiyyatlarını alır. Dünyada belə olanlar 
da az deyildir. Bir dünya işi vəya axirət işi həddən artıq düşünüldüyündə insan, yanında 
danışılanı eşitməz. Allahın camalına özünü həsr edən Peyğəmbər də başqa bir səsi eşidə 
bilir ki?”. 
Qazı İyaz Həzrətləri “Şifa” kitabında Süleyman ibn Suhaymdan nəql etdiyi 
rəvayətində; “Bir gecə röyada Fəxri Kainatı gördüm; “Ya Rəsulallah! Gəlib sənə salam 
verənlərin salamından heç xəbərin olur?” dedim. “Bəli xəbərim olur və onların salamına 
cavab verirəm” buyurulmuşdur. 
                                               
376  Müslim, “İman”, 346; İbn Sə’d, ət-Təbəqat, I, 215; Beyhəqi, Dəlailun-Nübuvvə, II. 243; Suyuti, 
Camiul-Əhadis, XVII, 428. 
377 Əbu Davud, “Mənasik”, 100; Əhməd ibn Hənbəl, əl-Müsnəd, II, 527; Beyhəqi, əs-Sünən, II, 245; 
Şuabul-İman, IV, 101.  
 433 
Peyğəmbərlərin, qəbrlərində diri olduğunu göstərən hədislər olduqca çoxdur. 
Məsələn, “Qəbrimin yanında, mənim üçün oxunan salavatı eşidərəm. Uzaq yerlərdə 
oxunanlar isə mənə çatdırılır” buyrulmuşdur. 
Bu hədisi Əbu Bəkir ibn Əbi Şeybə nəql etmişdir. Bu və buna oxşar hədislər, 
altı böyük hədis imamının kitablarında da vardır. 
Abdullah ibn Abbas Həzrətlərindən İbni Əbid-Dünyanın nəql etdiyi hədisi 
şərifdə; “Bir nəfər tanıdığı bir adamın qəbrini ziyarət edib salam versə, meyyit onu 
tanıyar və cavab verər. Tanımadığı meyyitə salam versə, meyyit sevinər və cavab verər” 
buyurulmuşdur. 
Rəsulullah, dünyanın hər yerində eyni zamanda salat və salam edənlərin hər 
birinə ayrı-ayrılıqda necə cavab verə bilər, deyə sual verilsə, günorta vaxtı günəşin eyni 
vaxtda minlərlə şəhərə işıq salması kimidir, deyə cavab verilir. 
İbrahim ibn Bişar Həzrətləri; “Həcc ibadətini yerinə yetirdikdən sonra, qəbri 
səadəti ziyarət üçün Mədinəyə getdim. Hücrəyi səadətin qabağında salam verdim “və 
əleykəssalam cavabını eşitdim” buyurmuşdur. 
Rəsulullah; “Mən öldükdən sonra da, diri ikən olduğu kimi hiss edərəm” 
buyurmuşdur. Başqa bir hədisdə; “Peyğəmbərlər, qəbirlərində diri olub namaz qılarlar” 
buyurulmuşdur.378 
Övliyanın böyüklərindən Seyyid Əhməd Rifayi Həzrətlərinin və bir çox 
vəlilərin Rəsulullaha verdikləri salamın cavabını aldıqlarını eşitdikləri və Əhməd 
Rıfayinin, Rəsulullahın mübarək əlini öpməklə şərəflənmiş olduğu, çox e’tibarlı 
kitablarda yer almaqdadır. 
İmamı Suyuti öz kitabında; “Uca mərtəbəyə malik olan övliyalar, 
peyğəmbərləri sanki diri kimi görərlər. Cənabi Peyğəmbərimizin Musa əleyhissalamı 
qəbrində diri olaraq görməsi bir mö’cüzə idi. Övliyanın da belə görmələri kəramətdir. 
Kəramətə inanmamaq, cahillikdən qaynaqlanır” buyurmaqdadır. 
İbni Hibban, İbni Macə və Əbu Davudun nəql etdikləri hədisdə; “Cümə günləri 
mənə çox salavat oxuyun! Bunlar, mənə çatdırılır” buyurulmuşdur. “Öldükdən sonra da 
çatdırılır?” soruşulduqda; “Torpaq, peyğəmbərlərin bədənini çürütməz. Bir mö’min 
mənə salavat oxuyunca, bir mələk mənə xəbər verərək, ümmətindən filankəsin oğlu 
filankəs sənə salam verdi və dua etdi, deyər” buyurmuşdur. 
                                               
378 İbn Əsakir, Tarixu Dəməşq, XIII, 326; Suheyli, ər-Rövzul-Unf, I, 89; Suyuti, Camiul-Əhadis, XI, 43. 
 434 
Rəsulullah diri ikən Əshabına, Allah Təalanın bir rəhməti, böyük bir ne’məti 
olduğu kimi, vəfatından sonra da bütün ümməti üçün böyük ne’mətdir. Yaxşılıqlara 
səbəb olmaqdadır. 
Bəkir ibn Abdullah Muzəninin rəvayət etdiyi hədisdə Rəsuli əkrəm; “Həyatım 
sizin üçün xeyirlidir. Bir-birimizlə danışarıq. Öldükdən sonra vəfatım da sizin üçün 
xeyirli olar. Əməlləriniz mənə göstərilir. Yaxşı işlərinizi gördüyüm zaman, Allah 
Təalaya həmd edərəm. Pis işlərinizi gördüyüm zaman, sizin üçün bağışlanma və 
məğfirət istəyərəm” buyurmuşdur.379 
Qusəm ibn Abbas Həzrətləri, Rəsulullahı dəfn etməklə şərəflənmişdi. 
Qəbirdəki işi qurtarınca ən axırda o çıxmış, belə demişdi ki; “Rəsuullahın mübarək 
üzünü ən axırıncı görən mənəm. Qəbrində mübarək dodaqları tərpənirdi. Əyilib qulaq 
asdım. “Ya Rəbbi! Ümmətim! Ya Rəbbi! Ümmətim!” deyirdi.380 
 
Rəsulullahi görmək 
 
Rəsulullah, yuxuda və oyanıq ikən görülə bilər? Görülə bilərsə, görünən 
özüdür, yoxsa oxşarıdır? Alimlərimiz buna müxtəlif cavablar vermişlər. Qəbirdə diri 
olduğunu hamısı təsdiq etdiktən sonra, özünün görüldüyünü də çoxu ifadə etmişdir. 
Belə olduğu hədislərdən də başa düşülməkdədir. Bir hədisdə; “Məni röyada görən, 
oyanıq ikən görən kimidir” buyurulmuşdur.381 
Bunun üçün, İmamı Nəvəvi Həzrətləri; “Onu röyada görmək, bilavasitə özünü 
görmək deməkdir” demişdir. Hədisdə; “Məni röyada görən düz görmüşdür. Çünki 
şeytan, mənim cildimə girə bilməz” buyurulmuşdur.382 
İbrahim Ləkani Həzrətləri belə demişdir ki; “Hədis alimləri, Rəsulullahın 
röyada olduğu kimi, oyanıq ikən də görülə biləcəyini təsdiq etmişdirlər. Hər iki 
vəziyyətə dair çoxlu misallar verilə bilər. Bunlardan bir neçəsini qeyd edək; 
Muinuddin Çəşti Həzrətləri getdiyi hər yerdə qəbristanları ziyarət edər, orda bir 
müddət qalardı. Getdiyi yerlərdə tanınıb məşhur olduqdan sonra, orda qalmaz, heç kimə 
demədən gizlincə çıxıb gedərdi. Bu səyahətlərindən biri də Məkkəyə olmuşdu. Məkkəyi 
                                               
379 Heysəmi, Məcməuz-Zəvaid, XIII, 313; İbn Kəsir, əs-Sirə, IV, 547; İbn Sə’d, ət-Təbəqat, II, 194. 
380 İbn Sə’d, ət-Təbəqat, II, 298. 
381 Tirmizi, Şəmaili Şərif, s. 409. 
382 Buxari, “Tə’bir”, 10; Müslim, “Ru’ya”, 22; Əbu Davud, “Ədəb”, 96; Tirmizi, “Ru’ya”, 4; İbn Macə, 
“Tə’birur-Ru’ya”, 4; Əhməd ibn Hənbəl, əl-Müsnəd, I, 400; İbn Əbi Şeybə, əl-Musannəf, VII, 232. 
 435 
mükərrəməyə gedib, Kə’bəyi muəzzəməni ziyarət etdi. Bir müddət Məkkədə qalıb, 
ordan Mədinəyi münəvvərəyə getdi. Peyğəmbərimizin qəbri şərifini ziyarət etdiyi bir 
gün, türbəsindən; “Muinuddini çağırın” deyə bir səs eşidildi. 
Bundan sonra türbəyə baxan adam; “Muinuddin!” deyə qışqırdı. Bir neçə 
yerdən; “Bəli, sahibim” səsi eşidildi. Sonra da; “Hansı Muinuddini istəyirsən? Burda adı 
Muinuddin olan çox adam var” dedilər. 
Bundan sonra türbəyə baxan adam dala qayıdıb, Rövzəyi mütəhhərənin 
qapısında ayaqda durdu. İki dəfə; “Muinuddin Çəştini çağır” deyən bir səs eşitdi. 
Türbəyə baxan adam bu əmrdən sonra camaata üzünü tutub; “Muinuddin Çəştini 
istəyirlər” deyə qışqırdı. 
Muinuddin Çəşti Həzrətləri bu sözü eşidincə, tamamilə başqa bir vəziyyətə 
düşdü. Ağlayıb, göz yaşları tökərək və salavat oxuyaraq sevgili Peyğəmbərimizin 
türbəsinə yaxınlaşdı və ədəblə ayaqda durdu. Bu əsnada; “Ey Qütbi məşayix! İçəri gir!” 
deyə bir səs eşitdi. 
Peyğəmbərimiz ona belə buyurdu ki; “Sən mənim dinimə xidmət edirsən. 
Sənin Hindistana getməyin lazımdır. Hindistana get. Orda Əcmir deyilən bir şəhər 
vardır. Orda mənim övladımdan (nəvələrimdən) Seyyid Hüseyin adında biri var. Ora 
cihad və qəzvədə iştirak etmək niyyətiylə getmişdi. O təzəcə şəhid oldu. Əcmirin  
kafirlərin əlinə düşməsinə az qalıb. Sənin ora getməyinin səbəb və bərəkətiylə 
İslamiyyət yayılacaq və kafirlər məğlub edilib gücsüz və tə’sirsiz qalacaqlar”. Sonra 
ona bir nar verdi və; “Bu nara diqqətlə bax. Hara gedəcəyini görüb, bil” buyurdu. 
Muinuddin Cəşti Həzrətləri, Cənabi Peyğəmbərimizin verdiyi narı götürüb, 
əmr edildiyi kimi baxdı, şərqlə qərb arasındakı bütün məsafəni gördü. 
Əhməd Rifayi Həzrətləri də həccə getmişdi. Qayıdanda, Mədinəyi münəvvərə-
də Rəsuli əkrəmin mübarək türbəsini ziyarət etdiyi əsnada, bu mənada bir şe’r 
oxumuşdu; 
 
“Uzaqdıq, toprağını 
 öpmək üçün sahibim,  
Özüm gələ bilməz, 
 vəkil ruhumu göndərərdim. 
 İndi səni ziyarət  
 436 
ne’məti oldu nəsib, 
 Ver mübarək əlini,  
dodağım öpsün Həbib!” 
 
Şe’r qurtarınca, sevgili Peyğəmbərimizin qəbrindən mübarək əlləri göründü. 
Seyyid Əhməd Rifayi də həddən artıq tə’zim və hörmətlə Cənabi Peyğəmbərimizin 
mübarək əlini öpdü. Orda olanların hamısı heyrətlə hadisəni gördü. 
Cənabi Peyğəmbərimizin mübarək əllərini öpdükdən sonra, Rövzəyi 
mütəhhərənin qapılarının ağzında yatdı. Ağlayaraq, ordakıların hamısına; “Məni 
tapdalayaraq keçin!” deyə yalvardı. Alimlər başqa qapılardan çıxmaya məcbur qaldılar. 
Bu kəramət çox məşhur olub, dildən-dilə günümüzə qədər gəlmişdir. 
İbni Abidin Həzrətlərinin də kəramətləri və mənqibələri çoxdur. Beş vaxt 
namazda təhiyyatı oxuyarkən, Rəsulullahı normal gözlə görərdi. Görə bilmədiyi zaman 
o namazı təzədən qılardı. 
İslam alimlərinin ən böyüklərindən ikinci min illiyin mücəddidi İmam Rabbani 
Əhməd Faruqi Sərhəndi Həzrətləri buyurmuşdur ki; “Ramazani şərifin axırıncı on 
günündə olduqca gözəl bir vəziyyət ortaya çıxdı. Yatağımda uzanıb yatırdım. Gözlərimi 
yummuşdum. Yatağımın üstündə başqa birisinin gəlib oturduğunu hiss etdim. Bir də nə 
görsəm yaxşıdır? Əvvəlkilərin və sonrakıların rəhbəri və sahibi Peyğəmbərimizdir. 
Buyurdu ki; “Sənin üçün icazət yazmağa gəldim. Heç kimə belə bir icazət 
yazmadım”. Gördüm ki, o icazətnamənin mətnində, bu dünyaya aid böyük lütüflər, arxa 
tərəfində də axirət dünyasına aid çoxlu inayətlər yazılıydı”. 
Əbdülqadir Geylani Həzrətləri “Ğunyə” kitabında İbrahim Təmimi 
Həzrətlərindən nəql edərək belə rəvayət etmişdir ki; “Xızır əleyhissalam mənə; “Əgər 
röyada Rəsulullahı görmək istəsən, axşam namazını qıldıqdan sonra, xiftən namazına 
qədər heç kimlə danışmadan ayağa durar, axşam namazından sonrakı təvvabin namazını 
qılarsan. Hər iki rük’ətdə bir salam verərsən. Hər rük’ətda bir dəfə Həmd, yəni Fatihə 
surəsini və yeddi dəfə İxlas surəsini oxuyarsan. Xiftən namazını da camaatla qıldıqdan 
sonra evinə gəlib vitr namazını qılarsan. Yatmamışdan qabaq da iki rük’ət namaz qılıb 
hər rük’ətdə Həmd (İxlas surəsini yeddi dəfə oxuyarsan. Namazdan sonra səcdəyə gedib 
yeddi dəfə Allah Təaladan bağışlanmağını istəyər, yeddi dəfə; “Subhanəllahi vəlhəmdu 
lillahi vəla quvvətə illa billahil aliyyil azim” deyərsən. Sonra başını səcdədən qaldırıb 
 437 
oturaraq əllərini açıb; “Ya həyyu, ya qəyyum, ya zəlcəlali vəl ikram, ya ilahəl əvvəlinə 
vəl axirin və ya Rəhmanəddünya vəl axirəti və rahiməhuma, ya Rəbbi, ya Rəbbi, ya 
Rəbbi, ya Allah, ya Allah, ya Allah” deyərsən. Sonra ayağa qalxıb, eyni duanı 
oxuyarsan. Sonra səcdəyə gedib eyni duanı oxuyarsan. Sonra başını səcdədən qaldıraraq 
üzünü qibləyə tutub istədiyin şəkildə yatıb yuxuya gedərsən. Gözünə yuxu gedincəyə 
qədər Cənabi Peyğəmbərimizə salavati şərifə gətirərsən” dedi. 
Mən; “Bu duanı kimdən öyrənmisənsə, mənə deməsəni istəyirəm” dedim. 
Həzrəti Xızır; “Mənə inanmırsan məgər?” dedi. “Məhəmməd əleyhissalamı haqq 
Peyğəmbər olaraq göndərən Allah Təalaya and içirəm ki, sənə inanıram” dedim. 
Xızır əleyhissalam; “Mən, Rəsulullahın bu duanı öyrətdiyi və vəsiyyət etdiyi 
məclisdə iştirak etdim. Bu duanı Onun öyrətdiyi adamdan öyrəndim” buyurdu. 
Mən də Xızır əleyhissalamın dediyi kimi etdim. Yatağımda Cənabi 
Peyğəmbərimizə salavati şərifə oxumağa başladım. Cənabi Peyğəmbərimizi 
görəcəyəmə çox sevindiyim üçün gözlərimə yuxu getmədi və səhərə qədər yata 
bilmədim. 
Sübh namazını qılıb günəş çıxıncaya qədər oturdum. Zuha, yəni quşluq 
namazını qıldım. Öz-özmə; “Axşama çatsam, dünən gecə etdiyim kimi edərəm” dedim. 
O əsnada yatmışdım. Röyamda mələklər gəlib məni götürüb Cənnətə apardılar. Orda 
yaqut, zümrüd və incidən düzəldilmiş imarət və saraylar, bal, süd və Cənnət içgilərindən 
çaylar gördüm. 
Məni Cənnətə aparan mələklərə; Bu imarət kimin üçündir?” deyə soruşdum. 
Mələklər; “Sənin gördüyün əməli görən kəslər üçündir” dedilər. Cənnət yeməklərindən 
yedirtməyincə və Cənnət sularından içirtməyincə məni Cənnətdən çıxartmadılar. Sonra 
məni Cənnətdən çıxardıb, əvvəlki yerə gətirdilər. 
Sonra Rəsulullah, yanında yetmiş peyğəmbər və hər səfin arası şərqlə qərb 
arasını tutmuş yetmiş səf mələklə mənim yanıma gəlib salam verdi və əlimi tutdu. Bu 
əsnada mən; “Ya Rəsulullah! Xızır əleyhissalam bu hədisi səndən eşitdiyini söylədi” 
dedim. Cənabi Peyğəmbərimiz; “Xızır düz deyib, dedikləri doğrudur. Xızır yer 
üzündəkilərin ən bilgəsidir. Abdalların başçısıdır. Yer üzündəki Allahın 
əsgərlərindəndir” buyurdu. 
Mən yenə; “Ya Rəsulallah! Bu əməli görənə, mənim bu gördüyümdən başqa bir 
mükafat var görəsən?” dedim. “Sənin gördüyündən, sənə ehsan olunandan daha üstün 
 438 
nə mükafat ola bilər? Sən Cənnətdəki yerini və məqamını gördün. Cənnətin 
meyvələrindən yeyib, içgilərindən içdin. Mənimlə birlikdə mələkləri və peyğəmbərləri 
gördün. Hurilərini gördün” buyurdu. 
“Ya Rəsulallah, Mənim gördüyüm əməli görüb, röyada mənim gördüyümü 
görməyən hər adama mənə ehsan edilən şeylər verilir?” dedim. “Məni haqq Peyğəmbər 
olaraq göndərən Allah Təalaya and içirəm ki, onların etdikləri böyük günahlar 
bağışlanır. Allah Təalanın o adam haqqındakı qəzəbi yox olar. Məni haqq Peyğəmbər 
olaraq göndərən Allah Təalaya and içirəm ki, bu əməli görən, röyada sənin gördüyünü 
görməsə də, sənə verilən ona da verilər. Səmadan bir səs, Allah Təala bu əməli görəni 
və şərqdən qərbə qədər olan Məhəmməd ümmətini bağışladı, deyə səslənir” buyurdu. 
“Ya Rəsulallah! Sənin camalını və Cənnəti gördüyüm kimi, o adamın da 
bunlardan bir nəsibi var görəsən?” dedim. “Bəli, hamısı da ona verilər” buyurdu. “Ya 
Rəsulallah! Kişi və qadın, bütün mö’minlərə bu duanı öyrətmək və savablarını 
bildirmək doğrudur görəsən?” dediyimdə; “Məni haqq Peyğəmbər olaraq göndərən 
Allah Təalaya and içirəm ki, bu əməli Allah Təalanın səid (xoşbəxt) yaratdığı kəslərdən 
başqası görməz” buyurdu. 
Röyada Peyğəmbərimiz Məhəmməd əleyhissalamı həqiqi şəkliylə görən, heç 
bir şübhə yoxdur ki,  Onu görmüş olar. Çünki, şeytan Onun cildinə girə bilməz. Ancaq, 
şeytan başqasının cildinə girib görünə bilər. Rəsulullahı tanımıyan birinin, bunu ayırd 
etməsi heç də asan olmaz. 
Bəzi alimlər də, “Cənabi Peyğəmbərimizi başqasını cildində görmək, elə Onu 
görmək kimi olar. Ancaq bu, o adamın dindəki nöqsanlığına dəlalət etməkdədir. Cənabi 
Peyğəmbərimizi röyada həqiqi şəkliylə görən və mö’min olaraq ölən hər kəs Cənnətə 
gedər” buyurmuşdurlar. 
Əbu Hüreyrə, Rəsulullahın bu hədisini nəql etmişdir ki; “Bir nəfər Cümə 
gecəsində, iki rük’ət namaz qılsa, hər rük’ətdə Fatihə və Ayətəlkürsini bir dəfə, İxlas 
surəsini on beş dəfə oxusa, namazdan sonra min dəfə; “Allahummə salli ala 
Muhammədin nəbiyyil-ummiyyi” desə, o biri Cümə gəlməmişdən qabaq məni 
röyasında görər. O kimsənin keçmiş və gələcək bütün günahları bağışlanar. Cənnət 
məni görənlər üçündir”. 
 
 
 439 
Cənabi Peyğəmbərimizin qəbri çərifini ziyarət 
 
Fəxri kainat Rəsulullah buyurmuşdur ki; “Hər kim vəfatımdan sonra məni 
ziyarət etsə, məni sağlığımda ziyarət etmiş kimidir”. “Mirati Mədinə” kitabında nəql 
edilən bir hədisdə; “Qəbrimi ziyarət edənə şəfaətim vacib oldu” buyurmşdur. Bu hədisi 
İbn Huzeymə, Bəzzar, Darəqutni və Tabərani qeyd etmişdir. Bəzzar Həzrətlərinin qeyd 
etdiyi başqa bir hədisdə; “Qəbrimi ziyarət edənə şəfaətim halal oldu” buyurulmuşdur. 
Mislimin kitabında və Əbu Bəkir ibn Məkkarinin “Mu’cəm” kitabında yer alan 
hədisdə; “Hər kim ancaq məni ziyarət etmək üçün niyyət edib gəlsə, qiyamət günü ona 
şəfaət etməyim lazım gələr” buyurulmuşdur. Bu hədis, Rəsulullahın (səlləllahu əleyhi 
və səlləm) özünü ziyarət etmək üçün Mədinəyi münəvvərəyə gələnlərə şəfaət edəcəyini 
xəbər verməkdədir. 
Darəqutninin nəql etdiyi başqa bir hədisdə isə; “Həcc ibadətini yerinə 
yetirdikdən sonra məni ziyarət etməyən məni incitmiş olar” buyurulmuşdur. 
Rəsulullahın (səlləllahu əleyhi və səlləm) ziyarət olunmaq istəmələri, ümmətinin bu 
yoldan da savab qazanmalarını tə’min etmək üçündir. 
Bunun üçün fiqh alimlərimiz, həcc vəzifəsini yerinə yetirdikdən sonra, 
Mədinəyi münəvvərəyə gələrək, Məscidi şərifdə namaz qılardılar. Sonra “Rövzəyi 
mütəhhərə” ilə Minbəri muniri və Ərşi ə’ladan əfzəl olan qəbri şərifi, sonra oturduğu, 
getdiyi, dayandığı yerləri, vəhy gəldiyi vaxt söykəndiyi sütunu, məscid tikilərkən və 
təmir edilərkən can-başla işləyən və ianə verməklə şərəflənən Əshabi kiramın və 
tabiunun keçdikləri yerləri ziyarət edər, oraları görməklə bərəkətlənərdilər. Onlardan 
sonra gələn alimlər və saleh şəxslər də, həcdən sonra Mədinəyə gələr, fiqh alimlərimiz 
kimi edərdilər. Keçmişdə olduğu kimi, bu gün də hacılar bu adətə bağlı qalaraq 
Mədinəyi münəvvərəyə ziyarət üçün gedərlər. 
 
Çəkin tərki ədəbdən, kuyi məhbubi Xudadır bu, 
Nəzərgahı ilahidir, məqami Mustafadır bu! 
Muraəti ədəb şərtiylə gir Nabi bu dərgaha, 
Mətafi qüdsiyandır, busəgahı ənbiyadır bu! 
                                             NABİ 
 
 440 
 
İslam alimlərinin günəşi Əbu Hənifə Həzrətləri; “Müstəhəblərin ən 
üstünlərindən olan qəbri səadətin ziyarəti, vacib dərəcəsinə yaxın bir ibadətdir” 
buyurmuşdur. 
Rəsulullahın qəbri şəriflərini ziyarətə gedən şəxsin çox salavati şərifə gətirməsi 
lazımdır. Oxunan bu səlat və salamların Cənabi Peyğəmbərimizə çatdığı hədisdə nəql 
edilmişdir. Sevgili Peyğəmbərimizi ziyarət etmə ədəb-ərkanı da belə bildirilmişdir; 
“Mədinəyi münəvvərə şəhəri uzaqdan görülüncə, səlat və salam verilir. Sonra; 
“Allahummə həzə harəmu nəbiyyikə, fəc’alhu viqayətən li minənnar və əmanən 
minələzab və suilhisab” deyilir. Əgər mümkün olsa şəhərə vəya məscidə girməmişdən 
qabaq qüsl dəstəmazı alınır. Xoş iyli ətrdən istifadə edilir. Təzə və təmiz paltar 
geyinilir. Çünki bunlar, tə’zim və hörmət ifadə edər. Mədinəyi münəvvərəyə 
təvazökarlılıq və sükunət içində girilir. “Bismillahi və ala milləti Rəsulillah” dedikdən 
sonra, İsra surəsinin 80-ci ayəsi oxunur. Onsan sonra isə; “Allahummə salli ala 
Muhammədin və ala Ali Muhamməd. Vağfir li zunubi vəftah li əbvabə rahmətikə və 
fazlikə” deyərək, Məscidi Nəbəviyə girilir. Sonra Rəsulullahın minbərinin yanında iki 
rük’ət təhiyyətulməscid383 namazı qılınmalı, minbərin dirəyi, sağ çiyin tərəfində qalacaq 
şəkildə namazda durulmalıdır. 
Sevgili Peyğəmbərimiz də burda namaz qılardı. Bura, Cənabi Peyğəmbərimizin 
qəbri ilə minbəri arasıdır. Hədisdə; “Qəbrim ilə minbərim arası Cənnət bağçalarından 
bir bağçadır. Minbərim, hovuzumun üstündədir” buyurulmuşdur.384 Sonra, ziyarət edən 
şəxs, Rəsulullahın mübarək qəbrini ziyarət etməyi özünə nəsib etdiyi üçün Allah 
Təalaya səcdə etməlidir. Duadan sonra durub, Cənabi Peyğəmbərimizin qəbri şərifinə, 
hücrəyi səadətə gəlməli, arxasını qibləyə çevirərək Rəsulullahın mübarək üzündən 
təxminən iki metr uzaqda ədəb-ərkanla dayanmalıdır. Daha çox yaxınlaşılmamalıdır. 
Bütün bunlar saf niyyətlə olmalıdır. Allah Təalanın Qur’ani Kərimdə əmr etdiyi şəkildə, 
sanki hələ də yaşayan Rəsulullahın hüzuruna çıxmışcasına ədəb qaydalarına riayət 
edilməlidir. Sükunətli və təmkinli olunmalıdır. Əlini, qəbri şərifin divarlarına sürtmədən 
                                               
383 Hər hansı bir məscidə girərkən iki rü’kət sünnət namazı qılmaq. 
384  Beyhəqi, Şuabul-İman, III, 491. Ancaq, bəzi qaynaqlarda “Qəbrim ilə minbərim arası Cənnət 
bağçalarından bir bağçadır. Minbərim, hovuzumun üstündədir” şəkilində yer almaqdadır. Bax; Buxari, 
“İtisam”, 16; Muslim, “Həcc”, 588; Əhməd ibn Hənbəl, əl-Müsnəd, II, 236. 
 441 
uzaqda ədəblə durmaq, hörmətə daha münasibdir. Namaz əsnasındakı duruş kimi 
durulmalıdır. 
Rəsulullahın mübarək, lətif surətini xəyalına gətirməli, onu gördüyünü, 
salamını və dualarını eşitdiyini düşünməli, ona cavab verdiyini, amin dediyini fərz 
etməlidir. Rəsulullah da; “Kim mənə qəbrimin başında səlat oxuyarsa, onu eşidərəm” 
buyurmuşdur. Yenə hədisdə, Rəsulullahın qəbri şəriflərində bir mələk vəkil 
qoyulmuşdur, o mələyin ümmətindən salam verənlərin salamını özünə çatdırdığı 
bildirilmişdir. Sonra; “Əssalamu aleykə ya seyyidi, ya Rəsulallah! Əssalamu aleykə ya 
Nəbiyyallah! Əssalamu aleykə ya Safiyyallah! Əssalamu əleykə ya Həbiballah! 
Əssalamu aleykə ya Nəbiyyərrahməti! Əssalamu aleykə ya Şəfiəlumməti! Əssalamu 
aleykə ya Seyyidəlmursəlin! Əssalamu aleykə ya Xatəmənnəbiyyin! 
Allah Təala sənə ən yüksək mükafat və əcr ehsan etsin. Mən şəhadət edirəm ki, 
sən peyğəmbərlik vəzifəni yerinə yetirdin. Sənə verilən əmanəti verdin. Ümmətinə 
nəsihət etdin. Yaxın (ölüm) sənə gəlincəyə qədər, Allah Təalanın yolunda cihad etdin. 
Allah Təala sənə qiyamət gününə qədər səlat və salam etsin. Ya Rəsulallah! Biz sənin 
yanına çox uzaq yerlərdən gəldik. Sənin qəbri şərifini ziyarət etmək, sənin haqqını 
ödəmək, sənin etdiklərini bilavasitə öz yerində görmək, səni ziyarət ilə bərəkətlənmək, 
sənin Allah Təalanın nəzdində bizə şəfaətçi olmağını ummaq üçün gəldik. Çünki, 
günahlarımız bellərimizi bükdü. Günahlarımız çiyinlərimizə ağır gəldi. Ya Rəsulallah! 
Sən, həm şəfaət edən və həm də şəfaəti qəbul olunansan. Məqami Mahmud sənin üçün 
və’d edilmişdir. 
Həm də ki, Allah Təala da Qur’ani Kərimdə (Nisa surəsinin 64-cü ayəsində 
məalən); “Biz, hər bir peyğəmbəri ancaq Allah Təalanın əmri ilə (göndərildiyi qövmü 
tərəfindən) özünə itaət olunması üçün göndərdik. Onlar, nəfslərinə zülm etdikdən sonra, 
gələr, Allah Təaladan bağışlanmalarını istəyərlər. Rəsulum da onlar üçün məğfirət 
dilərsə, Allah Təala əlbəttə ki, tövbələri qəbul edər və O, çox mərhəmətlidir” 
buyurmaqdadır. Biz sənin hüzuruna gəldik. Ancaq, biz nəfslərimizə zülm etdik. 
Günahlarımızın bağışlanmasını diləyirik. 
Ya Rəsulallah! Allah Təalanın nəzdində bizə şəfaət et. Ya Rəsulallah! Allah 
Təaladan, bizim ruhumuzu sünnətin üçün almasını, qiyamət günündə də səninlə birlikdə 
məhşər yerinə gələnlərdən etməsini, sənin hovuzuna gəlib, orda sənin hovuzundan 
içməyi nəsib etməsini dilə. Ya Rəsulallah! Sənin şəfaətini istəyirik” deyə dua edilməli 
 442 
və “... Ey Rəbbimiz! Bizi və bizdən əvvəl iman etmiş qardaşlarımızı bağışla! İman 
etmiş olanlar üçün qəlblərimizdə bir kin qoyma! Ey Rəbbimiz! Heç bir şübhə yoxdur ki, 
sən şəfqət və mərhəmət sahibisən!” məalındakı Həşr surəsinin 10-cu ayəsi oxunmalıdır. 
Sonra salam göndərənlərin salamını çatdırıb; “Əssalamu əleykə ya Rəsulallah! 
Bu adam, sənin Allah Təalanın nəzdində özünə şəfaətçi olmağını istəyir. Ona və bütün 
müsəlmanlara şəfaət et” deyilməli və istədiyi qədər salavat oxunmalıdır. Sonra 
təxminən yarım metr sağa, Əbu Bəkiri Siddiq Həzrətlərinin mübarək qəbrinin yanına 
gəlinib; “Əssalamu aleykə ya xəlifətə Rəsulillah! Əssəlamu aleykə ya rəfiqahu filğar! 
Əssalamu aleykə ya əminəhu alələsrar!”. 
 Allahu Təala, bu ümmətinin imamı olaraq sənə ən yüksək mükafat və əcr 
versin. Sən Rəsulullaha ən yaxşı şəkildə xəlifə oldun. Ən yaxşı şəkildə Onun uca 
sünnətini tə’qib etdin. Mürtədlərlə (dindən çıxanlarla) və səhv yola düşənlərlə muharibə 
apardın. Həmişə haqqı söylədin. Vəfat edincəyə qədər, haqq yolda olanlara yardımçı 
oldun. Allah Təalanın salamı, rəhməti və bərəkəti üzərinə olsun! Allahım! Rəhmətinlə, 
Onun sevgisi üçün ruhumuzu al. Bu ziyarətimizi boşa çıxartma!” deyə dua edilməlidir. 
Sonra yenə yarım metr sağa, Həzrəti Ömərin qəbrinin yanına gəlinməli və; 
“Əssalamu aleykə ya Əmirəlmu’minin! Əssalamu aleykə ya Muzhirəlİslam! Əssalamu 
aleykə ya Muksirələsnam!” Allah Təala sənə ən yüksək əcr və mükafat versin. Sağ 
olarakən də, öldükdən sonra da İslama və müsəlmanlara yardım etdin. Yetimlərə zamin 
durdun. Qohumlara yaxşılıq etdin. Müsəlmanlar üçün, razı qaldıqları, həm özü hidayət 
tapan və həm də insanlara doğru yol göstərən bir rəhbər oldun. Onların işlərini səhmana 
saldın. Kasıbllarını varlandırdın, yaralarına məlhəm sürtdün. Allah Təalanın salamı, 
rəhməti və bərəkəti sənin üzərinə olsun!” deyilməlidir. 
Sonra Həzrəti Əbu Bəkir və Həzrəti Ömərə xitab edərək; “Əssalamu aleykuma 
yə daciayrəsulillah və rəfiqeyhi və vəzireyhi və muşireyhi vəl muavineyni ləhu 
aləlqiyami fiddini vəlqaimeyni ba’dəhu biməsalihilmüslimin!” Allah Təala, sizə ən 
yaxşı mükafatını versin. Allah Təaladan, Rəsulullahın bizə şəfaət etməsini, bizim sə’y 
göstərməyimizi qəbul etməsini, bizi İslam dini üçün öldürüb, yenə İslam dini üçün 
diriltməsini, qiyamət günündə Rəsulullaha yaxın olanlar arasında həşr etməsini diləməsi 
üçün, Rəsulullahla birlikdə sizi vəsilə edirik” deyilməlidir. 
Sonra özü, ana-atası, dua istəyənlər və bütün müsəlmanlar üçün dua 
edilməlidir. Bundan sonra Rəsulullahın mübarək üzünə tərəf dayanıb; “Ey Allahım! 
 443 
“Biz hər peyğəmbəri, ancaq Allah Təalanın əmri ilə (göndərildiyi qövmü tərəfindən) 
özünə itaət olunması üçün göndərdik. Onlar öz nəfslərinə zülm etdikdən sonra, gəlib 
Allah Təaladan məğfirət istəyərlər. Rəsulum da onlar üçün məğfirət istəyərsə, Allah 
Təala əlbəttə ki, tövbələri qəbul edər. O, mərhəmət sahibidir” buyurursan.385 Ya Rəbbi! 
Sənin uca kəlamına əməl edərək, əmrinə itaət edərək, sevgili Peyğəmbərinin sənin 
hüzurunda bizə şəfaət etməsini diləyirik” deyə dua edildikdən sonra, daha əvvəl 
oxunan; “Ey Rəbbimiz! Bizi və bizdən əvvəl iman etmiş qardaşlarımızı bağışla. İman 
etmiş olanlar üçün qəlblərimizdə bir kin qoyma! Ey Rəbbimiz! Heç bir şübhə yoxdur ki, 
sən çox şəfqət və mərhəmət sahibisən!” məalındakı Həşr surəsinin 10-cu ayəsi ilə, 
“Rabbənağfir ləna və liabaina və liumməhatina və liixvaninəlləzinə səbəqunə bilimani” 
“Rabbəna atina...” və “Subhanə Rabbikə...” ayələri oxunduqdan sonra Hücrəyi səadət 
ziyarət edilib qurtarılar. 
Sonra Rəsulullahın qəbri ilə minbəri arasında yerləşən və Əbu Lubabə 
Həzrətlərinin öz-özünü bağlayaraq tövbə etmiş olduğu sütunun yanına gedilər. Burda iki 
rük’ət namaz qılınar və Allah Təalaya tövbə edib, məğfirət istənilər. İstənilən dualar 
oxunar. Sonra Rövzəyi mütəhhərəyə gedilər. Bura dörd bucaq şəklində bir yerdir. Burda 
istənilən qədər namaz qılınar və dua edilər. Təsbihlər oxunar. Allah Təalaya həmdü 
sənalar deyilər. Sonra minbərin yanına gəlib, Rəsulullahın bərəkətinə nail olmaq 
niyyətiylə, Cənabi Peyğəmbərimizin xütbə oxuyarkən mübarək əlini üstünə qoyduğu 
yerə əl qoyular. Burda iki rük’ət namaz qılınar. Allah Təalaya dua edilər. Allah 
Təalanın qəzəbindən rəhmətinə sığınılar. Sonra, Hənnanə dirəyinin yanına gəlinər. Bu 
sütun, Rəsulullahın xütbə oxumaq üçün minbərə çıxarkən, onu tərk etdiyi üçün 
inildəyib, sonra Rəsulullahın düşüb onu qucaqlamasından sonra sakitləşən dirəkdir. 
Burda qaldığı müddətdə, gecələrini Qur’ani Kərim oxumaqla, Allah Təalanı zikr 
etməklə, minbərlə qəbrinin yanında, səssizcə və yüksək səslə dua etməklə məşğul 
olunmalıdır. 
Rəsulullahın mübarək Xanımlarının otaqları, Məscidi səadətə 
bitişdirilməmişdən qabaq, Hücrəyi səadətin qiblə tərəfində yeri çox az idi. Muvacəhəyi 
səadətə tərəf durmaq çətin idi. Ziyarətçilər, Hücrəyi səadətin Rövzəyi mütəhhərənin 
divarındakı qapısının qabağında qibləyə tərəf dayanıb, salam verərdilər. Sonra İmam 
Zeynəlabidin, Rövzəyi mütəhhərəyə arxasını çevirib salam verərdi. Uzun zaman bu 
                                               
385 ən-Nisa 4/64. 
 444 
şəkildə ziyarət edildi. Mübarək Xanımların otaqları da məscidə bitişdirildikdən sonra, 
Muvacəhəyi şərifənin pəncərəsinin qabağında dayanıb ziyarət edilməyə başlandı. 
Həzrəti Aişənin otağı üç metr hündürlüyündə, kərpiclə xurma budaqlarından 
tikilmişdi. Biri qərb, digəri də şimal tərəfində iki qapısı vardı. Qərb qapısı Rövzəyi 
mütəhhərə tərəfindədir. Həzrəti Ömərin xəlifəliyinin axırıncı illərində Məscidi səadət 
genişlədilərkən, Hücrəyi səadətin ətrafına daşdan qısa bir divar tikildi. 
Abdullah ibn Zübeyir xəlifə olduğunda bu divarı yıxdırıb, qara daşdan daha 
möhkəm bir divar tikdirdi. Üstü açıq olan divarın şimal tərəfində bir qapısı vardı. 
Həzrəti Həsən, hicrətin qırx doqquzuncu ilində vəfat edincə Həzrəti Hüseyin, 
vəsiyyətini yerinə yetirərək qardaşının cənazəsini Hücrəyi səadətin qapısı ağzına gətirib, 
dua və istiğasə edəcəyi zaman, bura dəfn edəcəklərini zənn edərək içəri salınmasına 
e’tiraz edənlər olunca, Bəqi qəbristanlığına dəfn etdirdi. Daha sonra belə hadisələrlə 
qarşılaşmamaq düşüncəsi ilə divarın və otağın qapısını hörərək örtdülər. 
Əməvi xəlifələrinin altıncısı olan Vəlid, Mədinə valisi ikən Məscidi səadətin 
divarını hündürləşdirdi və üstünə kiçik bir qübbə örtdürdü. Üç qəbir, nə çöldən görülə 
bildi, nə də içəri girilə bildi. Ömər ibn Əbdüləziz Mədinəyi münəvvərə valisi ikən, 707-
ci ildə (Hicri 88-ci il) xəlifə Vəlidin əmri ilə, zəvcati tahiratın otaqlarını sökdürüb 
Məscidi səadəti genişlətdi. Ayrıca, bu divarın ətrafında qapısı olmayan beş künclü bir 
divar da hördürdü. 
İraqda Zəngi xanədanlığının idarə etdiyi Atabəylər dövlətinin vəziri və 
Səlahəddin Eyyubinin əmisi oğlu olan Cəmaləddin İsfəhani, 1189-cu ildə (Hicri 584-cü 
il) Hücrəyi səadətin çöl divarı ətrafında səndəl və abnos ağaclarından məscidin tavanına 
qədər uzanan bir məhəccər düzəltdirdi. 
Ancaq, 1289-cu ildə baş ver birinci yanğında yanınca, yerinə dəmirdən bir 
məhəccər düzəldilərək yaşıl rəngə boyandı. Bu məhəccərə Şəbəkəyi səadət deyilir. 
Şəbəkəyi səadətin qiblə tərəfinə Muvacəhəyi səadət, şərq tərəfinə Qədəmi səadət, qərb 
tərəfinə Rövzəyi mütəhhərə, şimal tərəfinə isə Hücrəyi Fatimə deyilir. 
Məkkəyi mükərrəmə, Mədinəyi münəvvərənin cənubunda olduğu üçün, 
Məscidi nəbəvinin ortasında, yəni Rövzəyi mütəhhərədə, qibləyə üzünü tutan bir 
adamın sol tərəfində Hücrəyi səadət, sağ tərəfində isə Minbəri şərif yer alır. 
 445 
847-ci ildə (Hicri 232-ci il) ilində Şəbəkəyi səadətin olduğu yerlə çöl divarların 
arasında və bu yerin çölünə vaxtaşırı dəyişdirilən mərmər döşəndi. Bu vəzifəni ən 
axırıncı dəfə Hökmdar Əbdülməcid Xan yerinə yetirdi. 
Hücrəyi səadətin beş künclü divarları ilə birlikdə üstünə Qübbətunnur deyilən 
kiçik bir qübbə də örtülmüşdü. Osmanlı padşahlarının göndərdikləri Kisvəyi şərifə bu 
qübbə üstünə örtülərdi. Qübbətunnurun üstündəki, Məscidi Səadətin böyük yaşıl 
qübbəsinə isə Qübbətulxadra deyilir. Şəbəkəyi səadət deyilən məhəccərin çöl tərəfinə 
örtülən kisvə Qübbətulxadranın altındakı tağlardan asılıdır. Bu iç və çöl pərdələrə 
Səttarə deyilir. 
Şəbəkəyi səadətin şərq, qərb və şimal tərəflərindən hər birində bir qapı vardır. 
Şəbəkəyi səadətin içinə harəmi şərif ağalarından başqa birisi girə bilməzdi. Onsuz da 
qapı və pəncərələri olmadığından, təkcə qübbənin ortasında kiçik bir dəlik olub, tel 
məhəccərlə örtülüdür. Bu dəliklə üst-üstə düşən yerdə Qübbətulxadrada da bir dəlik 
açılmışdır. Məscidi şərifin qübbəsi 1837-ci ilə (Hicri 1253-cü il) qədər qurğuşun 
rəngində idi. Hökmdar İkinci Mahmud Adli Xanın əmri ilə yaşıl rəngə boyandı. 1872-ci 
ildə (Hicri 1289-cu il) Əbdüləziz Xanın əmri ilə təzədən boyandı. 
Məscidi səadəti tə’mir edilməsi və bəzədilməsi üçün hökmdar Əbdülməcid 
Xan qədər çox vəsait xərcləyən və çalışan başqa bir nəfər olmamışdır. Harəmeyni tə’mir 
etmək üçün yeddi yüz min qızıl xərcləmiş və tə’mir işləri 1861-ci ilə qədər (Hicri 1277-
ci il) davam etmişdir. 
Məscidi Nəbəvinin tə’mir edilməsi üçün minlərlə qızıl sərf edən Hökmdar 
Əbdülməcid Xan, köhnə şəklini İstanbulda Hırkayi şərif məscidində əbədiləşdirmək 
məqsədiylə əmr etmiş, bunun üçün 1850-ci ildə, mühəndis məktəbi müəllimlərindən 
mayor rəssam Hacı İzzət Əfəndi Mədinəyə göndərilmişdir. İzzət Əfəndi hər yeri 
ölçərək, əlli üç dəfə balacalaşdırılmış bir maketini bir ildə düzəldib İstanbula 
göndərincə, Hökmdar Əbdülməcid Xanın tikdirdiyi Hırkayi şərif məscidində 
saxlanmışdır. 
Əbdülməcid Xanın tə’mirindən sonra, qiblə divarı ilə Şəbəkəyi səadət 
arasındakı məsafə yeddi metr yarım, şərq divarından Qədəmi səadət şəbəkəsinə altı 
metr, Şəbəkəyi Şaminin uzunluğu on bir metr, Muvacəhəyi şərifənin şəbəkəsi ilə 
Şəbəkəyi Şami arasındakı uzunluq on doqquz metrdir. Məscidi Nəbəvinin qiblə 
tərəfindən uzunluğu yetmiş yeddi metr, qiblə divarından Şami divarına qədər olan 
 446 
uzunluq isə yüz on yeddi metrdir. Hücrəyi səadət ilə minbəri şərifin arasında yerləşən 
Rövzəyi mütəhhərənin uzunluğu isə on doqquz metrdir. 
Hücrəyi səadət ilə minbəri şərif arasında yerləşən Rövzəyi mütəhhərənin 
uzunluğu isə on doqquz metrdir. Osmanlılardan sonra, bu müqəddəs yerlərdə bir çox 
dəyişikliklər edilmiş, beləcə əcdadımızın düzəltdirdiyi çox qiymətli tarixi əsərlər 
yıxılmış və talan edilmişdir. 
Rəsulullahı ziyarət etdikdən sonra Bəqi qəbristanlığına getmək, oranı da ziyarət 
etmək müstəhəbdir. Sonra digər qəbirləri, ələlxüsus Seyyiduşşühəda (şəhidlərin ağası) 
Həzrəti Həmzənın qəbri ziyarət edilməlidir. Yenə Bəqidə Həzrəti Abbas və orda dəfn 
edilən Həsən ibn Əli, Zeynəlabidin, oğlu Məhəmməd Baqir və onun oğlu Cə’fəri Sadiq, 
Əmirülmö’minin Həzrəti Osman, Rəsulullahın oğlu İbrahim, Rəsulullahın orda dəfn 
edilən mütəhhər xanımları, xalası Safiyyə, bir çox Səhabə və Tabiun böyükləri ziyarət 
edilməlidir. Bəqidəki Fatimə Məscidində namaz qılınmalıdır. Pərşənbə günü Ühüd 
şəhidlərini ziyarət etmək müstəhəbdir. Orda; “Salamun aleykum bima sabərtum. 
Fəni’mə uqbəddar. Salamun aleykum ya əhlə darilqavmilmu’minin və inna inşaallahu 
an qaribin bikum lahiqun” deyilməlidir. Sonra Ayətəlkürsi və İxlas surəsi oxunmalıdır. 
Hücrəyi səadəti ziyarət edənlərin çox məntiqli olması lazımdır. Ürəyində dünya 
düşüncələri yer almamalıdır. Məhəmməd əleyhissalamın mübarək nurunun və 
dərəcəsinin ucalığını fikirləşməlidir. Dünya işlərini və sözü keçən şəxslərlə görüşüb 
qazanc əldə etməyi və alver niyyətiylə edilən duaları Allah Təala qəbul etməz, 
istəklərinə qovuşa bilməzlər. 
Hücrəyi səadəti ziyarət etmək şərəfli bir ibadətdir. Buna inanmayanların 
müsəlmanlıqdan bir payı olduğuna şübhə edilir. Çünki bunlar, Allah Təalaya, Rəsuluna 
və bütün müsəlmanlara qarşı gəlmiş olur. Maliki alimlərindən bir neçəsi, Rəsulullahı 
(səlləllahu əleyhi və səlləm) ziyarət etməyin vacib olduğunu demişlər. Ancaq, bu 
ibadətin ümümiyyətlə müstəhəb olduğu bildirilmişdir. 
 
Təvəssül 
 
Cənabi Peyğəmbərimizə hər zaman; yaradılmamışdan qabaq, yaradıldıqdan 
sonra, dünyada ikən və vəfatından sonra, bərzəx, yəni qəbir həyatında təvəssül edilmiş, 
 447 
qiyamət günü dirildikdən sonra Ərasat meydanında və Cənnətdə də ediləcəkdir. Vəsilə, 
Allah Təalanın nəzdində yaxınlığa və duaların qəbul edilməsinə səbəb olan hər şeydir. 
Rəsuli əkrəm ilə təvəssül etmək, yəni Rəsulullahı Allah Təala nəzdində vəsilə 
etmək, Onun yardımını və şəfaətini istəmək caizdir. Bunlar, Peyğəmbər 
(əleyhimussalam), Sələfi salihinin, alimlər və digər müsəlmanların etdiyi şeylərdəndir. 
Müsəlmanlardan heç kim bunu pis görməmişdir. İndiyə qədər, yalnış e’tiqad sahibləri 
xaricində, bunları qəbul etməyən heç kimə rast gəlinməmişdir. 
İnsanlığın atası Adəm əleyhissalam yer üzünə endirildiyi vaxt, Cənabi 
Peyğəmbərimizə təvəssül etmişdir. Bunu sevgili Peyğəmbərimiz bir hədisində belə 
buyurmuşdur; “Adəm əleyhissalam, səhvi səbəbiylə Cənnətdən çıxardılınca; “Ya Rəbbi! 
Məni Məhəmmədin hörmətinə bağışla” dedi. Allah Təala “Ey Adəm! Sən Məhəmmədi 
hardan tanıyırsan? Hələ mən Onu yaratmamışam” buyurdu. Adəm (əleyhissalam); “Ya 
Rəbbi! Məni yaradıb mənə ruh verdiyin zaman, gözümü açıb baxdığımda, ərşin 
kənarında “La ilahə illallah, Məhəmmədun Rəsulullah” yazıldığını gördüm. Adını 
adınla sevdiyin Odur, dedi. Allah Təala; “Doğru dedin ey Adəm! Məxluqatımdan ən 
çox sevdiyim Odur. Onun hörmətinə məğfirət dilədiyin üçün səni bağışladım” 
buyurmuşdur”.386  
Bir rəvayətə görə də; “O, sənin zürriyyətindən gələcək olan bir Peyğəmbərdir. 
Onu yaratmasaydım, səni və övladlarını yaratmazdım. Onu şəfaətçi göstərdiyin üçün 
səni bağışladım” buyurmuşdur”.387 
Bununla əlaqəli minlərlə misal vardır. Bunlardan bir neçə dənəsi aşağıda 
verilmişdir; “İki gözü kor olan bir adam, gözlərinin açılması üçün Rəsulullahdan dua 
etməsini istədi. Rəsulullah (səlləllahu əleyhi və səlləm) də; “İstəsən dua edərəm. Ancaq, 
səbr edib dözsən, sənin üçün daha yaxşı olar” buyurdu. “Səbr etməyə heyim qalmadı. 
Dua etməyiniz üçün yalvarıram” dedi. “Elə isə, dəstəmaz alıb bu duanı oxu!” buyurdu. 
“Allahummə inni əsəlukə və ətəvəccəhu ileykə bi nəbiyyikə Məhəmmədin 
nəbiyyirrəhməti. Ya Məhəmməd! İnni ətəvəccəhu bikə ila Rəbbi fi hacəti litaqdiyə 
Allahummə şəffihu fiyyə”. 
O adam, bu duanı oxuyunca, Allah Təala qəbul edərək gözlərinin açıldığını 
hədis alimlərindən İmam Nəsayi nəql etməkdədir. 
                                               
386 Hakim, əl-Müstədrək, II, 672; İbn Kəsir, əs-Sirə, I, 320. 
387 Heysəmi, Məcməuz-Zəvaid, VIII, 198. 
 448 
Rəsulullaha təvəssül edilməsi ilə əlaqəli Osman ibn Hənif Həzrətləri bu 
hadisəni nəql etmişdir ki; “Osman ibn Əffan xəlifə ikən, böyük bir çətinliyə düşən bir 
nəfər, Xəlifəyə öz dərdini danışmağa utandığı üçün mənə danışmışdı. Mən də Ona;  
“Vaxt itirmədən dəstəmaz al! Məscidi səadətə get! Yuxarıda deyilən duanı oxu, istəyini 
bildir” dedim. 
Adam, dua etdikdən sonra Xəlifənin olduğu yerə gedib hüzuruna çıxardılmış, 
Xəlifə onu səccadəsi üstündə oturdub, dərdini dinləmiş və qəbul etmişdi. Adam, işinin 
birdən-birə həll edildiyini görüncə, sevinərək mənim yanıma gəldi. “Allah Təala səndən 
razı olsun! Xəlifəyə sən deməsəydin, çətinlikdən xilas ola bilməyəcəkdim” dedi. O, 
mənim Xəlifə ilə görüşdüyümü zənn eləyirdi. 
Həzrəti Ömər xəlifə ikən qıtlıq baş verdi. Əshabi kiramdan Bilal ibn Hars, 
Rəsulullahın türbəsinə gedib; “Ya Rəsulallah! Ümmətin aclıqdan az qala ölsün. Yağış 
yağması üçün sənə təvəssül edərək yalvarıram” dedi. Rəsulullah o gecə röyasında 
görünüb; “Xəlifənin yanına get! Məndən salam de! Yağış duasına çıxsın!” buyurdu. 
Həzrəti Ömər yağış duasına çıxınca, yağış yağmağa başladı. 
Allah Təala sevdiklərinin xətri üçün, duaları qəbul etməkdədir. Allah Təala, 
Məhəmməd əleyhissalamı çox sevdiyini bildirmişdir. Bunun üçün bir adam, 
“Allahummə inni əsəlukə bicahi Nəbiyyikəl-Mustafa” deyərək bir dua etsə, duası rədd 
olunmaz. Bununla birlikdə, xırda-xuruş dünya işləri üçün Rəsulullaha təvəssül etmək 
ədəbə münasib düşməz. 
Burhanəddin İbrahim Maliki buyurmuşdur ki; “Çox ac olan kasıb bir nəfər, 
Hücrəyi səadətə gedib; “Ya Rəsulallah! Qarnım acdır” dedi. Bir az sonra başqa biri 
gəlib, kasıb adamı evinə aparıb, qarnını doyuzdurdu. Kasıb etdiyi duanın qəbul 
olduğunu deyincə, “Qardaşım! Ailə-uşağından ayrılıb uzaq yollardan əzab-əziyyətlərlə 
Rəsulullahı ziyarət üçün gəldin. Bir tikə çörək üçün Rəsulullahın hüzuruna çıxmaq heç 
yaraşar? O yüksək hüzurda Cənnəti və əbədi ne’mətləri istəməliydin! Burda istənilən 
şeyləri Allah Təala rədd etməz” dedi. Rəsulullahı ziyarət etmək şərəfinə qovuşanlar, 
qiyamət günündə şəfaət etməsi üçün dua etməlidir”. 
İmam Əbu Bəkiri Mukri, bir gün İmam Tabərani və Əbu Şeyx ilə Məscidi 
səadətdə oturmuşdular. Bir neçə gündən bəri bir şey yemədikləri üçün çox acımışdılar. 
İmam Əbu Bəkir dözə bilməyərək; “Acam ya Rəsulallah!” dedikdən sonra, bir küncdə 
oturdu. Seyyidlərdən bir zat, iki qulluqçusu ilə gələrək; “Qardaşlarım! Babam 
 449 
Rəsulullahdan kömək istəmisiniz. Sizi doyuzdurmağımı əmr etdi” dedi və gətirdiklər 
yeməkləri birlikdə yedilər. Artıq qalanını da onlar üçün qoyub getdilər. 
İslam alimlərindən Əbu Abdullah Məhəmməd Məraqəşi (Vəfatı 683/1284), 
“Misbahuz-zulam” adlı qiymətli kitabında Rəsulullaha təvəssül edərək muradlarına 
qovuşan yüzlərlə müsəlmanı və dualarını ətraflı şəkildə yazmaqdadır. Rəsulullaha 
təvəssül edərək muradlarına qovuşanlardan biri də, Məhəmməd ibn Munkədirdir. Belə 
nəql etmişdir ki; “Bir adam, atama səksən qızıl əmanət verib cihada getmişdi. “Bunları 
saxla! Çox möhtac olan birisinə də kömək edə bilərsən” demişdi. O aralar Mədinədə 
qıtlıq baş verdi. Atam qızılların hamısını aclıqdan qovrulanlara payladı. Daha sonra 
qızılların sahibi gəlib əmanətini istədi. Atam; “Bir gün sonra gəl” dedi. Hücrəyi səadətə 
gedib, səhərə qədər Rəsulullaha yalvardı. Gecə yarısı bir adam gəlib; “Uzat əlini!” dedi. 
Bir kisə qızıl verib, gözdən itdi. Atam evdə qızılları sayıb səksən ədəd olduğunu 
görüncə, sevinərək dərhal sahibinə qaytardı”. 
İmam Məhəmməd Musa Həzrətləri, bu kitabında başına gələn bir hadisəni belə 
nəql edir ki; “637-ci ildə (Miladi 1239-cu il) Sadər qalasından seçgin bir camaatla 
birlikdə çıxdıq. Yanımızda bizə bələdçilik edən bir nəfər də vardı. Bir müddət getdikdən 
sonra suyumuz qurtardı. Su axtarmağa başladıq. Mən də fürsətdən istifadə edib pişova 
getmək üçün aralandım. Bu əsnada yuxu mənə güc gəldi. Necə də olsa, gedərkən məni 
oyandırarlar deyib, yuxuya getdim. Oyandığımda, özümü çölün ortasında tək-tənha 
gördüm. Dostlarım məni yaddan çıxardıb getmişdilər. Tək olduğum üçün yaman 
qorxdum. Çöldə, o tərəf, bu tərəfə getməyə başladım. Harda olduğumu, hara 
gedəcəyəmi bilmirdim. Hər tərəf qum idi. Bir az sonra hava qaraldı. Bir yerdə səfərə 
çıxdığımız qafilənin izi-tozu belə yox idi. Mən, gecə qaranlığında tək-tənha qalmışdım. 
Qorxum daha da çoxaldı. Həyəcanlanıb daha sür’ətlə getməyə başladım. 
Bir müddət getdikdən sonra, çox susdamış və yorulmuş bir halda yerə yıxıldım. 
Artıq həyatımdan ümidimi kəsmiş, ölümümün yaxınlaşdığını hiss edirdim. Susuzluq və 
yorğunluqdan, əziyyət və ələmim həddən artıq çox idi. Birdən ağlıma gəldi və gecə 
qaranlığında; “Ya Rəsulallah! Özünü çatdır! Səndən, Allah Təalanın izniylə yardım 
etməyini istəyirəm!” deyə dua etdim. 
Sözümü qurtaran kimi, birinin məni çağırdığını eşitdim. Səsin gəldiyi tərəfə 
baxdığımda gecə qaranlığında, ətrafına işıq saçan, ağ-appaq paltarlar geyinmiş, o 
zamana qədər heç görmədiyim bir nəfərin məni çağırdığını gördüm. Mənə yaxınlaşıb 
 450 
əlimdən tutdu. O əsnada bütün yorğunluğum və susuzluğum yox oldu. Təzədən 
doğulmuş kimi oldum. Onu özümə yaxın hiss etdim. Əl-ələ bir müddət yol getdik. 
Həyatımın ən şirin məqamlarından birini yaşadığımı hiss etdim. Bir qum təpəcəyini 
aşınca, birlikdə səfərə çıxdığım qafilənin işıqlarını görüb, dostlarımın səslərini eşitdim. 
Onların yanına yaxınlaşdıq. 
Mənim mindiyim heyvan ən dalda onları tə’qib edirdi. Birdən gəlib qabağımda 
dayandı. Miniyimi qabağımda görüncə, sevindiyimdən nə edəcəyimi bilmədim. Mən 
qışqırınca, mənimlə gələn zat əlini əlimdən çəkdi. Sonra əlimdən tutub miniyimə 
mindirdi. Sonra da; “Bizdən bir şey istəyəni və kömək diləyəni əli boş dala 
qaytarmarıq” deyərək çıxıb getdi. O zaman, Onun Rəsulullah olduğunu başa düşdüm. O 
çıxıb gedərkən, ətrafına yaydığı nurların gecə qaranlığında göyə tərəf yüksəldiyi 
görülürdü. O gözümdən itincə birdən ağlım başıma gəldi. “Necə oldu ki, mən 
Rəsulullahın əlini, ayağını öpmədim?” deyə özümü danladım. Amma, artıq olan olmuş, 
keçmiş fürsət əldən çıxmışdı. 
Əbul-Xayr Əxda, Mədinədə beş gün ac qalmışdı. Hucrəyi səadətin yanına 
gəlib, Rəsulullaha salam vermişdi. Ac olduğunu bildirmişdi. Bir tərəfdə uzanıb 
yatmışdı. Röyada, Rəsulullahın gəldiyini gördü. Sağında Əbu Bəkiri Siddiq, solunda 
Ömər Faruq və qabağında Əliyyul-Murtəza vardı. Həzrəti Əli gəlib, ya Əbəl-Xayr! 
Qalx, niyə yatırsan? Rəsulullah gəlir, dedi. Dərhal qalxdı. Rəsulullah gəlib, böyük bir 
çörək verdi. Əbul-Xayr belə demişdir ki; “Çox ac olduğum üçün dərhal yemeyə 
başladım. Yarısı qurtarınca oyandım. Qalan yarısını əlimdə gördüm”. 
Əhməd ibn Məhəmməd Sufi belə demişdir ki; “Hicaz səhralarından çox 
çətinliklə keçərək Mədinəyə gəldim. Hucrəyi səadətin yanında Rəsulullaha salam 
verdim. Bir tərəfdə oturub yatdım. Yuxuda Rəsulullah görünüb; “Əhməd gəldin? 
Ovucunu aç!” buyurdu. Ovucumu qızılla doldurdu. Oyandığımda əllərim qızılla 
doluydu. 
İmamı Səmhudi, qapısının açarını itirmişdi. Tapa bilməyib Hucrəyi səadətin 
qabağına gəlib; “Ya Rəsulallah! Evin açarını itirdim. Evimə girə bilmirəm” dedi. Bu 
dəmdə bir uşaq açarı gətirib verdi. Uşaq; “Bunu yerdən tapdım, sizindi görəsən?” dedi. 
Kilisli Mustafa İşqi Əfəndi, “Məvaridi Məcidiyyə” adlı tarix kitabında belə 
nəql edir ki; “Məkkədə iyirmi il qaldım. 1247-ci ildə (miladi 1831-ci il) altmış qızıl 
yığıb, ailə-uşaqla birlikdə Mədinəyə gəldik. Qızılları yolda xərcləyib qurtardım. Bir 
 451 
tanışımın evində qonaq qalıb Hücrəyi səadətə gəldim. Rəsulullahdan yardım istədim. 
Üç gün sonra, qaldığım evə bir bəy gələrək, mənim üçün bir ev kirayə tutduğunu 
söylədi. Əşyalarımı ora daşıtdırdı. Bir illik kirayə pulunu ödədi. Bir neçə ay sonra, bir 
ay xəstə yatdım. Evdə yemək və satılası bir şey qalmamışdı. Həyat yoldaşımın 
köməyiylə evdən çıxıb, Rəsulullahın türbəsinə gedib çəkdiyim çətinliklərimi dilə gətirib 
yardım diləmək istədim. Əllərimi açınca, dünyalıq istəməkdən utandım. Bir şey deyə 
bilmədim. Təzədən evimə qayıtdım. 
Ertəsi gün, bir nəfər gəlib, filan ağa bu qızılları sənə hədiyyə göndərdi, dedi. 
Qızıl kisəsini aldım. Dolanışığımız qaydasına düşdüsə də, xəstəlikdən xilas ola 
bilmədim. Bir təhər Hücrəyi səadətin qabağına gəlib, Rəsulullahdan şəfa istədim. 
Məsciddən çıxıb, heç kimdən kömək istəmədən evimə qədər gələ bildim. Evə girərkən 
xəstəliyimdən əsər-əlamət qalmamışdı. Göz dəyməməsi üçün, bir neçə gün küçəyə əsa 
götürüb çıxdım. Ancaq, pulum qurtarmışdı. Ailə-uşağı qaranlıqda qoyub, Məscidi 
Nəbəviyə gəldim. Xiftən namazından sonra, dərdimi Rəsulullaha açdım. Yolda 
tanımadığım bir nəfər mənə yaxınlaşıb bir kisə verdi. İçində, hər biri doqquz quruş 
dəyərində qırx doqquz qızıl vardı. Mum və evə lazım olan əşyalar alaraq evə gətirdim. 
“Şəqaiqi Nu’maniyyə” kitabının tərcüməsinin ikinci cildində deyilir ki, 
Osmanlı dövlətinin ilk Şeyxulislamı və dövrün mücəddidi olan böyük İslam alimi 
Mövlana Şəmsəddin Məhəmməd ibn Həmzə Fənarinin gözləri toran görməyə başladı.  
Bir gecə, Rəsulullah; “Taha surəsini təfsir et!” buyurduqda, “Uca hüzurunuzda, Qur’ani 
Kərimi təfsir etməyə gücüm çatmadığı kimi, gözlərim də görmür” demiş. 
Peyğəmbərlərin təbibi olan Rəsulullah, mubarək yapıncısından bir parça pambıq 
çıxardıb, mubarək ağzının suyuyla islatdıqdan sonra, gözlərinin üstünə qoymuşdu. 
Molla Fənari yuxudan oyanıb, pambığı gözlərinin üstündə olduğunu hiss edərək 
götürmüş, görməyə başlamışdı. Allah Təalaya həmd və şükr etmişdir. Pambıq parçasını 
saxlayıb, öldüyü zaman gözlərinin üstünə qoyulmasını vəsiyyət etmişdir. O, 834-cü ildə 
(Miladi 1431-ci il) Bursada vəfat edincə, vəsiyyətini yerinə yetirdilər. 
Abbasi xəlifələrindən Əbu Cə’fər Mənsur, Məscidi Nəbəvi içində İmam Malik 
ilə danışırmış. İmam Malik; “Ey Mənsur! Bura Məscidi səadətdir! Yavaş səslə danış! 
Haqq Təala, Hücurat surəsində məalən; “Səsinizi Rəsulullahın səsindən daha yüksək 
qaldırmayın!”388 buyuraraq, bir camaatı danlamışdır. “Rəsulullahın yanında yavaş səslə 
                                               
388 əl-Hücürat, 49/3. 
 452 
danışanlar”389 ayəsi ilə də yavaş danışanlar təqdir edilmişdir. Rəsulullaha vəfat etdikdən 
sonra ehtiram göstərmək, sağ ikən hörmət etmək kimidir” demiş.  
Mənsur başını yana salaraq; “Ya Əba Abdullah! Qibləyə tərəf, yoxsa Qəbri 
səadətə tərəf dayanmaq lazımdır?” deyə soruşmuş. İmam Malik Həzrətləri; 
“Rəsulullahdan üzünü döndərmə! Qiyamət gününün şəfaətçisi olan o uca Peyğəmbər 
(səlləllahu Təala əleyhi və səlləm), qiyamət günü sənin və atan Adəm əleyhissalamın 
xilas olması üçün vəsilə olacaqdır. Qəbri səadətə qayıdaraq və Rəsulullahın mübarək 
ruhuna sarılaraq şəfaət istəməlisən! Nisa surəsinin 64-cü ayəsində məalən; “Nəfslərinə 
zülm edənlər, sənə gəlib, Allah Təaladan məğfirət diləyərsə və Rəsulum da onların 
bağışlanması üçün dua edərsə, Allah Təala tövbələri qəbul edən və mərhəmət 
göstərəndir” buyurmuş. Bu ayənin, Rəsulullaha təvəssül edənlərin tövbələrinin qəbul 
olunacağını söz verməkdədir, buyurulmuşdur. Bundan sonra, Mənsur oturduğu yerdən 
qalxıb, Hücrəyi səadətin qabağında dayandı; “Ya Rəbbi! Bu ayədə, Rəsuluna təvəssül 
edənlərin tövbəsini qəbul edəcəyinə dair söz verdin. Mən də, uca Peyğəmbərinin yüksək 
hüzuruna gəlib səndən məğfirət diləyirəm. Özü sağ ikən məğfirət diləyib bağışladığın 
qulların kimi, məni də bağışla! Ya Rəbbi! Nəbiyyur-rəhmə olan uca Peyğəmbərinə 
təvəssül edərək sənə yalvarıram. Ey Peyğəmbərin ən üstünü olan Məhəmməd 
əleyhissalam! Sənə təvəssül edərək, Rəbbimə yalvardım. Ya Rəbbi! O uca Peyğəmbəri 
mənə şəfaətçi eylə!” deyərək yalvarmağa başladı. Arxası qibləyə, üzü Muvacəhəyi 
səadət pəncərəsinə tərəf dayanıb, ayaq üstündə durub dua etdi. Minbəri Nəbəvi sol 
tərəfində qalmışdı. 
İmam Malikin Xəlifə Mənsura verdiyi nəsihət Hücrəyi səadətin qabağında dua 
edənlərin çox diqqətli olmaları lazım gəldiyini göstərməkdədir. O məqama münasib 
ədəb və ehtiramı göstərməyənlərin, Mədinəyi münəvvərədə çox qalmalarının doğru 
olmadığı buyurulmuşdur. 
Anadolu kəndililərindən biri, Mədinəyi münəvvərədə illərlə qalmış, orda 
evlənmiş və Hücrəyi səadətdə müəyyən bir xidmətə girmişdi. Bir gün möhkəm bir 
qızdırma xəstəliyinə tutuldu və canı ayran istədi. “Əgər kəndimdə olsaydım, qatıqdan 
ayran düzəltdirib içərdim” xəyalını ürəyindən keçirtdi. O gecə, Rəsulullah, yuxuda 
Şeyxul-Harəmin gözünə görünüb, o adamın gördüyü işin başqa birisinə verilməsini əmr 
etdi. Şeyxul-Harəm; “Ya Rəsulallah! O xidməti, ümmətindən filankəs yerinə yetirir” 
                                               
389 əl-Hücürat, 49/4. 
 453 
deyincə; “O adama de! Kəndinə gedib, ayran içsin!” buyurdu. Ertəsi gün bu əmr 
bildirilincə, kəndli, baş üstünə, deyərək öz ölkəsinə getdi. 
Ancaq ürəkdən keçən bir xəyal bu qədər zərər verirsə, Allah qorusun zarafat 
belə olsa, yersiz bir sözün yaxud ədəb-ərkana zidd bir hərəkətin nə qədər böyük bir 
zərəri olacağı burdan başa düşülməlidir. 
 
Salavati Şərifə Oxumağın Əhəmiyyəti və Fəziləti 
 
Cənabi Peyğəmbərimizin adının çəkildiyi və yazıldığı zaman, hörmət və 
ehtiram ifadəsi olaraq, Ona salavati şərifə oxumaq, ən əhəmiyyətli vəzifələrimizdən 
biridir. Qur’ani Kərimdə Əhzab surəsinin 56-cı ayəsində məalən; “Həqiqətən Allah 
Təala və mələkləri, Peyğəmbərə səlat edərlər (Şərəf və şanını ucaldarlar). Ey iman 
edənlər! Siz də Ona səlat edin və Ona səmimi qəlb ilə itaət edin” buyurulmuşdur. 
Təfsir alimləri bu ayədə zikr edilən səlat sözünün, “Allah Təaladan rəhmət, 
mələklərdən istiğfar və mö’minlərdən dua” mənalarına gəldiyini bildirmişlər. Bütün 
İslam alimləri, Cənabi Peyğəmbərimizin mübarək adlarından biri eşidildiyi, yazıldığı və 
söyləndiyi zaman, salavati şərifə yazmaq və oxumağın birincisində vacib, ikincisində 
isə müstəhəb olduğunu ittifaqən bildirmişlər. 
Allah Təaladan bir şey istəyən kəs, əvvəlcə Allah Təalaya həmd və səna 
etdikdən sonra, Rəsulullaha səlat oxumalıdır. Belə bir dua qəbul edilməyə çox layiqdir. 
İki səlat ilə (duanın əvvəlində və axırında) oxunan dua rədd edilməz. 
Əbu Təlhə Həzrətləri belə nəql etmişdir ki; “Rəsulullahın hüzuruna girmişdim. 
Onu, daha əvvəl əsla görmədiyim bir sevinc və xoşnudluq içində gördüm. Səbəbini 
soruşduğumda; “Necə sevinməyim ki? Bir az əvvəl Cəbrayıl (əleyhissalam) müjdə 
verdi. Allah Təala buyurdu ki; “Ümmətimdən biri sənə bir salavat oxuyunca, Allah 
Təala onun müqabilində ona on salavat verər, dedi” buyurdu”.390 
Bu mövzudakı hədislərdən bəziləri belədir; “Yanında adım çəkildikdə mənə 
səlatu salam verməyən kəsin üzü qara olsun. Ramazan ayı girdikdən sonra, ayın 
qurtarmasına qədər günahlarının bağışlanması üçün heç bir şey etməyən kəsin də üzü 
qara olsun. Ana və atasının yaşlı vaxtlarına qədər yaşayıb, ancaq onların xeyir-duasını 
alıb Cənnətə girə bilməyən kəsin də üzü qara olsun”. 
                                               
390 Əhməd ibn Hənbəl, əl-Müsnəd, III, 102; İbn Əbi Şeybə, əl-Musannəf, II, 399. 
 454 
“Yanında adım çəkildiyində, mənə səlatu salam verməyən kəs, ən çox paxıllıq 
edəndir”. 
Əbu Humeyd əs-Saidi Həzrətləri belə nəql edir ki; “Səhabəyi kiramdan 
bəziləri, Rəsulullahdan soruşub dedilər ki; “Ya Rəsulallah! Sənə necə səlatu salam 
verək?” Rəsulullah buyurdu ki; “Allahummə salli alə Muhammədin və əzvacihi və 
zurriyyətihi kəma salleytə alə İbrahimə və barik alə Muhammədin və əzvacihi və 
zurriyyətihi kəma barəktə alə İbrahimə innəkə hamidun məcid” deyin”.391 
Bəzi salavati şərifələr belədir; “Əleyhissalam”, “Səlləllahu əleyhi və səlləm”, 
“Allahummə salli alə seyyidina Muhamməd”, “Allahummə salli alə Muhəmmədin və 
alə Ali Muhamməd, kəma salleytə alə İbrahimə və alə Ali İbrahim...”, “Allahummə salli 
alə Muhammədin və alə alihi və sahbihi əcmain”, “Əleyhissəlatu vəssalamu 
vəttəhiyyə”, “Aleyhi və alə cəmii minəs-salavati ətəmmuha və minəttəhiyyəti 
eymənuha”. 
Bir nəfər də belə nəql etmişdir ki; “Dostlarımdan biri göndərdiyi bir məktubda, 
Rəsulullahın mübarək adının keçdiyi hər yerə “Səlləllahu əleyhi və səlləm, təslimən 
kəsirən kəsira” deyə yazmışdı. Görüb səbəbini soruşduğunda; “Gəncliyimdə hədis 
kitabları yazdım. Rəsulullahın mübarək adını yazdıqca salavatı yazmazdım. Röyada 
Aləmlərin sahibini görüb yanına getdim. Mübarək üzünü məndən çevirdi. O biri tərəfinə 
keçdim, yenə üzünü çevirdi. Qabağaında durub; “Ya Rəsulallah! Nə üçün mənim üzümə 
baxmırsınız?” deyə soruşdum. Buyurdu ki; “Çünki, sən kitabında mənim adımı yazınca, 
mənə səlat vermədin!” O zamandan bəri Onun adını, həmişə səlat ilə birlikdə yazıram” 
dedi”. 
Hədisdə; “Hər kim mənə bir dəfə səlat etsə, Allah Təala ona on dəfə səlat 
(rəhmət) edər, onun on günahını bağışlayar və dərəcəsini on qat ucaldar”. 
“Qiyamət günü mənə ən yaxın olan, mənim şəfaətimə ən layiq olan, mənə ən 
çox səlatu salam verən kəsdir”. 
Haqq Təala Həzrəti Musaya; “Ey Musa, dilinə sözündən, ürəyinə xəyalından, 
bədəninə ruhundan, gözünə nurundan daha yaxın olmağımı istəyərsən?” buyurdu. Bəli, 
ya Rəbbi dedi. “O halda, Məhəmmədə (səlləllahu əleyhi və səlləm) çox salavat gətir” 
buyurdu. “Ey Musa, qiyamət günü, susuzluq çəkməməyi istəyərdin?” buyurdu. Bəli, ya 
                                               
391 Əhməd Şami, Sübülül-Huda, XII, 434. 
 455 
Rəbbi, dedi. “O halda, Məhəmmədə (səlləllahu əleyhi və səlləm) çox salavat gətir” 
buyurdu.392 
Peyğəmbərimiz buyurmuşdur ki; “Qiyamətdə hər məqamda mənə ən yaxın 
olanınız, dünyada mənə çox salavat oxuyanınızdır. Cümə günü və gecəsi mənə yüz 
salavat oxuyanın Allahu Təala yüz ehtiyacını görər. Bunların yetmişi axirət, otuzu da  
dünyaya aid işlərdir. Sonra, Allah Təala bir mələklə bu səlatları mənim qəbrimə 
gətirdər. Sizə gələn bir hədiyyə kimi olar. O mələk, mənə salavat göndərənin adını, 
əslini və qəbiləsini çatdırar. Mənim yanımdakı ağ bir səhifəyə nüsxəsini köçürdər. 
Mənim öldükdən sonra bilməyim, sağ ikən də bilməyim kimidir”.393 
“Pərşənbə günü gəlincə, Allah Təala yanında gümüş dəftər və qızıl qələmlər 
olan mələklər göndərər. Pərşənbə günü və Cümə gecəsi Peyğəmbərə çox səlat 
oxuyanları yazarlar”. 
“İki müsəlman üzbəüz gəlib müsafəha, yəni əl sıxsalar və Peyğəmbərə salavat 
oxusalar, bir-birindən ayrılmadan qabaq əvvəlki və sonrakı günahları bağışlanar”. 
“Biriniz məscidə girincə, Peyğəmbərə salam versin və; “ya Rəbbi! Məni 
şeytandan qoru!” desin!”.394 
Bir rəvayətdə də; “Çıxarkən, “Allahummə inni əsəlukə min fəzlikə” desin. 
“Duanın əvvəli Allah Təalaya səna (Həmd) və Rəsulullaha salavat olmayınca, 
dua pərdə arxasında qalar. Əvvəlində həmd və salavat olan dua qəbul olunar”. 
“Rəsulullaha və Əhli-əyalına salavat oxumadıqca dua ilə səma arasında pərdə 
örtülü qalar. Salavat oxununca bu pərdə yırtılar və dua səmaya çıxar. Oxumayınca dua 
dala qayıdar”. 
“Bir məclisdə Allah Təala zikr edilməz və Rəsulullaha səlat edilməsə, 
ordakıların başının üstündə qamçı olar. Allah istəsə onlara əzab edər, istəsə bağışlayar”. 
“Qulağı cıngıldəyən məni xatırlasın və mənə səlat oxusun”. 
“Bir işə niyyət edən, o barədə məsləhətləşsin. Allah Təala işində ona rüşd 
(bacarıq) ehsan edər. Hər kim bir söz demək istəyib yaddan çıxartsa, mənə səlat oxusun. 
Çünki, mənə edəcəyi səlatında, sözü üçün xələf vardır. Ümid edilər ki, o sözü 
xatırlayar”.395 
                                               
392 Əbu Nuaym, Hilyətul-Övliya, VI, 33. 
393 Beyhəqi, Şuabul-İman, III, 111; İbn Əsakir, Tarixu Dəməşq, LIV, 301. 
394 İbn Əbi Şeybə, əl-Musannəf, I, 374; VII, 124; Əbu Nuaym, Hilyətul-Övliya, VIII, 139. 
395 Tirmizi, “Fitən”, 78; Suyuti, Camiul-Əhadis, III, 457. 
 456 
“Xeyirli bir işə Allahın adı və mənə səlat ilə başlanmazsa, o işin axırı yoxdur 
və bütün bərəkəti yox olmuşdur”.396 
İslam böyüklərindən Əbu Həfs Kağidi vəfat edincə birisi onu röyasında görüb, 
“Allah Təala sənə nə etdi?” deyə soruşdu. O; “Mənə rəhmət və məğfirət edib, məni 
Cənnətə qoydu” dedi. “Hanı səbəblə?” deyə soruşdu. Məni mələklərin yanında saxlatdı. 
Günahlarımla Rəsulullaha oxuduğum salavatlarımı hesab etdilər. Salavatım daha çox 
gəldi. Allah Təala onlara; “Ey mələklərim, işinizi qurtardınız. Başqa hesaba çəkməyin. 
Onu Cənnətimə aparın” buyurdu, deyə cavab verdi. 
Sələfdən biri belə nəql etmişdir ki; “Bir yerdə hədis öyrəndiyimiz bir dostum 
vəfat etdi. Röyada onu kürəyində yaşıl paltarlar geyinmiş halda gördüm. Səbəbini 
soruşduğumda; “Hər hədisdə gördüyüm Rəsulullahın adının yanında, “səlləllahu əleyhi 
və səlləm” yazardım. Haqq Təala onun mükafatını bununla verdi” dedi. 
Yenə sələfdən başqa birisi belə nəql etmişdir ki; “Bir katib qonşum vəfat etdi. 
Onu yuxumda gördüm. “Allah Təala sənə nə etdi?” deyə soruşdum. O da; “Bağışladı” 
dedi. Mən; “Hansı səbəblə?” dedim. O; “Rəsulullahın adını hər yazdığım zaman 
“səlləllahu əleyhi və səlləm” sözünü də birlikdə yazdığım üçün” dedi. 
Əbu Süleyman Darani belə nəql etmişdir ki; “Hədis yazarkən, 
Peyğəmbərimizin adını yazdıqca, “səlləllahu aleyhi” deyə yazar “və səlləm” sözünü 
yazmazdım. Röyada Peyğəmbərimizi gördüm. Mənə buyurdu ki; “Ey Əba Süleyman, 
hədisdə adımı yazdığın zaman səlatla birlikdə “və səlləm” sözünü də yaz. O dörd 
hərfdir. Hər hərfinə görə on savab vardır. Yazmasan qırx savabı tərk edirsən, 
deməkdir”.  
Başqa birisi də Peyğəmbərimizin adını belə yazmağı adət etmişdi. Ona 
Rəsulullah, röyasında görünüb; “Sənə nə olub ki, mənə səlatı bütöv şəkilfə yazmırsan?” 
buyurdu. 
Əbu Bəkiri Siddiq də belə buyurmuşdur; “Unutmağından qorxan, Rəsulullaha 
çox salavat oxusun”. 
Salihlərin böyüklərindən Məhəmməd ibn Səid ibn Mutarrıf belə nəql etmişdir 
ki; “Hər gecə yatacağım zaman müəyyən miqdarda səlat oxuyardım. Bir gecə röyada, 
Rəsulullah gəlib içəri girdi. Otağımın içi nurla doldu. Sonra mənə tərəf gəlib; “Yaxın 
gəl ki, mənə çox salavat oxuyan ağzından öpüm” buyurdu. Mən də ağzımı tutmağa 
                                               
396 Əhməd ibn Hənbəl, əl-Müsnəd, II, 359; Əbdurrəzzaq, əl-Musannəf, XI, 163. 
 457 
utanıb, yanağımı uzatdım. Mübarək ağzıyla öpdü. Hövlang yuxudan ayıldım. Otağımın 
içi müşg iyi ilə dolmuşdu. Səkkiz gün yanağımdan o xoş ətirli iy getmədi. 
Sələfin böyüklərindən Xəllad ibn Kəsir vəfat edincə, başı altında; “Bu Xəllad 
ibn Kəsirin Cəhənnəmdən xilas bəratidir” deyə yazılmış bir kağız tapdılar. Qohum-
əqrabalarına, bu adamın əməli nə idi, deyə soruşdular. Onalar da; “Hər Cümə günü 
salavat oxuyardı” dedilər. 
Şeyx Ayninin “Zeynul-Məcalis” əsərində belə yazılmışdır; “Rəsulullah, 
“Qiyamət günü üç qrup, heç bir şeyin kölgəsinin olmadığı vaxtda Ərşin kölgəsinin 
altında kölgələnirlər” buyurdu. Onların kim olduqlarını soruşdular. “Ümmətimi 
çətinlikdən qurtaran, sünnətimi yaşadan və mənə çox salavat gətirənlərdir” buyurdu. 
Şeyh Əbu Musa Dariri belə nəql etmişdir ki; “Dənizdə tufan bizi tutdu. Hamı 
ölüm qorxusuyla ağlayırdı. O halda mənə yuxu güc gəldi. Yuxumda Rəsuli Əkrəmi 
gördüm. Mənə; “Gəmidəkilərə de ki, min dəfə “Allahummə salli alə seyyidina 
Muhammədin və alə Ali seyyidina Muhamməd, səlatən tuncina biha min cəmiil əhvali 
vəlafat və taqdi ləna biha cəmiəl hacat və tutahhiruna bihə min cəmiisseyyiat və 
tərfəunə bihə indəkə aləddərəcat və tubəlliğunnə bihə aqsəlğayat min cəmiil xayrati 
filhəyati və ba’dəlməmat” oxusunlar, buyurdu. Hələ üç yüz dəfə oxumuşduq ki, tufan 
səngidi və xilas olduq. 
Bu səlatın, bütün əhəmiyyətli işlərdə və hər bəlada, qəzada, zəlzələdə 
oxunması tövsiyə edilmişdir. Mö’təbər kitablarda, səlatı haqqında qırxdan çox hədis 
vardır. Onlardan bəziləri belədir; 
“Allahummə salli alə Muhammədin və alə Ali Muhamməd, kəma salleytə alə 
İbrahimə və alə Ali İbrahim və barik alə Muhammədin və alə Ali Muhamməd, kəma 
barəktə alə İbrahimə və alə Ali İbrahim, innəkə hamidun məcid. 
Allahummə salli və səllim və barik vərham alə seyyidina Muhammədin huvə 
seyyidul-Ərəbi vəl-Əcəm və imami Məkkətil-mukərrəməti vəl-Mədinətil-munəvvərati 
vəl-Harəm. Alləməl-insanə mə ləm yə’ləm. 
Asluhu nurun və nəsluhu Adəm. Bə’suhu muaxxarun və xalquhu muqaddəm. 
İsmuhuş-şərifu məktubun aləl-Lövhil-məhfuzi biyaqil-qaləm və cismuhuş-şərifu 
mədfunun fil-Mədinətil-munəvvərəti vəl-Harəm. Ya leytə əktəhilu turabəlləzi təhtəl-
qadəm. 
 458 
Fə tuba, summə tuba limən dəa və təbiahu və limən əsləmə sahibəş-şəfaəti lil-
aləmin. 
Qailən ya Rəbbi! Səllim ümməti, ümməti va ümməta yaz əl-lütfi vəl-kərəm. 
Fə yunadil-munadi min qıbəlir-Rahman, qabiltu şəfaətəkə ya Nəbiyyəl- 
muhtərəm. Udxulul-Cənnətə la xavfun aleykum vəla huznun vəla aləm. 
Summə Radiyallahu Təala an Əbi Bəkrin və Uməra və Usmanə və Aliyyin zil-
Kərəm. 
Və səlləllahu ala seyyidina Muhammədin vəl-Həmdu ləkə ya Rabbəl-aləmin. 
Bi hurməti Seyyidil-mürsəlin”. 
 
Murabba oturardı ya diz üstə, ya dikərdi diz, 
 Dolu ədəb idi peydavu pünhan ol kərəmkanı. 
Yeyib üç barmağıyla həm yalardı anı ləzzətlə, 
 İçərdi üç nəfəsdə abi reyyan ol kərəmkanı. 
Sevərdi balu halva həm qabaq, sirkə, tirit, amma, 
 Doyunca yeməmişdi arpadan nan ol kərəmkanı. 
 
Mübarək qarnına daş bağlar idi gahi aclıqdan 
 Fuadım olmasın dərdi lərzan ol kərəmkanı. 
 
Səadətxanəsində neçə  aylar yanmaz idi od, 
 Qənaətlə yer idi təmru rumman ol kərəmkanı. 
 
 
 
 
 
 
 
 
 
 459 
HİLYƏYİ SƏADƏT 
 
Mübarək adları və künyələri 
 
Sevgili Peyğəmbərimizin ən məşhur adı Məhəmməddir. Çox təriflənmiş, çox 
bəyənilmiş mənasına gəlir. Bu ad, Qur’ani Kərimdə Ali İmran, Əhzab, Fəth və 
Məhəmməd surələrinin sırayla; 144, 40, 29 və 22-ci ayələrində dörd dəfə keçməkdədir. 
Saf surəsinin 6-cı ayəsində isə Həzrəti İsanın ümmətinə; “Haqq Təalanı çox tərifləyən, 
mədh edən” mənasına gələn “Əhməd” adıyla xəbər vermiş olduğu bildirilməkdədir. 
Qur’ani Kərimdə, Məhəmməd və Əhməd adından başqa, Mahmud, Rəsul, Nəbi, Şahid, 
Bəşir, Nəzir, Mubəşşir, Munzir, Dai iləllah, Sıraci munir, Rauf, Rəhim, Musaddıq, 
Muzəkkir, Muddəssir, Abdullah, Kərim, Haqq, Munir, Nur, Xatəmun-Nəbiyyin, 
Rəhmət, Ne’mət, Hadi, Taha, Yasin… deyə keçməkdədir. Bundan başqa bəzi mübarək 
adları Qur’ani Kərimdə, bəziləri hədislərdə, bəziləri də özündən əvvəlki peyğəmbərlərə 
göndərilən müqəddəs kitablarda zikr edilmişdir. 
Peyğəmbərimizin adları, bəzi hədislərdə Mahi, Aqib, Muqaffi, Nəbiyyur-
Rəhmə, Nəbiyyut-Tövbə, Nəbiyyul-Mulahim, Qattal, Mutəvəkkil, Fatih, Xatəm, 
Mustafa, Ummi, Qusəm (hər xeyiri özündə cəmləşdirən) adları keçməkdədir. 
Bir hədisdə Peyğəmbərimiz; “Mənə məxsus beş ad vardır. Mən Məhəmmədəm, 
Mən Əhmədəm, Mən Mahiyəm ki, Allah Təala mənimlə küfrü yox edər. Mən, Haşirəm 
ki, xalq qiyamət günü mənim ardımca həşr olunacaqdır. Mən, Aqibəm ki, məndən sonra 
peyğəmbər yoxdur” buyurmuşdur.397 
Sevgili Peyğəmbərimizə, Həzrəti Xədicədən olan və kiçik yaşda vəfat edən 
oğlu Qasıma görə, “Əbul-Qasım” künyəsi verilmişdir. Yenə peyğəmbərliyindən qabaq, 
ondakı doğruluq, e’timad, əminlik, e’tibarlılıq kimi bir çox üstün məziyyətlərinə görə, 
Qureyş qəbiləsi arasında O, “əl-Əmin” adıyla çağrılmışdır. 
Rəsulullahın, Qur’ani Kərimdə keçən adlarından biri də Qur’ani Kərimin qəlbi 
sayılan Yasin surəsindəki “Yasin” kəliməsidir. İslam alimlərinin böyüklərindən olan 
Seyyid Əbdülhakim Ərvasi Həzrətləri; “Yasin, “Ey mənim məhəbbət dəryamın dalğıcı 
olan Həbibim” deməkdir” buyurmuşdur. 
Cənabi Peyğəmbərimizi mədh edən ayrı-ayrı yazılan şe’rlər və mədhiyyələr bir 
tərəfə qalsın, Onun üçün bir çox əsər yazılmışdır. Bunları yazanlar içində şan-şöhrətləri 
                                               
397 Beyhəqi, Şuabul-İman, III, 436; Qazı İyaz, Şifayi Şərif, s. 230; Əhməd Şami, Sübülül-Huda, I, 403. 
 460 
bütün dünyaya yayılanlar belə, Rəsulullahı mədh etməkdə aciz qaldıqlarını açıq-aşkar 
ifadə etmişlər. Onu görüb, gözəlliyinə aşiq olanlar, Onun haqqında ağız dolusu 
danışmağa çalışmış, o gözəlliyi vəsf etməyin insan bacarığı xaricində olduğunu 
söyləmişlər. 
 
Hilyəyi səadət 
 
Həbibi əkrəmin (səlləllahu əleyhi və səlləm) görünüşünün vəsf edilməsinə 
“Hilyəyi səadət” deyilir. 
İslam alimləri, Məhəmməd əleyhissalamın görünən bütün bədən üzvlərini, 
şəklini, sifətlərini, gözəl əxlaqını və bütün xırdalıqlarına qədər həyatını, əvvəldən axıra 
açıq bir şəkildə isnad və mə’xəzləriylə birlikdə yazmışlar. Bu məlumatlar, bilavasitə 
Cənabi Peyğəmbərimizin özünün buyurduğu hədislərindən və Əshabının nəql etdiyi 
xəbərlərdən toplanmışdır. Bunları əhatə edən əsərlərə siyər kitabları deyilməkdədir. 
Minlərlə siyər kitabı içində, Cənabi Peyğəmbərimizin hilyəyi səadətini vəsf edən ən 
məşhur kitablar İmam Tirmizinin “əş-Şəmailur-Rəsul”, Qazı İyazın “Şifayi şərif”, İmam 
Beyhəqinin və Əbu Nuaym İsfəhaninin “Dəlailun-Nübüvvə” əsərləri, bir də İmam 
Qastalani Həzrətlərinin “Məvahibi Lədunniyə” adlı əsəridir. 
Hədislərdə və Əshabi kiramın nəql etdiyi xəbərlərdə, sevgili Peyğəmbərimizin 
hilyəyi səadəti belə vəsf edilməkdədir; 
Fəxri kainatın mübarək üzü ilə bütün əzaları və mübarək səsi, bütün insanların 
üzlərindən, əzalarından və səslərindən gözəl idi. Mübarək üzü bir balaca girdə idi və 
üzü güldüyü zamanda ay kimi nur saçardı. 398  Sevindiyində mübarək alnından bəlli 
olardı. Rəsulullah gündüz necə görürdüsə, gecə də elə görərdi. Qabağındakıları gördüyü 
kimi, arxasında olanları da görərdi. Yan tərəfə və arxaya baxdığı zaman, bütün bədəni 
ilə çevrilib baxardı. Yer üzünə, səmadan daha çox baxardı. Mübarək gözləri böyük və 
kiprikləri uzun idi. Mübarək gözlərində bir az qızartı vardı və gözlərinin qarası çox qara 
olub, gecələri sürmə çəkərdi. Fəxri aləmin (sallallahu əleyhi və səlləm) alnı açıq idi. 
Mübarək qaşları incə olub, qaşlarının arası açıq idi. İki qaşı arasındakı damar, 
hiddətlənincə qabarardı. Mübarək burnu çox gözəl olub, ortası bir balaca qabağa çıxıq 
idi. Mübarək başı böyük idi. Mübarək ağzı balaca deyildi. Mübarək dişləri ağ olub, 
                                               
398 Əhməd ibn Hənbəl, əl-Müsnəd, III, 459; Hakim, əl-Müstədrək, II, 605; Bəğavi, əl-Ənvar, I, 242. 
 461 
qabaqdakılar seyrək idi. Danışanda, sanki dişləri arasından nur çıxardı. Allah Təalanın 
qulları arasında Ondan daha fəsahətli və daha şirin danışa bilən heç kim görülmədi. 
Mübarək sözləri çox asan başa düşülər, könülləri cəzb edər və ruhları özünə çəkərdi. 
Söz söylədiyi zaman, sözlər inci kimi düzülərdi. Sözləri sayıla biləcək qədər təmkinlə 
danışardı. Bəzən yaxşı başa düşülməsi üçün, üç dəfə təkrar edərdi. Cənnətdə 
Məhəmməd əleyhissalam kimi danışılacaqdır. Mübarək səsi, hamının səsindən daha 
uzağa çatardı. 
Fəxri aləm (səlləllahu əleyhi və səlləm), gülər üzlü idi. Təbəssüm edərək gülər 
və mübarək qabaq dişləri görünərdi. Gülüncə, nuru divarda əks edərdi. Ağlamağı da, 
gülməyi kimi təmkinliydi. Qəhqəhə ilə gülməz, bərkdən də ağlamazdı. Amma üzülüncə, 
mübarək gözlərindən yaş axar, mübarək döş qəfəsinin səsi eşidilərdi. Ümmətinin 
günahlarını düşününcə, Allah Təalanın qorxusundan, Qur’ani Kərimi eşidincə və bəzən 
da namaz qılarkən ağlayardı. 
Fəxri aləm Rəsulullahın mübarək barmaqları böyük və mübarək qolları ətli idi. 
Mübarək ovuclarının içi geniş idi. Bütün bədəninin ətri müşgdən daha ətirli idi. 
Mübarək bədəni, həm yumuşaq, həm də qüvvətli idi. Ənəs ibn Malik belə nəql etmişdir 
ki; “Rəsulullaha on il qulluq etdim. Mübarək əlləri ipəkdən yumuşaq idi. Mübarək 
bədənindən, müşgdən və çiçəkdən daha gözəl iy gəlirdi. Mübarək qolları, ayaqları və 
barmaqları uzun idi. Mübarək ayaqlarının barmaqları böyük, altı da çox hündür olmayıb 
yumuşaq idi. Mübarək qarnı geniş olub, sinəsi ilə eyni böyüklükdə qabağa çıxmışdı. 
Çiyin sümükləri iri olub mübarək sinəsi də geniş idi. Rəsulullahın qəlbi şərifi, nəzərgahi 
ilahi idi. 
Rəsuli əkrəm, nə çox uzun boylu, nə də çox qısa boylu idi. Yanına uzun bir 
nəfər gəlsə, ondan uzun görünərdi. Oturduğu zaman, mübarək çiyni oturanların 
hamısından yuxarı olardı. 
Mübarək saçı və saqqalının tükləri nə çox qıvrım, nə də çox düz idi. 
Anadangəlmə qıvrım idi. Mübarək saçı uzun idi. Əvvəlcə saçını qabağa darayardı, sonra 
isə ortadan ikiyə ayırardı. Mübarək saçını bəzən uzadar, bəzən də kəsib qısaldardı. Saç 
və saqqalını boyamazdı. Vəfat etdiyində, saç və saqqalındakı ağ tüklərin sayı iyirmidən 
az idi. Mübarək bığını qırxardı. Bığının uzunluğu və forması mübarək qaşları qədər idi. 
Əlinin altında xüsusi bərbərləri var idi. Rəsulullah (səlləllahu əleyhi və səlləm), 
misvaqını və darağını həmişə özüylə gəzdirərdi. Mübarək saçını və saqqalını darayarkən 
 462 
güzgüyə baxardı. Fəxri kainat, qabağına baxaraq, sür’ətlə gedər və bir yerdən keçdiyi 
xoş iyindən bəlli olardı. Rəsulullah əslən Ərəb idi. Yəni, qırmızı ilə qarışıq ağ bənizli 
olub, çox gözəl, nurlu və sevimli idi. Bir nəfər Cənabi Peyğəmbərimizə qara desə, kafir 
olar. 
“Ərəb”, lüğətdə “gözəl” deməkdir. Məsələn, “lisani Ərəb”, “gözəl dil” 
deməkdir. Termin mənası isə, yəni, coğrafiyada “Ərəb” demək, “Ərəbistan adındakı 
yarmadada doğulub böyüyən, oranın iqlimi, havası, suyu və qıdası ilə boya-başa çatan 
və onların qanından gələn adam” deməkdir. Anadoludakı qandan gələnlərə Türk, 
Bolqarıstanda doğulub böyüyənlərə Bolqar, Almaniyadakılara Alman dedikləri kimi, 
Rəsulullah (səlləllahu əleyhi və səlləm) də, Ərəbistan yarmadasında doğulduğu üçün 
Ərəbdir. Ərəblər ağ, buğday bənizli olurlar. Ələlxüsus Peyğəmbərimizin sülaləsi ağ və 
çox yaraşıqlı idi. Onsuz da ulu babası İbrahim əleyhissalam ağ olub, Bəsrə şəhəri 
əhalisindən Taruh adında ağ bir mö’minin oğlu idi. Kafir olan Azər, İbrahim 
əleyhissalamın atası deyil, əmisi və ögey atası idi. 
Sevgili Peyğəmbərimizin atası Abdullahın yaraşıqlılığı, Misirə qədər yayılmış 
və alnındakı nura görə təxminən iki yüz qız, evlənmək üçün Məkkəyə gəlmişdi. Ancaq, 
Məhəmməd əleyhissalamın nuru, Aminəyə nəsib olmuşdu. 
Əmisi Abbas ilə Abbasın oğlu Abdullah da ağ bənizli idilər. Peyğəmbərimizin 
qiyamətə qədər övladı da yaraşıqlı və ağ bənizlidirlər. 
Rəsulullahın Əshabı da ağ bənizli və yaraşıqlı idilər. Osman (Allah ondan razı 
olsun), ağ və sarışın idi. Rəsulullahın, Bizans imperatoru Herakla göndərdiyi elçisi 
Dihyəyi Kəlbi çox yaraşıqlı olub, yolda gedərkən, üzünü görmək üçün Bizans qızları 
küçələrə tökülərdi. Cəbrayıl əleyhissalam çox dəfə, Dihyənin (Allah ondan razı olsun) 
cildində gələrdi. 
Misir, Şam, Afrika, Siciliya və İspaniya yerliləri Ərəb deyildir. Ərəblər, 
İslamiyyəti dünyaya yaymaq üçün, Ərəbistan yarmadasından çıxaraq buralara 
gəldiklərindən, bu gün bu yerlərdə də vardırlar. Necə ki, Anadoluda, Hindistanda və 
başqa ölkələrdə də mövcuddurlar. Ancaq, bu gün bu ölkələrin heç birinin əhalisini Ərəb 
deyə adlandırmaq doğru olmaz. 
Misir əhalisi qarayanızdır. Həbəşistan əhalisi qaradır. Bunlara Həbəş deyilir. 
Zənzibar əhalisinə Zənci deyilir. Bunlar da qaradır. Peyğəmbərimizin qohum-
əqrabasını, nəvələrini sevmək və onlara ehtiram göstərmək ibadətdir. Onları hər 
 463 
müsəlman sevər. Anadoluya qonaq gələn qara fəhləlar, həbəşlər, zəncilər, özlərinə 
hörmət və ehtiram edilsin deyə özlərini Ərəb olaraq tanıtmış, Anadolunun saf 
müsəlmanları da sözlərinə inanıb bunları sevmişdir. Çünki, bu sevgidə qara, ağ ayırımı 
yoxdur. Qara bir müsəlman, ağ bir kafirdən qat-qat daha üstün, daha qiymətli və 
sevimlidir. İnsanın qara olması, imanın şərəfini azaltmaz. Bilal Həbəşi Həzrətləri və 
Rəsulullahın çox sevdiyi Üsamə də qara idilər. Pisliyi və alçaqlığı hamı tərəfindən 
bilinən Əbu Ləhəb və Əbu Cəhil kimi kafirlər isə ağ idilər. Allahu Təala insanın rənginə 
deyil, imanının qüvvətinə və təqvasına qiymət verməkdədir. Ancaq, qaraların özlərini 
Ərəb olaraq tanıtmaları, İslam düşmənlərinin, yəhudilərin işlərinə gəldi. Bir tərəfdən 
qara bənizli insanları, aşağı və iyrənc olaraq tanıtdılar. Bunlardan kölə olaraq istifadə 
etdilər. Bir tərəfdən də qara pişikləri, itləri, “Ərəb, Ərəb” deyə çağırarak, qəzet və 
jurnallarda dərc etdikləri qara rəsim və karikaturalara Ərəb deyərək, gəncliyə, Ərəbləri 
qara olaraq tanıtmağa, beləcə, müsəlman balalarını Peyğəmbərimizdən soyutmağa 
çalışdılar. 
Xoş xasiyyətlərin hamısı, sevgili Peyğəmbərimizdə cəmlənmişdi. Xoş 
xasiyyətləri, vəhbi, yəni Allah Təala tərəfindən verilmiş olub, kəsbi, yəni sonradan 
qazanılmış deyildi. Hər hansı bir müsəlmanın adını çəkərək əsla lə’nət etməmiş və 
mübarək əliylə heç kimi vurmamışdır. Allah üçün intiqam almış, özü üçün heç kimdən 
intiqam almamışdır. Qohum-əqrabasına, Əshabına və qulluqçularına təvazökarlıqla və 
yaxşı rəftar edərdi. Ev içində çox yumuşaq və gülər üzlü idi. Xəstələri ziyarətə gedər, 
cənazə yerlərində iştirak edərdi. Əshabının işlərinə kömək edər, uşaqlarını qucağına 
alardı. Ancaq, qəlbi bunlarla məşğul olmazdı. Mübarək ruhu, mələklər aləmində idi. 
Birdən birə Rəsulullahı görən adam qorxuya düşərdi Özü xoş rəftar etməsəydi, 
Peyğəmbərlik xüsusiyyətlərindən ötrü heç kim yanında otura bilməz, sözünü eşitməyə 
taqəti qalmazdı. Halbuki O, həyasından mübarək gözləriylə heç kimnin üzünə 
baxmazdı. Fəxri aləm (səlləllahu əleyhi və səlləm), insanların ən ürəyi açıqı idi. Ondan 
bir şey istniləndə də, yox dediyi görülməmişdir. İstənilən şey varsa verər, yoxdursa 
cavab verməzdi. O qədər yaxşılıqları, o qədər ehsanları vardı ki, Bizans imperatorları, 
İran şahları və hər hansı bi hökmdar Onun qədər ehsan verə bilməzdi. Ancaq, özü 
çətinliklə yaşamağı sevər, elə bir ömür sürərdi ki, çox vaxt yeyib-içməyi ağlına belə 
gətirməzdi. “Yemək gətirin yeyək vəya filan yeməyi bişirin, deməzdi. Yemək gətirilsə 
yeyər, hər nə meyvə versələr qəbul edərdi. Bəzən aylarla az yeyər, aclığı sevərdi. Bəzən 
 464 
də çox yeyərdi. Yeməkdən sonra su içməzdi. Suyu oturaraq içərdi. 399  Başqaları ilə 
yemək yeyərkən, hamıdan axırda əl çəkərdi. 400  Hamının hədiyyəsini qəbul edərdi. 
Hədiyyə gətirənə, yerinə qat-qat çoxunu verərdi. 
Müxtəlif paltarlar geyinmək adəti idi. Xarici dövlət səfirləri gəlincə bəzənib, 
qiymətli və qəşəng paltarlar geyərək, gözəl üzünü göstərərdi. Qaşı əqiqdən, gümüş üzük 
taxar və möhür olaraq istifadə edərdi. Üzüyünün üstündə “Muhammədu Rəsulullah” 
yazılmışdı. Döşəyi dəridən olub, içi xurma ağacının qabıqlarıyla doldurulmuşdu. Bəzən 
bu yataqda, bəzən yerə sərilmiş dəri üstündə, bəzən da həsir vəya quru torpaq üstündə 
yatardı. Mübarək ovucunun içini sağ yanağının altına qoyub, sağ tərəfi üstündə 
yatardı. 401  Zəkat malı almaz, çiy soğan və sarımsaq kimi tərəvəzlər yeməz və şe’r 
oxumazdı. 
Cənabi Peyğəmbərimizin mübarək gözləri yumular, ancaq qəlbi şərifi 
yatmazdı. Ac yatıb tox qalxardı. Qət’iyyən əsnəməzdi. Mübarək bədəni nurani olub, 
kölgəsi yerə düşməzdi. Paltarına milçək qonmaz, ağcaqanad və digər böcəklər mübarək 
qanını içməzdi. Allah Təala tərəfindən Rəsulullah olduğu bildirildikdən sonra, şeytanlar 
göylərə çıxaraq xəbər ala bilmədi və kahinlər kəhanət edə bilmədilər. Sərvəri aləm 
(səlləllahu əleyhi və səlləm), bizim bilmədiyimiz bir həyat ilə indi də yaşamaqdadır. 
Bədəni şərifi əsla çürüməz. Qəbrində bir mələk olub, ümmətinin söylədikləri salavati 
şərifələri Ona çatdırar. Minbəri ilə qəbri şərifi arasına Rövzəyi mütəhhərə deyilir. Bura 
Cənnət bağçalarından biridir. Qəbri şərifini ziyarət etmək, ən böyük itaət və ən böyük 
ibadətdir. 
Cənabi Peyğəmbərimizin gözəlliyini, Əshabi kiramın böyükləri çox nəql 
etmişdir. Bunlardan Əbu Hüreyrə belə nəql etmişdir ki; “Rəsulullahdan daha gözəl bir 
nəfər görmədim, sanki günəş bütün parlaqlığı ilə üzündə parıldayırdı. Güldüyü zaman, 
dişləri divarlara əks salardı”. 
İbni Əbi Halə; “Cənabi Peyğəmbərimizin mübarək üzü, on dörd gecəlik ay 
kimi parıldayardı” buyurmuşdur. 
Həzrəti Əli; “Onu qəfildən görən, heybətindən qorxuya düşərdi. Onunla söhbət 
edib tanıyan, dərhal isinişib sevərdi” buyurmuşdur. 
                                               
399 Kastalani, əl-Məvahibu’l-Ləduniyyə, s. 318. 
400 Kastalani, əl-Məvahibu’l-Ləduniyyə, s. 319. 
401 Bəğavi, əl-Ənvar, I, 358. 
 465 
Cabir ibn Səmurə; “Rəsulullah, mübarək əlini üzümə sürtdü. Əlində, sanki 
əttarların, yəni ətir satanların çantasından təzəcə çıxardılmış xoş ətir kimi, 
təravətləndim. Rəsulullah, əliylə bir nəfərin əlini tutsa, bütün gün o adamın əlindən o 
xoş ətir çıxmazdı” buyurmuşdur.402 
Həzrəti Aişə anamız; “Rəsulullah, bir uşağın başını sığalladığı zaman, digər 
uşaqlar arasında o uşaq, gözəlliyiylə o dəqiqə bəlli olardı” buyurmuşdur.403 
Rəsulullah (səlləllahu əleyhi və səlləm), bir gün öz evində yatmışdı. Ənəs ibn 
Malikin anası Ümmi Suleym gəldi. Rəsulullahın, yuxudaykən mübarək üzündə tər 
damcıları yığılmışdı. Ümmi Suleym, Cənabi Peyğəmbərimizin mübarək tərini bir qaba 
yığmağa başladı. Oyanıb səbəbini soruşunca, Cənabi Peyğəmbərimizin süd xalası olan 
Ümmi Suleym; “Onu ətirlərimizə qarışdırırıq. Sizin təriniz, ətirlərin ən gözəli və ən 
xoşudur” dedi.404 
Əbu Hüreyrə; “Yol gedərkən Rəsulullahdan daha sür’ətli heç kimi görmədim. 
Sanki yer özünə tərəf gəlirdi. Onunla birlikdə yol gedərkən, biz bütün gücümüzü sərf 
edib Ona çatmağa çalışırdıq” buyurmuşdur. 
Cənabi Peyğəmbərimiz, həddən artıq gözəl danışardı. Sözün hardan başladılıb 
harda qurtarılacağını ən yaxşı bir şəkildə O, bilərdi. Sözləri, danışığı cəhətiylə səlist, 
həddən artıq fəsahətli və bəlağətli idi. Söz və kəlimələrində, mənanın doğruluğu hər 
zaman özünü göstərərdi. İfadə etmə gücü çox yüksək olduğundan, danışarkən qət’iyyən 
yorulmaz və çətinliyə düşməzdi. 
 
Cənabi Peyğəmbərimizin gözəlliyi 
 
“Uləmayi rasixin” deyilən, həm zahiri, həm də batini xəbərlər mövzusunu 
yaxşı bilən və Cənabi Peyğəmbərimizə varis olan mö’təbər İslam alimləri, Onu bütün 
gözəllikləriylə görmüş və aşiq olmuşlar. Bunlardan ən birincisi Əbu Bəkiri Siddiq 
gəlməkdədir. O, Rəsulullahdakı (səlləllahu əleyhi və səlləm) nübüvvət nurunu görüb, 
üstünlük, gözəllik və ucalığını idrak edərək, aşiq olmuşdu. O, bu sevgisində elə qabağa 
getmişdi ki, başqa heç kim onun kimi olamamışdır. Həzrəti Əbu Bəkir, hər an, hər 
                                               
402 Müslim, “Fəzail”, 120; Təbərani, əl-Mu’cəmu’l-Kəbir, II, 228; Qazı İyaz, Şifayi Şərif, s. 68; Əhməd 
Şami, Sübülül-Huda, II, 74. 
403 Qazı İyaz, Şifayi Şərif, s. 68. 
404 Müslim, “Fəzail”, 125; Əhməd ibn Hənbəl, əl-Müsnəd, III, 221; Təbərani, əl-Mu’cəmu’l-Kəbir, XXV, 
119; Beyhəqi, əs-Sünən, I, 254. 
 466 
baxdığı yerdə Rəsulullahı görərdi. Bir dəfə bu halını Ona açıb; “Ya Rəsulallah! Hara 
baxsam sizi görürəm” demişdi. Bir dəfə də; “Bütün yaxşılıqlarımı, sizin bir səhvinizə 
(xəta etməyinizə) dəyişərəm” demişdi. Rəsulullahın gözəlliyini ən yaxşı şəkildə görüb 
başa düşən və nəql edənlərdən biri də, mö’minlərin anası Həzrəti Aişə anamız idi. 
Həzrəti Aişə alim, müctəhid, ağıllı, zəkalı və ədəbiyyata maraq göstərən birisiydi. Çox 
bəlağətli və fəsahətli danışardı. Qur’ani Kərimin mənalarını, halal və haramları, Ərəb 
şe’rlərini və hesab elmini çox yaxşı bilirdi. Onun, Rəsulullahı mədh edən şe’rləri vardır. 
Aşağdakı bu iki beyti Həzrəti Aişə anamız demişdir; 
 
“Və ləv səmiu fi Mısra əvsafə 
xaddihi; 
 Ləma bəzəlu fi sovmi Yusufə min 
naqdin. 
 Ləvima Zəlixa ləv raeynə cəbinəhu, 
Lə asərnə bilqat’il-qulubi aləl- 
eydi”. 
 
Tərcüməsi; 
“Əgər Misirdəkilər, Onun (Cənabi Peyğəmbərimizin) yanaqlarının gözəlliyini 
eşitmiş olsaydılar, (gözəlliyi dillərdə dastan olan) Yusif əleyhissəlama heç qiymət 
verməzdilər. Yəni, bütün mallarını, onun yanaqlarını görə bilmək üçün saxlayardılar. 
Zəlixanı (Züleyxanı), “Yusif əleyhissalama aşiq oldu deyərək” pisləyən qadınlar, 
Rəsulullahın nurlu alnını görsəydilər, əllərinin yerinə ürəklərini kəssələr də ağrısını hiss 
etməzdilər”. 
Həzrəti Aişə anamız belə buyurmuşdur ki; “Bir gün Rəsulullah, mübarək 
nalininin (ayaqqabısının) bağını açırdı. Mən də ip əyirirdim. Mübarək üzünə baxdım. 
Parlaq alnından tər damcılayırdı. Tər damcısı, hər tərəfə nur saçır, gözlərimi 
qamaşdırırdı. Mənə tərəf baxıb; “Sənə nə olub ki, belə fikrə getmisən?” buyurdu. “Ya 
Rəsulallah! Mübarək üzündəki nurların parlaqlığına və mübarək alnındakı tər 
damcılarının saçdığı işıqlara baxaraq özümü itirdim” dedim. Rəsulullah, durub yanıma 
gəldi. Gözlərimdən öpdü və; “Ya Aişə! Allah Təala sənə yaxşı şeylər nəsib etsin! Məni 
 467 
sevindirdiyin kimi, səni sevindirə bilmədim” buyurdu. Yəni, sənin məni sevindirməyin, 
mənim səni sevindirməyimdən çoxdur, buyurdu. Həzrəti Aişənin mübarək gözlərini 
öpməsi, Rəsulullahı sevərək, Onun camalını dərk edərək gördüyü üçündir. Bu səbəblə 
təqdir və təltif edilmişdir. 
Rəsuli əkrəmin (səlləllahu əleyhi və səlləm), mübarək bədənində yığılan, batini 
gözəllikləri göstərən zahiri gözəlliklər, heç bir kəsin bədənində toplanmamışdır. İmam 
Qurtubi Həzrətləri belə demişdir ki; “Rəsuli əkrəmin gözəlliyi tamamilə görülməmişdir. 
Əgər həqiqi gözəlliyi görünsəydi, Əshabi kiram Ona baxa bilməzdi. Şayəd, həqiqi 
gözəlliyini göstərsəydi, heç kim buna dözə bilməzdi”. 
Yusif əleyhissalam, zahiri, Rəsulullah da, batini gözəllikləriylə insanlara 
göründülər. Yusif əleyhissalamın camalı görülüncə əllər kəsildi. Rəsulullahın kəmalı ilə 
bütlər qırıldı və küfr buludları yox oldu. 
Əshabi kiram, Cənabi Peyğəmbərimizə; “Ya Rəsulallah! Siz, yoxsa Yusif 
əleyhissalam daha gözəldir?” deyə soruşdular. Rəsulullah; “Qardaşım Yusif məndən 
sabih (gözəl), mən ondan məlihəm (sevimliyəm). Onun görünən gözəlliyi, mənim 
görünən gözəlliyimdən çoxdur” buyurdu. 
Cənabi Peyğəmbərimiz bir hədisində; “Allah Təalanın göndərdiyi hər 
peyğəmbər gözəl üzlü və gözəl səslidir. Sizin Peyğəmbəriniz isə, onların ən gözəl 
üzlüsü və ən gözəl səslisidir” buyurmuşdur. 
Rəsulullahın (səlləllahu əleyhi vəsəlləm), Qur’ani Kərimdə keçən adlarından 
biri də Qur’ani Kərimin qəlbi olan Yasin surəsindəki “Yasin” kəliməsidir. Mö’təbər 
İslam alimlərindən olan Seyyid Əbdülhakim Ərvasi Həzrətləri; “Yasin, “Ey mənim 
məhəbbət dəryamın dalğıcı olan Həbibim” deməkdir” buyurmuşdur. Bu dəryanın adını 
eşidənlər, uzaqdan görənlər, yaxınına gələnlər, içinə girib qisməti olduğu qədər dərinə 
enənlərin hamısı, ömürlərinin hər səhifəsində Rəsulullahın eşqi ilə yanıb tutuşmuş, 
yanıqlı fəryadlar, göz yaşları və ürəklərə od vuran misralarla bu eşqlərini dilə 
gətirmişlər. Bunların içində ən böyük və məşhurlarından biri olan, bu məhəbbət 
dəryasından böyük pay alan Mövlana Xalid Bağdadi Həzrətləridir. O, Rəsulullaha olan 
məhəbbət və eşqini dilə gətirdiyi qəsidələrindən birində bunları yazmaqdadır; 
 
Sərvəri aləm, sənə aşiq olub da, yanaram!  
Harda olsam da, o gözəl camalın araram. 
 468 
Qabi qövseyn taxtının hökmdarı sən, mən bir heçəm, 
Qonağınam deməyimi, hörmətsizlik sayaram. 
 
Hər şey cahanda sənin şərəfinə yaradıldı, 
 Rəhmətin mənə də yağsa, o an olar baharım. 
 
Hamı Kə’bəni təvaf üçün gələr Hicaza,  
Sənə qovuşmaq şövqüylə, mən dağları aşaram. 
 
Səadət tacı geydirildi, röyada başıma,  
Ayağın torpağı səpildi üzümə sanaram. 
Dostunu tərifləyən aşiqlərin bülbülü, ey Cami! 
Divanında bu yazılar, olar tərcümanım; 
“Dil çıxartmış, susuz qalmış, qotur bir köpək kimi,  
Sənin ehsan dənizindən bir damcı arzalaram”. 
 
 
 
Cənabi Peyğəmbərimizi mədh edən kiçik şe’rlər və mədhiyyələr bir tərəfdə 
qalsın, Onun üçün bir çox əsər yazılmışdır. Bunları yazanlar arasında şan-şöhrətləri 
bütün dünyaya yayılanlar belə, Rəsulullahı mədh etməkdə aciz qaldıqlarını ifadə 
etmişlər. Onu görüb gözəlliyinə aşiq olanlar, bacardıqları qədər Onu vəsf etməyə 
çalışmış, o gözəlliyi dillə söyləməyə insan gücünün çatmayacağını e’tiraf etmişlər. 
İslam alimlərinin kitablarında yüzlərlə belə aşiqlərin yazıları yer almışdır. Oxuyanlar, 
Allah Təalanın sevgili Peyğəmbərini, təsəvvür edilməsi çətin olan və qeyri adi bir 
gözəllikdə yaratmış olduğunu o dəqiqə başa düşərlər. Onu görmədən, Ona könül 
bağlayarlar. Həbibullaha aşiq olanlar, hər nəfəsdə, ciyərlərinə girən havanın 
sərinliyində, Onun sevgisinin dadını hiss edərlər. Hər dəfə aya baxdıqlarında, Onun 
 469 
mübarək gözlərindən çıxmış şüaların əkslərini axtarmaqla zövq alarlar. Onun 
gözəlliyinin dəryasından bir damcıya qovuşanların hər zərrəsi belə deyər ki; 
“Gözəl yanağını bilən, gülə heç 
baxmaz,  
Sənin sevgində əriyən, dərman 
axtarmaz!” 
  
Ənəs ibn Malikdən rəvayət edilən bir hədisdə belə buyrulmuşdur ki; “Heç 
biriniz, mən ona, övladından, ata-anasından və bütün insanlardan daha sevimli 
olmadıqca iman etmiş ola bilməz”.405 
Bir gün Həzrəti Ömər, Cənabi Peyğəmbərimizə; “Ya Rəsulallah! Allah Təalaya 
and içirəm ki, sən mənə canımdan başqa hər şeydən daha sevimlisən” dedi. Rəsulullah 
isə; “Mən, sənə canından daha sevgili olmadıqca, sizdən biriniz əsla iman etmiş ola 
bilməz” buyurdu. Bundan sonra Həzrəti Ömər; “Ya Rəsulallah! Sənə Qur’ani Kərimi 
göndərən Allah Təalaya and içirəm ki, sən mənə canımdan daha sevgilisən” deyincə; 
“Ey Ömər, indi (tamam) oldu” buyurdu. 
Bir nəfər, Rəsulullahın yanına gəlib belə demiş ki; “Ey Allah Təalanın Rəsulu! 
Qiyamət nə zaman olacaq?” Cənabi Peyğəmbərimiz; “Qiyamət üçün nə hazırladın?” 
buyurmuş. O adam; “Doğrudur, çox namaz qılıb, oruc tutub, sədəqə verib qiyamət üçün 
hazırlanmadım. Ancaq mən, Allah Təalanı və Onun Rəsulunu sevirəm” dedi. Bundan 
sonra Cənabi Peyğəmbərimiz. “Hər kəs sevdiyi adamla birlikdədir” buyurmuşdur.406 
Rəsulullahı sevmək, bütün müsəlmanlara fərzi ayndır. O sərvərin sevgisi bir 
könülə yerləşsə, İslamiyyəti yaşamaq, imanın və İslamın dadına, doyulmaz zövqünü 
hiss etmək çox asan olar. Bu sevgi, iki cahanın Sahibinə tamamilə itaət etməyə səbəb 
olar. Bu sevgi ilə Allah Təalanın Həbibinə ikram etdiyi saysız-hesabsız və sayılması 
mümkün olmayan ne’mətlərə, bərəkətlərə qovuşmaqla şərəflənilər. Böyük, kiçik hər 
müsəlmanı, bilavasitə Rəsulullahın sevgisinə aparan Əhli sünnət alimləri və kitabları bu 
bərəkətlərin qaynağıdırlar. 
                                               
405 Müslim, “İman”, 76; Nəsai, “İman”, 19; İbn Macə, “Müqəddimə”, 9; Əhməd ibn Hənbəl, əl-Müsnəd, 
III, 207; Hakim, əl-Müstədrək, II, 528; İbn Qəyyum əl-Cövziyyə, Zadul-Məad, I, 36.   
406  Buxari, “Əhkam”, 10; Tirmizi, “Zühd”, 50; Əhməd ibn Hənbəl, əl-Müsnəd, III, 104; Heysəmi, 
Məcməuz-Zəvaid, XI, 186; Qazı İyaz, Şifayi Şərif, s. 77. 
 470 
Rəsul əleyhissalamın mübarək adını çəkən vəya eşidən mö’minin, sanki 
Rəsulullahın şərəfli məclisində iştirak etdiyini düşünüb sükunət, ədəb, qəlb və bədənlə 
tə’zim etməyi vacibdir. 
Rəsulullahın mübarək sözlərindən və işlərindən xəbər verilən bir şeyi, Onun 
şanını ucaldan bir şey ilə təsdiq etmək, Ona edilən tə’zim və hörmətdəndir. İnsanlar 
arasında alçaltmaq və aşağı bir dərəcə üçün istifadə edilən sözlərlə Rəsulullahı vəsf 
etməmək də Ona tə’zim əlamətlərindəndir. 
Məsələn, Rəsulullaha kasıb deyilməz. Çoban da deyilməz. “Rəsulullah, filan 
şeyi sevərdi” deyilincə; “Halbuki, mən onu sevmirəm” deməmək də Ona tə’zim 
etməyin bir işarəsidir. Rəsuli əkrəmin (səlləllahu əleyhi və səlləm); “Mən bir şeyə 
söykənərək yemək yemərəm” 407  buyurmasına; “Mən bir şeyə söykənərək yeyərəm” 
deyib, sonra söykənərək yemək yemək kimi bir hərəkət etməmək də ədəb 
qaydalarındandır. Bunlara riayət etmək, Rəsulullaha olan tə’zimə münasib hərəkət 
etmək deməkdir. Bunlara bilə-bilə əhəmiyyət verməmək niyyətiylə riayətsizlik, küfr 
qapılarına yol açar. 
Qur’ani Kərimin və hədis kitablarının üstünə, başqa hər hansı bir kitab vəya 
hər hansı bir ev əşyası qoymamaq da Allah Təala və Rəsulunə tə’zim əlamətlərindəndir. 
Onların üstündə yığılan tozu silmək, içərisində Allah Təalanın adı vəya Rəsulullahın 
mübarək adlarının olduğu bir kağızı atmamaq da Allah Təalaya və Rəsuluna tə’zim 
etmək deməkdir. 
Belə kağızlar cırılmaz. İslami hərflərlə yazılan kağızlara daha çox hörmət 
etmək lazımdır. Şayəd, içərisində Allah Təalanın adı, ayələr olan kitablar və kağızlar 
köhnəldiyi üçün cırılarsa, bunları təmiz parçaya büküb torpağa basdırmaq vəya su ilə 
yuyaraq üstündəki yazıları silmək ya da yandırmaq lazımdır. Yandırdıqdan sonra isə 
küllərini basdırmaq lazımdır. Yandırmaq, yuyub yazıları yox etməkdən daha yaxşı olar. 
Çünki, yuyulmaq üçün istifadə edilən su ayaq altında da qala bilər. 
Rəsulullahın harəmi olan Mədinəyi münəvvərəyə tə’zim və hörmət etmək, orda 
qadağan edilən şeylərdən (vəya günah iş tutmaqdan) çəkinmək və Mədinəyi münəvvərə 
əhalisinə maddi köməklik göstərmək də Rəsulullaha tə’zim etmək sayılır. 
 
Eşqin ilə aşiqlər yansın ya Rəsulallah 
                                               
407 Suyuti, Əvsafun-Nəbi, s. 81; Qəzzali, İhya, II, 877. 
 471 
 İçib eşqin şərabın doysun ya Rəsulallah 
 
Şol səni sevən kəs, qoymuş yoluna başı 
 İki cahan günəşi sənsən ya Rəsulallah 
 
Şol səni sevənlərə qıl şəfaət onlara 
 Mö’min olan tənlərə cansan ya Rəsulallah 
Eşıqim şol didara, bülbülüm şol gülzara 
 Səni sevməyən nara, yansın ya Rəsulallah 
Şol səni sevən sübhan oldu hamıya hökmdar 
 Canım yoluna qurban olsun Ya Rəsulallah 
Dərviş Yunisin canı aləm şəfaət kanı 
 İki cahan hökmdarı sənsən ya Rəsulallah! 
 
 
FƏZİLƏTLƏRİ 
 
Yüksək əxlaqı 
 
Allah Təala, sevgili Peyğəmbərinə (səlləllahu əleyhi və səlləm) verdiyi 
yaxşılıqları, ehsanları sayaraq, Onun mübarək könlünü alarkən, özünə gözəl 
xüsusiyyətlər verdiyini də sadalamaqda, məalən; “Sən, gözəl xasiyyətli olaraq 
yaradıldın” buyurmaqdadır. Həzrəti İkrimə belə buyurmuşdur ki; “Abdullah ibn 
Abbasdan eşitdim ki, bu ayə haqqında belə deyir; “Xuluqi əzim” yəni, gözəl xasiyyətlər, 
Qur’ani Kərimin bildirdiyi əxlaqdır. Ayədə məalən; “Sən xuluqi əzimlə yaradıldın”408 
buyuruldu. Xuluqi əzim, Allah Təala ilə Onun arasında sirr, gizli şeylərin mövcud 
olması, insanlar ilə də gözəl xasiyyətlə rəftar etmək, deməkdir. Bir çox insanın İslam 
dinini qəbul etməsinə Rəsulullahın gözəl əxlaqı səbəb olmuşdur. 
                                               
408 əl-Qələm, 68/4. 
 472 
Şirin sözlü idi. Könülləri alar, ruhları cəzb edərdi. Ağlı o qədər çox idi ki, 
Ərəbistan yarmadasında, kobud, inadkar insanlara başçılıq edib, onları çox gözəl idarə 
edərək və verdikləri əziyyətlərə səbr edərək, onları yumuşaqlığa və itaətə gətirmişdi. Bu 
insanların bir çoxu öz dinlərini tərk edib müsəlmanlığı qəbul etdi və İslam dini yolunda, 
ata və oğullarına qarşı döyüşməyə məcbur oldu. Onun uğrunda mallarını, el-obalarını 
fəda edib, qanlarını axıtdı. Halbuki, belə şeylərə adət etməmişdilər. Xoş xasiyyəti, 
yumuşaqlığı, təvazökarlığı, səbrliliyi, ehsanı və ürəyiaçıqlığı o qədər çox idi ki, hamı 
Ona heyran qalardı. Görənlər və eşidənlər ürəkdən müsəlmanlığı qəbul edərdilər. Heç 
bir hərəkətində, heç bir işində, heç bir sözündə, heç bir vaxt, heç bir kobudluq, heç bir 
əksiklik görülməmişdir. Özü üçün heç kimin xətrinə dəymədiyi halda, dinə iftira atan 
din düşmənlərinə qarşı sərt və amansız idi. 
Məhəmməd əleyhissalamın minlərlə mö’cüzəsi vardı. Bu mö’cüzələrini istər 
dosları, istərsə də düşmənləri görmüşdülər. Bu mö’cüzələrin ən dəyərlisi, ədəbli və xoş 
xasiyyətli olması idi. Əbu Səid əl-Xudri Həzrətləri belə buyurmuşdur ki; “Rəsulullah 
(səlləllahu əleyhi və səlləm) heyvanlara yem verər, dəvəni bağlayar, evini süpürər, 
qoyunun südünü sağar, ayaqqabısını tə’mir edər, paltarına yamaq tikərdi.409 Qulluqçusu 
ilə birlikdə yemək yeyərdi. Qulluqçusu əl dəyirmanında dən üyüdərkən yorulunca, ona 
kömək edərdi. Bazardan şey-şüy alıb, torbaya qoyub evə gətirərdi. Kasıbla, varlıyla, 
böyüklə, balacayla üzbəüz gəlincə əvvəlcə salam verərdi. Bunlarla görüşmək üçün, 
mübarək əlini əvvəlcə uzadardı. Kölə, ağa, bəy, rəngi qara və ağ olan arasında fərq 
görməzdi. Hər kim çağırsa, də’vət edilən yerə gedərdi. Qabağına qoyulan şeyi, az olsa 
da, O, az görməzdi. Axşamdan səhərə və səhərdən də axşama yemək saxlamazdı. Xoş 
xasiyyətli idi. Yaxşılıq etməyi sevər, hamıya yaxşı davranardı. Gülər üzlü, şirin sözlü 
olub danışarkən gülməzdi. Kədərli görünərdi. Ancaq, qanı qara olmazdı. Alçaq könüllü 
idi. Ancaq, alçaq təbiətli deyildi. Qarşısındakı adamda hörmət və qorxu hasil edəcək 
qədər heybətli idi. Ancaq, kobud deyildi. Zərif və ürəyiaçıq idi. Ancaq, israf etməz, boş 
yerə bir şey verməz, hamıya ürəyi yanardı. Mübarək başı həmişə qabağa əyilmiş 
vəziyyətdə idi. Heç kimdən bir şey ummazdı. Səadət və hüzur istəyən, Onun kimi 
olmağa çalışmalıdır”. 
                                               
409 Qəzzali, İhya, II, 877. 
 473 
Ənəs ibn Malik belə buyurmuşdur ki; “Rəsulullaha on il xidmət etdim, bir dəfə 
də olsun “of” demədi. Bunu nə üçün belə etdin, bunu nə üçün etmədin buyurmadı”.410 
Əbu Hüreyrə; “Bir qəzvədə, kafirlərin yox olması üçün dua etməsini xahiş 
etdik; “Mən, lə’nət etmək üçün, insanların əzab çəkməsi üçün göndərilmədim. Mən, 
hamıya yaxşılıq etmək və insanların hüzura qovuşması üçün göndərildim” buyurdu”.411  
Allah Təala, Ənbiya surəsinin 107-ci ayəsində məalən; “Səni, aləmlərə rəhmət, 
yaxşılıq etmək üçün göndərdik” buyurur. 
Əbu Səid il-Xudri belə buyurmuşdur ki; “Rəsulullahın həyası, bakirə İslam 
qızlarının həyalarından daha çox idi”.412 
Ənəs ibn Malik belə demişdir ki; “Rəsulullah, bir nəfərlə görüşüncə, o adam 
əlini çəkmədikcə, mübarək əlini ondan çəkməzdi. 413  O adam, üzünü çevirmədikcə, 
mübarək üzünü ondan çevirməzdi. Bir nəfərin yanında oturarkən, dizləri üstündə oturar, 
qarşısındakı adama qarşı ədəbli olmaq üçün mübarək ayağını uzadıb oturmazdı”. 
Cabir ibn Sümurə də belə rəvayət etmişdir ki; “Rəsulullah az danışardı. Lazım 
gəldiyində vəya bir şey soruşulanda cavab verərdi”. 
Bundan belə başa düşülür ki, hər bir müsəlman boş və faydasız şeylər 
danışmayıb, susmalıdır. Mübarək sözlərində tərtil və tərsil vardı. Yəni, çox açıq və 
səlist danışar və asan başa düşülərdi. 
Ənəs ibn Malik belə buyurmuşdur ki; “Rəsul əleyhissalam xəstələri ziyarət 
edər, cənazə arxasınca gedər, də’vət edilən yerə gedərdi. Uzunqulağa da minərdi. Rəsul 
əleyhissalamı Xeybər qəzvəsində gördüm. İpdən bir yüyəni olan uzunqulağa minmişdi. 
Rəsul əleyhissalam, sübh namazından çıxınca, Mədinə uşaqları və işçiləri su dolu 
qablarını onun qabağına qoyar, mübarək barmağını içinə salmasını istəyərdilər. Həzrəti 
Peyğəmbər su soyuq olsa da, onların istəklərini yerinə yetirər, könüllərini xoş 
edərdi”.414 
Yenə Ənəs belə demişdir ki; “Bir kiçik kız, Rəsul əleyhissalamın əlindən tutub 
bir iş üçün aparsaydı, birlikdə gedər, işini həll edərdi”. 
                                               
410 Əhməd ibn Hənbəl, əl-Müsnəd, III, 255; Kastalani, əl-Məvahibu’l-Ləduniyyə, s. 291. 
411 Qəzzali, İhya, II, 878. 
412 Müsləm, “Fəzail”, 99; Əhməd ibn Hənbəl, əl-Müsnəd, III, 71; İbn Əbi Şeybə, əl-Musannəf, V, 213; 
İbn Sə’d, ət-Təbəqat, I, 368; Beyhəqi, əs-Sünən, II, 477; Bəğavi, əl-Ənvar, I, 264. 
413 Qəzzali, İhya, II, 879. 
414 İbn Macə, “Zühd”, 16; Hakim, əl-Müstədrək, II, 506; İbn Sə’d, ət-Təbəqat, I, 371; Beyhəqi, Şuabul-
İman, VI, 289. 
 474 
Cabir də belə demişdir ki; “Rəsul əleyhissalamdan bir şey istəndiyində, yox 
dediyi əsla eşidilməmişdir”. 
Cənabi Peyğəmbərimiz, həya sahibi olmaq cəhətiylə də bütün məxluqatdan  
üstün idi. Münasib olmayan şeyləri gözləri sanki görməzdi. Heç kimə xoşlanmadığı 
şeylə xitab etməzdi. 
Həzrəti Aişə anamız belə nəql etmişdir ki; “Rəsulullaha, bir nəfərin, 
xoşlanılmayan bir şeyi etdiyi xəbər verildiyində, adını çəkmədən ümumi mənada “Nə 
üçün belə edirlər?” buyurardı. Belə edərək o adamı, etdiyi pis işdən vəya dediyi pis 
sözdən çəkindirərdi. Ancaq adını əsla çəkməzdi.415 
Ənəs ibn Malik belə nəql etmişdir ki; “Bir dəfə Cənabi Peyğəmbərimizin 
hüzuruna, üzünə sarı rənkdə bir şey sürtmüş bir nəfər gəldi. Ona heç bir şey demədi. 
Xətrinə də dəymədi. O çölə çıxınca; “Kaş ki, ona üzünü yumağı desəydiniz ki, üzündəki 
şeyi yusaydı!” buyurdu.416 
Rəsulullah, qövmləri bir-birilərinə yaxınlaşdırardı, onları bir-birilərindən 
ayırmazdı. Hər qövmün başçısına hədiyyələr verər və ona baş tərəfdə yer verərdi. 
Heç kimi öz mübarək camalından məhrum etməzdi. Əshabi kiramı ilə 
maraqlanar, görsənməyənləri soruşardı. Yanına oturanlara nəsihət edər, onlara xeyirli 
məsləhətlər verərdi. 
Davranışı ilə, birini o birindən daha çox sevir, düşüncəsi heç kimi ürəyinə 
gəlməzdi. Yanına şikayət üçün gələn bir nəfərə qarşı vaxt ayırıb və ona qulaq asardı. 
Gələn şəxs yanından getmədikcə, onu qoyub getməzdi. Bütün insanlara xoş 
xasiyyət və əxlaqını ən yaxşı şəkildə göstərərdi. Onun yanında, haqq və ədalət cəhətiylə 
hamı bərabər idi. Heç kimin, heç kimdən bir üstünlüyü, bir ucalığı yoxdu. 
Həzrəti Aişə anamız belə buyurmuşdur ki; “Rəsulullah qədər gözəl əxlaqa 
sahib heç kim görmədim. Nə zaman Əshabından vəya Əhli beytindən biri Onu 
çağırmışsa mütləq, “Buyur” deyərək cavab vermişdir”.417 
Rəsulullah, Əshabını ən gözəl adlarla çağırar, heç kimin sözünü ağzında 
qoymazdı. Danışdığı adam sözünü qurtarmadan vəya getmək üçün ayağa qalxmadan 
sözünü kəsməzdi. 
                                               
415 Qazı İyaz, Şifayi Şərif, s. 116. 
416 Qazı İyaz, Şifayi Şərif, s. 116. 
417 Əhməd Şami, Sübülül-Huda, VI, 7. 
 475 
Onun gözəl davranışı, şəfqəti və mərhəməti haqqında Allah Təala məalən; 
“Zəhmət çəkməyiniz Onu incidər və üzər. Sizə çox bağlıdır, mö’minlərə qarşı çox 
mərhəmətlidir, onlara çox xeyir gəlməsini diləyər” buyurur. 
Ənbiya surəsinin 107-ci ayəsində məalən; “(Ey Həbibim!) Səni ancaq aləmlərə 
rəhmət olaraq göndərdik” buyurur.  
Cənabi Peyğəmbərimiz, öz ümmətinə bəzi şeylərin çətin olacağını düşünərək 
asanlaşdırardı. “Ümmətimə çətinlik verməmiş olsaydım, hər dəstəmazda misvaqdan 
istifadə etmələrini əmr edərdim” buyurmuşdur.418 
Sözünü tutmaq cəhətiylə də insanlar arasında Cənabi Peyğəmbərimizdən daha 
üstün bir nəfər gəlmədi. 
Abdullah ibn Əbil-Hamsə belə nəql etmişdir ki; “Peyğəmbərimizlə, hələ  
peyğəmbərliyi verilmədən qabaq alver etmişdım. Mənə bi az verəcəyi qalmışdı. Ona, 
filan vaxtda filan yerdə görüşmək üçün söz verdim, ancaq unutdum. Üç gün sonra 
verdiyim sözü xatırlayınca dərhal o yerə qaçdım. Onun üç gündür orda gözləməkdə 
olduğunu görüncə təəccüb etdim. Mənə; “Cavan oğlan, məni yordun! Mən səni burda 
düz üç gündür gözləyirəm” buyurdu. 
Cənabi Peyğəmbərimizin təvazökarlıq xisləti, heç kimdə, hətta heç bir 
peyğəmbərdə (əleyhimussalam) olmamışdır. 
Lovğalıq hissi, Onda əsla meydana gəlməmişdir. Peyğəmbərimizə, mələk vəya 
qul peyğəmbər olmaq təklif edilmiş, O, qul peyğəmbər olmağı seçmişdi.419 
Bundan sonra İsrafil əleyhissalam, Cənabi Peyğəmbərimizə; “Heç bir şübhə 
yoxdur ki, Allah Təala təvazökarlıq göstərdiyin o xisləti də sənə vermişdir. Çünki 
qiyamətdə sən, Adəm oğullarının ən büyüyüsən. Qəbrindən qalxan ilk insan sən 
olacaqsan. İlk şəfaət edən də sən olacaqsan” dedi. 
Cənabi Peyğəmbərimiz Həzrəti Aişə anamıza belə buyurmuşdur ki; “Mənə 
Məkkənin daşının, torpağının qızıla çevrilməsi təklif edildi. “Xeyr, ya Rəbbi”, dedim. 
Bir gün ac qalıb, bir gün də tox qalmağı, ac qaldığım gün sənə yalvarıb dua edərəm. 
Tox olduğum gün də sənə həmdu səna edərəm”.420 
                                               
418 Buxari, “Təmənni”, 9; Əbdurrəzzaq, əl-Musannəf, I, 556; Qazı İyaz, Şifayi Şərif, s. 123. 
419 Kastalani, əl-Məvahibu’l-Ləduniyyə, s. 309. 
420  İbn Sə’d, ət-Təbəqat, I, 381; Əhməd Şami, Sübülül-Huda, VII, 75; Kastalani, əl-Məvahibu’l-
Ləduniyyə, s. 308-309; Qəzzali, İhya, III, 196. 
 476 
Cəbrayıl əleyhissalam, Cənabi Peyğəmbərimizə gəlib; “Allah Təalanın sənə 
salamı var. İstəyirsə bu dağları Onun üçün qızıla çevirim. Hara getsə o qızıl dağları 
Onunla birlikdə getsin” buyurmuşdu. Sevgili Peyğəmbərimiz də belə buyurmuşdur ki; 
“Ey Cəbrayıl! Dünya, evsizlərin evidir. Dünya, malı olmayanların malıdır. Bunları ağlı 
olmayanlar yığar”. 421  Bundan sonra Cəbrayıl əleyhissalam; “Ya Məhəmməd! Allah 
Təala səni, dəyişməz kəlamıyla məğrur yaratmışdır” demişdir. 
Həzrəti Aişə anamız; “Bəzən düz bir ay gözləyərdik, evimizdə (yemək 
bişirmək üçün) ocaq yandırmazdıq. Təkcə xurma ilə su tapılardı” buyurmuşdur. 
İbn Abbas; “Rəsulullah və Əhli beyti, çox vaxtı axşam yeməyi yemədən 
yatardılar. Axşam yemək üçün bir şey tapa bilməzdilər” buyurmuşdur. 
Aişə anamız buyurmuşdur ki; “Rəsulullahın mübarək mə’dəsi, heç bir zaman 
yeməkdən doymamışdır. Bu barədə heç kimə də gileylənməmişdir. Ehtiyac, Onun üçün 
varlı olmaqdan daha yaxşı idi. Bütün gecə aclıqdan əziyyət çəksə belə, gündüzləri oruc 
tutardı.422 
İstəsəydi, Rəbbindən yer üzünün bütün xəzinələrini, yeməklərini və firavan 
həyatı istəyərdi. And içirəm ki, Onun bu halını gördüyüm zaman, ürəyim yanar, 
ağlayardım. Əlimlə mübarək qarnını sığallayar; “Canım sənə fəda olsun! Bir az da 
dünya ne’mətlərindən faydalansan olmaz bəyəm?” deyərdim. 
O da, “Ey Aişə! Dünya mənim nəyimə lazımdır? Ulul-Azmdan olan 
peyğəmbər qardaşlarım, bundan daha çətin vəziyyətlərlə dözdülər. Ancaq, o öz 
həyatlarına eləcə də davam etdilər. Rəblərinə qovuşdular. 
Bu səbəblə Rəbləri, onların özünə qayıdışlarını çox gözəl bir şəkildə etdi və 
savablarını artırdı. Mən firavan bir həyat yaşamaqdan həya edirəm. Çünki, belə bir 
həyat məni onlardan dala salır. 
Mənim üçün ən gözəl və sevimli şey, qardaşlarıma, dostlarıma qovuşmaq və 
onlarla birlikdə olmaqdır” buyururdu. 
Həzrəti Aişə anamız belə buyurmuşdur ki; “Rəsulullah, bu sözlərindən 
təxminən bir ay sonra vəfat etdi”. 
Cənabi Peyğəmbərimiz ürəyiaçıqlığı ilə də dillərdə dastan olmuşdu. Bu gözəl 
xasiyyətdə də Peyğəmbərimizə heç kim çata bilməzdi. 
                                               
421 Əhməd ibn Hənbəl, əl-Müsnəd, VI, 71; İbn Əbi Şeybə, əl-Musannəf, VII, 243; Beyhəqi, Şuabul-İman, 
VII, 375. 
422 Beyhəqi, Şuabul-İman, V, 25; Əbu Ya’la, əl-Müsnəd, VIII, 139; İbn Sə’d, ət-Təbəqat, I, 406. 
 477 
İbn Abbas “Rəsulullah yaxşılıq etmək cəhətiylən insanların ən ürəyiaçığı idi. 
Ramazani şərifdə və Cəbrayıl əleyhissalamla görüşdükləri zaman, səhər küləyindən 
daha həlimn olardı” demişdir. 
Ənəs ibn Malik belə buyurmuşdur ki; “Rəsul əleyhissalam ilə birlikdə yol 
gedirdim. Əynində Nəcrani bürdə vardı. Yəni, Yəmən parçasından tikilmiş bir palto 
vardı. Arxadan bir kəndli gəlib, yaxasından elə dartdı ki, paltonun yaxası mübarək 
boynunu siyirdi və izi qaldı. Rəsul əleyhissalam, adamın bu halına güldü və ona bir şey 
verilməsi üçün əmr etdi”. 
Rəsul əleyhissalamın qonşusu olan yaşlı qadın vardı. Qızını, Rəsul 
əleyhissalamın yanına göndərib; “Namaz qılmaq üçün geyinəcək bir paltarm yoxdur. 
Mənə, namazda geyinəcək bir paltar göndər” deyə yalvardı. Rəsul əleyhissəlamın o 
əsnada başqa paltarı yoxdu. Mübarək əynindəki köynəyini çıxardıb, o qadına göndərdi. 
Namaz vaxtı gəlincə, paltarsiz məscidə gedə bilmədilər. Əshabi kiram, vəziyyətdən 
xəbər tutunca, Rəsul əleyhissalam o qədər ürəyiaçıqlıq edir ki, köynəksiz qalıb, məscidə 
camaat namazı qıldırmağa gələ bilmir. Biz də hər şeyimizi kasıblara paylayaq, dedilər. 
Allah Təala, bu vaxt İsra surəsinin 29-cu ayəsini göndərdi. Əvvəlcə Həbibinə məalən; 
“Xəsislik etmə” buyurub, sonra da; “Çətinliyə düşəcək və namaz vaxtını keçirdəcək, 
kədərlənəcək qədər də paylama! Sədəqədə verməkdə mö’tədil ol” buyurdu. 
O gün namazdan sonra Həzrəti Əli Rəsulullahın yanına gəlib; “Ya Rəsulallah! 
Bu gün, ailə-uşağımın dolanışığını tə’min etmək üçün səkkiz dirhəm gümüş borc 
almışam. Bunun yarısını sizə verim. Özünüzə əntari (paltar) alın” dedi. Rəsul 
əleyhissalam bazara çıxıb, iki dirhəmlə bir əntari aldı. Artıq qalan iki dirhəmlə də 
yemək almağa gedərkən kor bir adamın oturduğunu gördü; “Allah rızası üçün və Cənnət 
paltarlarına qovuşmaq üçün, mənə kim bir köynək verər?” deyirdi. Aldığı əntarini ona 
verdi. Kor adam əntarini əlinə götürüncə, müşg kimi gözəl ətir hiss etdi. Bunun, Rəsul 
əleyhissalamın mübarək əlindən gəldiyini başa düşdü. Çünki, Rəsul əleyhissalamın bir 
dəfə geydiyi hər paltar, köhnəlib yırtılsa belə, hər parçası müşg kimi gözəl iy verərdi. 
Kor adam dua edərək; “Ya Rəbbi! Bu köynəyin hörmətinə, mənim gözlərimi 
aç” dedi. İki gözü də o dəqiqə görməyə başladı. Rəsul əleyhissalam da yoluna davam 
etdi. Bir dirhəmlə bir əntari aldı. Bir dirhəmlə yemək almağa gedərkən, bir qulluqçu 
qızın ağladığını görüb; “Qızım, nə üçün belə ağlayırsan?” buyurdu. “Bir yəhudinin 
qulluqçusuyam. Mənə bir dirhəm verib “Yarısıyla bir şüşə, yarsıyla da yağ al” dedi. 
 478 
Bunları alıb gedirdim ki, əlimdən düşdü. Həm şüşə sındı, həm də yağ zay oldu. İndi nə 
edəcəyimi bilmirəm” dedi. Rəsul əleyhissalam, axırıncı dirhəmini qıza verib; “Bununla 
şüşə və yağ al, evinə apar” buyurdu. Kızcığaz; “Evə gec getdiyim üçün yəhudinin məni 
döyəcəyindən qorxuram” deyincə, Rəsulullah; “Qorxma! Səninlə birlikdə gəlib, sənə bir 
şey etməməsini söyləyərəm” buyurdu. 
Evə gəlib qapını döydülər. Yəhudi qapını açıb, Rəsulullahı (səlləllahu əleyhi və 
səlləm) görüncə, çaşib qaldı. Rəsulullah yəhudiyə, baş verənləri danışıb, qıza bir şey 
etməməsi üçün tapşırdı. Yəhudi, Rəsulullahın ayaqlarına düşüb; “Minlərlə insanın baş 
tacı olan, minlərlə aslanın, əmrini yerinə yetirmək üçün növbədə gözlədiyi ey böyük 
Peyğəmbər! Bir qulluqçu qız üçün, mənim kimi bir yazığın qapısını şərəfləndirdin. Ya 
Rəsulallah! Bu qızı sənin şərəfinə azad etdim. Mənə imanı, İslamı öyrət ki, hüzurunda 
müsəlman olum” dedi. Rəsul əleyhissalam ona müsəlmanlığı öyrətdi. Yəhudi müsəlman 
olduqdan sonra, ailə-uşaqları da müsəlmanlığı qəbul etdilər. Bunların hamısı, 
Rəsulullahın gözəl əxlaqının bərəkətiylə baş verdi. 
Rəsul əleyhissalamın gözəl əxlaqı həddən artıq çoxdur. Hər müsəlmanın 
bunları bilməsi və tətbiq etməsi lazımdır. Beləcə, dünyada və axirətdə fəlakətlərdən, 
çətinliklərdən xilas olmaq və o iki cahanın sahibinin şəfaətinə qovuşmaq nəsib olar. 
Onun gözəl əxlaqından bəziləri aşağıdakılardır; 
1-Rəsulullahın elm və irfanı, fəhmi, anlayışı, ağlı, zəkası, ürəyiaçıqlığı, 
təvazökarlığı, şəfqəti, səbrliliyi, qeyrəti, mühafizəkarlığı, sədaqəti, əmanəti, şücaəti, 
məhəbbəti, bəlağəti, fəsahəti, fətanəti, məlahətliliyi, doğruluğu, iffəti, kərəmi, insafı, 
həyası, zahidliyi, təqvası bütün peyğəmbərlərdən daha çoxdu. Dostundan və 
düşmənindən gördüyü zərərləri və əziyyətləri bağışlayardı. Heç birindən intiqam 
almazdı. Ühüd qəzvəsində kafirlər yanağını qanadıb, mübarək dişlərini sındırdıqları 
zaman, bunu edənlər üçün; “Ya Rəbbi, bunları bağışla! Cahilliklərinə bağışla” 
buyurmuşdu. 
2- Özünü heç kimdən üstün tutmazdı. Bir səfərdə, bir qoyun kababı bişiriləcəyi vaxt, 
biri; “Mən kəsərəm” dedi. Bir başqası da; “Mən dərisini soyaram” dedi. Digəri də; 
“Mən bişirərəm” dedi, Rəsulullah da; “Mən odun yığaram” deyincə; “Ya Rəsulallah! 
Sən istirahət et! Biz toplayarıq” dedilər. Rəsulullah; “Bəli! Sizin hər şeyi edəcəyinizi 
bilirəm. Ancaq, iş görənlərdən ayrılaraq oturmaq istəmərəm. Allah Təala, dostlarından 
ayrılıb oturanı sevməz” buyurdu və odun toplamağa getdi. 
 479 
3- Əshabının oturduqları yerə gəlincə, baş tərəfə keçməzdi. Gördüyü boş yerdə 
oturardı. Əlində əsası olduğu halda, bir gün küçəyə çıxdığında, görənlər ayağa qalxdılar. 
Rəsulullah; “Başqalarının bir-birilərinə etdikləri kimi, mənim üçün ayağa qalxmayın! 
Mən də, sizin kimi bir insanam. Hamı kimi yeyərəm. Yorulunca oturaram” buyurdu. 
4- Çox vaxt diz üstündə oturardı. Dizlərini yığıb, qollarını dizlərinə sarıyaraq 
oturduğu da görülmüşdür. 423  Yeməkdə, geyinməkdə və hər şeydə qulluqçularını 
özündən ayırmazdı. Onların işlərinə kömək edərdi. Heç kimi döydüyü vəya pis söz 
dediyi əsla  görülmədi. Həmişə Ona xidmət edən Ənəs ibn Malik; “Rəsulullaha on il 
xidmət etdim. Onun mənə etdiyi xidmət, mənim ona etdiyimdən çox idi. Məndən acığı 
gəldiyini, mənimlə sərt danışdığını əsla görmədim” demişdir.424 
5- Sübh namazlarını qıldırdıqdan sonra, camaata üzünü çevirib oturar; “Xəstə olan 
qardaşımız var görəsən? Varsa onu ziyarət etməyə  gedək!” buyurardı. Xəstə yoxdursa; 
“Cənazəsi olan var görəsən? Varsa köməyə gedək!” buyurardı. Cənazə varsa, 
yuyulmasına, kəfənə bükülməsinə kömək edər, namazını qıldırar, qəbrinə qədər gedərdi. 
Cənazə yoxdursa; “Yuxu görən varsa danışsın! Qulaq asıb, tə’bir edək!” buyurardı. 
6- Qonaqlarına, Əshabına xidmət edər; “Bir camaatın ən üstünü, onların xidmət 
edənidir” buyurardı. 
7- Qəhqəhə ilə güldüyü əsla görülmədi. Səssizcə təbəssüm edərdi. Bəzən gülərkən 
mübarək qabaq dişləri görünərdi. 
8- Gərəksiz və faydasız bir şey deməzdi. Lazım olunca, qısa, faydalı və mənası açıq 
olaraq deyərdi. Yaxşı başa düşülməsi üçün bəzən üç dəfə təkrar edərdi. 
9- Heybətindən heç kim üzünə baxa bilməzdi. Biri gəlib mübarək üzünə baxınca, ona 
baxanın üzü tərləyərdi. Rəsulullah da; “Həyəcanlanma! Mən mələk deyiləm, zülmkar da 
deyiləm. Ət suyu içən zavallı bir qadının oğluyam” deyərdi. Bundan sonra adamın 
həyəcanı yox olub, dərdini danışmağa başlayardı. 
10-“Aranızda Allah Təalanı ən yaxşı qavrayan və Ondan ən çox qorxan mənəm”, 
“Mənim gördüyümü siz görsəydiniz, az gülüb, çox ağlayardınız”425 buyurardı. Havada 
bulud görüncə; “Ya Rəbbi! Bu buludla bizə əzab göndərmə!”, külək əsincə; “Ya Rəbbi! 
Bizə xeyirli bir külək göndər”, göy guruldayınca; “Ya Rəbbi! Bizdən inciyib, bizi 
öldürmə. Əzabını göndərmə. Xeyir ehsan et!” deyə dua edərdi. Namaz qılarkən, ağlayan 
                                               
423 Əbu Davud, “Ədəb”, 25. 
424 Əhməd ibn Hənbəl, əl-Müsnəd, III, 255. 
425 Qazı İyaz, Şifayi Şərif, s. 145. 
 480 
bir nəfərin hıçqırdığı kimi, sinəsində səs eşidilərdi. Qur’ani Kərim oxuyarkən də belə 
olardı. 
11- İradə qüvvəti, şücaəti insanı heyrətə salacaq qədər çox idi. Huneyn qəzvəsində 
müsəlmanlar pərən-pərən olub, üç-dörd nəfərlə birlikdə qalmışdı. Bir neçə dəfə 
kafirlərin hücumuna tək başına sinə gərdi və əsla dala çəkilmədi. 
12- Çok ürəyiaçıq idi. Yüzlərlə dəvə və qoyun bağışlar, özünə bir şey saxlamazdı. Bir 
çox daş qəlbli kafir, Onun bu ehsanlarını görərək iman etmişdilər. 
13- Xanımlarına və bir neçə qulluqçusuna bəzən bir illik arpa və xurma ayırar, 
bundan kasıblara də sədəqə verərdi. 
14- Yeməklərdən qoyun ətini, ət suyunu, balqabağı, şirniyyatı, balı, xurmanı, südü, 
qaymağı, qarpızı, qovunu, üzümü və xiyarı sevərdi.426 
15- Suyu yavaş-yavaş, Bismillahla başlayaraq üç qurtumda içər, axırda da; 
“Əlhəmdulillah” deyər və dua edərdi. 
16- Caiz olan hər paltarı geyərdi. Qalın parçadan ehram şəkilində tikilməmiş şeylərlə 
örtünər, qətfəyə bürünər, qaftan (köynək) və əba da geyərdi. Bunlar pambıqdan, yundan 
vəya (keçi) tükündən toxunmuşdu. Çox vaxt ağ, bəzən də yaşıl geyərdi. Nadirən tikili 
paltar da geyərdi. Cümə günündə, bayramlarda, xarici elçilər gəldikdə və döyüş 
zamanlarında qiymətli qaftanlər, əbalar, yaşıl, qırmızı və qara da geyərdi. Qollarını 
biləklərinə qədər, mübarək ayaqlarını baldırının yarısına qədər örtərdi. 
17- Ərəbistandakı adətə riayət edərək saçlarını qulaqlarının yarısına qədər uzadar, 
artığını qırxdırardı. Saçlarına xüsusi hazırlanmış, xoş ətirli yağ sürtərdi. 
18- Əllərinə, başına və üzünə müşg vəya başqa ətirlər sürtər, ud ağacı və kafurla xoş 
ətir hopdurdardı. 
19- Yatağı dəridən idi. Yatağının içi xurma ağacının qabıqlarıyla doldurulmuşdu. İçi 
yunla dolmuş bir yataq gətirdiklərində, qəbul etməmiş və; “Ey Aişə! Allah Təalaya and 
içirəm ki, əgər istəsəm, Allah Təala hər yerdə mənim başıma qızıl-gümüş yağdırar” 
buyurmuşdu. Bəzən həsir, taxta, döşək, yundan toxunmuş keçə vəya quru torpaq 
üstündə yatardı. 
20- Hər gecə gözlərinə üç dəfə sürmə çəkərdi. 
21- Evində güzgü, daraq, sürmə qabı, misvaq, qayçı, iynə və iplik əksik olmazdı. Hər 
səfərə çıxdığında bunları özüyləə götürərdi. 
                                               
426 Qəzzali, İhya, II, 884. 
 481 
22- Xiftən namazından sonra, gecə yarısına qədər yatıb, sonra sübh namazına qədər 
ibadət edərdi. Sağ tərəfi üstündə yatar, sağ əlini yanağının altına qoyar, yatmamışdan 
qabaq bəzi surələri oxuyardı. 
23- Təfəul edərdi. Yəni, ilk gördüyü, birdən-birə gördüyü şeyləri xeyrə yozardı. Heç 
bir şeyi uğursuz saymazdı. 
24- Kədərli olduğu vaxtlarda saqqalını tutar, düşünərdi. 
25- Kədərləndiyi zaman, dərhal namaza başlardı. Namazın ləzzət və səfasıyla qəm-
qüssvsi yox olub gedərdi. 
Cənabi Peyğəmbərimizin, Allah Təaladan qorxması, Ona itaət və ibadət etməsi 
o qədər çodu ki, Onun bu halına heç kim taqət gətirə bilməzdi. Mübarək ayaqları 
şişincəyə qədər namaz qılardı. “Ya Rəsulallah! Sizin gəlmiş-keçmiş bütün günahlarınız 
bağışlandığı halda, niyə bu qədər özünüzə zəhmət verirsiniz?” deyildiyində; “Mən, 
Allah Təalanın ən çox şükr edən qulu olmayım bəyəm?” deyə cavab verdi. 
 
Fəzlətləri 
 
Məhəmməd əleyhissalamın fəzlətlərindən xəbər verən yüzlərlə kitab vardır. 
Fəzilət, üstünlük deməkdir. Üstünlüklərindən bəziləri aşağıda verilmişdir; 
1- Məxluqlar içində, ilk olaraq Məhəmməd əleyhissalamın nuru və ruhu 
yaradılmışdır. 
2- Allah Təala Onun adını Ərşə, Cənnətlərə və yeddi qat göyə yazmışdır. 
3- Hindistanda bitən bir gülün yarpaqlarında, “La ilahə illallah Muhammədən 
rəsulullah” yazılıdır. 
4- Bəsrə şəhərinə yaxın bir çayda tutulan balığın sağ tərəfində “Allah”, sol tərəfində 
“Məhəmməd” yazılmış olduğu görülmüşdür. 
5- Məhəmməd əleyhissalamın adını zikr etməkdən başqa vəzifəsi olmayan mələklər 
vardır. 
6- Mələklərin Həzrəti Adəmə səcdə etməsi üçün əmr verilməsinin səbəbi, alnında 
Məhəmməd əleyhissalamın nurunun olması idi. 
7- Allah Təala bütün peyğəmbərlərə, Məhəmməd əleyhissalamın gələcəyini, ayrıca, 
öz ümmətlərinə, Onun dövrünə çatdıqlarında, Ona inanmalarını əmr etməyi 
tapşırmışdır. 
 482 
8- Dünyaya gələcəyi zaman, çox böyük əlamətlər görülmüşdür. Bu əlamətlər tarix və 
mövlud kitablarında yazılıdır. 
9- Dünyaya gəldiyi zaman, göbəyinin kəsik və sünnət olduğu görülmüşdür. 
10-Dünyaya gəlincə, şeytanlar göyə qalxıb, mələklərdən xəbər ala bilmədilər. 
11 Dünyaya gəldiyi zaman, yer üzündəki bütün bütlər, sitayiş edilən heykəllər üzü 
üstə yıxıldı. 
12- Beşiyini mələklər yırğaladılar. 
13- Beşikdə ikən göydəki ayla danışardı. Ay, mübarək barmağı ilə işarə etdiyi tərəfə 
meyl edərdi. 
14- Beşikdə ikən danışmağa başladı. 
15- Uşaq ikən, çöldə gəzərkən, başının üstündə bir bulud gəzərək kölgə salardı. Bu 
hal, peyğəmbərliyi başlayana qədər davam etdi. 
16- Hər peyğəmbərin sağ əlinin üstündə nübüvvət möhürü vardı. Məhəmməd 
əleyhissalamın möhürü isə, mübarək kürəyinin ortasında sol tərəfə yaxın, ürəyinin 
tuşundaydı. 
17- Həm qabağını, həm də arxasını görərdi. 
18- Aydınlıqda da, qaranlıqda da görərdi. 
19- Ağzının suyu ilə acı suyu şirinə çevirərdi, xəstələrə şəfa verərdi. Körpələrə də süd 
kimi qida olardı. 
20- Gözləri yumularkən, ürəyi oyaq olardı. Bütün peyğəmbərlər də belə idi. 
21- Ömründə heç əsnəmədi. (Bütün peyğəmbərlər də belə idi.) 
22- Mübarək təri, gül kimi gözəl iy verərdi. Bir kasıb adam qızını evləndirirkən, 
Ondan kömək istəmişdi. O əsnada verməyə bir şeyi yox idi. Balaca bir şüşəyə tərindən 
qoyub verdi. O qız, üzünə, başına sürtüncə, evi müşg kimi iy verərdi. Evi, (Xoş ətirli ev) 
adı ilə məşhur oldu. 
23- Orta boylu olduğu halda, uzun adamların yanındaykən, onlardan da hündür 
görünərdi. 
24- Günəş və ay işığında yol gedərkən, kölgəsi yerə düşməzdi. 
25- Bədəninə və paltarına milçək, ağcaqanad və başqa böcəklər qonmazdı. 
26- Nə qədər geysə də pal-paltarları qət’iyyən kirlənməzdi. 
27- Hər yol getdiyində, arxasınca mələklər gedərdi. Bunun üçün, Əshabına qabaqdan 
getməsini tapşırar; “Qoyun mələklər arxamdan gəlsinlər” buyurardılar. 
 483 
28- Daşın üstünə ayaq qoyunca, daşda ayağının izi qalardı. Qumun üstündə gedərkən 
heç iz qoymazdı. Dəstəmaz pozduğu zaman, yer aralanıb bövl (sidik) və s. torpağın 
içində qalardı. (Bütün peyğəmbərlər də belə idi).427 
29- İnsanlar və mələklər içində ən çox elm Ona verildi. Ümmi olduğu halda, yəni heç 
kimdən bir şey öyrənmədiyi halda, Allah Təala Ona hər şeyi öyrətmişdir. Adəm 
əleyhissalama hər şeyin adı öyrədildiyi kimi, Ona da hər şeyin adı və elmi 
öyrədilmişdir. 
30- Ümmətinin adları, özləri və aralarında baş verəcək olan şeylərin hamısı Ona 
bildirildi. 
31- Ağlı, bütün insanların ağlından daha çoxdur. 
32- İnsanlarda olan bütün yaxşı xasiyyətlərin hamısı Ona ehsan olundu. 
Böyük şair Ömər İbnil-Farizə; “Rəsulullahı nə üçün mədh etmədin?” 
soruşduqlarında; “Onu mədh etməyə gücüm çatmayacağını başa düşdüm. Onu mədh 
edəcək bir söz tapa bilmədim” demişdir. 
33-Kəlimeyi şəhadətdə, əzanda, iqamədə, namazdakı təşəhhüddə, bir çox dualarda, 
bəzi ibadətlərdə və xutbələrdə, nəsihətlərdə, çətin vaxtlarda, qəbirdə, məhşərdə, 
Cənnətdə və hər məxluqun dilində Allah Təala Onun adını öz adının yanına qoymuşdur. 
34-Fəzilətlərinin ən üstünü Həbibullah olmasıdır. Allah Təala Onu özünə sevgili, 
dost etmişdır. Onu hamıdan, hər mələkdən daha çox sevmiş; “İbrahimi Xəlil etdimsə, 
səni də özümə Həbib etdim” buyurmuşdur. 
35-“Sənə razı olana qədər, (bəsdir deyənə qədər) hər istədiyini verəcəyəm” 428 
məalındakı ayə, Allah Təalanın Peyğəmbərinə bütün elmləri, bütün fəzilətləri, İslam 
hökmlərini, düşmənlərinə qarşı yardım və qələbə, ümmətinə fəthlər, qələbələr, 
qiyamətdə hər cür şəfaət və təcəllilər ehsan edəcəyini və’d etməkdədir. Bu ayə gəldiyi 
zaman, Cəbrayıl əleyhissalama baxaraq; “Ümmətimdən heç birinin Cəhənnəmdə 
qalmasına razı ola bilmərəm” buyurdu. 
36-Allah Təala, Qur’ani Kərimdə hər peyğəmbərə öz adıyla, Məhəmməd 
əleyhissalama isə; “Ey Rəsulum! Ey Peyğəmbərim!” deyə xitab etmişdir. 
                                               
427 Qazı İyaz, Şifayi Şərif, s. 69. 
428 əd-Duha 93/5. 
 484 
37-Çox açıq, asan başa düşülən bir şəkildə Ərəb dilinin hər ləhcəsi ilə danışardı. 
Müxtəlif yerlərdən yanına gələnlərlə öz ləhcələrində danışardı. Qulaq asanlar heyran 
qalardılar; “Allah Təala məni çox gözəl tərbiyə etdi” buyurardı.429 
38-Az sözlə çox şey danışardı. Yüz mindən çox hədisi, Onun “Cəvamiul kəlim” 
olduğunu göstərməkdədir. Bəzi alimlər belə demişlər ki; “Məhəmməd əleyhissalam, 
İslam dininin dörd təməlini dörd hədislə bildirmişdir; “Əməllər niyyətə görədir”430 və 
“Halal mə’lumdur, haram da mə’lumdur” 431  və “İddia edənin şahid göstərməsi və 
iddiaçının and içməsi lazımdır” və “Bir nəfər, özünə istədiyini, din qardaşı üçün də 
istəmədikcə, imanı kamil olmaz”. 432  Bu dörd hədisdən birincisi, ibadət, ikincisi 
davranışlar, üçüncüsü xusumət, yəni ədalət işləri və siyasət, dördüncüsü də ədəb və 
əxlaq bilgilərinin təməlidir”. 
39-Məhəmməd əleyhissalam, mə’sun və mə’sum idi. Yəni, bilə-bilə vəya 
bilməyərək, böyük vəya kiçik, qırx yaşından əvvəl vəya sonra heç bir günah iş 
görməmişdir. Çirkin heç bir işi görülməmişdir. 
40-Müsəlmanların namazda oturarkən “Əssalamu əleykə eyyuhənnəbiyyu və 
rəhmətullahi” oxuyaraq, Məhəmməd əleyhissalama salam vermələri əmr olundu. 
Namazda başqa bir peyğəmbərə və mələklərə salam vermək caiz olmadı. 
41- “Sən olmasaydın heç bir şeyi yaratmazdım” buyruldu.433 
42- Başqa peyğəmbərlər, kafirlərin böhtanlarına özləri cavab vermişdir. Məhəmməd 
əleyhissalama atılan böhtanlara isə, Allah Təala cavab verərək, Onu müdafiə etmişdır. 
43- Məhəmməd əleyhissalamın ümmətinin sayı, başqa peyğəmbərlərin ümmətlərinin 
sayının hamısından daha çoxdur. Onlardan daha fəzilətli və daha şərəflidirlər. Cənnətə 
düşənlərin üçdə ikisinin bu ümmətdən olacağı hədislərdə nəql edilmişdir. 
44- Rəsulullaha verilən savablar, digər peyğəmbərlərə verilən savablardan qatbaqat 
çoxdur. 
45- Rəsulullahı öz adıyla çağırmaq, yanında yüksək səslə danışmaq, uzaqdan Onu 
çağırmaq, yolda Ondan qabağa keçmək haram edilmişdir. Başqa peyğəmbərlərin 
ümmətləri, onları adları ilə çağırardılar. 
                                               
429 Suyuti, Camiul-Əhadis, XXXI, 237. 
430 Buxari, “Bədul-Vəhy”, 1; Əbu Davud, “Talaq;, 11; İbn Macə, “Zuhd”, 26. 
431 Əbu Davud, “Buyu”, 3; Nəsai, “Buyu”, 2. 
432 Buxari, “İman”, 7; Tirmizi, “Sifətul-Qiyamə”, 59; Əhməd ibn Hənbəl, əl-Müsnəd, III, 176. 
433 Suyuti, əl-Ləali’l-Məsnua, I, 272; Əcluni, Kəşfu’l-Xəfa, II, 164; Əli əl-Qari, Şərhu’ş-Şifa, I, 6. 
 485 
46- Cəbrayıl əleyhissalamı mələk cildində iki dəfə görmüşdür. Başqa heç bir 
peyğəmbər onu əsl cildində görməmişdir. 
Cəbrayıl əleyhissalam Rəsulullaha iyirmi dörd min dəfə gəlmişdir. Başqa 
peyğəmbərlərdən ən çox Musa əleyhissalama gəlmişdir. Bu gəliş dörd yüz dəfə vaqe 
olmuşdur. 
47- Allah Təalaya Məhəmməd əleyhissalamın adını çəkərək and vermək caiz olub, 
başqa peyğəmbərlər və mələklərin adlarıyla caiz deyildir. 
48- Məhəmməd əleyhissalamdan sonra, xanımlarını başqalarının nikahlaması haram 
edilmiş, bu cəhətdən mö’minlərin anaları olduqları bildirilmişdir. 
49- Nəsəb və səbəb cəhətindən, yəni qan və nikah cəhətindən olan qohumluğun 
qiyamətdə heç bir faydası olmayacaq. Ancaq, Rəsulullahın qohumluğu istisnadır. 
50- Rəsulullahın adını qoymaq dünyada da, axirətdə də faydalıdır. Onun adını 
daşıyan həqiqi mö’minlər Cəhənnəmə girməyəcəkdir. 
51- Onun hər sözü, hər işi doğrudur. Hər ictihadı, Allah Təala tərəfindən təsdiq 
edilər. 
52- Onu sevmək hamıya fərzdir. “Allah Təalanı sevən, məni sevər” buyurmuşdur. 
Onu sevməyin əlaməti dininə, yoluna, sünnətinə və əxlaqına riayət etməkdir. Qur’ani 
Kərimdə; “Mənə itaət etsəniz, Allah Təala sizi sevər” deməsi əmr olundu. 
53- Onun Əhli beytini sevmək vacibdir. “Əhli beytimə düşmənlik edən münafiqdir” 
buyurmuşdur. Əhli beyt, zəkat almağı haram edilən qohum-əqrabasıdır. Bunlar, 
xanımları və babası Haşimin nəslindən olan mö’minlərdir. Əlinin, Aqilin, Cə’fər 
Təyyarın və Abbasın nəslindən olanlardır. 
54- Əshabının hamısını sevmək vacibdir. “Məndən sonra Əshabıma düşmənlik 
etməyin! Onları sevmək, məni sevməkdir. Onlara düşmən olmaq, mənə düşmən 
olmaqdır. Onları incidən, məni incitmiş olar. Məni incidən də, Allah Təalanı incidər. 
Allah Təala da, özünü incidənə əzab edər” buyurmuşdu”. 
55-Allah Təala, Məhəmməd əleyhissalama, göydə iki, yerdə iki köməkçi 
yaratmışdır. Bunlar Cəbrayıl, Mikayıl, Əbu Bəkir və Ömərdir (Allah Təala onlardan 
razı olsun).434 
                                               
434 Tirmizi, “Mənaqib”, 17; Hakim, əl-Müstədrək, II, 290; Buxari, ət-Tarixul-Kəbir, II, 158; Xuzai, ət-
Təxric, s. 39. 
 486 
56-İstər kişi, istərsə də qadın, böyük yaşda vəfat edən hər kəsə, qəbrində Məhəmməd 
əleyhissalam soruşulacaqdır; “Rəbbin kimdir?” deyildiyi kimi; “Peyğəmbərin kimdir?” 
də soruşulacaqdır. 
57-Məhəmməd əleyhissalamın hədislərini oxumaq ibadətdir. Oxuyana savab verilər. 
58-Mübarək canını almaq üçün, Əzrayıl əleyhissalam insan cildində gəlmiş, içəri 
girmək üçün icazə istəmişdi. 
59-Qəbrinin içindəki torpaq hər yerdən, Kə’bədən və Cənnətlərdən daha fəzilətlidir. 
60-Qəbirdə bizə namə’lum olan bir həyatla diridir. Qəbirdə Qur’ani Kərim oxuyar, 
namaz qılar. Bütün peyğəmbərlər də belədir. 
61-Dünyanın hər yerində, Rəsulullaha salavat oxuyan müsəlmanların salamlarını 
eşidən mələklər, qəbrinə gəlib xəbər verərlər. Qəbrini hər gün minlərlə mələk ziyarət 
edər. 
62-Ümmətinin əməlləri və ibadətləri hər səhər və hər axşam Ona göstərilər. Bunları 
edənləri də görər, günah iş tutanların bağışlanması üçün dua edər. 
63-Qəbrini ziyarət etmək, qadınlar üçün də müstəhəbdir. Başqa qəbirləri isə, ancaq 
tənhada və müsəlmana layiq olan pal-paltarlarla ziyarət etmələri caizdir. 
64-Diri ikən olduğu kimi, vəfatından sonra da, dünyanın hər yerində, hər zaman Ona 
təvəssül edənlərin, yəni Onun xətri və hörməti üçün istəyənlərin duasını Allah Təala 
qəbul edər. 
65-Qiyamət günü qəbirdən ən birinci Rəsulullah qalxacaqdır. 435  Əynində Cənnət 
paltarları olacaqdır. Buraqın belində məhşər yerinə gedəcəkdir. Əlində Livaul-Həmd 
deyilən bayraq olacaqdır. Peyğəmbərlər və bütün insanlar bu bayrağın altında 
duracaqdır. Hamısı, min il gözləməkdən çox bezəcəklər. İnsanlar növbəylə Adəm, Nuh, 
İbrahim, Musa və İsa peyğəmbərlərin (əleyhimussəlam) yanına gedib, şəfaət etmələrini 
istəyəcəklər. Hər biri, üzr istəyərək Allah Təaladan utanıb, qorxduqlarını söyləyəcəklər 
və şəfaət etməkdən ehtiyat edəcəklər. Sonra, Rəsulullahın yanına gedib 
yalvardıqlarında, O, səcdəyə gedib dua edəcək və şəfaəti qəbul olacaqdır. Əvvəlcə, 
Onun ümmətinin hesabı görüləcək, ən əvvəl sirat körpüsündən onlar keçəcək, ən birinci 
Cənnətə girəcəklər. Hər getdiyi yeri nura bürüyəcəklər. Həzrəti Fatimə, sirat 
körpüsündən keçərkən; “Hamı gözlərini yumsun! Məhəmməd əleyhissalamın qızı gəlir” 
deyiləcəkdir. 
                                               
435 Bəğavi, əl-Ənvar, I, 62. 
 487 
66- Altı yerdə şəfaət edəcəkdir. Birincisi, “Məqami Mahmud” deyilən şəfaəti ilə, 
bütün insanları məhşərdə gözləmək əzabından xilas edəcəkdir.436 İkincisi, şəfaətiylə çox 
adamı Cənnətə qoyacaqdır. Üçüncüsü, əzab çəkməsi lazım olanları əzabdan xilas 
edəcəkdir. Dördüncüsü, günahı çox olan mö’minləri Cəhənnəmdən çıxardacaqdır. 
Beşincisi, savabı və günahı bərabər olub, Araf deyilən yerdə gözləyənlərin Cənnətə 
getmələrinə şəfaət edəcəkdir. Altıncısı, Cənnətdə olanların dərəcələrinin yüksəlməsinə 
şəfaət edəcəkdir. 
67- Rəsulullahın Cənnətdə olan məqamın adı Vəsilədir. Bura Cənnətin ən yüksək 
dərəcəsidir. Cənnətdə olan hər bir nəfərə bir budağı uzanan Sidrətul-Müntəha ağacının 
kökü ordadır. Cənnətdəkilərə ne’mətlər bu budaqlardan gələcəkdir. 
 
İstiğfarı 
 
Cənabi Peyğəmbərimiz, həm məxluqatın ən üstünü, həm də Allah Təalanı 
haqqıyla dərk edib, Ondan ən çox qorxan idi. Cənabi Haqq, Onu günah iş görməkdən 
qoruduğu halda O, heç dayanmadan ibadət edər, Allah Təalaya dua və istiğfar etməkdən 
yorulmazdı. Gecənin əvvəlində (Xiftən namazından sonra) yatar, gecənin axırında da 
ibadət edərdi. 
İbn Abbas belə nəql etmişdir ki; “Bir gecə mö’minlərin anası Həzrəti 
Meymunənin evinə qonaq getmişdim. Rəsulullah təxminən gecə yarısına qədər yatdı. 
Sonra oyanıb oturdu, əlləriylə gözlərini ovuşdurdu. Qalxıb asılı su kuzəsini götürüb 
dəstəmaz aldı. Ali İmran surəsinin axırından on ayə oxudu və namaza başladı. Mən də 
durub Rəsulullahın aldığı kimi dəstəmaz aldım və namazda Onun yanında dayandım. 
Rəsulullah iki rük’ət namaz qıldı. Sonra iki rük’ət də qıldı. Bundan sonra təzədən iki 
rük’ət də qıldı. Sonra vitr namazına başladı. Bu namazı qılıb qurtarınca sübh əzanı 
oxununcaya qədər yatdı. Sonra qalxıb təzədən iki rük’ət namaz qıldı və məscidə girib 
sübh namazının fərzini qıldı”.437 
Həzrəti Aişə anamız belə nəql etmişdir ki; “Rəsulullah bir gecə yatmışdı. 
Oyanınca; “Ey Aişə, narazı deyilsənsə, bu gecəni Rəbbimə ibadət etməklə məşğul 
olardım” buyurdu. Sonra qalxdı. Ağlaya-ağlaya Qur’ani Kərim oxudu. Hətta, o qədər 
                                               
436 Qazı İyaz, Şifayi Şərif, s. 217. 
437 Əhməd ibn Hənbəl, əl-Müsnəd, I, 284; Beyhəqi, əs-Sünən, I, 89. 
 488 
göz yaşı tökdü ki, dizləri islandı. O, oxumağa davam etdi, oxuduqca mübarək göz 
yaşları bədəninə dəyən hər yeri islatmışdı. Bu vəziyyət səhərə qədər davam etdi. 
Səhər açılınca Bilal Həbəşi gəlib vəziyyəti görüncə; “Anam və atam fəda olsun 
ya Rəsulallah! Allah Təala sənin keçmiş və gələcək xətalarını bağışlamadı bəyəm?” 
deyincə, Rəsulullah; “Ey Bilal! Mən şükr edən bir qul olmayım? Allah Təala bu gecə; 
“Göylərin və yerin yaradılmasında, gecə və gündüzün bir-birinin arxasınca gəlməsində 
ağıl sahibləri üçün əlbəttə çox əlamət və işarələr vardır”438 ayəsini inzal etdi”.439 
“Müslim”də rəvayət edilən hədisdə də; “Ürəyimə elə şeylər gəlir ki, buna görə 
hər gün, hər gecə yetmiş dəfə Allah Təalaya istiğfar edirəm”, “Ürəyimdə (ənvari 
ilahiyyənin gəlməsinə mane olan) pərdə araya girir. Buna görə hər gün, 70 dəfə istiğfar 
edirəm” və “Allah Təalaya hər gün yüz dəfə istiğfar edirəm” buyurmuşdur.440 
Cənabi Peyğəmbərimizin Allah Təaladan qorxması o qədər çox idi ki, 
qəhqəhəylə güldüyü əsla görülməzdi. 
İmam Tirmizinin Əbu Zərdən mərfu441 olaraq nəql etdiyi hədisdə; “Heç bir 
şübhə yoxdur ki, sizin görmədiklərinizi mən görürəm. Eşitmədiklərinizi də mən 
eşidirəm. Səmada mələklərin səcdə etmədikləri dörd barmaq böyüklüyünde belə boş yer 
yoxdur. Vallahi, mənim bildiyimi bilsəydiniz az gülüb, çox ağlayardınız. Yollara düşüb 
səsinizin çıxdığı qədər yüksək səslə Allah Təalaya yalvarardınız” buyurmuşdur.442 
Əbu Hüreyrənin rəvayət etdiyi hədisdə də Rəsulullah; “Heç kimi öz əməli 
Cənnətə aparmaz” buyurdu. “Sizi də ya Rəsulallah?” deyə soruşulunca; “Bəli, məni də 
əməlim Cənnətə aparmaz. Ancaq, Allah Təalanın fəzli və rəhməti məni örtər” buyurdu. 
İbn Ömər də belə nəql etmişdir; “Rəsulullahla birlikdə bir məclisdə olduğumuz 
zaman; “Ya Rəbbi! Məni bağışla və tövbəmi qəbul et. Sən tövbələri qəbul edən və 
mərhəmətlisən” deyə yüz dəfə təkrar etdiyini sayardıq”.443 
Ənəs ibn Malik belə nəql etmişdir ki; “Rəsulullah (səlləllahu əleyhi və səlləm) 
həmişə “Allahummə ya Muqallibəl-qulub, səbbit qəlbi alə dinik” buyurardı.444 
                                               
438 Ali İmran 3/190. 
439 İbn Hibban, əs-Səhih, II, 386; Beyhəqi, Şuabul-İman, II, 185; İbn Əsakir, Tarixu Dəməşq, IV, 142. 
440 İbn Macə, “Ədədb”, 57; Beyhəqi, Şuabul-İman, I, 438; Qazı İyaz, Şifayi Şərif, s. 148. 
441 Səhabənin bilavasitə Həzrəti Peyğəmbərdən nəql etdikləri hədislər. 
442 İbn Əbi Şeybə, əl-Musannəf, VII, 123; Hakim, əl-Müstədrək, II, 554; Beyhəqi, Şuabul-İman, I, 484. 
443 Əhməd ibn Hənbəl, əl-Müsnəd, II, 89; İbn Əbi Şeybə, əl-Musannəf, VI, 57; Suyuti, Camiul-Əhadis, 
XXXVI, 323. 
444 Əhməd ibn Hənbəl, əl-Müsnəd, III, 257; Hakim, əl-Müstədrək, I, 706. 
 489 
Tirmizinin Əbu Səid-əl-Xudridən rəvayət etdiyi hədisdə, Cənabi 
Peyğəmbərimiz belə buyurmuşdur ki; “Yatağına girdiyində üç dəfə “Əstağfirullahəlazim 
əlləzi la ilahə illa huvəl-həyyul-qəyyum və ətubu ileyh” deyən bir nəfərin günahları 
dəniz köpükləri, Təmim diyarının qumları, ağac yarpaqlarının sayı vəya dünyanın 
günləri qədər çox olsa da, Allah Təala onun günahlarını bağışlayar”. 
Buxari və Müslimin nəql etdiklərinə görə Rəsulullah belə istiğfar edərdi; 
“Allahumməğfir xatiəti və cəhli və israfi fi əmri və ma əntə ə’ləmu bihi minni”. 
(Allahım! Sənin bildiyin və mənim (bilərək vəya) bilməyərək, həddimi aşaraq 
etdiyim və gördüyüm xətaları bağışla!). 
“Allahumməğfirli xəzli və ciddi və xətai və amdi və kullu zəlikə indi. 
Allahumməğfirli ma qaddəmtu vəma axxartu vəma əsrartu vəma aləntu vəma əntə 
ə’ləmu minni əntəl muqəddəmu və əntəl muaxxaru və əntə ala kulli şeyin qadir”.445 
(Allahım, zarafat, ciddi, unudaraq və bilərək mənim edə biləcəyim bütün 
qüsurlarımı bağışla. Allahım! Təqdim və tə’xir etdiyim, gizlicə və açıq-aşkar gördüyüm, 
sənin bildiyin hər cür qüsurlarımı bağışla. Muqaddəm və muxxar olan sənsən. Hər şeyə 
qadir olan sənsən). 
 
Şəfaəti 
 
Rəsuli əkrəm, qiyamət günündə ümmətinə şəfaət edəcək, onları çətinlik və 
üzüntüdən xilas edəcəkdir. Bir hədisində belə buyurmuşdur ki; “Ümmətimin yarısının 
Cənnətə girməsiylə şəfaət mövzusunda seçim haqqı mənə verildi. Mən şəfaəti seçdim. 
Çünki, o daha çox şeyi əhatə edir. Şəfaətin ancaq təqvalı olanlar üçün olduğunu zənn 
etməyin. Şəfaət həm də xətaya düşən günahkarlar üçündir”.446 
Əbu Hüreyrə Həzrətlərinin rəvayət etdiyi hədisdə, Cənabi Peyğəmbərimiz; 
“Mən, ürəyi dilini təsdiq edən şəkildə, ixlas ilə “La ilahə illallah” deyərək kəlimeyi 
şəhadət gətirənlərə şəfaət edəcəyəm” buyurmuşdur.447 
Başqa hədislərdə də; “Ümmətimdən, Əhli beytimi sevənlərə şəfaət edəcəyəm”, 
“Ümmətimdən, böyük günah iş görənlərə şəfaət edəcəyəm”, “Əshabıma böhtan 
                                               
445 Əbu Davud, “Salat”, 123; Tirmizi, “Dəavat”, 29; Darimi, “Salat”, 169; Əhməd ibn Hənbəl, əl-Müsnəd, 
I, 94; Darəqutni, əs-Sünən, III, 264; Hakim, əl-Müstədrək, I, 692, Beyhəqi, əs-Sünən, II, 420. 
446 Əhməd ibn Hənbəl, əl-Müsnəd, VI, 29; Təbərani, əl-Mu’cəmul-Kəbir, XVIII, 58; Heysəmi, Məcməuz-
Zəvaid, XI, 308; Kastalani, əl-Məvahibu’l-Ləduniyyə, s. 290. 
447 Əbu Ya’la, əl-Müsnəd, XI, 39; Heysəmi, Məcməuz-Zəvaid, XI, 321; Qazı İyaz, Şifayi Şərif, s. 217. 
 490 
atanlardan başqa, hamıya şəfaət edə bilərəm”, “Ümmətimdən, nəfsinə zülm edənlərə, 
nəfslərinə aldananlara şəfaət edəcəyəm”, “Qiyamət günü, ən birinci mən şəfaət 
edəcəyəm”,448 “Şəfaətimə inanmayan, ona qovuşa bilməz” buyurulmuşdur.449 
Qiyamət günündə Sura üfürülmənin dəhşətindən tüklər biz-biz olar, gözlər hara 
baxacağını bilməz, mö’min və kafirlər məhşər yerinə gətirilərlər. Bu, qiyamət gününün 
şiddətini artıran bir əzabdır. Bu vaxt, Ərşi səkkiz mələk daşıyar. Onlardan biri bir addım 
atdığında, iyirmi min illik dünya yolunu gedir. 
Mələklər və buludlar, Ərşi ə’la sabit durana qədər, idrak olunmayan təsbihlərlə 
təsbih edərlər. Bu şəkildə, Ərşi ə’la Allah Təalanın yaratdığı ağ yerin üstündə yerləşər. 
Bu məqamda, heç bir şeyin taqət gətirə bilməyəcəyi Allah Təalanın əzabından başlar 
aşağı əyilər. Bütün məxluqat çaş-baş qalıb, şəfqət axtararlar. 
Peyğəmbərlər və alimlər də qorxar. Övliya və şəhidlər çətinliklə dözülə bilən 
Allah Təalanın əzabından fəryad edərlər. Bunlar, bu vəziyyətdə ikən, günəşin nurundan 
da çox olan bir nur peyda olar. Onsuz da günəşin hərarətinə taqəti qalmayanlar, bu 
nurdan pərən-pərən düşərlər. Bu minvalla min il də bu vəziyyət davam edər. Allah 
Təala tərəfindən özlərinə heç bir şey deyilməz. 
Bu vaxt insanlar ilk peyğəmbər olan Adəm əleyhissalamın yanına gedər; “Ey 
Adəm əleyhissalam! Sən əziz və şərif bir peyğəmbərsən. Allah Təala səni yaratdı və 
mələkləri sənə səcdə etdirdi. Sənə öz ruhundan üflədi. Hesaba başlanması üçün bizə 
şəfaət et ki, Allah Təalanın dilədiyi kimi məhkum olaq və hara əmr edərsə, hamı ora 
getsin. Hər şeyin hakimi və maliki olan Allah Təala məxluqlarına istədiyini etsin” deyə 
yalvararlar. 
Adəm əleyhissalam buyurar ki; “Mən, Allah Təalanın qadağan etdiyi ağacın 
meyvəsindən yedim. Ona görə də indi Allah Təaladan utanıram. Yaxşısı budur ki, siz 
Nuh peyğəmbərin yanına gedin”. Bundan sonra min il öz aralarında məsləhətləşib 
qalarlar. 
Sonra Nuh əleyhissalamın yanına gedər və; “Vəziyyətimiz dözülməzdir. Bizim 
hesabımızın tez çəkilməsi üçün şəfaət et ki, bu məhşər cəzasından xilas olaq” deyə 
yalvararlar. Nuh əleyhissalam onlara cavab olaraq; “Mən Allah Təalaya dua etdim. Yer 
üzündə nə qədər insan varsa, o duanın səbəbiylə boğuldu. Bunun üçün, Allah Təaladan 
utanıram. Ancaq, siz Xəlllilullah olan İbrahim əleyhissalamın yanına gedin. Allah Təala 
                                               
448 Bəğavi, əl-Ənvar, I, 62. 
449 Təbərani, əl-Mu’cəmul-Kəbir, XII, 421; Heysəmi, Məcməuz-Zəvaid, XI, 324. 
 491 
Həcc surəsinin axırıncı ayəsində məalən; “İbrahim (əleyhissalam) siz dünyaya 
gəlməmişdən qabaq sizə müsəlman adını qoydu” buyurdu. Bəlkə o sizə şəfaət edə bilər” 
deyər. 
Yenə əvvəlki kimi öz aralarında min il məsləhətləşərlər. Sonra İbrahim 
əleyhissalamın yanına gələrək; “Ey müsəlmanların atası! Sən Allah Təalanın özünə xəlil 
(dost) etdiyi zatsan. Bizə şəfaət et ki, Allah Təala məxluqat barəsində hökmünü versin” 
deyərlər. İbrahim əleyhissalam da onlara; “Mən dünyada üç dəfə kinayəli danışdım. 
Bununla din yolunda mübarizə apardım. İndi, Allah Təaladan bu məqamda şəfaət 
icazəsi istəməkdən utanıram. Siz Musa əleyhissalamın yanına gedin. Çünki, Allah Təala 
onunla danışdı və mənəvi yaxınlıq göstərdi. O, sizin üçün şəfaət edər” buyurar. 
Bundan sonra yenə min il bir-biriləriylə müzakirə edərlər. Ancaq, bu müddətdə 
vəziyyətləri daha da çətinləşər. Məhşər yeri çox daralar. Sonra Musa əleyhissalamın 
yanına gəlib belə deyərlər; “Ey İbn İmran! Allah Təala səninlə danışmış, sənə Tövratı 
endirmişdir. Hesabın başlaması üçün bizə şəfaət et! Çünki, burda artıq həddən çox 
qaldıq. O qədər izdiham oldu ki, iynə atsan yerə düşməz”. 
Musa əleyhissalam onlara belə deyər ki; “Mən, Allah Təalaya, Firon və onun 
tərəfdarlarını cəzalandırması üçün illər uzunu dua etdim. Sonra gələnlər üçün ibrət dərsi 
olmalarını xahiş etdim. İndi isə şəfaət etməyə utanıram. Ancaq, cənabı Haqq rəhmət və 
məğfirət sahibidir. Siz İsa əleyhissalamın yanına gedin. Çünki, yəqin cəhətiylə 
rəsulların ən doğrusu, mərifət və zahidlik cəhətiylə ən fəzilətlisi və hikmət cəhətiylə də 
ən üstünüdür. Sizə o şəfaət edər” buyurar. 
Məhşər əziyyətlərindən xilas olmaq üçün daha sonra İsa əleyhissalamın yanına 
gələrək belə deyərlər ki; “Sən Allah Təalanın ruhu və kəliməsisən. Allah Təala, sənin 
üçün Ali İmran surəsinin 45-ci ayəsində məalən; “Dünyada və axirətdə vəcih, yəni çox 
qiymətli” buyurmuşdur. Bizə Rəbbindən şəfaət et!”. 
İsa əleyhissalam da belə buyurar ki; “Mənim qövmüm, məni və anamı Allaha 
şərik qoşdular. Bu vəziyyətdə mən necə şəfaət edərəm. Mənə də ibadət etdilər, mənə 
oğul və Allah Təalaya da ata dedilər. İçində dolanışıq üçün lazım olan bir pul kisəsinin 
ağzının açıq olduğunu heç gördünüz? Bu pul kisəsinin ağzını açmadan o pul götürülə 
bilər? Peyğəmbərlərin ən fəzilətlisi və axırıncısı Məhəmmədin yanına (səlləllahu əleyhi 
və səlləm) gedin. Çünki O, də’vətini və şəfaətini ümməti üçün hazırlayardı. Öz qövmü 
ona dəfələrlə əziyyət etdilər. Mübarək alnını yardılar. Mübarək dişini sındırdılar. Dəli 
 492 
olduğunu söylədilər. Halbuki, O uca Peyğəmbər, onların iftixar cəhətindən ən yaxşısı və 
şərəf cəhətindən ən ucası idi. Onların qəddarcasına etdikləri əziyyətlərinə müqabil, 
Yusif əleyhissalamın qardaşlarına dediyi; “İndi sizin üzünüzə vurub utandırmayacağam. 
Ərhamurrahimin olan Cənabi Allah, sizə məğfirət edər”450 məalındakı ayə ilə cavab 
verərdi”. İsa əleyhissalam, Peyğəmbərimizin (səlləllahu əleyhi və səlləm) fəzlətlərindən 
danışınca, hamısı tezliklə Ona qovuşmaq istəyər. 
Dərhal Məhəmməd əleyhissalamın minbərinə gələrək belə deyərlər; “Sən 
Həbibullahsan! Həbib isə, ən faydalı vasitədir. Bizə şəfaət et! Çünki, peyğəmbərlərin 
birincisi olan Adəm əleyhissalamın yanına getdik. Bizi Nuh əleyhissalamın yanına 
göndərdi. Nuh əleyhissalamın yanına getdik. İbrahim əleyhissalamın yanına, İbrahim 
əleyhissalamın yanına getdik, Musa əleyhissalamın yanına göndərdi. Musa 
əleyhissalamın yanına getdik, İsa əleyhissalama, O da sizə göndərdi. Ya Rəsulallah 
(səlləllahu əleyhi və səlləm)! Səndən sonra başqa bir yer yoxdur ki, gedə bilək”. 
Rəsulullah; “Allah Təala izin versə və razı olsa, şəfaət edərəm” buyurar. 
Suradiqati cəlalə, yəni cəlal pərdəsinə gedər. Allah Təaladan şəfaət üçün izin 
istəyər. Ona izin verilər. Pərdələr qalxar. Ərşi ə’laya keçərək orda səcdəyə gedər. Min il 
səcdədə qalar. Bundan sonra, Cənabi Haqqı elə bir həmd ilə həmd edər ki, kainat 
yaradıldığından bəri, heç kim Allah Təalanı belə mədh etməmişdir. Bəzi ariflər; Allah 
Təala kainatı yaradınca, özünü belə həmdlərlə mədh və səna etdiyini söyləmişdir. 
Məhşərdə, insanların vəziyyətləri daha da ağırlaşar. Məşəqqət və əziyyətləri 
daha da çoxalar. İnsanlardan hər biri, dünyadaykən yığdıqları mallları boyunlarına 
keçirtmişlər. Dəvənin zəkatını verməyənlərin boynuna dəvə yüklənər. Elə qışqırar və 
ağırlaşar ki, böyük dağlar kimi olar. İnək və qoyunun zəkatını verməyənlər də belə olar. 
Bunların fəryadları göy gurultusuna oxşayar.451 
Əkinin zəkatını, yəni öşrünü verməyənlərin boynuna sünbül dəstələri yüklənər. 
Dünyada hansı növ əkinin zəkatını verməmişsə, o növdən sünbüllər yüklənmişdir. 
Buğda isə buğda, arpa isə arpa vurulmuşdur. Ağırlığından altında “vaveyla”, “vasəbura” 
(Veyl, əzab deməkdir. İnsan əzaba dözə bilmədiyi vaxt belə qışqırar. Səbur da həlak 
olarkən deyilər) deyə qışqırar. 
                                               
450 Yusif, 12/92. 
451 Müslim, “İman”, 399; Tirmizi, “Sifətül-Qiyamə”, 10; İbn Macə, “Zühd”, 37; Əhməd ibn Hənbəl, əl-
Müsnəd, I, 4. 
 493 
Qızıl, gümüş, (kağız) pul və sair ticarət malı zəkatından verməyənlərə də, 
qorxunc bir ilan sarılar. Qışqıraraq; “Bu nədir?” dediklərində, mələklər; “Bunlar, 
dünyada zəkatını vermədiyiniz mallarınızdır” deyə cavab verərlər. Bax bu acınacaqlı 
vəziyyət, Ali İmran surəsinin 180-ci ayəsində; “Dünyada əsirgədikləri, qiyamət günü 
boyunlarından asılar” məalı ilə bildirilmişdir. 
Başqa bir qrupun isə, övrət yerlərindən qan və irin axar. Onların pis iyi 
ətrafdakılara həddən artıq pis tə’sir edər. Bunlar zina edənlər və haram iş görənlərdir. 
Başqa bir qrup da vardır ki, ağacların budaqlarından asılarlar. Bunlar dünyada 
livata (kişilərin bir-biriləriyə qeyri normal cinsi əlaqə) edənlərdir. 
Başqa bir qrupun da, dilləri ağızlarından çıxmış, sinələrinə qədər sallanmış çox 
çirkin bir vəziyyətdədirlər. İnsanlar bunları qət’iyyən görmək istəməz. Bunlar yalan 
danışan və böhtan atanlardır. 
Bir qrupda yer alanların da qarınları hündür dağlar qədər şişmişdir. Bunlar, 
dünyada ehtiyac olmadan faizli mal və pul sələmçiliyi edənlərdir. Belə haram iş 
görənlərin günahları çox təhqir edilərək üzlərinə vurular. 
Allah Təala məalən; “Ey Məhəmməd, başını səcdədən qaldırıb de, eşidilər. 
Şəfaət et, qəbul olunar” buyurar. Bundan sonra Peyğəmbər (səlləllahu əleyhi və səlləm); 
“Ya Rəbbi! Qulların arasından yaxşılarla pisləri ayır. Onlar bir yerdə çox qaldılar. Hər 
biri günahlarıyla Ərasat meydanında rəzil və rüsvay oldular” deyər. 
Belə bir səs gələr ki; “Bəli, ey Məhəmməd!”. Cənabi Haqq, Cənnətə əmr edər 
və hər cins öz zinəti ilə bəzənər. Ərasat meydanına gətirilər. O qədər gözəl iyi vardır ki, 
beş yüz illik yol məsafəsi uzaqlıqdan hiss edilər. Bu haldan ürəklər fərəhlənər. Ruhlar 
dirilər. (Lakin kafirlər, mürtədlər və müsəlmanlara istehza edənlər, gəncləri aldadaraq 
iman etmələrinə mane olanlar) və əməlləri xəbis, pis olanlar Cənnətin iyini hiss edə 
bilməzlər. 
Məhşərdə Cənabi Haqq Cənnəti və Cəhənnəmi gətirməyi əmr edər. O vaxt, 
Cəhənnəmin səsi, gurultusu, od saçması və bütün göy üzünü zil qara edən bir dumanı 
vardır. Gurultusu, səs-küyü və istiliyi dözülməzdir. Hamının dizlərində taqəti qalmaz və 
o yerdəcə qalarlar. 
Hətta peyğəmbərlər və rəsullar belə özlərini saxlaya bilməz. Həzrəti İbrahim, 
Həzrəti Musa, Həzrəti İsa, Ərşi ə’ladan yapışar. İbrahim əleyhissalam qurban etdiyi 
İsmail əleyhissalamı yaddan çıxardar. Musa əleyhissalam qardaşı Harun əleyhissalamı 
 494 
və İsa əleyhissalam anası Həzrəti Məryəmi yada salmazlar. Hər biri; “Ya Rəbbi! Bu gün 
nəfsimdən başqa bir şey istəmirəm” deyər. 
Məhəmməd əleyhissalam isə; “Ümmətimə salamatçılıq və nicat yolu ver ya 
Rəbbi!” deyər. Orda bu əziyyətlərə dözə bilən heç kim tapılmaz. Çünki, Allah Təala 
bunu qabaqcadan xəbər vermişdir. Casiyə surəsinin 28-ci ayəsində məalən; “Cənabi 
Haqqın qorxusundan hər bir ümməti dizləri üstünə çökmüş olaraq görərsən. Hər biri, 
dünyada gördükləri əməllərin kitabına də’vət olunarlar” buyurmuşdur. 
Allah Təala, Mülk surəsinin 8-ci ayəsində məalən; “Ğeyz və şiddətinin 
çoxluğundan, sanki Nar ikiyə ayrılacaqdır” buyurar. Bundan sonra, Peyğəmbərimiz 
(səlləllahu əleyhi və səlləm) ortaya çıxıb Cəhənnəmin qabağını alar. Buyurar ki; “Alçaq 
və zəlil olaraq dala qayıt! Elə ki, sənə öz əhlin dəstə-dəstə gəlsinlər”. 
Cəhənnəm də; “Ey Məhəmməd! Mənə fürsət ver! Çünki, sən mənə haramsan” 
deyər. Ərşdən bir səs eşidilərək; “Ey Cəhənnəm! Məhəmməd əleyhissalamın dediyinə 
qulaq as və ona itaət et!” deyər. Sonra Rəsulullah Cəhənnəmi dartar. Ərşi ə’lanın sol 
tərəfində bir yerdə yerləşdirər. Məhşərdəkilər, Cənabi Peyğəmbərimizin bu mərhəmətli 
davranışını və şəfaətini bir-birilərinə müjdə verərlər. Qorxuları bir az azalar. Ənbiya 
surəsində 107-ci ayənin; “Səni aləmlərə rəhmət olaraq göndərdik” məalı zahir olar.452 
Beləliklə Rəsulullah altı yerdə şəfaət edəcəkdir. Birincisi, Məqami Mahmud 
deyilən şəfaəti ilə bütün insanları məhşərdə gözləmək əzabından xilas edəcəkdir. 
İkincisi, şəfaətiylə çoxlarını Cənnətə göndərəcəkdir. Üçüncüsü, əzab çəkməsi lazım 
olanları əzabdan qurtaracaqdır. Dördüncüsü, günahı çox olan mö’minləri Cəhənnəmdən 
çıxardacaqdır. Beşincisi, savabı və günahı bərabər olub, Araf deyilən yerdə 
gözləyənlərin Cənnətə girmələri, altıncı olaraq da Cənnətdəkilərin dərəcələrinin 
yüksəldilməsi üçün şəfaət edəcəkdir. 
 
 
 
 
 
 
                                               
452 Müslim, “İman”, 399; Tirmizi, “Sifətül-Qiyamə”, 10; İbn Macə, “Zühd”, 37; Əhməd ibn Hənbəl, əl-
Müsnəd, I, 4; Qazı İyaz, Şifayi Şərif, s. 220. 
 495 
MÖ’CÜZƏLƏRİ 
 
Sevgili Peyğəmbərimiz Məhəmməd əleyhissalamın, Allah Təalanın 
Peyğəmbəri olduğunu bildirən saysız-hesabsız rəvayətlər vardır. Allah Təala; “Sən 
olmasaydın kainatı yaratmazdım”453 buyurmuşdur. Bütün məxluqlar, Allahu Təalanın 
varlığına, birliyinə işarə etdikləri kimi, Məhəmməd əleyhissalamın peyğəmbər 
olduğunu və fəzilətini də göstərməkdədirlər. Ümmətinin övliyasında meydana çıxan 
kəramətlər də  Onun mö’cüzələridir. Çünki, kəramətlər Ona tabe olanlarda, Onun 
yoluyla gedənlərdə meydana çıxmaqdadır. Hətta, bütün peyğəmbərlər, Onun 
ümmətindən olmaq istədikləri üçün, daha doğrusu hamısı Onun nurundan yaradıldıqları 
üçün, Onların mö’cüzələri də Məhəmməd əleyhissalamın mö’cüzələrindən sayılır. 
Sevgili Peyğəmbərimiz Məhəmməd əleyhissalamın mö’cüzələri, zaman 
cəhətiylə üç yerə ayrılmışdır; Birincisi, mübarək ruhu yaradıldığından başlayaraq 
peyğəmbərliyinin verildiyi bi’sətə qədər baş verən mö’cüzələrdir. İkincisi, bi’sətdən 
vəfatına qədər olan zaman içindəki mö’cüzələrdir. Üçüncüsü, vəfatından qiyamətə 
qədər olmuş və baş verəcək olan mö’cüzələrdir. Bunlardan birinci qrupa irhas deyilir. 
Hər biri də ayrıca, görərək vəya görməyib ağılla başa düşülən mö’cüzələr kimi iki 
hissəyə ayrılır. Bütün mö’cüzələr o qədər çoxdur ki, onları saymaq mümkün 
olmamışdır. İkinci qrup mö’cüzələrin təxminən üç min olduğu bildirilmişdir. Bunlardan 
məşhur olan bir neçə dənəsi aşağıdadır; 
1-Məhəmməd əleyhissalamın mö’cüzələrinin ən böyüyü Qur’ani Kərimdir. Bu günə 
qədər gələn bütün şairlər və ədəbiyyatçılar, Qur’ani Kərimin üslübu və mənası 
mövzusunda aciz və heyran qalmışlar. Bir ayənin oxşarını deyə bilməmişlər. İcaz və 
bəlağəti bəşər sözünə oxşamamaqdadır. Yəni, bir kəlməsi çıxardılsa vəya bir söz əlavə 
edilsə, cümlədəki və manasındakı gözəllik pozulmaqdadır. Bir kəlməsini yerinə qoymaq 
üçün, başqa kəlmə axtaranlar tapa bilməmişlər. Üslubu, Ərəb şairlərinin şe’rlərinə 
oxşamaz. Keçmişdə olmuş və gələcəkdə baş verəcək gizli şeylərdən xəbər verməkdədir. 
Qulaq asanlar və oxuyanlar dadından doya bilmirlər. Yorulsalar da, bezmirlər. Oxuması 
və eşidilməsinin, insana rahatlıq verdiyi bir çox təcrübəylə sabit olmuşdur. Qulaq asınca 
canına dəhşət və qorxu düşənlər, bu səbəbdən ölənlər belə görülmüşdür. Neçə-neçə 
                                               
453 Suyuti, əl-Ləali’l-Məsnua, I, 272; Əcluni, Kəşfu’l-Xəfa, II, 164; Əli əl-Qari, Şərhu’ş-Şifa, I, 6. 
 496 
qəddar İslam düşmənləri Qur’ani Kərimə qulaq asmaqla qəlbləri yumuşalmış, iman 
etmişlər. 
2- Bir gün əmisi Abbasın evinə gedib onu və övladını yanında oturtdu. Onların 
üstünə öz örtüyünü örtərək; “Ya Rəbbi! Bu əmimi və Əhli beytimi örtdüyüm kimi, sən 
də, Cəhənnəm odundan onları qoru” dedi. Divarlardan üç dəfə amin səsi eşidildi.454 
3- Bir gün əlində büt tutmuş bir adama; “Büt mənimlə danışsa, iman edərsən?” 
buyurdu. Adam; “Mən buna əlli ildir ki, ibadət edirəm. İndiyə qədər mənimlə heç nə 
danışmadı. Səninlə bəs necə danışacaq?” dedi. Məhəmməd əleyhissalam; “Ey büt! Mən 
kiməm?” buyurunca; “Sən Allahın peyğəmbərisən” səsi eşidildi. Bütun sahibi, elə o 
dəqiqə iman etdi. 
4- Rəsuli əkrəm (səlləllahu əleyhi və səlləm), bir çəməndə gedərkən üç dəfə, “Ya 
Rəsulallah” səsini eşitdi. O tərəfə baxıb bağlanmış bir ceyran gördü. Yanında bir adam 
yatırdı. Ceyrandan nə istədiyini soruşunca; “Bu ovçu məni ovladı. Qaabaqdakı təpədə 
iki balam var. Məni burax! Gedib, onları doyuzdurub gəlim” dedi. Rəsul əleyhissalam; 
“Sözündə dayanıb gələcəksən?” buyurdu. Ceyran; “Allah üçün söz verirəm, gəlməsəm 
Allah mənə əzab versin” dedi. Rəsulullah ceyranı buraxdı. Bir az sonra gəldi. Adam 
oyanıb; “Ya Rəsulallah! Mənə bir əmriniz var?” dedi. Cənabi Peyğəmbərimiz də; “Bu 
ceyranı azadlığa burax!” buyurdu. Adam, ceyranın ipini açıb buraxdı. Ceyran; “Əşhədu 
ən la ilahə illallah və ənnəkə Rəsulullah” deyərək getdi. 
5- Tirmizi və Nəsainin “Sünən” kitablarında belə deyilir ki; “İki gözü də ama (kor) 
bir nəfər gəlib; “Ya Rəsulallah! Dua et, gözlərim açılsın” dedi. Rəsulullah, mərhəmət 
göstərib yaxşıca bir dəstəmaz almasını, sonra; “Ya Rəbbi! Sənə yalvarıram. Sevgili 
Peyğəmbərin Məhəmməd əleyhissalamın xətrinə səndən istəyirəm. Ey çox sevdiyim 
Peyğəmbərim Həzrəti Məhəmməd! Səni vəsilə edərək, Rəbbimə yalvarıram. Sənin 
xətrin üçün qəbul etməsini istəyirəm. Ya Rəbbi! Bu uca Peyğəmbəri mənə şəfaətçi et! 
Onun hörmətinə duamı qəbul et” duasını oxumasını tapşırdı. Adam, dəstəmaz alıb dua 
edincə gözləri açıldı. Bu duanı müsəlmanlar həmişə oxumuş və arzularına nail olmuşlar. 
6- Bir qadın, hədiyyə olaraq bal göndərdi. Balı qəbul edib boş qabı dala qaytardı. 
Allah Təalanın qüdrəti ilə, qab bal ilə dolaraq qaytarıldı. Qadın gələrək; “Ya Rəsulallah! 
Günahım nədir ki?” Hədiyyəmi nə üçün qəbul etmədiniz? dedi. Rəsulullah; “Sənin 
hədiyyəni qəbul etdik. Gördüyün bal, Allah Təalanın hədiyyənə verdiyi bərəkətdir” 
                                               
454 Heysəmi, Məcməuz-Zəvaid, IX, 226; İbn Əsakir, Tarixu Dəməşq, XXVI, 311. 
 497 
buyurdu. Qadın sevinərək balı evinə götürdü. Ailə-uşağı ilə birlikdə aylarla yedilər. 
Qət’iyyən azalmadı. Bir gün səhvən balı başqa qaba qoydular. Ordan yeyərək 
qurtardılar. Bunu Rəsulullaha xəbər verdilər. “Göndərdiyim qabda qalsaydı, heç 
azalmadan dünyanın sonuna qədər yeyərdilər” buyurdu. 
7- Ümmətindən çoxlarının dəniz yolula cihada gedəcəklərini və səhabədən olan 
Ümmü Haram adındakı xanımın cihada iştirak edəcəyini qabaqcadan xəbər vermişdi. 
Həzrəti Osman xəlifə ikən müsəlmanlar gəmilərlə Kipr adasına gedib döyüşdülər. Bu 
xanım da orada idi. Elə ordaca şəhid oldu.455 
8- Həzrəti Muaviyəyə; “Bir gün ümmətimə başçı olsan, yaxşılıq edənlərə mükafat 
ver! Pislik edənləri də bağışla!” buyurdu. Həzrəti Muaviyə, Həzrəti Ömər və Həzrəti 
Osman dövrlərində Şamda iyirmi il valilik, sonra iyirmi il də xəlifəlik etmişdi. 
9- Abdullah ibn Abbasın anasına baxıb; “Sənin bir oğlun olacaq. Doğulduğu vaxt 
mənim yanıma gətir!” buyurdu. Uşağı gətirdiklərində, qulağına əzan və iqamət oxuyub, 
mübarək ağzının suyundan ağzına sürtdü. Adını Abdullah qoyub, anasının qucağına 
verdi; “Xəlifələrin atasını al, apar!” buyurdu. Uşağın atası Həzrəti Abbas bunu eşidib, 
gəlib soruşunca; “Bəli, belə dedim. Bu uşaq xəlifələrin atasıdır. Onlar arasında Səffah, 
Mehdi və İsa əleyhissalamla namaz qılan bir nəfər də olacaqdır” buyurdu. Abbasi 
dövlətinin başına çox xəlifələr gəldi. Bunların hamısı Abdullah ibn Abbasın nəslindən 
idi. 
10- Əmisinın oğlu Abdullah ibn Abbasın alnına mübarək əlini qoyub; “Ya Rəbbi! 
Bunu dində dərin alim et, hikmət sahibi et! Qur’ani Kərimin elmini ona ehsan et!” 
buyurdu. Abdullah ibn Abbas, bundan sonra bütün elmlərdə, ələlxüsus təfsir, hədis və 
fiqh elmlərində öz dövrünün yeganə alimi oldu. Səhabə və tabiin hər şeyi ondan 
öyrənərdi. “Tərcümanul-Qur’an”, “Bəhrul-elm” və “Rəisul-müfəssirin” adlarıyla 
məşhur oldu. İslam ölkələri Abdullah ibn Abbasın tələbələriylə doldu.456 
11- Qulluqçularından Ənəs ibn Malikə; “Ya Rəbbi! Bunun malını və uşaqlarını çox, 
ömrünü uzun, günahlarını bağışla!” duasını etdi. Zaman keçdikcə malları, mülkləri 
çoxaldı. Bağ-bağçaları hər il meyvə verdi. Bir çox uşağı oldu. Yüz on il yaşadı. 
Ömrünün axırında; “Ya Rəbbi! Həbibinin mənim üçün etdiyi dualardan üçünü qəbul 
                                               
455 Buxari, “Cihad”, 3; “İstizan”, 41; Əbu Davud, “Cihad”, 10; Tirmizi, “Fəzailul-Cihad”, 15; Nəsai, 
“Cihad”, 40; Əhməd ibn Hənbəl, əl-Müsnəd, VI, 423; İbn Sə’d, ət-Təbəqat, VIII, 435. 
456 Əhməd ibn Hənbəl, əl-Müsnəd, I, 266; İbn Sə’d, ət-Təbəqat, II, 365; Heysəmi, Məcməuz-Zəvaid, XI, 
234. 
 498 
etdin, ehsan etdin! Görəsən dördüncüsü olan günahlarımın bağışlanması necə olacaq?” 
deyincə; “Dördüncüsünü də qəbul etdim. Fikir eləmə!” səsini eşitdi. 
12- Hicrətin üçüncü ilində, Rəsul əleyhissalam Qattan qəzvəsində bir ağac dibində 
tənha yatarkən, Dasur adında bir pəhləvan kafir, əlində qılıncla gəlib; “Səni mənim 
əlimdən kim ala bilər?” dedi. Rəsulullah; “Allah Təala qurtarar” buyurdu. Cəbrayıl 
əleyhissalam insan şəklində görünüb, kafirin sinəsinə vurdu. Kafir yerə yıxılıb qılınc 
əlindən düşdü. Rəsul əleyhissalam qılıncı əlinə götürüb; “Səni məndən kim ala bilər?” 
buyurdu. “Məni səndən başqa heç kim xilas edə bilməz” deyə yalvardı. Həzrəti 
Peyğəmbər onu bağışlayıb azad etdi. Kafir iman edib, başqalarının da iman etməsinə 
səbəb oldu.457 
13- Rəsul əleyhissalam, bir gün dəstəmaz alıb, məstlərindən birini geyinib, ikincisinə 
əlini uzadarkən, bir quş məsti götürüb havada silkələdi. İçindən bir ilan düşdü. Sonra 
quş, məsti yerə atdı. Bu gündən sonra, ayaqqabı geyərkən, əvvəlcə silkələmək sünnət 
oldu. 
14- Həzrəti Ənəs belə nəql etmişdir ki; “Rəsulullahın mübarək üzünü sildiyi bir 
dəsmalı vardı. Bununla üzünü silər, kirləndiyi zaman, odun nüstünə atardı. Dəsmal 
qət’iyyən yanmazdı, ancaq kirləri tmizlənərdi. 
15- Ühüd qəzvəsində, Əbu Qətadənin bir gözü çıxıb yanağının üstünə düşdü. O 
vəziyyətdə ikən Rəsulullahın yanına gətirdilər. Mübarək əliylə gözünü yerinə qoyub; 
“Ya Rəbbi! Gözünü gözəl et!” buyurdu. Bu gözü, o biri gözündən də gözəl oldu. Ondan 
daha iti görərdi. Əbu Qətadənin nəvələrindən biri, xəlifə Ömər ibn Əbdüləzizin yanına 
gəlmişdi. Xəlifə  Ona; “Sən kimsən?” deyə soruşdu. O, bir beyt oxuyaraq, Rəsulullahın 
mübarək əliylə gözünü yerinə qoymuş olan zatın nəvəsi olduğunu bildirdi. Xəlifə, bu 
beytləri eşidincə, ona çoxlu hədiyyələr verdi. 
16- Rəsulullah, bir gün qızı Həzrəti Fatimənın evinə baş çəkib vəziyyətlərini soruşdu. 
Həzrəti Fatimə; “Atacan! Üç gündən bəri balalarımla heç bir şey yeyib, içmədik. Aclığa 
səbr edirik. Özümü o qədər də fikirləşmirəm. Ancaq, Həsən və Hüseynin vəziyyəti məni 
çox üzür” deyə cavab verdi. 
Bundan sonra Sərvəri aləm Rəsulullah; “Ey Fatimə! Canım qızım! Sən üç 
gündən bəri acsan. Mən isə dörd gündür acam” buyurdu. Mübarək nəvələri Həzrəti 
Həsən və Hüseynin ac olmalarına çox üzüldü... 
                                               
457 İbn Sə’d, ət-Təbəqat, II, 35; İbn Kəsir, əs-Sirə, III, 4; Qəzzali, İhya, II, 890. 
 499 
Həzrəti Əli iş görüb qazanaraq mübarək uşaqları üçün bir şey almaq və onları 
doyuzdurmaq üçün yola düşdü. Mədinədən çölə çıxdığı əsnada bir quyunun ağzında 
dəvələrinə su verməyə çalışan bir kəndlini gördü. 
Yanına gedib; “Ey bədəvi! Dəvələrinə muzdla su verdirmək üçün bir nəfərə 
ehtiyacın var?” buyurdu. Kəndli; “Bəli, mən də belə birisini axtarıram. İstəyirsən gəl, 
dəvələrimə su ver! Quyudan çıxartdığın hər qab su üçün sənə üç xurma verərəm” dedi. 
Həzrəti Əli qəbul edib quyudan su çəkməyə başladı. Doqquz qab çıxartmışdı 
ki, qabın ipi birdən-birə qırıldı və qab quyunun içində qaldı. Bunu görən kəndli hiddətlə 
yerindən durub, Həzrəti Əlinin üzünə vurdu. 
Sonra səkkiz qab suyun müqabilində iyirmi dörd xurma verdi. Buna olduqca 
üzülən Həzrəti Əli əllərini quyuya uzatdı. İçindəki qabı götürüb quyunun ağzına qoydu 
çıxıb getdi. 
Kəndli lap mə’təl qalmışdı! Əli bu qədər dərin quyunun dibinə necə çatmışdı 
görəsən?! Yoxsa, bu zat gələcəyi qabaqcadan deyilən dinin mənsubu idi? Belə 
fikirləşərək; “Onun, peyğəmbəri, haqq peyğəmbərdir. Ona iman etdim!” dedi. 
Bir az əvvəl göstərdiyi cür’ətə, gördüyü pis işə görə çox peşman oldu. “Belə 
bir adama qaldırılan əllər kəsilməli, sümükləri sındırılmalıdır” deyərək bir əlinə 
qılıncını götürüb, əlini kəsdi... İstədiyi olmuşdu. 
Çox böyük bir ağrı hiss etmişdi, ama, artıq ürəyi rahat idi. Kəsilən əlini o bir 
əliylə götürüb, düz Məscidi Nəbəviyə gəldi. Əshabi kiramdan, Peyğəmbərlərinin harda 
olduğunu soruşdu. Qızıgilə getdiyini öyrnincə Həzrəti Fatimənın evini soraqlaşıb ora 
getdi. 
O əsnada Cənabi Peyğəmbərimiz, nəvələri Həzrəti Həsən və Həzrəti Hüseyni 
mübarək dizlərinin üstündə oturtmuş, gətirilən xurmaları yedizdirirdi. 
Kəndli, etdiyi səhvin böyüklüyünü fikirləşdikcə çox peşman olur, gözlərindən 
sel kimi yaş axıdırdı. 
Belə vəziyyətdə Həzrəti Fatimənın evinə gəldi və qapını döydü. İçərdən 
Aləmlərin Sahibi nur saçaraq bir günəş kimi çölə çıxdı. Kəndli, Rəsulullahı görən kimi, 
“İnandım ki, sən Allahın Rəsulusan! Etdiyimə peşman oldum, məni bağışla ya 
Rəsulallah!” deyərək yalvardı. 
 500 
Sevgili Peyğəmbərimiz; “Əlini nə üçün kəsdin?” deyə soruşunca; “Sənə iman 
etmiş mübarək bir üzə vuran bu əli daşımaqdan həya etdiyim üçün! Canım sənə fəda 
olsun ya Rəsulallah!” dedi. 
Mərhəmət dəryası sevgili Peyğəmbərimiz, kəsilmiş əli kəndlinin əlindən alıb 
“Bismillahirrəhmanirrəhim” deyərək, qan axan biləyinə bitiştirdi. Əl, Allah Təalanın 
izniylə, Cənabi Peyğəmbərimizin bir mö’cüzəsi olaraq əvvəlki halına çevrildi. Allah 
Təala hər şeyə qadirdir, hər şeyə gücü çatar. 
 
Gözəl işlərdə sağ yanın sevərdi eyləyib təqdim, 
 Vuzuya olsa ya’lbisə şitaban ol kərəmkanı. 
Yatırdı sağ yanı üstə üzü müstəqbəlulqiblə, 
 Edərdi hər nəfəsdə qeybı seyran ol kərəmkanı. 
 
Yatardı gözləri heç yatmazdı könlü dostuyla, 
 Əzəldən hüsnünə olmuşdu heyran ol kərəmkanı. 
 
 
 
 
 
 
 
 
 
 
 
 
 
 
 
 501 
ƏHLİ BEYT 
 
Mübarək xanımları 
 
Rəsulullah (səlləllahu əleyhi və səlləm), Həzrəti Xədicə anamızın vəfatından 
sonra, ikinci evliliyini əlli beş yaşında ikən Həzrəti Əbu Bəkirin qızı Həzrəti Aişə ilə 
həyata keçirtdi. Allah Təalanın əmri ilə nikah kəsilmişdi. Axirətə köçüncəyə qədər, 
səkkiz il onunla bir yerdə yaşadı. 
Başqa evliliklərinin hamısını dini, siyasi səbəblərlə vəya mərhəmət göstərərək 
etmişdir. Evlendiyi xanımların hamısı dul olub, çoxu yaşlı idi. Məsələn, Məkkədəki 
kafirlərin müsəlmanlara əziyyət və zərərləri həddən artıq çoxalınca, Əshabi kiramın bir 
hissəsi Həbəşistana hicrət etmişdi. Həbəş padışahı Nəcaşi xristiyan idi. Müsəlmanlardan 
müxtəlif şeylər soruşub, aldığı səlist cavablara heyran qalaraq iman etdi. Müsəlmanlara 
çox yaxşılıqlar göstərdi. İmanı zəif olan Ubeydullah ibn Cahş isə, kasıblıqdan xilas 
olmaq üçün rahiblərə aldanıb mürtəd olmuş, dinini dünyaya dəyişmişdi.458 Rəsulullahın 
xalasının oğlu olan bu məl’un, həyat yoldaşı Ümmi Həbibəni də dindən çıxıb varlı 
olmağa məcbur etsə də, kasıblığa və ölümə razı olacağını, ancaq Məhəmməd 
əleyhissalamın dinindən çıxmayacağını deyincə, qadını boşamışdı. Öz həyat yoldaşının 
sürünərək, səfalətdən ölməsini gözləyirdi. Ancaq, qısa müddət keçmədən özü öldü. 
Ümmü Həbibə, Məkkədəki Qureyşin o zamankı başçısı Əbu Süfyanın qızı idi. 
Rəsulullah, o zamanlarda, Qureyş orduları ilə çox çətin döyüşlərə girir və Əbu Süfyan 
İslamiyyəti məhv etmək üçün var gücüylə döyüşürdü. 
Rəsulullah, Ümmi Həbibənin dininin gücünü və başına gələn çox acınacaqlı 
halı xəbər tutmuşdu. Nəcaşiyə məktub yazıb; “Ordakı Ümmi Həbibə ilə evlənəcəyəm. 
Nikahımı kəs! Sonra da onu bura göndər” şəklində tələb etdi. Nəcaşi bundan əvvəl 
müsəlmanlığı qəbul etmişdi. Məktuba çox hörmət edib, ordakı müsəlmanları sarayına 
də’vət edərək ziyafət verdi. Hicrətin yeddinci ilində Nəcaşi nikahı kəsib, ona çoxlu 
hədiyyə və ehsan verdi. Bu minvalla Ümmi Həbibə imanının mükafatına qovuşaraq, 
orda varlandı və rahat həyat yaşadı. Onun sayəsində, digər müsəlmanlar da rahat 
yaşamağa başladılar. Cənnətdə, qadınlar öz həyat yoldaşlarının yanında olacaqları üçün, 
Ümmü Həbibə də Cənnətin ən yüksək dərəcəsi ilə müjdələnmiş oldu. Dünyanın bütün 
                                               
458 İbn Hişam, əs-Sirə, I, 223; İbn Sə’d, ət-Təbəqat, III, 89; Təbəri, Tarix, II, 414; Suheyli, ər-Rövzul-Unf, 
I, 379. 
 502 
zövq və ne’mətləri bu müjdənin yanında çox qiymətsiz qalar. Bu nikah, Əbu Süfyanın 
daha sonra müsəlman olmaqla şərəflənməsini hazırlayan səbəblərdən birisi oldu. Həm 
də ki, bu nikah Rəsulullahın ağlının, zəkasının, ehsanının və mərhəmətinin dərəcəsini də 
göstərməkdədir.459 
İkinci misal; Həzrəti Ömərin qızı Həzrəti Həfsə dul qalmışdı. Hicrətin üçüncü 
ilində Həzrəti Ömər, Həzrəti Əbu Bəkirə və Həzrəti Osmana; “Qızımı alarsan?” 
dedikdə, Onlar, hələ bir düşünək, demişdilər. Bir gün, Rəsulullah (səlləllahu əleyhi və 
səlləm), başqalarıyla birlikdə onların da hər üçü yanındaykən; “Ey Ömər! Səbəb nədir 
ki, səni çox kədərli görürəm?” deyə soruşdu. Bir şüşədəki mürəkkəbin rəngi rahat 
görüldüyü kimi, Rəsulullah da hamının fikrini bir baxışda başa düşərdi. Ehtiyac görsə 
soruşardı. Ona, hətta hamıya düzü deməyimiz fərz olduğundan, Həzrəti Ömər də; “Ya 
Rəsulallah! Qızımı Əbu Bəkirə və Osmana təklif etdim, almadılar” cavabını verdi. 
Rəsulullah, ən çox sevdiyi bu üç Əshabının üzülməsini heç istəmədiyindən, onları 
sevindirmək üçün, dərhal buyurdu ki; “Ey Ömər! Qızını, Əbu Bəkirdən və Osmandan 
daha yaxşı birisinə verməyimi istəyərsən?” Həzrəti Ömər bu sözə çaşıb qaldı. Çünki, 
Həzrəti Əbu Bəkirdən və Həzrəti Osmandan daha yaxşı heç kimin olmadığını bilirdi. 
“Bəli, ya Rəsulallah!” dedi. “Ey Ömər, qızını mənə ver!” buyurdu. Beləcə, Həzrəti 
Həfsə, Həzrəti Əbu Bəkirin, Həzrəti Osmanın və bütün mö’minlərin anası oldu. Bütün 
Əshab ona qulluqçu oldu. Həzrəti Əbu Bəkir, Həzrəti Ömər və Həzrəti Osman da bir-
birilərinə daha yaxın və daha sevgili oldular.460 
Üçüncü bir misal; Hicrətin beş vəya altıncı ilində, Bəni Müstə’liq qəbiləsindən 
alınan yüzlərlə əsirin arasında qəbilənin başçısı Harisin qızı Cüveyriyyə də vardı. Bunu 
pulla alıb azad edərək, onunla evlənincə Əshabi kiramın (Allah onlardan razı olsun) 
hamısı; “Biz Rəsulullahın ailəsini, anamızın qohum-əqrabalarını cariyə və qulluqçu 
olaraq işlətməkdən həya edirik” dedilər. Hamısı, öz paylarına düşən əsirlərini azad 
etdilər. Bu nikah, yüzlərlə əsirin azad olmağına səbəb oldu. Həzrəti Cüveyriyyə, bu 
hadisəni həmişə qürurula danışardı. Həzrəti Aişə; “Cüveyriyyədən daha xeyirli, daha 
bərəkətli bir qadın görmədim” deyərdi.461 
                                               
459 İbn Hişam, əs-Sirə, II, 607; İbn Sə’d, ət-Təbəqat, I, 258; Beyhəqi, Dəlailun-Nübüvvə, II, 188; Safədi, 
əl-Vafi, I, 42; Xuzai, ət-Təxric, s. 184. 
460 İbn İshaq, əs-Sirə, s, 237; İbn Sə’d, ət-Təbəqat, VIII, 83; İbn Kəsir, əl-Bidayə, V, 294; Heysəmi, 
Məcməuz-Zəvaid, IV, 320. 
461 Əhməd ibn Hənbəl, əl-Müsnəd, VI, 277; İbn Hişam, əs-Sirə, I, 294; Təbəri, Tarix, II, 264; İbn Həbib, 
əl-Mühəbbər, s. 90; Suheyli, ər-Rövzul-Unf, IV, 18. 
 503 
 
Digər xanımları 
 
Həzrəti Aişə; Rəsulullahın mütəhhər xanımlarından ikincisidir. Həzrəti Aişə 
Əbu Bəkiri Siddiqın qızıdır, çox ağıllı, zəkalı, alim, ədibə, iffətli və salihə idi. Çox 
güclü yaddaşı olduğu üçün, Əshabi kiram bir çox şeyləri ondan soruşub öyrənərdi. 
Ayədə mədh edilmişdir. İctihadı Həzrəti Əlinin ictihadı ilə üst-üstə düşmədiyi üçün, 
Cəməl hadisəsində Həzrəti Əli ilə döyüşən Əshabi kiram ilə birlikdə idi. Həzrəti Əli 
şəhid edilincə çox üzüldü. Hurufilər, onun Həzrəti Əlini sevmədiyini iddia etmişdilər. 
Halbuki; “Əlini sevmək imandandır” hədisini Həzrəti Aişə bizə nəql etmişdir. Beləcə, 
onu sevdiyini və hamının da sevməsi lazım gəldiyini bildirmişdir. Hicrətdən səkkiz il 
qabaq doğulmuş və əlli yeddinci ildə, altmış beş yaşında ikən Mədinədə vəfat etmişdir. 
Sevdə bint Zəm’a; Rəsulullahın üçüncü xanımıdır. Öz əri ilə birlikdə iman edib 
Həbəşistana hicrət etmişdilər. Məkkəyə qayıdınca əri vəfat etdi. Rəsulullah əvvəlcə 
Həzrəti Aişənin, sonra da Sevdənin nikahını kəsdi. Sevdəni Məkkədə, Həzrəti Aişəni isə 
Mədinədə evinə gəlin gətirdi. Çox ürəyi yumuşaq və namuslu bir xanım idi. Həzrəti 
Ömər dövründə vəfat etdi.462 
Zeynəb binti Huzeymə; Çox ibadət edər, çox sədəqə verərdi. Daha əvvəl 
Abdullah ibn Cahşın xanımı idi. Abdullah, Rəsulullahın xalası Ümeymənin oğlu idi. 
Ühüd qəzvəsində şəhid oldu. Rəsulullahın nikahı ilə şərəfləndisə də, səkkiz ay sonra 
vəfat etdi.463 
Ümmü Sələmə; Adı Hind idi. Əri Əbu Sələmə ilə Həbəşistana ən birinci onlar 
hicrət etdilər. Əbu Sələmə, Rəsulullahın xalası Bərrənin oğlu Ubeydullah ibn Cahşın 
qardaşı olub, Mədinədə hicrətin dördüncü ili Ühüd qəzvəsinda aldığı yaradan vəfat etdi. 
Əbu Bəkir və Ömərin nikah istəklərini qəbul etmədi. Rəsulullahın nikahı ilə şərəfləndi. 
Əlli doqquzuncu ildə Mədinədə səksən dörd yaşında vəfat etdi. Rəsulullahın ən axırıncı 
vəfat edən xanımı bu idi.464 
Zeynəb bint Cahş; Rəsulullahın xalası olan Ümeymənin qızı, Abdullah ibn 
Cahşın qardaşı idi. Atasının adı Bərrə idi. İman etmədiyi üçün Cahş deyilmişdir. Zeynəb 
ilk iman edənlərdəndir. Rəsulullah (səlləllahu əleyhi və səlləm) onu, əvvəlcə oğulluğa 
                                               
462 İbn İshaq, əs-Sirə, s, 238; İbn Həbib, əl-Mühəbbər, s. 79; Makrizi, İmtaul-Əsma, VI, 34. 
463 İbn Sə’d, ət-Təbəqat, VIII, 115. 
464 İbn Sə’d, ət-Təbəqat, VIII, 96; İbn Həbib, əl-Mühəbbər, s. 85. 
 504 
götürdüyü Zeyd ibn Harisə ilə evləndirmişdi. Zeydlə Zeynəbin arası düz gəlmədiyinə 
görə hicrətin üçüncü ilində boşandılar. Rəsul əleyhissalam onunla evlənmək istədi. 
Zeynəb bunu eşidincə, sevincindən iki rük’ət namaz kılıb; “Ya Rəbbi! Sənin Rəsulun 
məni istəyir. Əgər Onun xanımlığı ilə şərəflənməyimi alnıma yazdınsa, məni Ona sən 
ver” deyə dua etdi və duası qəbul olundu. Belə ki, Əhzab surəsinin; “Zeyd, onunla 
boşandıqdan sonra, biz onu səninlə evləndirdik” məalındakı 37-ci ayəsi nazil oldu. 
Zeynəbin nikahını Allahu Təala kəsdiyi üçün, Rəsulullah (səlləllahu əleyhi və səlləm) 
ayrıca nikah kəsmədi. Zeynəb (Allah ondan razı olsun) bununla hər an fəxr edər və; 
“Hər qadını atası evləndirər. Məni isə, Allah Təala nikahlamışdır” deyərdi. O zaman 
otuz səkkiz yaşında idi. Hicrətin iyirminci ilində, əlli üç yaşında ikən vəfat etdi.465 Çox 
xeyirxah bir qadın idi. Sədəqə vermeyi çox sevərdi. Əl işlərində də mahir idi. Düzəltdiyi 
şeyləri və əlinə keçən hər şeyi qohum-əqrəbasına və kasıblara verərdi. Hətta, Xəlifə 
Ömər, Əzvaci mütəhhəratın hər birinə on iki min dirhəm verərdi. Zeynəb, bu pulu alan 
kimi hamısını sədəqə verib paylayardı. Rəsulullahdan sonra, Onun xanımları arasında 
ən birinci vəfat edən də Zeynəb idi. Həzrəti Aişə, onu çox mədh və səna etmişdir. 
Xanımlarım içində, mənə ən birinci qovuşan, əli açıq olanıdır”466 hədis də onun ən 
birinci vəfat edəcəyini xəbər vermişdi. Çünki, ən çox sədəqə verən o idi. (Fransız 
vətəndaşı ədəbsiz və iftiraçı bir şair olan Volter, Rəsulullahın Həzrəti Zeynəbi 
xanımlığa qəbul etməsini tarixlərə, hadisələrə, xəbərlərə tamamilə zidd və qondarma, 
alçaqcasına iftiralarla şe’r qoşaraq bir teatr oyunu yazmışdır. Ədəbiyat və fikir xadiminə 
yaraşmayan bu çirkin və iyrənc yazısı, onu rədd etmiş olan, böyük düşməni papanın 
xoşuna gəlmiş, ona öz məmnuniyyətini ifadə edən bir məktub yazmışdır. 
Müsəlmanların xəlifəsi, soltan II Əbdülhəmid Xan, bu piyesin səhnədə oynadılacağını 
eşidincə, Fransa və İngiltərə hökumətlərinə ultimatom verərək dərhal qabağını almış, 
bütün insanlığı, üz qızardıcı alçaqlıqlardan xilas etmişdir). 
Həzrəti Safiyyə; Xeybər yəhudilərinin başçısı olan Huyey ibni Əhtabın qızı idi. 
Xeybərdə bir yəhudiylə nişanlı idi. Sonra çox varlı biri olan Kənanə ibn Haqiq ilə 
evlənmişdi. Hicrətin yeddinci ilində Xeybər fəth olunduqda, Safiyyə də əsir alınmışdı. 
Rəsulullahın payına düşən Safiyyə azad edildikdən sonra iman etdi və Rəsulullahın 
nikahı ilə şərəfləndi. Hicrətin əllinci ilində Mədinədə vəfat etdi.467 
                                               
465 Darəqutni, əs-Sünən, III, 301; Hakim, əl-Müstədrək, IV, 24. 
466 Buxari, “Zəkat”, 10; Müslim, “Fəzailus-Səhabə”, 101; İbn Sə’d, ət-Təbəqat, VIII, 108. 
467 İbn Sə’d, ət-Təbəqat, VIII, 129; İbn Həbib, əl-Mühəbbər, s. 91. 
 505 
Həzrəti Meymunə; Adı Bərrə ikən Rəsulullah Meymunə olaraq dəyişdirdi. 
Xeybərin fəthindən sonra Məkkəyə Umrə üçün gedildiyində, Meymunənin əri vəfat 
etmişdi. Rəsulullahın nikahı ilə şərəfləndi. Hicrətin əlli üçüncü ilində Məkkədə 
xəstələndi. “Məni Məkkədən çıxardın! Çünki, Rəsulullah mənim Məkkədən kənarda 
vəfat edəcəyəmi xəbər vermişdi” dedi. Məkkədən kənara çıxartdıqdan sonra 
Rəsulullaha nikahı kəsildiyi yerdə vəfat etdi.468 
Həzrəti Mariyə; Cənabi Peyğəmbərimizin cariyəsi ikən iman etdi və 
Rəsulullahın nikahı ilə şərəfləndi. Mariyə, Misir və İskəndəriyyənin hökmdarı 
Muqavqısdan hədiyyə olaraq göndərildiyi üçün, nəsəbi (silsiləsi) və doğum tarixi dəqiq 
bilinməməkdədir. Rəsuli əkrəmin, Həzrəti Mariyə anamızdan İbrahim adında bir oğlu 
olmuşdur. Həzrəti Mariyə çox sakit, səssiz və həlim idi. Həzrəti Ömərin xəlifəliyinin 
axırıncı illərında 637-ci ildə (Hicrətin 16-cı ilində) vəfat etmişdir. Bəqi qəbristanlığında 
dəfn edilmişdir.469 
Həzrəti Reyhanə; Cənabi Peyğəmbərimizin cariyəsi ikən müsəlman olmuşdur. 
Mədinədə yaşayan yəhudilərin Bəni Qureyza qəbiləsindəndir. Nəsəbi (silsiləsi), 
Reyhanə bint Şəm’un ibn Yezid vəya Reyhanə bint Zeyd ibn Əmr ibn Hənəfə ibn 
Şəm’un ibn Yeziddir. Doğum tarixi dəqiq şəkildə müəyyən deyildir. Cənabi 
Peyğəmbərimizdən qabaq 631-ci ildə (Hicrətin 10-cu ilində) Mədinədə vəfat etdi. Bəqi 
qəbristanlığında dəfn edilmişdir.470 
Hədisdə belə buyrulmuşdur ki; “Bütün xanımlarımla etdiyim evliliklərim və 
qızlarımı evləndirməyim, hamısı Cəbrayılın (əleyhissalam) Allah Təaladan gətirdiyi 
icazəylə olmuşdur”. 
Rəsulullahın çox evlənməsinin ən birinci səbəbi, İslam dinini yaymaq üçün idi. 
Hicab ayəsi gəlmədən, yəni qadınların örtünmələri əmr olunmadan qabaq, qadınlar da 
Rəsulullahın yanına gəlib, bilmədiklərini soruşar, öyrənərdilər. Rəsulullah birinin evinə 
getsə, qadınlar da gələr, oturar, qulaq asardılar. Hicab ayəsi gəlib, qadınların yad 
kişilərilə oturmaları, danışmaları qadağan edilincə, Rəsulullah naməhrəm qadınları 
qəbul etmədi. Onların bilmədiklərini mübarək xanımı Həzrəti Aişədən soruşub 
öyrənmələrini əmr etdi. Gəlib soruşanların çoxluğundan, Həzrəti Aişə hamısına cavab 
verməyə vaxt tapa bilmirdi. Bu vacib xidməti asanlaşdırmaq və Aişə anamızın yükünü 
                                               
468 İbn Sə’d, ət-Təbəqat, VIII, 140. 
469 İbn Sə’d, ət-Təbəqat, VIII, 216. 
470 İbn Sə’d, ət-Təbəqat, VIII, 130. 
 506 
yüngülləşdirmək üçün, lazım olduğu qədər xanımla evləndi. Qadınlara aid yüzlərlə 
naməhrəm məlumatları müsəlman qadınlarına mübarək xanımları vasitəsiylə bildirərdi. 
Təkcə bir xanımı olsaydı, bütün qadınların ondan soruşması çətin və hətta imkansız 
olardı. Allah Təalanın dinini tam olaraq çatdırmaq üçün, çox evlənmək yükünü də 
çiyninə götürdü. 
 
Uşaqları 
 
Cənabi Peyğəmbərimizin üçü oğlan, dördü qız yeddi uşağı olmuşdur. Həzrəti 
Fatimə xaric, hamısı da Rəsulullahdan qabaq vəfat etmişdilər. Sevgili Peyğəmbərimizin 
nəsli Həzrəti Fatimə anamızla davam etmişdir. Nəvələri Həzrəti Hüseynin nəslinə 
seyyid, Həzrəti Həsənin nəslinə də şərif deyilir. Seyyidlərə və şəriflərə hörmət, Cənabi 
Peyğəmbərimizə hörmət etmək deməkdir. Seyyidləri və şərifləri sevmək, axır nəfəsdə 
mö’min olaraq  can verməyə səbəb olar. 
Qasım; Rəsulullahın üç oğlundan birincisidir. Buna görə Rəsulullaha Əbul-
Qasım deyilmişdir. Nübüvvətdən qabaq Məkkədə dünyaya gəldi. Anası Xədicətul-
kübradır. On yeddi aylıq ikən vəfat etdi.471 
Zeynəb; Rəsulullahın dörd qızından birincisidir. Peyğəmbərimiz otuz yaşında 
ikən dünyaya gəldi. Nübüvvətdən qabaq, anası Xədicənin əmisinin oğlu Əbul-As ibn 
Rəbi ilə evləndi. 472  Əbul-As, əvvəlcə iman etmədi. Bədir qəzvəsində əsir düşüb, 
xanımını Mədinəyə göndərmək şərti ilə azadlığa buraxıldı. Zeynəbi doğma qardaşı ilə 
göndərsə də, kafirlər yarı yoldan qaytardılar. Rəsul əleyhissalam Zeyd ibn Harisəni 
Məkkəyə göndərib, Zeynəbi gecə Mədinəyə qaçırtdı. Əbul-As, Hüdeybiyyə 
qəzvəsindən sonra iman etdi. Zeynəblə təzədən evləndi. Hicrətin səkkizinci ilində, otuz 
bir yaşında ikən vəfat etdi. Oğlu Əlini, Məkkənin fəthində Rəsulullah öz dəvəsinin 
tərkinə mindirmişdi. Zeynəbin qızı Ümmamə ilə isə Həzrəti Əli evlənmişdi.473 
Ruqiyyə; Rəsulullahın ikinci qızıdır. Peyğəmbərimiz otuz üç yaşında ikən 
dünyaya gəldi. Çox gözəl idi. Əbu Ləhəbin oğlu Utbə ilə nişanlanmışdı. “Təbbət yəda” 
surəsi nazil edilincə, Utbə toydan qabaq onu boşadı. Vəhy gəldikdən sonra Ruqiyyə 
Həzrəti Osmanla evləndirildi. Birlikdə iki dəfə Həbəşistana hicrət etdilər. İyirmi iki 
                                               
471 İbn Sə’d, ət-Təbəqat, VIII, 16. 
472 İbn İshaq, əs-Sirə, s, 229; Əbdurrəzzaq, əl-Musannəf, VII, 171; İbn Sə’d, ət-Təbəqat, VIII, 31. 
473 İbn Sə’d, ət-Təbəqat, VIII, 31. 
 507 
yaşında ikən, Bədir qəzvəsindən qabaq xəstələndi. Həzrəti Osmana Bədirdə iştirak 
etməyib, xanımına baxması əmr edildi. Bədir qələbəsinin müjdəsi Mədinəyə gəldiyi gün 
dəfn olundu.474 
Ümmü Gülsüm; Rəsulullahın üçüncü qızıdır. Əbu Ləhəbin ikinci oğlu 
Uteybəyə nişanlanmışdı. “Təbbət yəda” surəsi endirilincə, hələ toyları olmamışdan 
qabaq boşadı və Rəsulullaha yaraşmayan sözlər söylədi. Rəsulullah (səlləllahu əleyhi və 
səlləm) də; “Ya Rəbbi! Bunu yırtıcılardan birinə rast gətir!” deyə bəddua etdi. Şam 
yolunda bir pələng bunu parçaladı. Ruqiyyə vəfat etdikdən sonra vəhy gələrək, Ümmü 
Gülsüm də Həzrəti Osmanla evləndirildi. Hicrətin doqquzuncu ilində vəfat etdi. 
Namazını Rəsulullah qıldırıb, dəfn olunarkən qəbri yanında dayanıb, mübarək 
gözlərindən yaş axardı.475 
Fatimə; Rəsulullahın dördüncü qızı, Həzrəti Əlinin xanımı və Həzrəti Ömərin 
qaynanasıdır. Nikah kəsilərkən on beş yaşında idi.476 Mehiri dörd yüz misqal gümüş 
olduğu “Məvahibi lədunniyyə”də, Seviq qəzvəsində qeyd olunmuşdur. Bu miqdar, 57.14 
misqal qızıla bərabərdir. (Bu gün üçün 38 qızıl liradır). Əli (Allah ondan razı olsun) 
iyirmi bir yaşında idi. Əhli Beytdəndir. Ağ bənizli, çox yaraşıqlı idi. Hicrətdən on üç il 
qabaq Məkkədə doğuldu və hicrətin on birinci ilində iyirmi dörd yaşında vəfat etdi. 
Həsən, Hüseyin və Muhsin adında üç oğlu ilə Ümmü Gülsüm və Zeynəb adında iki qızı 
oldu.477 Rəsulullahın nəsli Fatimədən davam etdi. Zeynəb, Abdullah ibn Cə’fər Təyyar 
ilə evlənib, Əli və Ümmü Gülsüm adlarında uşaqları oldu. Bunlara “Şərifi Cə’fəri” 
deyilir. 
Abdullah; Rəsulullahın Xədicətul-kübradan olan axırıncı uşağıdır. 
Nübüvvətdən sonra doğulub, hələ südəmər körpə ikən vəfat etdi. Tayyib və Tahir də 
deyilirdi. Abdullah vəfat edincə, As ibn Vail; “Məhəmməd əbtər oldu” yəni nəsli 
kəsildi, dedi. Allah Təala; “İnna ə’tayna” ilə kafir Asa cavab verdi.478 
İbrahim; Rəsulullahın oğullarının üçüncüsü və bütün uşaqlarının axırıncısıdır. 
Heraklın Misir valisi olan Muqavqısın hədiyyə göndərdiyi Mariyənin oğludur. Hicrətin 
səkkizinci ilində dünyaya göz açıb, bir yaş yarımlıq ikən vəfat etdi. Xəstə ikən, 
Rəsulullah qucağına götürüb mübarək gözlərindən yaş axardı. Vəfatı günü günəş 
                                               
474 İbn Sə’d, ət-Təbəqat, VIII, 36. 
475 İbn Əsakir, Tarixu Dəməşq, XXXIX, 37. 
476 İbn Sə’d, ət-Təbəqat, VIII, 22. 
477 İbn İshaq, əs-Sirə, s, 231; İbn Sə’d, ət-Təbəqat, VIII, 26; İbn Kəsir, əl-Bidayə, V, 293. 
478 İbn Sə’d, ət-Təbəqat, VIII, 16;Təbəri, Tarix, III, 175. 
 508 
tutulmuşdu. Bəziləri çocuğun ölümü səbəbiylə günəşin tutulduğunu deyincə, Rəsulullah 
(səlləllahu əleyhi və səlləm) “Ay və günəş Allahu Təalanın varlığını və birliyini 
göstərən iki məxluqudur. Heç kimin ölməsi vəya qalması ilə tutulmaz. Onları görüncə 
Allah Təalanı xatırlayın!” buyurdu. İbrahim vəfat edincə “Ya İbrahim! Ölümünə çox 
kədərləndik. Gözlərimiz ağlayır, qəlbimiz də sızlayır. Ancaq, Rəbbimizin xoşuna 
gəlməyən bir şey demərik” buyurdu.479 
 
Əhli Beyti 
 
Sevgili Peyğəmbərimizin bütün ailə fərdlərinə “Əhli Beyt” deyilir. Mübarək 
xanımları, qızı Həzrəti Fatimə ilə Həzrəti Əli və bunların mübarək övladları olan 
Həzrəti Həsən, Həzrəti Hüseyin və bunların da uşaqlarının hamısı, bir də 
Peyğəmbərimizin pak nəslindən gələn Haşim oğulları Əhli Beytdəndirlər. 
Allah Təala, Qur’ani Kərimdə Əhli Beytə məalən belə buyurur ki; “Allahu 
Təala sizlərdən ricsi, yəni hər qüsur və hər kiri yox etmək, sizi tamamilə pak etmək  
istəyir”.480 
Əshabi kiram; “Ya Rəsulullah! Əhli Beytə kimlər daxildir?” soruşduqları 
əsnada İmam Əli gəldi. Onu mübarək əbasının üstündə oturtdu. Növbəylə 
Fatimətuzzəhra, İmam Həsən və İmam Hüseyn gəldi. Hər birini yanında oturdaraq; 
“Baxın bunlar mənim Əhli Beytimdir” buyurdu. Bu möhtərəm insanlara həm də, “Ali 
Əba” və “Ali Rəsul” da deyilir.481 
Əhli Beyti nəbəvini sevmək, axirətə iman edərək getməyə, axır nəfəsdə, nicat 
tapmağa səbəb olar. Əhli Beyti sevmək, hər mö’minə fərzdir. Sərvəri aləm (səlləllahu 
əleyhi və səlləm), bir hədisində belə buyurur ki; “Əhli Beytim, Nuh əleyhissalamın 
gəmisi kimidir. Onlara tabe olan, nicat tapar. Qalanları isə həlak olar”.482 
Əhli Beyti nəbəvinin fəzlət və kəmalı həddən artıq çoxdur. Onları nəql etməyə, 
mədh etməyə insan gücü çatmaz. Onların qiymətləri və böyüklükləri, ancaq ayə ilə başa 
düşülməkdədir. 
İmam Şafii; “Ey Əhli Beyti Rəsul! Sizi sevməyi, Allah Təala Qur’ani Kərimdə 
əmr edir. Namazlarında sizə dua etməyənlərin namazlarının qəbul olmaması, 
                                               
479 İbn Sə’d, ət-Təbəqat, VIII, 212-215. 
480 əl-Əhzab 33/33. 
481 Təbərani, əl-Mu’cəmul-Kəbir, III, 55; Hakim, əl-Müstədrək, II, 451. 
482 Təbərani, əl-Mu’cəmul-Kəbir, III, 45; Hakim, əl-Müstədrək, II, 373. 
 509 
qiymətinizi və uca mərtəbənizi göstərir. Şərəfniz nə qədər böyükdür ki, Allah Təala 
Qur’ani Kərimdə sizi salamlayır” deyərək, bunu ən gözəl şəkildə ifadə etməkdədir. 
Həzrəti Ənəs də belə demişdir ki; “Rəsulullahdan; “Əhli Beytin arasından ən 
çox kimi sevirsiniz” deyə soruşdular. O; “Həsənlə Hüseyni” buyurdu”.483 
Həzrəti Əbu Hüreyrə belə nəql etmişdir ki; “Rəsulullahın yanında idim. Bu 
dəmdə Həsən gəldi. “Ya Rəbbi! Bunu sevirəm. Sən də bunu sev və bunu sevənləri də 
sev” və bir başqa zaman da; “Həsənlə Hüseyin, dünyada mənim gözəl ətirlərimdir” 
buyurmuşdur”. 
Cənabi Peyğəmbərimiz bir dəfə də belə buyurmuşdur ki; “Özümdən sonra sizə 
iki şey əmanət qoyuram. Bunlara yapışsanız, yoldan çıxmazsınız. Birincisi ikincisindən 
daha böyükdür. Biri, Allah Təalanın kitabı olan Qur’ani Kərimdir ki, göydən yerə qədər 
sallanmış möhkəm bir ipdir. İkincisi isə Əhli Beytimdir. Bunların ikisi bir-birinə 
bağlıdır. Bunlara bağlı olmayan mənim yolumdan ayrılar”.484 
Bir dəfə də Həzrəti Həsən və Həzrəti Hüseyin xəstələnmişdilər. Cənabi 
Peyğəmbərimiz Həzrəti Əli və Həzrəti Fatiməyə; “Bu əzizləriniz üçün bir nəzir 
götürün!” buyurdu. Həzrəti Əli, Fatimə anamız və Fizza adlı cariyələri üç gün oruc 
nəzir etdilər. Bundan sonra o iki Cənnət ətirləri şəfa tapdılar. Ancaq, evlərində yemək 
üçün bir şey qalmamışdı. Həzrəti Əli bir yəhudidən üç sa485 arpa borc aldı. Üçü də nəzir 
etdikləri oruclara niyyət etdilər. O qədər arpanın bir hissəsini Həzrəti Fatimə üyüdüb, 
beş dənə çörək bişirdi. Özləri beş nəfər idilər. İftar vaxtı çatdı. O beş çörəyin birini 
Həzrəti Əlinin, birini Həzrəti Həsənin, birini Həzrəti Hüseynin, birini cariyə Fizzanın və 
birini də öz qabağına qoydu. Elə iftar etməyə başlayacaqları vaxt bir kasıb adam gəlib; 
“Ey Rəsulullahın Əhli Beyti! Mən kasıb bir müsəlmanam. Mənə yemək verin. Allah 
Təala Həzrətləri sizi Cənnət ne’mətləri ilə mükafatlandırsın. Bunu eşidən kimi 
əllərindəki çörəkləri ona sədəqə verib, özləri su ilə iftarı açdılar. Ertəsi gün yenə oruc 
tutdular. Qulluqçu bir qab da arpa üyüdüb, təzədən beş çörək bişirdi. İftar vaxtında 
qabaqlarına qoyub, iftarlarını açacaqdılar ki, bir yetim gəldi. Beşi də çörəkləri ona 
verib, o yetimi sevindirdilər. Özləri isə suyla iftarlarını açıb, yatdılar. Ertəsi günü yenə 
oruc tutdular. Axırıncı bir qab arpanı da üyüdüb ondan beş çörək bişirdilər. İftar 
                                               
483 Əbu Ya’la, əl-Müsnəd, VII, 274; İbn Əsakir, Tarixu Dəməşq, XI, 153; Əhməd Şami, Sübülül-Huda, 
XI, 58. 
484 Tirmizi, “Mənaqib”, 32; İbn Əbi Şeybə, əl-Musannəf, VI, 309; Təbərani, əl-Mu’cəmul-Kəbir, III, 66. 
485 1 sa 3, 24 kiloqrama bərabər idi. Bax; Walter Hinz, İslamda Ölçü Sistemləri, s. 63. 
 510 
edəcəkləri vaxt bir əsir gəlib, üç gündür ac qaldığını, ona yemək verilmədiyini, Allah 
Təalanın rızası üçün onun dərdinə şərik olmalarını xahiş etdi. Beşi də çörəklərini ona 
verib, təkcə su ilə iftarlarını açdılar. Bundan sonra ayə nazil edilərək Allah Təala 
məalən belə buyurdu ki; “Bunlar nəzirlərini, yerinə yetirdilər. Uzun və əbədi olan 
qiyamət günündən qorxduqları üçün çox arzu etdikləri və təblərinin çəkdiyi yeməkləri 
kasıb, yetim və əsirlərə verdilər. Biz bunları, Allah Təalanın rızası üçün yedizdirdik. 
Onlar; “Sizdən bunun əvəzində ya bir təşəkkür, ya da bir şey istəmərik” dedilər... Bunun 
üçün Cənabi Haqq onlara şərabi tahur içirtdi...”.486  
Əbu Hüreyrənin nəql etdiyinə görə, Peyğəmbərimiz belə buyurmuşdur ki; 
“Sizin yaxşılarınız, məndən sonra Əhli Beytimə yaxşılıq edənlərdir”. 
Həzrəti Əli də Peyğəmbərimizin belə buyurduğunu nəql etmişdir ki; “Əhli 
Beytimə yaxşılıq edənlərə qiyamət günü şəfaət edərəm”, “Sirat körpüsündən ayaqları 
sürüşmədən keçənlər, Əhli Beytimi və Əshabımı çox sevənlərdir”. 
İmam Rəbbani Həzrətlərinin nəql etdiyi bir hədisdə; “Əlini sevən, heç bir 
şübhə yoxdur ki, məni sevmişdir. Ona düşmənlik edən də, heç bir şübhə yoxdur ki,  
mənə düşmənlik etmişdir. Onu incidən, heç bir şübhə yoxdur ki,  məni incitmişdir. Məni 
incidən də, heç bir şübhə yoxdur ki,  Allah Təalanı incitmiş olar” buyrulmuşdur. 
Rəsulullah yenə belə buyurmuşdur ki; “Allah Təala, mənə dörd nəfəri 
sevməyim üçün əmr etdi. Onları özünün də sevdiyini xəbər verdi”. Bunlar kimdir, 
adlarını bizə söyləyərsiniz?” soruşulduğunda; “Əli onlardandır, Əli onlardandır, Əli 
onlardandır. Bir də ki, Əbu Zərr, Miqdad  və Salman”. 
Bir hədisdə də; “Ailəmi incidərək məni incidənlər üçün ağır bir əzab vardır”. 
Başqa bir hədisdə də; ”Fatimə mənim bir hissəmdir. Onu incidən məni incidər” 
buyurmuşdur. Həzrəti Əbu Hüreyrə belə demişdir ki, Cənabi Peyğəmbərimiz Həzrəti 
Əliyə; “Fatimə, mənə səndən daha sevimlidir. Sən mənə, ondan daha əzizsən! (yəni 
qiymətlisən) buyurmuşdur”.487 
Yenə belə buyurmuşdur ki; “Sizə İslam dinini gətirdiyim üçün əvəzində bir şey 
istəmirəm. Ancaq, mənə yaxın olan Əhli Beytimi sevməyinizi istəyirəm”. 
                                               
486 əl-İnsan 76/7-21. 
487  Heysəmi, Məcməuz-Zəvaid, IX, 100; İbn Əsakir, Tarixu Dəməşq, XXXXII, 125; Əhməd Şami, 
Sübülül-Huda, XI, 44. 
 511 
İslam alimləri, Əhli Beyt sevgisini axır nəfəsdə mö’min olaraq vəfat etmək 
üçün şərt qoşmuşlar. Əhli Beytdə, Rəsulullahın zərrələri vardır. Əhli Beytə qiymət 
vermək, ehtiram göstərmək hər bir müsəlmanın vəzifəsidir. 
Böyük İslam alimi İmam Rəbbani (rəhmətullahi əleyh), belə buyurmuşdur ki; 
“Atam zahiri və batini elmlərdə, yəni mənəvi elmlər sahəsində güclü bir alim idi. 
Həmişə Əhli Beyti sevməyi tövsiyə və təşviq edərək; “Bu sevgi insanın axır nəfəsdə 
mö’min olaraq vəfat etməsinə çox tə’sir edər” deyərdi. Atam vəfat edərkən 
yanındaydım. Axır nəfəsində bu nəsihətləri xatırlatdım və o sevginin necə tə’sir etdiyini 
soruşdum. O vəziyyətdəykən belə; “Əhli Beytin sevgisinin dəryasında üzürəm” 
buyurdu. Mən Allah Təalaya həmd və səna etdim. Əhli Beytin sevgisi Əhli Sünnətin 
sərmayəsidir. Axirət qazanclarını həmişə bu sərmayə gətirəcəkdir”. 
Rəsulullahın Əhli Beyti üç qrupdur; Birincisi, xalaları kimi nəsəb və soy 
cəhətiylə qohum olanlardır. İkincisi, pak xanımlarıdır. Üçüncüsü, xanımlarının başlarını 
daramaq, yeməklərini bişirmək, otağlarını silib-süpürmək, pal-paltar yumaq və ev 
işlərini görmək üçün həmişə evlərində qalan qulluqçu qadınlardır. Çöl işlərini görən, 
məsciddə əzan oxuyan Bilal, Salman, Suheyb də xaneyi səadətdə yeyib içərdilər. 
Həzrəti Fatimə ilə qiyamətə qədər davam edən nəslindən gələn uşaqları da Əhli 
Beytdəndirlər. Onlar, üsyankar olsalar belə sevmək lazımdır. Onları sevmək, mənəvi, 
fiziki və mali yardım etmək, hörmət və ehtiram göstərmək, mö’min olaraq dünyadan 
köçməyə səbəb olar. (Suriyanın Hama şəhərində, seyyidlər üçün məhkəmə vardı. Bu 
mübarək sülalədən doğulan uşaqlar, iki şahid ilə hakim hüzurunda dəqiqləşdirilər və 
qeydiyyata alınardı. Bu məhkəməni İngilislərin sadiq dostu Mustafa Rəşid Paşa ləğv 
etmişdir). 
Rəsulullahın əshabı 
 
Peyğəmbərimizin dostları, qadın vəya kişi, uşaq vəya böyük hər hansı bir 
müsəlman, Rəsulullahı heç olmasa bir dəfə görmüşsə, kor olan ən az bir dəfə danışarsa 
və iman ilə vəfat edərsə buna “Sahib” vəya “Səhabi” deyilir. Bir neçəsinə isə “Əshab” 
vəya “Səhabə” yaxud “Sahb” deyilir. 
Peyğəmbərimizi kafir ikən görüb Rəsulullahın vəfatından sonra iman edən 
vəya müsəlman ikən, sonra mürtəd olan (Müsəlmanlıqdan çıxan) səhabi deyildir. Səhabi 
 512 
olduqdan sonra mürtəd olub, Rəsulullahın vəfatından sonra təzədən iman edən səhabi 
olur. Cənabi Peyğəmbərimiz cinlərə də Peyğəmbər olduğu üçün, cin də səhabi olur. 
Əshabi kiram, dini hökmlər mövzusunda ən mö’təbər qaynaqdır. Çünki, onlar 
Qur’ani Kərimi Peyğəmbərimizdən öyrənib, daha sonrakı nəslə öyrətmiş və izah 
etmişdirlər. Peyğəmbərimizin etdikləri və söylədikləri haqqında məlumatlar, onların 
bilavasitə görərək və eşidərək nəql etdikləri şeylərə istinad edir. 
Bax bunların nəql etdikləri hökmlər, hədislərin əsasını təşkil etmişdir. 
İslamiyyətdə ümmətin icması, yəni alimlərin müştərək qəbul etdiyi hökmlər, ancaq 
Əshab dövründə tam və mükəmməl bir şəkildə həyata keçirilmişdir. Ayrıca, Əshabın 
hər biri dində sözü sənəd, vəsiqə olan müctəhid alimlərdəndir. Onlar özlərindən sonra 
gələn müctəhidlərdən daha üstündürlər. 
Əhli sünnət alimləri, Əshabi kiramın üstünlük sırasını üç qrupa ayırmışlar; 
1. Muhacirlər; Məkkə şəhəri alınmadan əvvəl, Məkkədən vəya başqa yerlərdən 
vətənlərini, qohum-əqrəbalarını tərk edərək Mədinə şəhərinə hicrət edənlərdir. Bunlar, 
Rəsulullahın yanına iman ilə gəlmiş vəya gəlincə iman etmişdilər. Əmr ibn As 
Həzrətləri də bunlardandır.  
2. Ənsar; Mədinə şəhərində vəya bu şəhərə yaxın yerlərdə və Əvs, Xəzrəc adındakı 
iki Ərəb qəbiləsinə mənsub olan müsəlmanlara Ənsar deyilir. Çünki, Cənabi 
Peyğəmbərimizə və Məkkəlilərə hər cür köməkliyi göstərəcəklərinə söz vermiş və öz 
sözlərini tutmuşdular. 
3. Digər Əshabi kiram; Məkkə şəhəri fəth edildiyi zaman və daha sonra Məkkədə 
vəya başqa yerlərdə imana gələnlərdir. Bunlara Muhacir və Ənsar deyilməz. Sadəcə 
səhabi deyilər. 
Əshabi kiramın ən üstünləri, Rəsulullahın dörd xəlifəsidir. Bunlar xilafət sırasına 
görə Həzrəti Əbu Bəkir, Həzrəti Ömər, Həzrəti Osman və Həzrəti Əlidir. Bunlardan 
sonra ən üstünləri Aşərəyi Mubəşşərədən, yəni Cənnət ilə müjdələnmiş olan on 
nəfərdən qalan altısı da; (Təlhə, Zübeyir ibn Əvvam, Abdurrahman ibn Əvf, Sə’d ibn 
Əbi Vəqqas, Səid ibn Zeyd, Əbu Ubeydə ibn Cərrah) və Həzrəti Həsənlə Həzrəti 
Hüseyndir. 
Dörd böyük xəlifə və Cənnətlə müjdələnənlərdən sonra Əshabi kiramın ən 
üstünləri ilk müsəlman olan qırx nəfərdir. Bunlardan sonra ən üstün olanları Bədir 
qəzvəsində iştirak edən üç yüz on üç səhabidir. Bunlardan sonra ən üstün olan Ühüd 
 513 
qəzvəsində iştirak edən yeddi yüz qəhrəmandır. Bunlardan sonra ən üstün olan, hicrətin 
altıncı ilində, ağac altında Rəsulullaha; “Ölərik, amma yolumuzdan dönmərik!” deyə 
söz verən min dörd yüz nəfərdir. Bu andiçməyə “Bey’əti Rizvan” deyilir.488 
Əshabi kiramın sayı; Məkkə fəthində on min, Təbük qəzvəsində yetmiş min, 
Vəda Həccində doxsan min və Rəsulullah vəfat etdiyi zaman yer üzündə yüz iyirmi 
dörd mindən çox səhabi vardı. Bu barədə başqa rəvayətlər də vardır. 
Əshabi kiramdan ən son vəfat edənlər bunlardır; Abdullah ibn Əvfa 705-ci ildə 
(Hicri 86-cı il) Kufədə vəfat etdi. Abdullah ibn Yəsr 706-cı ildə (Hicri 88-ci il) Şamda, 
Səhl ibn Sə’d 709-cu ildə (Hicri 91-ci il) 100 yaşında Mədinədə, Ənəs ibn Malik 711-ci 
ildə (Hicri 93-cü il) Bəsrədə, Əbut-Tufeyl Amir ibn Vasilə 718-ci ildə (Hicri 100-cü il) 
Məkkədə vəfat etdilər. 
Peyğəmbərimizin vəfatından sonra, dörd Xəlifə dövründə də Əshabi kiram 
İslam dinini yaymaq, cihad etmək barəsində sözlərinə sadiq qaldılar. Sözlərindən 
dönmədilər. Hamısı birlikdə el-obalarını tərk edərək Ərəbistandan çıxıb, hər tərəfə 
yayıldılar. Gedənlərin çoxu dala qayıtmayıb, getdikləri yerlərdə ölüncəyə qədər cihad 
etdi və İslam dinini yaydı. Beləcə az vaxtda çox ölkə fəth edildi. Fəth edilən yerlərdə 
İslamiyyət sür’ətlə yayıldı. 
Əshabi kiramın hamısı adildir. İslamiyyəti yaymaqda hamısı ortaqdır. Qur’ani 
Kərimi onlar bir yerə gətirdi. Hədisləri Peyğəmbərimizdən onlar nəql etdi. 
(Əshabi kiramın İslam dininə etdiyi xidmətlərini, nümunəvi yaşayışlarını, 
fəzlətlərini, hamısının adlarını və tərcümeyi hallarını yazan bir çox əsər tə’lif edilmiş, 
işıq üzü görmüşdür. Həqiqət Kitab evi tərəfindən çap edilən “Əshabi kiram” kitabı çox 
qiymətlidir). 
Peyğəmbərlərdən və mələklərin üstünlərindən sonra, bütün məxluqların ən 
üstünü Əshabi kiramdır. Hər birinin adını hörmətlə, ehtiramla yad etmək lazımdır. 
Əshabi kiramın hər biri, bu ümmətin hamısından üstündür. Məhəmməd 
əleyhissalamın peyğəmbər olduğuna inanan hamıya, yəni hər müsəlmana, hansı irqdən, 
hansı ölkədən olmasına fərq qoyulmadan Məhəmməd əleyhissalamın ümməti deyilir. 
Sahabənin fəzlət və üstünlüyü ilə əlaqəli ayələrdə məalən buyrulur ki; “Siz 
ümmətlərin xeyirlisisiniz”,489 “Əvvəlcə müsəlman olanlardan, Muhacirlərin və Ənsarın 
                                               
488 Əhməd ibn Hənbəl, əl-Müsnəd, I, 59; II, 101, 120; İbn Hişam, əs-Sirə, II, 315; Vaqidi, əl-Məğazi, I, 
279; İbn Sə’d, ət-Təbəqat, II, 97; İbn Kəsir, əs-Sirə, III, 324; İbn Qəyyum əl-Cövziyyə, Zadul-Məad, III, 
255. 
 514 
başda gələnlərindən və onların yolunu tutanlardan Allah Təala razıdır və bunlar da 
Allahu Təaladan razıdırlar. Allah Təala bunlar üçün Cənnətlər hazırladı. Bu Cənnətlərin 
altından çaylar axmaqdadır. Bunlar Cənnətlərdə əbədi qalacaqlar”.490 
“Məhəmməd (əleyhissalam) Allah Təalanın Peyğəmbəridir. Onunla birlikdə 
olanların (yəni Əshabi kiramın) hamısı kafirlərə qarşı amansızdırlar. Ancaq, bir-
birilərinə qarşı mərhəmətlidirlər. Bunları çox vaxt rükuda və səcdədə görərsiniz. Hamı 
üçün (dünya və axirətdə) hər bir yaxşılığı, hər bir üstünlüyü Allah Təaladan istəyərlər. 
Rizvanı (yəni Allah Təalanın onlardan razı qalmasını) da istəyərlər. Çox səcdə etdikləri 
üzlərindən bəlli olar. Onların halları, şərəfləri beləcə Tövratda (və İncildə) 
bildirilmişdir. İncildə də bildirildiyi kimi, onlar əkinə oxşayırlar. Kiçik bir tingin yerdən 
çıxıb bitdiyi, yüksəldiyi kimi, az və gücsüz olduqları halda, az zamanda ətrafa 
yayıldılar. Hər tərəfi iman nuru ilə doldurdular. Hamı tingi görüb, az zamanda necə 
böyüdü deyərək çaş-baş qaldılar. Onların hal və şanları görənləri heyrətə düşürdəcək və 
düşmənləri də əsəbiləşdirəcək şəkildə dünyaya yayıldı”.491 
Əshabi kiram haqqındakı bəzi hədislər aşağıda verilmişdir;  
“Əshabıma söyməyin! Əshabımdan sonra gələnlərdən hər kim dağ qədər qızıl 
sədəqə versə də, Əshabımdan birinin bir ovuc arpa verərək qazandığı savaba vəya 
yarısına nail ola bilməz”.492 
“Əshabım göydəki ulduzlar kimidir. Hansını təqlid etsəniz, hidayət 
taparsınız”.493 
“Əshabıma düşmənlik etməkdən çəkinin. Allahdan qorxun! Onları sevən məni 
sevdiyi üçün sevər. Onlara düşmənlik edən, mənə düşmənlik etmiş olar. Onları incidən, 
məni incitmiş olar. Məni incidən də, əlbəttə Allah Təalanı incidər”. 
“Ümmətimin ən yaxşıları mənim yaşadığım dövrdə yaşayanlardır. Onlardan 
sonra ən yaxşıları onlardan sonra gələnlərdir. Onlardan sonra da ən yaxşıları daha sonra 
gələnlərdir. Məni görən və məni görənləri görən bir müsəlmanı Cəhənnəm odu 
yandırmaz”.494 
                                                                                                                                         
489 Ali İmran 3/110. 
490 ət-Tövbə 9/100. 
491 əl-Fəth 48/29. 
492  Buxari, “Fəzailus-Səhabə”, 5; Əbu Davud, “Sünnə”, 11; Tirmizi, “Mənaqib”, 70; İbn Macə, 
“Müqəddimə”, 31; Əhməd ibn Hənbəl, əl-Müsnəd, III, 11; Beyhəqi, əs-Sünən, II, 116. 
493 Əhməd Şami, Sübülül-Huda, X, 329; Safədi, əl-Vafi, II, 362. 
494  Buxari, “Riqaq”, 7; Müslim, “Fəzailus-Səhabə”, 319; Nəsai, “İman”, 29; Əhməd ibn Hənbəl, əl-
Müsnəd, I, 438. 
 515 
Bu ayə və hədislər, Əshabi kiramın üstünlük və fəzlətini açıq-aşkar 
göstərməkdədir. 
 
Havadan söyləməzdi nutqu pakı cümlə vəhy idi, 
 Dürri hikmətlə idi bəhri umman ol kərəmkanı. 
 
Təni xalq içrə idi könlü dostuyla tək tənha, 
Tapardı vəhdəti kəsrətdə hər an ol kərəmkanı 
 
 
 
 
 
 
 
 
 
 
 
 
 
 
 
 
 
 
 
 
 
 
 516 
CƏNABİ RƏSULULLAHIN BƏZİ ZƏVAİD SÜNNƏTLƏRİ*  
 
Mübarək saqqal və saçı 
 
Rəsulullahın mübarək saçının necə olduğu barəsində Həzrəti Ənəs ibn Malikə 
soruşuldu; 
“Rəsulullahın mübarək saçı necə idi? Həzrəti Ənəs belə cavab verdi; “Nə çox 
qıvrımsaç, nə də çox düz idi. İkisinin ortasında və orta dərəcədə idi. Uzunluqda və 
qısalıqda görünüşü qulaqları ilə çiyninin üstünə düşərdi” dedi.495 
İbn Abbas Həzrətləri; “Fəxri Aləm Rəsulullah mübarək saçını alnının üstünə 
tökmüşdü. Daha sonra isə mübarək saçını ortadan ayırardı” demişdir.496 
Alimlər belə buyurmuşlar ki; “Saçı iki tərəfə ayırmaq Fəxri Kainat 
Rəsulullahın sünnətidir. Çünki, sonradan belə edərdi. Alnının üstünə tökmək də caizdir, 
iki tərəfə ayırmaq da caizdir. Amma, ayırmaq daha üstündür”. 
Həzrəti Aişəyi Siddiqə anamız belə buyurmuşdur ki; “Cənabi Peyğəmbərimizin 
cümmədən yuxarı və vəfrədən aşağı bir saçı vardı”.497 
Cümmə, çiynin üstün tökülən saça deyərlər. Vəfrə is qulağın yumuşaq hissin 
qədər çatan saça deyərlər. Yəni, Həzrəti Aişənin rəvayətinə görə Rəsulullahın mübarək 
saçının uzunluğu mübarək qulaqlarının yumuşağından aşağı düşmüş, amma çiyninə 
çatmamışdı. İkisinin arasında idi. 
Qazı İyaz Həzrətləri də belə buyurmuşdur ki; “Bu nəql edilən rəvayətlərin 
təhlili belə ola bilər ki, mübarək qulaqlarının üstündəki saçları saçı qulaqlarının 
yumuşağına qədər uzanardı. Başının dalındakı saçı isə çiyninə çatardı”. 
Bu barədə belə də buyurmuşlar ki; “Bəzi rəvayətlərdə qulağına qədər çatardı, 
bəzi rəvayətlərdə çiyninə qədər tökülmüşdü, deyilməsinin səbəbi bəzən elə, bəzən də 
belə olmasıydı. Rəvayətlərin hamısı da doğrudur. Rəsulullah mübarək saçını bəzən 
uzadar, düz çiyninin üstünə tökərdi. Bəzən da kəsdirər, mübarək qulaqlarının 
yumuşağına yaxud ortalarına qədər çatardı. 
                                               
* Zəvaid sünnəti, Cənabi peyğəmbərimizin ibadət olaraq deyil, bir adət olaraq davamlı etdiyi şeylərə deyilir. Zəvaid sünnətləri tərk 
etmək məkruh deyildir. Cənabi peyğəmbərimizin geyim tərzi, yaxşı işlərə sağdan başlaması kimi şeyləri zəvaid sünnətdir. 
495 Buxari, “Libas”, 68; Əbu Davud, “Tərəccul”, 9; Tirmizi, Şəmaili Şərif, s. 31; Suyuti, Əvsafun-Nəbi, s. 
51.  
496 İbn Sə’d, ət-Təbəqat, I, 430; Kastalani, əl-Məvahibu’l-Ləduniyyə, s. 279. 
497 Əbu Davud, “Tərəccul”, 9; Tirmizi, “Libas”, 21; İbn Macə, “Libas”, 36; Əhməd ibn Hənbəl, əl-
Müsnəd, VI, 118; İbn Sə’d, ət-Təbəqat, I, 428; İbn Qəyyum əl-Cövziyyə, Zadul-Məad, I, 167. 
 517 
Ümmü Hani belə buyurmuşdur ki; “Fəxri Aləm Rəsulullah bir dəfə Məkkədə 
bizə gəlmişdi. O vaxt dörd ğadirəsi vardı”.498 
Ğadirənin mənası saç hörüyü deməkdir. Yəni, mübarək saçını dörd hissəyə 
ayırmışdı, deməkdir. 
Qısacası, Cənabi Peyğəmbərimizin mübarək saçı və saqqalı çox qıvrım və çox 
düz deyil, anadangəlmə qıvrımsaç idi. Mübarək saçı uzundu. Əvvəlcə kəkili vardı, 
sonradan isə ikiyə ayırardı. Mübarək saçını bəzən uzadar, bəzən də kəsib, qısaldardı. 
Kişilərin başı daz qırxdırmaları vəya saçlarını uzadıb, darayaraq ikiyə 
ayırmaları sünnətdir. Vəziyyətə, adətə, zamana görə hərəkət edilməlidir. Saçları yığmaq 
vəya hörmək məkruhdur. 
Rəsulullahın mübarək saqqalının necə olduğu barəsində Həzrəti Ənəs belə nəql 
etmişdir ki; “Cənabi Peyğəmbərimizin mübarək saqqalında çox az ağ tük vardı. 
Mübarək başında və mübarək saqqalında ağ tüklər, on yeddi yaxud on səkkiz dənədən 
çox deyildi. 
Həzrəti Əbu Bəkiri Siddiq bir dəfə; 
- Saçlarına dən düşdü, ya Rəsulallah, dedi. 
Rəsulullah da; 
- Mənim saçımı Hud, Vaqiə, Mürsəlat, Ammə yətəsə’əlunə və İzəşşəmsu kuvvirət 
(Nəbə və Təkvir) surələri ağartdı, buyurdu.499 
Yəni, bu surələrdə cənnət və cəhənnəmdən çox bəhs edilmişdir. Ümmətinin 
axirətdəki vəziyyətini fikirləşərək qəm və qüssəylə saç-saqqalının ağardığını söyləmək 
istəmişdir. 
Əmr ibn Şuayb belə buyurmuşdur ki; “Rəsulullah, mübarək saqqalının həm 
enindən, həm də uzundan qırxardı. Tirmizi Həzrətlərinin nəql etdiyi hədisdə, Cənabi 
Peyğəmbərimiz “Bığını qısaltmayan kəs bizdən deyildir”,500 deyə buyurmuşdur. Başqa 
bir hədisdə də “Saqqallarınızı uzadın və bığlarınızı isə qısaldın”,501 deyə buyrulmuşdur. 
                                               
498 Tirmizi, “Libas”, 39; İbn Macə, “Libas”, 36; Tirmizi, Şəmaili Şərif, s. 59; Kastalani, əl-Məvahibu’l-
Ləduniyyə, s. 279; Suyuti, Əvsafun-Nəbi, s. 54. 
499 Tirmizi, “Təfsirul-Qu’ran”, 56; İbn Sə’d, ət-Təbəqat, I, 435; Tirmizi, Şəmaili Şərif, s. 74; Suyuti, 
Əvsafun-Nəbi, s. 60. 
500 Kastalani, əl-Məvahibu’l-Ləduniyyə, s. 280. 
501 İbn Sə’d, ət-Təbəqat, I, 449; İbn Qəyyum əl-Cövziyyə, Zadul-Məad, I, 119; Kastalani, əl-Məvahibu’l-
Ləduniyyə, s. 280. 
 518 
İbn Əbdul-Hakim də belə buyurmuşdur ki; “Bığ yaxşıca qırxılmalı, saqqal isə 
qırxılmamalıdır. Bığı yaxşıca qırxmaqdan məqsəd ülgüclə qırxmaq deyildir” 
buyurmuşdur. 
İmam Nəvəvi Həzrətləri, “Bığın qırxılmasında münasib olan dodağın kənarı 
görününcəyə qədər qırxılması, ancaq düz dibindən qırxılmamasıdır”, demişdir. 
Alimlər bığın üstünü qırxıb iki tərəfdən ucunu uzatmağı məkruh görmüşlər. 
Bununla əlaqəli İbn Ömər belə nəql etmişdir ki, Rəsulullahın yanında Məcusilər 
barəsində danışıldı. Bundan sonra Rəsulullah; “Onlar bığlarının ucunu uzadar və 
saqqallarını qırxarlar, ona görə də siz onların tərsini edin”, buyurdu.502 
Əbu Umamə; “Ya Rəsulallah! Kitab əhli saqqallarını qırxar və bığlarını da 
uzadarlar” deyincə, Rəsulullah; “Siz bığlarınızın ucunu qırxın və saqqallarınızı uzadın”, 
buyurdu. 
Alimlərin bildirdiklərinə görə, bığları qırxaraq, qaşlar qədər qısaltmaq 
sünnətdir. Çənə hissəsindəki saqqalı əllə tutula bilən qədər uzatmaq və bundan çoxunu 
qırxmaq isə sünnətdir. 
Saqqalı əllə tutula bilən qədər uzatmaq və bundan artığını qırxmaq sünnətdir. 
Saqqalı əllə tutula bilən qədər uzatmaq da sünnətə münasib deyildir. Sünnətə riayət 
etmək niyyəti ilə qısa saqqal saxlamaq bidətdir və haramdır. Saqqal saxlamaq sünnəti 
zəvaiddir. Əmri məruf üçün, dolanışığı tə’min etmək üçün, fitnə çıxmasının qabağını 
alamaq üçün saqqalı tamamiylə qırxmaq caizdir. Bunlar, sünnəti tərk etmək üçün bir 
bəhanə ola bilər, ancaq bidət iş görmək üçün bəhanə ola bilməz. 
 
Rəsulullahın yatması 
 
Cənabi Peyğəmbərimiz, yatağında yatmaq istədiyi vaxt, sağ tərəfi üstündə 
yatar, sağ əlini sağ yanağının altına qoyar, sonra da; “Allahım! Özümü, sənə tapşırdım. 
Üzümü sənə tutdum. İşimi sənə tapşırdım. Sənə e’timad etdim. Mən, sənin əzabından 
qorxur, rəhmətini umuram. Sənin rəhmətindən başqa sığınmağa bir yerim yoxdur. Sənin 
əzabından başqa qorunmağa başqa bir şey yoxdur. Ancaq, sənin rəhmətinə sığınılar və 
ancaq sənin rəhmətinlə nicat tapılar. Mən, sənin endirdiyin kitabına və göndərdiyin 
Peyğəmbərinə inandım. Ey Rəbbim! Sənin adını çəkərək yatıram. Əgər canımı alsan, 
                                               
502 İbn Sə’d, ət-Təbəqat, I, 439; Kastalani, əl-Məvahibu’l-Ləduniyyə, s. 281. 
 519 
bədənimə rəhmətinlə rəftar et! Əgər canımı almasan, saleh qullarını qoruduğun kimi 
onu da qoru! Allahım! Mən sənin adınla ölər, sənin adınla dirilərəm. Bizi yedizdirən, 
içizdirən, hər bir ehtiyacımızı tə’min edən, bizi daldalandıran, sığındıran Allaha həmd 
olsun! Çoxları var ki, heç kim onların nə ehtiyaçlarını tə’min edir, nə də onları 
daldalandırır! Allahım! Qullarını hüzurunda topladığın gündə məni əzabından qoru!” 
deyərək dua edər, yuxudan qalxarkən də; “Həmd olsun o Allaha ki, bizi öldükdən sonra 
diriltdi. Qiyamət günü də, Ona qayıdacağıq” deyərdi.503 
Cənabi Peyğəmbərimiz yatağına girdiyi zaman; “Göylərin və yerin Rəbbi, hər 
şeyin Rəbbi olan, toxumu cücərdən, Tövratı, İncili və Qur’anı endirən Allahım! Mən 
hər pislik edənin pisliyindən sənə sığınıram! Çünki, onu kəkilindən tutan sənsən! 
Allahım! Əvvəl sənsən! Səndən əvvəl olan heç bir şey yoxdur! Axır da sənsən! Səndən 
sonra olan heç bir şey də yoxdur! Zahir sənsən! Səndən başqa heç bir şey yoxdur!” deyə 
dua edərdi. 
Yuxudan oyandığı zaman da; “Başqa ilah yoxdur, ancaq sən varsan! Səni, 
təsbih və tənzih edirəm. Allahım! Günahlarımı bağışlamağını və rəhmətini diləyirəm. 
Allahım! Elmimi çoxalt! Mənə doğru yolu göstərdikdən sonra, yoldan çıxartma! Uca 
nəzdindən mənə bir rəhmət et, ehsan buyur! Çünki, ən çox bağışlayan da sənsən!” 
deyərək bəzən dua edərdi. 
Bəra ibn Azib də bu barədə belə nəql etməkdədir ki; “Kainatın sahibi mənə 
“Yatmağa getdiyin vaxt, namaz üçün dəstəmaz aldığın kimi dəstəmaz al! Sonra, sağ 
tərəfinin üstünə yat və; “Allahım! Özümü, sənə tapşırdım. Üzümü, sənə tutdum. Sənə 
e’timad etdim. Mən, sənin əzabından qorxur, rəhmətini umuram. Sənin rəhmətindən 
başqa sığınmağa bir yerim yoxdur. Sənin əzabından başqa qorunmağa başqa bir şey 
yoxdur. Ancaq, sənin rəhmətinə sığınılar və ancaq sənin rəhmətinlə nicat tapılar. Mən, 
sənin endirdiyin kitabına və göndərdiyin Peyğəmbərinə inandım!” de! 
O gecə əgər ölsən, İslam fitrətiylə ölərsən. Kim bunu desə və o gecə dünyadan 
köçsə, İslam fitrətiylə ölər!” buyurdu. 
Cənabi Peyğəmbərimiz; “Sizdən biriniz gecə vaxtı yatağından qalxıb, sonra 
təzədən yatacağı zaman, yatağı üç dəfə çırpsın. Çünki, özündən sonra nə baş verdiyini, 
nəyin gəlib yatağına uzandığını bilməz. Yatağına yatmaq istədiyi vaxt, sağ sağ tərəfi 
üstündə yatsın. Yatdığı, yataqda uzandığı vaxt da; “Allahım! Səni təsbih və tənzih 
                                               
503 Tirmizi, Şəmaili Şərif, s. 281. 
 520 
edirəm. Ya Rəbbi! Sənin adını çəkərək yatağa uzandım. Sənin adınla da qalxdım. Əgər, 
canımı alsan, ona rəhmət və məğfirət et. Əgər, canımı almasan saleh qullarını 
qoruduğun kimi, onu da qoru!” 
Oyandığı zaman da; “Həmd olsun Allaha ki, məni yaratdı, ruhumu mənə 
qaytardı və zikri üçün mənə izin verdi” desin, buyurmuşdur. 
Cənabi Peyğəmbərimiz üzü üstə yatan bir adama rast gəlincə; “Bax bu yatmağı 
Allah qət’iyyən sevmir!” buyurmuşdur. 
Şərid ibn Suveydin nəql etdiyinə görə, Cənabi Peyğəmbərimiz üzü üstündə 
yatan bir nəfəri görüb ona ayağının ucu ilə toxunaraq; “Bu, uca Allahın ən çox xoşuna 
gəlmədiyi bir yatışdır!” buyurmuşdur. 
Belə yatan adamın Əshabi Suffədən Abdullah ibn Tahfə olduğu nəql 
edilməkdədir. Onun özü belə demişdir ki; “Mən, səhər vaxtı Məsciddə qarnım üstündə 
yatmışdım ki, biri mənə ayağı ilə toxunaraq; “Bu kimdir? deyə soruşdu. 
- Mən; “Abdullah ibn Tahfəyəm! dedim. Bir də nə görsəm yaxşıdır? Sən demə bu 
adam Kainatın sahibi imiş! 
- Bu, uca Allahın ən çox xoşuna gəlmədiyi bir yatışdır! buyurdu”.504 
Cənabi Peyğəmbərimiz əsla dəstəmazsız qalmazdı. 
Rəsulullahın dəstəmaz pozduqdan sonra, dəstəmazını təzələmədiyi əsla 
görülməmişdir.  
 
Rəsulullahın oturuşu 
 Hənzələ  ibn Xizyəm; “Cənabi Peyğəmbərimizin yanına getdim. O dəmdə O, 
bardaş qurub oturmuşdu” demişdir. 
Cabir ibn Səmurə də, Cənabi Peyğəmbərimizin sübh namazını qıldıqdan sonra, 
günəş çıxıncaya qədər bardaş qurub oturduğunu nəql etmişdir. 
Cənabi Peyğəmbərimizin heç bir zaman ayaqlarını qabağındakılara tərəf  
uzatdığı görülməmişdir. 
Şərid ibn Suveyd belə demişdir ki; “Bir dəfə Kainatın sahibi mənə baş 
çəkmişdi. O əsnada mən, sol əlimi arxaya dayayıb oturmuşdum. Kainatın sahibi; “Sən, 
qəzəbə düçar olanlar kimi oturursan?!” buyurdu”. (Qəzəbə düçar olanlar yəhudilərdir). 
                                               
504 Əhməd ibn Hənbəl, əl-Müsnəd, I, 262; V, 426; Suheyli, ər-Rövzul-Unf, VIII, 16. 
 521 
Qaylə bint Məhrəmə belə nəql etmişdir ki; “Cənabi Peyğəmbərimizi qurfusa 
şəklində oturarkən gördüm. Cənabi Peyğəmbərimizi xuşu içində oturan gördüm”.505 
(Qurfusa, pəncələri yerə dayayaraq dizin qarına yapıştırılaraq əllərlə ayaqları 
qucaqlayıb oturulduğu şəkildir). 
Cənabi Peyğəmbərimizin yemək yeyərkən oturuşu da çox sadə idi. Nə gizlicə 
yeyərdi, nə də qabağına boşqablarla yeməklər gətirilərdi. 
Cənabi Peyğəmbərimiz torpaq üstündə oturar, yeməyini də yerdə yeyərdi. 
“Mən, qulun oturduğu kimi oturar, qulun yediyi kimi yeyərəm. Mən, ancaq bir qulam! 
Sünnətimdən üz döndərən, məndən deyildir!” buyurardı.506 
Cənabi Peyğəmbərimiz, Məkkənin yuxarı tərəflərində bir yerə söykənərək 
yemək yediyi əsnada, Cəbrayıl əleyhissalam gəlib; “Ey Məhəmməd! Demək sən də 
padışahlar kimi yeyirsən?!” deyincə, Cənabi Peyğəmbərimiz elə ordaca yerdə 
oturmuşdu.507 
Bir dəfə Cənabi Peyğəmbərimizə Cəbrayıl əleyhissalamla birlikdə bir mələk 
gəlmişdi. Bu mələk daha əvvəl heç gəlməmişdi. 
Mələk, Cənabi Peyğəmbərimizə; “Rəbbin, sənə salam deyir və sənin, hökmdar-
peyğəmbər və qul-peyğəmbər titullarından birini seçməyini istəyir. “İstəsən səni 
hökmdar-peyğəmbər, istəsən qul-hökmdar edər!” buyurur” dedi. 
Cəbrayıl əleyhissalam; “Təvazökarlıq et!” deyə işarə verincə, Cənabi 
Peyğəmbərimiz; “Qul-peyğəmbər olmağı seçirəm!” cavabını vermişdi. Bundan sonra 
Cənabi Peyğəmbərimiz nə ayaq üstündə, nə də bir yerə söykənərək yemək yemişdir. 
 
Rəsulullahın yeməsi və içməsi 
 
Əbu Cuheyfə belə nəql etmişdir ki; “Kainatın sahibi “Mən bir şeyə söykənərək  
yemək yemərəm” buyurdu. 508  Söykənmək üç cürdür; Bir tərəfə söykənmək, bardaş 
qurmaq, bir əli yerə dayayıb digəriylə yemək yemək. 
Bu üçüncü söykənmə şəkli tənqid edilmiş, qınanmışdır. 
                                               
505 Buxari, “İstizan”, 34; Əbu Davud, “Ədəb”, 25; Təbərani, əl-Mu’cəmul-Kəbir, I, 273; İbn Qəyyum əl-
Cövziyyə, Zadul-Məad, I, 163; Heysəmi, Məcməuz-Zəvaid, V, 423; Bəğavi, əl-Ənvar, I, 355; Suyuti, 
Əvsafun-Nəbi, s. 80.   
506 İbn Sə’d, ət-Təbəqat, I, 381. 
507 İbn Sə’d, ət-Təbəqat, I, 380. 
508 Tirmizi, Şəmaili Şərif, s. 164; Qazı İyaz, Şifayi Şərif, s. 86. 
 522 
Rəsulullah yeməyi üç barmaqla, şəhadət barmağı ilə yanındakı iki barmaqla 
yeyərdi. 
Cənabi Peyğəmbərimiz belə buyurmuşdur ki; “Yeməyin bərəkəti, yeməkdən 
qabaq və sonra dəstəmaz almaqda, bir də əlləri yumaqdadır!”.509 
“Hər kim ət və un kimi şeylər yedikdən sonra əllərini yumadan yatarsa, öz 
başına bir şey gəlsə özsündən başqasını günahlandırmasın!”. 
Cənabi Peyğəmbərimizin Ğarra deyilən bir yemək qabı vardı. Quşluq vaxtı, 
quşluq namazını qıldıqdan sonra içində sərid (tirid) olan bu qab gətirilib ortaya 
qoyulardı. (Tirid, xırda-xırda doğranmış çörək və çox ətlə bişirilən yeməyə deyilir). 
Müsəlmanlar, tirid qabını ətrafına yığıldığı vaxt, Cənabi Peyğəmbərimizi 
dizlərinin üstündə oturduğunu görən bədəvi (səhra kəndlisi) özünü saxlaya bilməyərək; 
“Bu, necə oturmaqdır?!” dedi. 
Cənabi Peyğəmbərimiz də; “Heç bir şüphə yoxdur ki, Allah məni, çətinliyə 
salan və inadkar deyil, kərəm sahibi bir qul olaraq yaratdı! Haydı, kənarından yeməyə 
başlayın! Ortasından yeməyin. 
Yeməyin bərəkəti ortasındadır! Sizdən biriniz yemək yeyəcəyği vaxt, qabın 
ortasından yeməsin. Ancaq, kənarından yesin. Çünki, bərəkət onun ortasından gələr!” 
buyurdu. 
Ömər ibn Əbi Sələmə belə demişdir ki; “Kainatın sahibinin tərbiyəsi altında 
boya-başa çatan bir uşaq idim. Yemək yeyərkən əlimi yemək qabının içinə salıb 
qarışdırardım. Kainatın sahibi, mənə “Ey oğul! Bismillah de. Sağ əlinlə ye! Öz 
qabağından ye!” buyurdu.510 
Bundan sonra, həmişə belə yeməyə davam etdim. 
Cənabi Peyğəmbərimiz; “Biriniz üçün qulluqçusu yeməyini bişirib gətirdiyi 
vaxt, yeməyin istisinə, tüstüsünə dözən o qulluqçusunu da süfrədə özüylə birlikdə 
oturtsun. Əgər qulluqçu imtina edərsə vəya yemək az olarsa, barı yeməkdən bir iki-tikə 
versin” buyurmuşdur. 
Cənabi Peyğəmbərimiz heç bir yeməyi pisləməmişdir. 
Bir yeməyi ürəyi istəsə yeyər, istəməsə yeməyib susardı. 
Ən az ne’mətə belə şükr edər, heç bir ne’məti pisləməzdi. 
                                               
509 Tirmizi, “Ətimə”, 39. 
510 Tirmizi, Şəmaili Şərif, s. 204. 
 523 
Heç bir ne’məti, nə xoşuna getdiyi üçün tərifləyər, nə də xoşlanmadığı üçün 
pisləyərdi. 
Yemək süfrəyə qoyulduğu vaxt, Cənabi Peyğəmbərimiz; “Allahummə barik 
ləna fima rəzaqtəna vəqina əzabənnar. Bismillah!” deyərək dua etdikdən sonra 
yeməyə başlayardı. 
Həzrəti Aişə anamız belə nəql etmişdir ki; “Kainatın sahibi “Sizdən biriniz 
yemək yeyəcəyi vaxt, “Bismillah!” desin və uca Allahın adını çəksin. Yeməyə 
başlamadan qabaq belə deməyi yaddan çıxartsa; “Yeməyin əvvəli və axırı üçün 
Bismillah!” desin” buyurmuşdur.511 
Umeyyə ibn Məhşinin rəvayət etdiyinə görə bir nəfər, bəsmələ çəkmədən 
yemək yeyir, Cənabi Peyğəmbərimiz də oturaraq ona baxırdı. Yeməyin axırında təkcə 
bir tikə qaldığı və onu da götürüb ağzına apardığı əsnada, adam; “Yeməyin əvvəli və 
axırı üçün Bismillah!” dedi. 
Cənabi Peyğəmbərimiz buna güldü. Sonra da “Şeytan, onunla birlikdə yeyirdi. 
Adam, uca Allahın adını çəkincə, şeytan yediklərinin hamısını qusdu!” buyurmuşdur. 
Cənabi Peyğəmbərimiz dəstəmaz və qüsl alarkən, ayaqqabısını geyinərkən və 
saçını darayarkən, mümkün qədər həmişə sağdan başlamağı sevər, bir şey alacağı 
zaman sağ əli ilə alar, bir şey verəcəyi zaman sağ əli ilə verər və başlayacağı hər şeyə də 
sağdan başlayardı.512 
“Sizdən biriniz ayaqqabısının sağ tayından geyinməyə başlasın! 
Ayaqqabısını çıxardacağı zaman da, çıxartmağa soldan başlasın! 
Ayaqqabı geyinilərkən sağ ayaq birinci geyinilsin. Ayaqqabı çıxardılarkən də 
sağ ayaq axırıncı çıxardılsın!” buyurardı. 
Abdullah ibn Ömərin bildirdiyinə görə Cənabi Peyğəmbərimiz, “Sizdən biriniz 
yemək yeyəcəyi zaman, sağ əli ilə yesin. Bir şey içəcəyi zaman da yenə sağ əli ilə içsin. 
Çünki, şeytan sol əli ilə yeyər və sol əli ilə içər!” buyurmuşdur.513 
Sələmə ibn Əqvanın atasından nəql etdiyinə görə, “Cənabi Peyğəmbərimiz 
Əşca qəbiləsindən Büsr ibn Raiyul’ir deyilən bir nəfərin sol əllə yemək yediyini 
görüncə, ona; “Sağ əlinlə ye!” buyurmuşdur. 
                                               
511 Əbu Ya’la, əl-Müsnəd, XIII, 62; Əhməd Şami, Sübülül-Huda, VII, 170. 
512 Buxari, “Vuzu”, 41. 
513 Müslim, “Əşribə”, 142; Əbu Davud, “Ətimə”, 20; Əhməd ibn Hənbəl, əl-Müsnəd, II, 8, 33; Beyhəqi, 
əs-Sünən, II, 43. 
 524 
Adam “Bunu edə bilmirəm, sağ əlimlə yeyə bilmirəm!” deyərək yalan söylədi. 
Cənabi Peyğəmbərimiz “Edə bilməyəsən! Bu adama, sağ əllə yeməyə ancaq lovğalıq və 
qürurlanmaq mane olmaqdadır!” buyurdu. Bundan sonra o adam, bir daha əlini ağzına 
apara bilmədi!”.514 
Cənabi Peyğəmbərimiz “Əziz və Cəlil olan Allah, yeyiləcək bir şeyi yeyib 
vəya içiləcək bir şeyi içib, buna görə özünə həmd edən qulundan, heç bir şübhə yoxdur 
ki, razı olar!” buyurardı. 
Əbu Səidul-Xudri Cənabi Peyğəmbərimizin, yeyib-içdiyi zaman belə dua 
etdiyini nəql etmişdir; “Əlhəmdu lillahilləzi ət’aməna və səqana və cəaləna muslimin- 
Bizi yedizdirən, içizdirən və bizi müsəlman edən Allaha həmd olsun”.515 
Əbu Umamətul-Bahilinin bildirdiyinə görə Cənabi Peyğəmbərimiz, yeməyini 
yeyib süfrə yığışdırılacağı əsnada belə dua edərdi ki; “Əlhəmdu lillahi kəsirən tayyibən 
mübarəkən fihi ğayrə məkfiyyin vəla muvəddain vəla mustağnən anhu Rəbbəna” 
(Həmd Allaha məxsusudur).516 
Ey Rəbbimiz! Biz sənə çoxlu, pak, içi feyz və bərəkətlə dolu olan, rədd 
edilməyən və dala qaytarılmayan bir həmd ilə həmd edərik!”. 
“Əlhəmdu lillahilləzi kəfəna və ərvana ğayrə məkfiyyin vəla məkfurin-Bizə 
kifayət qədər yedizdirən, içizdirən, bizi rədd etməyən və nankorlar sırasına qatmayan 
Allaha həmd edərik”. 
Əbu Hüreyrə də, Cənabi Peyğəmbərimizin yeməkdən sonra əllərini yuduğunu 
rəvayət etmişdir. 
Cənabi Peyğəmbərimiz dünyaya və dünyadakı şeylərə əhəmiyyət verməzdi. 
Abdullah ibn Məs’ud belə nəql etmişdir ki; “Kainatın sahibi, bir həsirin üstündə yatıb 
qalmış və həsir böyründə iz qoymuşdu. Oyanınca, böyrünü ovuşduraraq; “Atam, anam, 
sənə fəda olsun ya Rəsulallah! Kaş ki, bizə desəydin həsirin üstünə sənin üçün bir şey 
sərsəydik” dedim və  dalınca da; “Sənin üçün bir yumuşaq döşək düzəldək?” soruşduq. 
                                               
514 Beyhəqi, əs-Sünən, II, 45. 
515 Kastalani, əl-Məvahibu’l-Ləduniyyə, s. 315. 
516  İbn Macə, “Ətimə”, 16; Təbərani, əl-Mu’cəmul-Kəbir, VIII, 142; Hakim, əl-Müstədrək, IV, 150; 
Kastalani, əl-Məvahibu’l-Ləduniyyə, s. 315. 
 525 
Kainatın sahibi; “Dünyaya aid şeylər mənim nəyimə lazımdır ki? Mənim, 
dünyanın misalı, bir ağacın altında bir az kölgələndikdən sonra, oranı tərk edərək 
yoluna davam edən bir atlının misalı kimidir!” buyurdu.517 
Əbu Umamətul-Bahilinin nəql etdiyinə görə, Cənabi Peyğəmbərimiz; “Əziz və 
Cəlil olan Rəbbim mənə Məkkə vadisini qızıla çevirməyi təklif etdi. Mən; “Xeyr! Ya 
Rəbbi! Mən, bir gün tox, bir gün də ac olum. Ac olduğum zaman sənə dua edib zikr 
edim. Tox olduğum zaman da, sənə həmd ədib, şükr edim!” dedim” buyurmuşdur.518 
Həzrəti Aişə anamız belə nəql etmişdir ki; “Cənabi Peyğəmbərimizin 
Mədinəyə gəlişindən vəfatına qədər Ev əhli, üç gecə dalbadal buğdadan bişirilən 
çörəkdən yeyib doymamışdılar.519 
Cənabi Peyğəmbərimizin və Ev əhlinin, çox vaxt yedikləri arpa çörəyi ilə 
xurmadan ibarət olub, bunlar da az idi. 
Rəsulullah vəfatından əvvəl zirehini Ev əhlinin dolanışığını tə’min etmək üçün 
Əbu Şəhma adındakı yəhudidən aldığı bir vəsq520 vəya otuz sa arpa müqabilində girov 
qoymuşdu.521 
Həzrəti Aişə anamız; “Məhəmməd əleyhissalamı haqq din və Kitabla 
peyğəmbər olaraq göndərən Allaha and içərək deyirəm ki; “Uca Allahın, Onu 
Peyğəmbər olaraq göndərdiyi zamandan, canını aldığı zamana qədər, özü nə bir ələk 
görmüş, nə də ələklə ələnmiş undan bişirilən çörək yemişdir!” demiş; “Elə isə, arpanı 
necə yeyərdiniz?” soruşulduğunda da; “Kəpəyini (Üf!) deyərək üfləyərdik!” deyə cavab 
vermişdi. 
“Kainatın sahibi vəfat edinceyə qədər nə özü, nə də Ev əhli dalbadal iki gün 
arpa çörəyindən doymamışdılar!”. 
“Vallahi, Kainatın sahibinin evində qırx gecə qalardıq. Bu müddətdə nə şam, 
nə də bir ocaq yanardı!”.522 
                                               
517 Hakim, əl-Müstədrək, IV, 344; Beyhəqi, Şuabul-İman, II, 166; Kastalani, əl-Məvahibu’l-Ləduniyyə, s. 
334. 
518 İbn Sə’d, ət-Təbəqat, I, 381; Əhməd Şami, Sübülül-Huda, VII, 75. 
519 Nəsai, “Dəhaya”, 37; Əhməd ibn Hənbəl, əl-Müsnəd, VI, 42; Beyhəqi, əs-Sünən, II, 487; Şuabul-İman, 
II, 166; Qəzzali, İhya, II, 877. 
520  İslamiyyətin ilk illərində 1 vəsq 194, 3 kiloqrama bərabər idi. Bax; Walter Hinz, İslamda Ölçü 
Sistemləri, s. 65. 
521 Buxari, “Buyu”, 33; “Rehn”, 5; Əhməd ibn Hənbəl, əl-Müsnəd, VI, 160; İbn Əbi Şeybə, əl-Musannəf, 
IV, 271; Tirmizi, Şəmaili Şərif, s. 334; Bəğavi, əl-Ənvar, I, 299; Kastalani, əl-Məvahibu’l-Ləduniyyə, s. 
307. 
522 Əhməd ibn Hənbəl, əl-Müsnəd, VI, 71; Hakim, əl-Müstədrək, IV, 119; Beyhəqi, Şuabul-İman, VII, 
314. 
 526 
“Aylar, gəlir keçərdi də, Rəsulullah Əleyhissalamın evlərindən hər hansı 
birində ocaq yanmaz, duman tütdüğü görülməzdi!”. 
“İki ay keçərdi, amma bu müddətdə Məhəmməd əleyhissalamın Ev əhli üçün 
nə bir çörək bişirilər, nə də bir qabda vəya qazanda yemək bişərdi!”.523 
“Biz əsvədeynlə, yəni xurma və suyla doyduğumuz zaman, Kainatın sahibi 
vəfat etdi”.524 
“Cənabi Peyğəmbərimiz bir gündə iki cür yemək yeməmiş, özü qarnını xurma 
ilə doyuzdurduğu zaman, çörəklə doyuzdurmamış, çörəkdən doyuzdurduğu zaman da 
xurmadan doyuzdurmamışdır! Bax, məni ağladan da elə budur!” demişdir.525 
Ənəs ibn Malik də; “Cənabi Peyğəmbərimizin, Allaha qovuşuncaya qədər nə 
Xıvan üstündə bir şey yediyini, nə xalis buğda unundan bişirilmiş lavaş, nə də 
qızardılmış quzu kababı daddığını görmədim!” demişdir.526 
(Xıvan, yemək yeyiləcəyi əsnada üstünə yemək qoyulan taxta, stol kimi şeyə 
deyilir). 
Əbu Hüreyrə Həzrətləri, Cənabi Peyğəmbərimizin; “Allahım! Ev əhlimə, 
Məhəmmədin Ev əhlinin acından ölməyəcəyi qədər ruzi ver! Məhəmmədin Ev əhlinin 
ruzisini acından ölməyəcək qədər ehsan et!” deyərək dua etdiyini nəql etmişdir. 
Rəsulullah, yeyəcəyi şeyi süfrədə yeyərdi. Əslində süfrə, yolçuların özləriylə 
götürdüyü yeməyə deyilmiş, daha sonra dəriyə bükülərək daşındığından, yeməyin adı 
dəri qaba verilmiş və ona süfrə deyilmişdir. 
Rəsulullah, bu yeməyi bişirin, bu yeməyi bişirməyin, deməzdi. Nə varsa onu da 
yeyərdi. Həzrəti Aişə anamız belə nəql etmişdir ki; “Cənabi Peyğəmbərimiz mənim 
yanıma gələr; “Yanında yemək var?” deyə soruşardı. Mən də; “Xeyr!” deyərdim. 
Bundan sonra “Elə isə mən orucluyam!” buyurardı.527 
Kainatın sahibi, yenə bir dəfə bizə gəlmişdi. Mən; “Ya Rəsulallah! Bizə bir 
hədiyyə verdilər” dedim. O; “Nə hədiyyədir elə?” deyə soruşdu. Mən; “Haysdır!” 
                                               
523 Kastalani, əl-Məvahibu’l-Ləduniyyə, s. 306. 
524 Buxari, “Ətimə”, 41; Müslim, “Zühd”, 39; Əhməd ibn Hənbəl, əl-Müsnəd, VI, 71; Tirmizi, Şəmaili 
Şərif, s. 366. 
525 Kastalani, əl-Məvahibu’l-Ləduniyyə, s. 306. 
526 Beyhəqi, Şuabul-İman, II, 169; İbn Əsakir, Tarixu Dəməşq, IV, 81. 
527 Tirmizi, Şəmaili Şərif, s. 196. 
 527 
dedim. O; “Amma, mən bu gün oruc tutmuşam” buyurdu. (Hays xurma, yağ və  s. 
şeylər qarışdırılaraq bişirilən yeməkdir).528 
Cənabi Peyğəmbərimizin halvadan və baldan, çörək tiridindən, xurma 
tiridindən və tərəvəzli yeməklərdən xoşu gələrdi. Rəsulullaha süd gətirilib verildiyi 
zaman; “Süddə iki bərəkət vardır” buyurardı.529 
Abdullah ibn Abbas belə nəql etmişdir ki; “Mən və Xalid ibn Vəlid Kainatın 
sahibi ilə birlikdə xalam Meymunə bint Harisin evinə getmişdik. Ümmü Hufeyd 
Kainatın sahibinə kərə yağı və süd vermişdi. Xalam; “Verilən süddən sizə də verim?” 
deyə soruşdu. Kainatın sahibi “Olar!” buyurdu. Xalam gedib bir qab süd gətirdi. 
Kainatın sahibi, götürüb içdi. Mən, Kainatın sahibinin sağında, Xalid ibn Vəlid 
isə solunda oturmuşdu. Rəsulullah süddən artıq qalanını mənə verib; “Sən, iç! İstəyirsən 
özün iç, istəyirsənsə Xalidə ver içsin!” buyurdu. 
“Mən, sənin artığını içməkdə, heç bir zaman, heç birini özümdən üstün 
tutmaram!” dedim. 
Bundan sonra Rəsulullah; “Allahın yemək yedirtdiyi adam; “Allahummə barik 
ləna fihi və ət’amna xayran minhu-Allahım! Sən, bu yeməkdə bizim üçün bərəkət ehsan 
et! Bizə, ondan daha xeyirlisini də yedirt!” desin! 
Allahın süd içirtdiyi adam da; “Allahummə barik ləna fihi və zidna minhu- 
Allahım! Sən, bu süddə bizim üçün bərəkət ehsan et və ondan bizə ehsanını artır” desin! 
Çünki, südün yerini heç nə tutmaz” buyurdu”.530 
Mədinəli müsəlmanlar, xurma yetişən kimi ən birinci Cənabi Peyğəmbərimiz 
üçün gətirər, Rəsulullah da xurmanı əlinə götürüb bərəkət duası etdikdən sonra, gördüyü 
uşaqlardan ən balacasını çağırar və ona verərdi. O; “Bir evdə xurma tapılmazsa, o evin 
xalqı acdır” buyurardı. 
Ənəs ibn Malikin nəql etdiyinə görə Cənabi Peyğəmbərimiz, balqabaqdan 
bişirilmiş yeməkdən xoşu gələrdi. İçində balqabaq olan bir yemək gətirildiyi zaman, 
yeməyin içindəki balqabaq Cənabi Peyğəmbərimizin qabağına qoyulardı. Rəsulullah 
qoyunun ən ləzzətli ətinin, kürək əti olduğunu da deyərdi.531 
                                               
528 Suyuti, Əvsafun-Nəbi, s. 97. 
529 İbn Sə’d, ət-Təbəqat, I, 393. 
530  Əbu Davud, “Əşribə”, 21; Əhməd ibn Hənbəl, əl-Müsnəd, I, 284; İbn Sə’d, ət-Təbəqat, I, 397; 
Beyhəqi, Şuabul-İman, V, 104; Tirmizi, Şəmaili Şərif, s. 220. 
531 İbn Sə’d, ət-Təbəqat, I, 391-393; Tirmizi, Şəmaili Şərif, s. 188; Kastalani, əl-Məvahibu’l-Ləduniyyə, s. 
310. 
 528 
Ümmü Eyyuba; “Rəsulullah əleyhissalam evinizdə yeddi ay qalmışdı. Kainatın 
sahibinin ən çox xoşuna gələn yemək hansı idi?” deyə soruşulldu. 
Ümmü Eyyub; “Onun, özü üçün nə bir yeməyin bişirilməsini əmr etdiyini, nə 
də xoşuna gəlməyən bir yeməyi pislədiyini gördüm. Onun üçün beş, altı vəya on gündə 
bir bişirilən hərisə və keşkədən xoşu gəldiyini görərdik” dedi.532 
Əbu Musa əl-Əşəridən də belə nəql edilmişdir ki; “Kainatın sahibinin toyuq əti 
yediyini gördüm”. 
Cənabi Peyğəmbərimiz qabın dibində qalan yeməyi yeməkdən xoşu gələrdi. 
“Hər kim, bir qabda yemək yedikdən sonra onu sıyırarsa o, onun üçün istiğfar edər!” 
buyurardı. 
Cənabi Peyğəmbərimiz, yaşıl xurma ilə birlikdə qovun vəya xiyar yeyərdi. 
“Bunun istiliyini, onun soyuqluğu ilə, onun soyuqluğunu da, bunun istiliyi ilə azaldar, 
sərinlədərik!” deyərdi.533 
Cənabi Peyğəmbərimizin yeməklə əlaqəli aşağıdakı bu hədislərinin də olduğu 
zikr edilmişdir; 
“Ey Əbu Zərr! Ət bişirdiyin zaman, qonşularını da nəzərə alaraq suyunu çoxalt 
və onlara da payla”.534 
“Qonşusu ac olduğu halda, özü tox yatan kamil mö’min deyildir!”. 
“Allaha ibadət edin! Yemək yedizdirin! Salamı yayın ki, Cənnətlərə 
girəsiniz!”.535 
“Bir nəfərin yeməyi, iki nəfərə çatar. Üç nəfərin yeməyi, dörd nəfərə çatar. 
Dörd nəfərin yeməyi də, səkkiz nəfərə çatar!”.536 
Əsma bint Əbi Bəkir, bişən yeməyin qaynaması və buxarı çəkilincəyə qədər 
qapağının örtülməsini tövsiyə edər və Kainatın sahibinin “Belə etmək ən böyük 
bərəkətdir!” buyurduğunu eşitdiyini deyərdi. 
Rəsulullah, Məkkənin fəthində Əmisi Əbu Talıbın qızı Həzrəti Ümmü Haninin 
evinə getmişdi. Ona; “Evdə yeməyə nə var?” deyə soruşdu. Həzrəti Ümmü Hani; 
                                               
532 İbn Sə’d, ət-Təbəqat, I, 393. 
533 Tirmizi, Şəmaili Şərif, s. 213; Suyuti, Əvsafun-Nəbi, s. 99. 
534 Tirmizi, “Ətimə”, 30; Əhməd ibn Hənbəl, əl-Müsnəd, V, 149; Beyhəqi, əs-Sünən, II, 232. 
535 Hakim, əl-Müstədrək, III, 14; Beyhəqi, əs-Sünən, II, 259; Şuabul-İman, III, 424; Heysəmi, Məcməuz-
Zəvaid, V, 29. 
536 İbn Macə, “Ətimə”, 2; Təbərani, əl-Mu’cəmul-Kəbir, XII, 320. 
 529 
“Təkcə qurumuş çörək qırıntıları və sirkə var! Ancaq, bunları sənə verməkdən 
utanıram!” dedi. 
Cənabi Peyğəmbərimiz “Çörək qırıntılarını ufalayıb suyun içinə tök. Duz da 
gətir!” buyurdu. Sirkəni də onun içinə töküb yedikdən sonra uca Allaha şükr etdi və; 
“Ey Ümmü Hani! Sirkə nə gözəl iştah verir! Bir evdə sirkə olsa, orda iştahsız olmaz!” 
buyurdu.537 
“İçgilərdən də hansı daha dadlıdır?” deyə soruşulduğu zaman, Cənabi 
Peyğəmbərimiz; “Şirin və sərin sudur!” buyurmuşdur.538 
Cənabi Peyğəmbərimiz, Buyutussuqyadan gətirilən şirin sudan içərdi. 
Buyutussuqyadakı su, Mədinəyə iki günlük məsafədə idi.539 
Cənabi Peyğəmbərimiz; “Sizdən biriniz, bir şey yeyərkən sağ əli ilə yesin. Bir 
şey içərkən də, sağ əli ilə içsin. Çünki, Şeytan sol əli ilə yeyər və sol əli ilə içər!”.540 
“Sizdən biriniz bir şey içərkən, qabın içinə başını soxmasın!” buyurmuş, 
yemək və içilən şeylərin içinə başı soxmağı qadağan etmişdi. Eyni zamanda qızıl və 
gümüş qabların içində yeyib-içməyi də qət’i olaraq qadağan etmişdir. 
Cənabi Peyğəmbərimiz su içərkən, bir stəkan suyu iki-üç dəfəyə içər və; “Bu, 
daha yararlı və daha doyurucudur” deyərdi. 
“Sizdən biriniz, bir şey içəcəyi zaman bir nəfəsə içməsin”. 
“Dəvələr kimi bir nəfəsə içməyin! İki vəya üç nəfəsə için! Sonra, içəcəyiniz 
zaman ”Bismillah!” və ağzınızı su qabından çəkdiyiniz zaman da “Əlhəmdulillah!” 
deyin!” buyurmuşdur.541 
Nofəl ibn Muaviyə; “Kainatın sahibi bir şey içərkən üç dəfə nəfəs alardı. 
Birincisində uca Allahın adını çəkər, “Bəsmələ” deyər, axırıncısında da, 
“Əlhəmdulillah” deyərək həmd edərdi” demişdir.542 
                                               
537 Tirmizi, “Ətimə”, 35; Hakim, əl-Müstədrək, IV, 59; Təbərani, əl-Mu’cəmul-Kəbir, XXIV, 437; İbn 
Əsakir, Tarixu Dəməşq, IV, 243; Tirmizi, Şəmaili Şərif, s. 181; Kastalani, əl-Məvahibu’l-Ləduniyyə, s. 
307; Suyuti, Əvsafun-Nəbi, s. 91. 
538 İbn Sə’d, ət-Təbəqat, I, 391. 
539 Əhməd ibn Hənbəl, əl-Müsnəd, VI, 100; Hakim, əl-Müstədrək, IV, 154. 
540 Müslim, “Əşribə”, 142; Əbu Davud, “Ətimə”, 20; Əhməd ibn Hənbəl, əl-Müsnəd, II, 8, 33; Beyhəqi, 
əs-Sünən, II, 43; Kastalani, əl-Məvahibu’l-Ləduniyyə, s. 315. 
541 Tirmizi, “Əşribə”, 13; Təbərani, əl-Mu’cəmul-Kəbir, XII, 166; Beyhəqi, Şuabul-İman, V, 116. 
542 Tirmizi, Şəmaili Şərif, s. 228; Suyuti, Əvsafun-Nəbi, s. 100. 
 530 
Həzrəti Aişənin nəql etdiyinə görə Cənabi Peyğəmbərimiz, Onun üçün dəri 
qabda səhər vaxtı düzəldilən şərbəti axşam vaxtı içərdi. Axşam vaxtı düzəldilən şərbəti 
də, səhər-səhər içərdi. 
Yeməkdən qabaq və yeməkdən sonra əllləri yumaq, sağ əllə yemək və sağ əllə 
içmək Rəsulullahın adətiydi. Yeməkdən qabaq əl yuyarkən əvvəlcə cavanlar, yeməkdən 
sonra isə əvvəlcə yaşlılar yuyardı. 
Boşqabın bir kənarından yemək, öz qabağından yemək, sol ayağı üstündə 
oturmaq Rəsulullahın sünnətidir. Həddən artıq isti yemək yeyilməməli və 
iylənməməlidir. Yeyərkən tamamilə susmağı Cənabi Peyğəmbərimiz münasib 
görməzdi. (Bu, Atəşpərəstlərin adətidir). Xoş sözlər danışılmalıdır. Yeməyə duzla 
başlamaq və duzla qurtarmaq Rəsulullahın sünnətidir və şəfadır. 
Yemə və içmə ədəbini öyrənmək, ibadət bilgisini öyrənməkdən əvvəl gəlir. 
İslamiyyətdə əvvəlcə ortaya çıxan bid’ətdən biri də doyuncaya qədər yeməkdir. Hər gün 
ət yemək ürəyə güc salar. Mələklər də bunu sevməz. Əti az yemək isə əxlaqı pozar. 
Süfrə, yəni yerə sərilmiş örtüyün üstündə yemək xoş olar. Süfrə dəridən olardı. 
Tərəvəzli yeməklər çox xeyirlidir. Tərəvəzli yemək olmayan süfrə, ağlını itirmiş qocaya 
bənzədilmişdir. 
İmam Cə’fəri Sadiq “Malı və övladının çox olmasını istəyən tərəvəzli 
yeməklərdən çox yesin!” buyurmuşdur. Əvvəlcə süfrəyə əyləşilməli, yemək sonra 
gətirilməlidir. Peyğəmbərimiz; “Mən bir qulam. Qullar kimi yerdə oturub yeyərəm” 
buyurmuşdur.543 
Acımadan yeməməli, yeyərkən də çox yeyilməməməlidir. Doymadan süfrədən 
qalxılmalı, süfrə başında boş yerə gülüşülməməlidir. Cənabi Peyğəmbərimiz; 
“Yaxşılıqların başı aclıqdır, pisliklərin başı isə toxluqdur” buyurardı. Yeməyin dadı 
aclığın çoxluğu qədər artar. Toxluq, yaddaşsızlığa aparıb çıxardar, ürəyi kor edər, 
alkaqollu içgilər kimi qanı pozar. Aclıq isə zehni təmizləyər, qəlbi parıldadar. 
Fasiqlərlə, pis adamlarla birlikdə bir süfrədə oturulmamalıdır. İsti yeməklər 
ağzı örtülərək soyudmalıdır. Rəsulullah; “Sağ əllə yeyin. Sağ əllə için” buyurardı.544 
Peyğəmbərimiz, çörəyi sağ əllə götürər, sonra qarpızı sol əli ilə yeyərdi. Çörək bir əllə 
deyil, iki əllə kəsilməlidir. 
                                               
543 İbn Sə’d, ət-Təbəqat, I, 381; Qazı İyaz, Şifayi Şərif, s. 86. 
544 Müslim, “Əşribə”, 142; Əbu Davud, “Ətimə”, 20; Əhməd ibn Hənbəl, əl-Müsnəd, II, 8, 33; Beyhəqi, 
əs-Sünən, II, 43; Kastalani, əl-Məvahibu’l-Ləduniyyə, s. 315. 
 531 
Loxma kiçik olmalı və yaxşı çeynənməlidir. Sağa, sola, havaya baxmamalı, 
loxmaya və qabağa baxılmalıdır. Ağız çox açılmamalıdır. Süfrədə əl üst-başa 
sürtülməməlidir. Öskürüləcəyi və asqırılacağı zaman, baş arxaya tutulmalıdır. 
Çağrılmayan süfrədə oturulmamalıdır. Süfrədə hamıdan çox yeyilməməlidir. 
Qarın doyunca, bunu günah iş görmək yolunda istifadə etməmək üçün dua edilməlidir. 
Bunun qiyamətdəki hesabı düşünülməlidir. İbadət etməyə güc qazanmaq niyyəti ilə 
yemək yeyilməlidir. Ac ikən də, yavaş-yavaş yeyilməlidir. Yeməyə əvvəlcə böyüklər 
başlamalıdır. Üç dəfədən artıq “ye” deyərək heç kimə məcbur edilməməlidir. Birlikdə 
yemək yediyi zaman, qonaqlar doymadan, ev sahibi yeməkdən əl çəkməməlidir. 
Rəsulullah az yeyər, çox yeməməyi tövsiyə edərdi. 
“İnsan ürəyi, tarladakı əkin kimidir. Yemək yağış kimidir. Çox su, əkini 
qurutduğu kimi, çox qida da ürəyi öldürər. Çox yeyəni və çox içəni Allah Təala 
sevməz” buyurardı. 
Rəsulullah, mə’dənin üçdə birinin yeməyə, üçdə birinin içməyə ayrılmasını 
tövsiyə edərdi. Üçdə birinin nəfəs almaq üçün boş qalması minimum həddir. Ən yaxşı 
dərəcə az yemək və az yatmaqdır. Çox yemək xəstəliklərin başı, az yemək dərmanların 
başıdır. Bir nəfərlik yemək iki nəfərə çatar. Qonaq, ev sahibindən duz-çörəkdən başqa 
bir şey gözləməməlidir. Ev sahibi qonağa çörək təklif etməli, əlinə su tökməlidir. 
Xəlifə Harun Ərrəşid, qonağının əlinə kuzə ilə su tökərdi. Qonağa xoşuna 
gələn yeməklərdən verilməlidir. Təmiz yerə düşürdülən loxma götürülüb qonağa 
verilməlidir. Kirlənmiş yerə düşən loxma isə, it-pişiyə atılmalıdır. Belə evin bərəkəti 
artar. Bu bərəkət nəvələrinə belə çatar. Yerə düşən loxmalar yığılmasa onları şeytan 
yeyər. Qabın dibini sıyırıb, yemək sünnətdir. Kompot və ayran kimi içgilərin dibində 
qalan hissəsinə su tökərək çalxalayıb içmək çox savabdır. Boşqabın, stəkanın dibində 
artıq qalması caizdir. Rəsulullah mö’minin artığını yeməsini sevərdi. 
Yeməkdən sonra dişləri misvaqla vəya bir çöplə təmizləmək Rəsulullahın 
sünnətidir. Bu bir təmizliktir. Təmizlik də imanı artırar. Yeməkdən sonra ev sahibinə 
bərəkət, rəhmət və məğfirətlə dua edilər. Sonra, getməyə icazə istənilər. Yeməyə də’vət 
edilər. 
Yemək əsnasında qorxunc və iyrənc şeylərdən danışılmamalıdır. Ölümdən, 
xəstəlikdən bəhs edilməməlidir. Süfrəyə gələn yeməklərə baxılmamalıdır. Bir loxma 
 532 
udulmadan qabaq, ikinci loxma ələ götürülməməlidir. Yemək əsnasında bir şey üçün, 
hətta namaz üçün, süfrədən durulmamalıdır. Namaz yeməkdən əvvəl qılınmalıdır. 
Əgər, hazırlanmış yeməklər soyuyub xarab olacaqsa və yeməkdən sonra 
nazmaz qılmaq daha əlverişliysə, yemək namazdan qabaq yeyilməlidir. Yemək 
yığışdırıldıqdan sonra, süfrədən əl çəkilməlidir. Yolüstü, ayaqüstü, yol gedə-gedə 
yemək yeyilməməlidir. 
Ağzından, əlindən ət vəya yemək iyi gələrkən yatılmamalıdır. Uşaqların əlləri 
də yuyulmalıdır. Tox ikən yatılmamalıdır. Qida maddələrini, ehtiyac olduğu qədər 
çəkərək götürməli, çəkməyərək çox götürülməməlidir. Yoxsa israf olar. Yemək və içgi 
qablarının ağzı qapaqlı olmalıdır. Çaydan, hovuzdan əyilib, ağız ilə içilməməlidir. Kuzə 
vəya səhəng ağzından da içilməməlidir. Fincanın, stəkanın qırıq yerindən içilməməlidir. 
Yaz vaxtı sərin içilməlidir. Rəsulullah sərin şərbət içməyi sevərdi. Zəmzəm 
ayaqüstü içilə bilər. Yolçuya, hər suyun ayaqüstü içilməsinin caiz olduğunu demişlər. 
Ac qarına su içilməməlidir. Su yavaş-yavaş qurtumlayaraq içilməlidir. 
Rəsullah hədiy yeməyini sevərdi. Hərisə, yəni keşkək bişirməyi, Cənabi 
Peyğəmbərimizə Cəbrayıl əleyhissalam öyrətmişdi. Hərisə, insanı çox gücləndirər. 
Bütün peyğəmbərlər arpa çörəyi yemişdir. Rəsulullah balqabaqdan düzəldilmiş 
şirniyyatı, mərcimək şorabasını, ov ətini və qoyun ətini sevərdi. Qoyunun qol, sinə və 
kürək tərəfi xoşuna gələrdi. Oğlağın kürək ətini çox sevərdi. Oğlaq ətinin həzm edilməsi 
asan və hamı üçün münasibdir.545 
Erkək heyvan əti, dişi heyvan ətindən, dana-quzu əti də quş ətindən daha asan 
həzmə gedir. Həzmin asan olması və ləzzəti cəhətiylə qoyunun əti, inəyin isə südü daha 
yaxşıdır. Ov ətlərinin ən yaxşısı ceyran ətidir. Dovşan əti də halaldır. Peyğəmbərimiz də 
yemişdir. Dovşan əti faydalıdır, amma çox yeyildikdə yuxusuzluq verər. Hər kəs üçün 
münasibdur. Quş vəya çolpa əti də hamı üçün yaxşıdır. Ev heyvanlarından ən yaxşı 
toyuğun ətidir. 
Peyğəmbərimiz; “Sirkə, nə gözəl yeməkdir” buyurmuşdur. Sirkə, ən faydalı 
yeməkdir. Xurma da yeməyin bir növüdür. Yəni xurma da çörəklə yeyilir. Üzüm, həm 
yeməkdir, həm də meyvədir. Üzümü çörəklə yemək sünnətdir. Xurmanı yavan yemək 
sünnətdir. 
                                               
545 Tirmizi, Şəmaili Şərif, s. 188. 
 533 
Quru üzüm, qoz və badam yemək sünnətdir. Balda şəfa vardır. Yetmiş 
peyğəmbər bala bərəkətli olması üçün dua etmişdir. Rəsulullahın xurmadan çox xoşu 
gələrdi. Xurma ilə qovun və qarpızı bir yerdə yeyərdi. Qovun və qarpız böyrəkləri 
təmizləyər, baş ağrısını sağaldar. Mə’dədəki qurdları düşürdər. Gözlərə qüvvət verər. 
Rəsulullah sərin şərbətləri çox sevərdi. Plov yeyərkən salavati şərifə oxunmalıdır. 
Cənabi Peyğəmbərimiz, paxlanı qabığıqarışıq yeməyi məsləhət görmüşdür. 
Həbbətussevda, yəni qara çörəkotu xəstəliklərə çarədir, buyurmuşdur. Qozu pendirlə 
yemək faydalıdır. Bunları yavan yemək zərərlidır. Bir şey ilə birlikdə yeyilməlidir. 
Üzümün toxumu da zərərlidir. Rəsulullah, üzüm salxımını sol əlinə götürər, üzümü sağ 
əllə yeyərdi.546 Heyva ürəyə xeyirlidir. Hər qovun, qarpız və narda bir damcı Cənnət su-
yu vardır. Narın bir damcısını da yerə düşürtmədən yeyilməlidir. Nar, ürək 
döyüntülərini tənzimləyir. Mə’dəni qüvvətləndirir. Qabığıyla birlikdə sıxılıb suyu içilsə, 
ödə xeyirlidir və qəbizliyi sağaldar. Əncir, ürəyi fərəhləndirir. Qulunca, mə’də-bağırsaq 
sancılarına faydalıdır. 
Yaşıl xiyarı duzla yemək, qozu xurma və balla yemək Rəsulullahın 
sünnətidir.547 Peyğəmbərimiz zeytun yağında bişirilmiş badımcanı da tövsiyə etmişdir. 
Pərpətöyünü də tövsiyə etmişdir. Kərəvizin yaddaşın güclənməsinə xeyri vardır. Qan və 
süd artırar. Qara ciyəri təmizləyər. Harşəf, yəni ənginar öd daşını əridər, qanı 
təmizləyər, damar sərtliyinə faydalıdır. Tər iyini də yox edər. 
Bir yerə təzə gələn adamın, əvvəlcə bir az çiy soğan yeməsi sağlamlıq üçün 
yaxşıdır. Soğan, mikroblara qarşı müqavimət gücünü artırır. Soğandan sonra kərəviz 
yeyilərsə, soğanın pis iyini yox edər. Üzərlik yeməklə də soğanın iyinin yox olduğunu 
demişlər. Rəsulullahın ən axırıncı yediyi yeməyin içində soğan vardı. O; “Soğan və 
sarımsağı bişirərək yeyin”, buyurardı. Bunların iyindən mələklər narahat olar. Turp, 
idrar gətirici, həm də həzmi asanlaşdırıcıdır. 
 
 
Rəsulullahın evdəki və çöldəki davranışları 
 
Həzrəti Hüseyin belə nəql etmişdir; “Cənabi Peyğəmbərimizin evdə olarkən nə 
ilə məşğul olduğu barəsində atamdan soruşdum. Atam belə cavab verdi ki; “Cənabi 
                                               
546 Qəzzali, İhya, II, 884. 
547 Qəzzali, İhya, II, 884. 
 534 
Peyğəmbərimiz evinə girişindən e’tibarən vaxtını Allaha ibadət etməyə, ailəsi ilə 
maraqlanmağa və öz şəxsi işlərini görməyə ayırmışdı. 
Özü üçün ayırdığı vaxtın bir hissəsini də insanlarla keçirtməyə sərf edərdi. O 
vaxtda, Onun yanına ancaq seçgin səhabiləri girərdi. Xalqa dini məsələləri, onlar 
vasitəsiylə çatdırar, xalqı maraqlandıran hər şey izah edərdi. 
Cənabi Peyğəmbərimizin ümmətinə ayırdığı vaxtını, fəzlət sahiblərini dindəki 
üstünlük dərəcələrinə görə bölüşdürüb, ona görə hüzuruna çağırmaq şəklində 
tənzimləyərdi. Onlardan bəzilərinin bir istəyi, bəzilərinin iki istəyi, bəzilərinin də daha 
çox istəyi vardı. 
Cənabi Peyğəmbərimiz, onların dini məsələləriylə məşğul olar, suallarına 
lazımi cavablar verər, sonra da; “Bu dediklərimi burdakılar, burda olmayanlara 
çatdırsın! Mənə bilavasitə özü gəlib öz istəyini deyə bilməyən adamın istəyini siz mənə 
çatdırın. Heç bir şübhə yoxdur ki, Allah istəyini gəlib deyə bilməyən adamın istəyini 
mənə çatdıran adamın qiyamət günündə Sirat körpüsündə sabit tutar!” buyurardı. 
Cənabi Peyğəmbərimizin yanında bundan başqa bir şey deyilməz, dilə 
gətirilməzdi. Onsuz da, özü də heç kimdən, bundan başqa bir şeyi qəbul etməzdi. 
Cənabi Peyğəmbərimizin hüzuruna gələnlər, tələbə olaraq girər, ən böyük elm 
zövqünü dadaraq, insanlara rəhbər olaraq çıxardılar!”. 
Həzrəti Hüseyin atasından, Cənabi Peyğəmbərimizin evdən çıxdıqdan sonra, 
çöldəki məşğuliyyətini də soruşmuşdu. Bunları da belə nəql etmişdir ki; “Kainatın 
sahibi, çöldə danışmazdı. Ancaq, müsəlmanlar üçün faydalı olacaqsa, onları bir-
birilərinə yaxınlaşdıracaqsa, aralarındakı təfriqəni, soyuqluğu yox edəcəksə danışardı. 
Hər qövmün başda gələnlərinə yaxşı davranar və onları öz qövmlərinin başına 
vali tə’yin edərdi. 548  Xalqı çəkindirər və onlardan da çəkinərdi. Heç kimdən 
gülərüzlülüyünü və gözəl xasiyyətini əsirgəməzdi. 
Əshabını görməsə axtarar, camaatdan da dolanışıqlarını xəbər alardı. Yaxşılığa 
təşviq edər, pislikdən isə əl çəkməyi məsləhət görərdi. Özü də hər bir işini sağlam 
görərdi. Birdən səhv yola düşəcəklərini fikirləşib müsəlmanları həmişə diqqətli olmağa 
çalışardı. 
                                               
548 İbn Hişam, əs-Sirə, II, 254; Vaqidi, əl-Məğazi, III, 925; İbn Sə’d, ət-Təbəqat, I, 262; Təbəri, Tarix, II, 
289; İbn Qəyyum əl-Cövziyyə, Zadul-Məad, III, 697; Suheyli, ər-Rövzul-Unf, IV, 364.  
 535 
Rəsulullahın ibadət və itaət etmək üçün böyük bir bacarığı vardı. O, bir işi nə 
həddən artıq çox görər, nə də əksik yerinə yetirərdi. Onun yaxınlığındakılar da 
insanların ən xeyirliləri idilər. 
Onun nəzdində Əshabının ən üstünü öyüd-nəsihət edənlər və ən uca mərtəbəyə 
malik olanlar da möhtaclara yardım və yaxşılıq edənlər idi. Kainatın sahibi, Allahı zikr 
etməsə nə oturar, nə də qalxardı. 
Məclisdə hər hansı bir yeri özü üçün ayırmaz, belə etməkdən də çəkindirərdi. 
Harda olsa da olsun, oturan bir camaatın yanına gəldiyi zaman baş tərəfə  keçməz, 
məclisin ayağında oturar və müsəlmanlara da belə etmələrini əmr edərdi. 
Onunla bir yerdə oturan hər kəsə nəzakət göstərərək elə ikram edərdi ki, hamı 
Rəsulullahın yanında özsündən daha dəyərli heç kimin olmadığını zənn edərdi. Onunla 
oturan vəya gəlib öz problemini danışan hər adamın hər sözünə, çıxıb gedincəyə qədər 
qulaq asardı.549 
Bir nəfər Ondan bir şey istəsə, onu rədd etməyib verər yaxud şirin və yumuşaq 
dillə yox deyərdi. Onun gözəl əxlaqı, bütün insanlara geniş bir şəkildə tə’sir edərdi. 
Onlara şəfqətli bir ata olmuşdu. Haqq barəsində hamı Onun nəzdində bərabər 
idi. Cənabi Peyğəmbərimizin məclisi bir elm, həya, səbr və əmanət məclisi idi. 
Məclisində nə səs-küy çıxardılar, nə heç kim günahlandırılar, nə də hər hansı 
bir qüsur vəya səhv üzə vurulardı. Kainatın sahibinin məclisində iştirak edənlər bir-
birilərinin tayı olub, bir-birilərinə qarşı üstünlükləri təkcə təqva cəhətiylə idi. Hamısı da 
təvazökar idilər. Böyüklərə hörmət edər, kiçiklərə şəfqət və mərhəmət göstərər, ehtiyac 
sahiblərinin problemlərini həll etməyə çalışar, qərib və yolda qalanları qoruyar və 
daldalandırardılar. 
Cənabi Peyğəmbərimiz həmişə gülər üzlü, yumuşaq xasiyyətli idi. Daşürəkli 
deyil, çox bağışlayan və yazığı gələn birisiydi. 
Heç kimlə mübahisə etməzdi. Qət’iyyən qışqırıb-bağırmaz, pis söz danışmazdı. 
Heç kimin ayıbını üzə vurmazdı. Xəsis deyildi. Xoşu gəlmədiyi şeyi açıq şəkildə 
deməz, qarşısındakı adamı ümidsizliyə salmaz, bir şey barəsindəki xoşnudsuzluğunu 
bildirməzdi. 
Rəsulullah üç şeydən uzaq gəzərdi; 
İnsanlarla mübahisə etməkdən, 
                                               
549 Qəzzali, İhya, II, 880. 
 536 
Çox danışmaqdan, 
Faydasız, boş şeylərlə məşğul olmaqdan. 
İnsanların işlərinə də üç mövzuda qarışmazdı; 
Heç kimi nə üzünə, nə də arxasınca qınamaz, ayıbını üzə vurmazdı. 
Heç kimin ayıb və qüsurunu üzə çıxartmazdı. 
Heç kimə, haqqında savab və xeyirli olmayan söz deməzdi. 
Cənabi Peyğəmbərimiz danışarkən hüzurunda olanlar, başlarına quş qonmuş 
kimi, səssiz və hərəkətsiz dayanar, sözünü qurtarıb susunca, özləri danışar, ancaq Onun 
yanında əsla mübahisə etməzdilər. 
Cənabi Peyğəmbərimizin yanında birisi danışarkən, digərləri susardılar. Cənabi 
Peyğəmbərimizin yanında ən sonrakının sözü ilə ən əvvəlkinin sözü arasında bir fərq 
yox idi. 
Məclisində iştirak edənlər bir şeyə gülsələr, O da onlarla birlikdə gülər, bir 
şeyə təəccüb etsələr, O da onlarla birlikdə təəccüb edərdi. 
Hüzuruna gələn qəriblərin, yolda qalanların sözlərində və suallarındakı 
kobudluğa Əshabı da, Onun kimi davransınlar deyə dözərdi. 
“Bir problemi olan adamın, gəlib kömək istədiyində, problemini həll etməsi 
üçün ona kömək edin!” buyurardı. 
Həqiqətə uyğun gəlməyən tərifi qəbul etməzdi. Haqqı dediyi müddətdə heç 
kimin sözünü kəsməzdi. Haqqı tapdaladığı zaman da, ya ona mane olaraq sözünü kəsər 
yaxud məclisdən çıxıb gedərdi. Kainatın sahibinin susmağı dörd şey; helm, həzər, təqdir 
və təfəkkür barəsində idi. 
Təqdir, insanlara bərabər səviyyədə baxış və dinləyişdə, təfəkkür, dünya və 
axirət işlərini düşünməsində gözə dəyərdi. Helm və səbr də Onda kifayət qədər vardı. 
Dünyaya aid heç bir şey onu hirsləndirməzdi. 
Hazər isə Onda dörd xisləti toplamışdı; Ən yaxşısını götürər, çirkin olan şeyləri 
isə rədd edərdi. Öz fikrini ümmətinin xeyrinə olan şeylərdə xərcləyərdi. Himmətini 
ümmətinin dünya və axirət xoşbəxtliklərini tə’min edən şeylərdə istifadə edərdi. 
Kainatın sahibinin hər hansı bir şey üçün “Xeyr!” dediyi olmazdı. Etmək 
istədiyi bir şey ondan istənildiyi vaxt “Olar!” buyurar, etmək istəmədiyi bir şey 
istənilincə, susar, onu etmək istəmədiyi bu susqunluğundan başa düşülərdi. 
 537 
Hamının dünya və axirət səadəti üçün çalışardı. Bir qəzvədə, kafirlərin məhv 
olması üçün dua etməsi istənildiyində, “Mən lə’nət etmək üçün, insanların əzab çəkməsi 
üçün göndərilmədim. Mən hamıya yaxşılıq etmək üçün, insanların hüzura qovuşması 
üçün göndərildim” buyurmuşdu. 
Ənbiya surəsinin 107-ci ayəsinin məalında, “Səni aləmlərə rəhmət, yaxşılıq 
üçün göndərdik” buyurulmuşdur. Buna görə O, hamının yaxşılığı üçün çalışardı. 
Hind ibn Əbi Halə Cənabi Peyğəmbərimizin yerişini belə nəql etmişdir ki; 
“Kainatın sahibi, yeriyərkən ayaqlarını yerdən düz qaldırar, basa-basa getməz, 
adımlarını iri atar, sanki enişdən enən kimi qabağa tərəf əyilər, sakit və rahat bir şəkildə 
yeriyərdi. 
Baxmaq istədiyi, baxacağı tərəfə tam dönərək baxardı. 
Ətrafına necə gəldi baxmazdı. 
Yer üzünə baxışı, səmaya baxışından uzundu. 
Yer üzünə də göz ucuyla baxardı. 
Yeriyərkən, Səhabilərinin arxasınca yeriyərdi. 
Birisiylə üzbəüz gəldiyi zaman, əvvəlcə özü salam verərdi”. 
Əbu Hüreyrə Həzrətləri də belə nəql etmişdir ki; “Kainatın sahibindən daha 
sür’ətli yeriyən heç kimi görmədim. Yeriyərkən yer üzü sanki Onun ayağının altında 
bükülürdü! Biz, Ona çatmaq üçün özümüzü çox sıxar, Kainatın sahibi isə yeriyərkən 
çox rahat yeriyərdi”.550 
Ənəs ibn Malikin nəql etdiyinə görə, Cənabi Peyğəmbərimiz biriylə üzbəüz 
gəldiyi zaman müsafəhə edər, o adam əlini çəkmədikcə, Cənabi Peyğəmbərimiz də əlini 
çəkməz, o adam üzünü çevirmədikcə, Cənabi Peyğəmbərimiz də ondan üzünü 
çevirməzdi. (Müsafəhə, iki nəfərin üzbəüz gəlincə, əl-ələ görüşüb bir-birilərinin 
üzlərinə baxışmaları deməkdir). 
Ənəs ibn Malik Həzrətləri yenə belə nəql etmişdir ki; “Rəsulullaha, “Ya 
Rəsulullah! Bəzilərimiz, bəzlərimizə baş əysin?” deyə soruşduq. O; “Xeyr!” buyurdu. 
Biz; “Bəzilərimiz, bəzilərimizlə qucaqlaşsın?” deyə soruşduq. O; “Xeyr! Ancaq, 
müsafəhə edin!” buyurdu.551 
                                               
550 Tirmizi, “Mənaqib”, 12; Əhməd ibn Hənbəl, əl-Müsnəd, II, 350; İbn Sə’d, ət-Təbəqat, I, 380; İbn 
Əsakir, Tarixu Dəməşq, III, 267; Bəğavi, əl-Ənvar, I, 352; Kastalani, əl-Məvahibu’l-Ləduniyyə, s. 282. 
551 İbn Macə, “Ədəb”, 15; Əbu Ya’la, əl-Müsnəd, IV, 197. 
 538 
Bəra ibn Azib də, Cənabi Peyğəmbərimizin; “İki müsəlman üzbəüz gəlib 
salamlaşar və müsafəhə etsələr, onlar hələ bir-birilərindən ayrılıb uzaqlaşmadan qabaq 
bağışlanarlar!” buyurduğunu nəql etmişdir. 
Kainatın sahibi həmişə fikirli idi. Onun susmağı, danışığından daha uzun 
çəkərdi. Rəsulullah boş yerə danışmazdı. Sözə başlayarkən də, sözü bitirərkən də 
Allahın adını çəkərdi. 
Danışarkən, qısa və konkret kəlmələrlə danışardı. Rəsulullah sözləri həmişə 
doğru və yerində deyərdi. Rəsulullah danışarkən nə çox, nə də az sözdən istifadə edərdi. 
Heç kimiin xətrinə dəyməz, heç kimi xor görməzdi. Ən xırda ne’mətə belə şükr 
edər, heç bir ne’məti kiçik görməzdi. Bir ne’məti nə xoşuna gəldiyi üçün tə’rifləyər, nə 
də xoşlanmadığı üçün pisləyərdi. 
Rəsulullah dünya üçün, dünya işləri üçün hirslənməzdi. Ancaq, bir haqq 
tapdalanmaq istənildiyi zaman, haqqı yerinə qoyuncaya qədər heç bir şey Onun hirsini 
soyutmazdı. 
Özü üçün əsla hirslənməz və qisas almazdı. Bir şeyə işarə edəcəyi zaman 
barmağıyla deyil, bütün əliylə işarə edərdi. Təəccübləndiyində, əgər əli aşağıysa yuxarı, 
yuxarıysa da aşağı çevirərdi. Əl-qol hərəkətləriylə danışar, sağ əlinin ovucunu, sol 
əlinin baş barmağının içinə vurardı. Hirsləndiyi zaman hirsini açıb-ağartmazdı. 
Güldüyü, fərəhləndiyi zaman gözlərini yumardı. Ən çox gülümsəyərək gülərdi. 
Gülümsəyərkən də ağzındakı dişləri inci kimi görünərdi.552 
Əbu Səid əl-Xudri Həzrətləri belə nəql etmişdir ki; “Rəsulullah heyvana ot 
verər, dəvəni bağlayar, evini süpürər, qoyunun südünü sağardı. Ayaqqabısını tə’mir 
edər, paltarlarını yuyardı. 553  Qulluqçusuyla birlikdə yemək yeyərdi. Qulluqçusu əl 
dəyirmanı ilə məşğul olarkən yorulunca, ona kömək edərdi. Bazardan şey-şüy alıb bir 
torbaya qoyaraq evə gətirərdi. Kasıbla, varlıyla, böyüklə, kiçiklə üzbəüz gəlincə əvvəlcə 
özü salam verərdi. Bunlarla müsafəhə etmək üçün mubarək əlini onlardan qabaq 
uzadardı. 
Kölə, ağa, qara dərili və ağ dərili arasında fərq görməzdi. Hər kim olsa da 
olsun, çağrılan yerə gedərdi. Qabağına qoyulan şeyi, az olsa da üzə vurmazdı. Yaxşılıq 
etməyi sevərdi. Hamıya yaxşı davranardı. Gülər üzlü, şirin sözlü idi. Danışarkən 
                                               
552 Qazı İyaz, Şifayi Şərif, s. 132; Suyuti, Əvsafun-Nəbi, s. 85. 
553 Tirmizi, Şəmaili Şərif, s. 343; Qəzzali, İhya, II, 877. 
 539 
gülməzdi. Kədərli görünərdi. Ancaq, qaşlarını da düyünləməzdi. Təvazökar idi. 
Görənlərdə hörmət ve ehtiram hisslərini oyadan heybətə malik idi. Ancaq, kobud 
deyildi. Zərif və əliaçıq idi. Ancaq, israf etməz, boş yerə bir şey verməzdi. Hamıya 
yazığı gələr, heç kimdən bir şey gözləməzdi. Səadət, hüzur istəyən, Onun kimi 
olmalıdır. 
Hər bir müsəlman Rəsulullahın bu davranışlarından nümunə götürməlidir. 
Allah Təalanın əxlaqı ilə əxlaqlanmaq hər müsəlmana lazımdır. Çünki, Rəsulullah; 
“Allah Təalanın əxlaqı ilə əxlaqlanın!” buyurmuşdur. 
Allah Təalanın vəsflərindən biri də Səttar, yəni günahları örtəndir. Müsəlmanın 
da din qardaşının ayıbını, qüsurunu örtməsi lazımdır. Allahu Təala, qullarının 
günahlarını bağışlayandır. Müsəlmanlar da, bir-birilərinin qüsurlarını, qəbahətlərini 
bağışlamalıdırlar. Allah Təala Kərimdir, Rəhimdir. Yəni, lütfü, ehsanı boldur və 
mərhəməti çoxdur. Müsəlmanın əliaçıq və mərhəmətli olması lazımdır. Bütün gözəl 
əxlaqlar da belədir. 
Rəsul əleyhissalamın gözəl əxlaqı həddən artıq çoxdur. Hər müsəlmanın 
bunları bilməsi və belə əxlaqlanması lazımdır. Beləcə, dünya və axirətdə fəlakətlərdən 
və çətinliklərdən xilas olmaq, O iki cahanın sahibinin şəfaətinə qovuşmaq nəsib olar. 
 
Rəsulullahın geyindiyi paltarlar 
 
Cənabi Peyğəmbərimizin bir ədəd xıbərə paltarı vardı. Xıbərə, pambıq və 
kətandan toxunan naxışlı Yəmən parçasına deyilir. Peyğəmbərimiz, xıbərə paltarını 
geyməyi çox sevərdi. 
Peyğəmbərimizin bir də Omanda tikilmiş iki izarı vardı. Beldən aşağı hissəyə 
bağlanan dəsmal və qətfəyə izar deyilir. Peyğəmbərimizin yundan toxunmuş, üstündə 
dəvə yəhərinə bənzəyən naxışları olan izar kimi bir dəsmalı da vardı. O, bununla bəzən 
çölə də çıxardı. 
Əbu Burdə belə nəql etmişdir ki; “Ziyarətinə getdiyimiz zaman Həzrəti Aişə, 
bizə Muləbbədə deyə bilinən süzülmüş, köhnəlmiş bir paltarla, Yəməndə tikilən qalın 
 540 
bir izar çıxardıb and içərək; “Rəsulullah əleyhissalam vəfat etdiyində əynində bu 
paltarlar vardı” dedi.554 
Peyğəmbərimiz soyuq qış gecələrində namazlarını da nə çox sərt, nə də çox 
yumuşaq ipdən toxunan yun bir dəsmala bürünərək qılardı. 
Peyğəmbərimiz, kişilərin bellərinə bağladıqları izarı, ancaq ayağın yarısına, 
yumuşaq ətinə və bir az da aşağısına qədər uzada biləcəklərini, ancaq topuqlara qədər 
uzada bilməyəcəklərini əmr etmişdi. 
Lovğalanmaq məqsədiylə izarlarını yerlə sürüyənlərə, qiyamət günündə uca 
Allahın rəhmət nəzəriylə baxmayacağını da xəbər vermiş, Cabir ibn Süleymə də; 
“İzarını, ayağının yarısına qədər qaldır! Belə edə bilməsən, barı topuqlarına qədər uzat! 
Yerlə sürünəcək qədər uzatmaqdan çəkin! Çünki, bu lovğalıq əlamətidir. Allah isə 
lovğalanmağı sevməz!” buyurmuşdur.555 
Bunun üçün Abdullah ibn Ömər izarını ayaqlarının yarısına qədər uzadar, 
köynəyini onun üstünə, ridasını556 da köynəyinin üstünə atardı. 
Peyğəmbərimizin hey’ətlər gələndə geyindiyi Hadrami ridasının uzunluğu dörd 
arşın, eni iki arşın bir qarış, qiyməti də bir dinar idi. Rəngi də yaşıldı. 
Peyğəmbərimizin bu ridası, xəlifələr dövründə bükülüb bir boxça içində 
xəlifələrin yanında saxlanardı. Xəlifələr, Ramazan və Qurban bayramlarında onu 
geyinərdilər. 
Peyğəmbərimizin Suharda tikilən iki ədəd paltarı da vardı. Suhar, Omanda bir 
qəsəbədir. Peyğəmbərimizin Suharda tikilən bir köynəyi də vardı. Suhar qəsəbəsində 
tikilən qaftan, Suhari deyə bilinirdi. Peyğəmbərimizin ən çox sevdiyi paltar, qamis 
(qaftan) idi. Qamis, sırf pambıq ipliyi ilə toxunmuş bezdən tikilən köynəyə deyilir. 
Peyğəmbərimizin qaftanlarının uzunluğu biləyə qədər çatardı. Həbəş Nəcaşisinin 
Peyğəmbərimizə göndərdiyi hədiyyələr arasında bir də qaftan vardı. 
Cənabi Peyğəmbərimizin, təkqat pambıq ipliyindən toxunmuş bezdən tikillmiş 
köynəyi vardı. Suhul, Yəmən kəndlərindən biri olub, orda təkqat pambıq ipliyindən 
                                               
554 Müslim, “Libas”, 57; Əbu Davud: ‘Libas’; 7; İbn Macə, “Libas”, 1; İbn Əbi Şeybə, əl-Musannəf, V, 
174; İbn Sə’d, ət-Təbəqat, I, 453; Kastalani, əl-Məvahibu’l-Ləduniyyə, s. 326; Suyuti, Əvsafun-Nəbi, s. 
78. 
555 Əbu Davud, “Libas”, 27; Beyhəqi, əs-Sünən, II, 325; Kastalani, əl-Məvahibu’l-Ləduniyyə, s. 321; 
Suyuti, Əvsafun-Nəbi, s. 78. 
556 Bir növ geyim. 
 541 
toxunmuş bezdən tikilən paltarlara Suhuliyyə deyilərdi. Həbəş Nəcaşisinin 
Peyğəmbərimizə göndərdiyi hədiyyələr arasında bir də paltar vardı. 
Peyğəmbərimizin ağ bir paltarı da vardı. Rəsulullah; “Ağ paltarlar geyinin! 
Diriləriniz ağ paltar geyinsin. Ölülərinizi də ağ kəfənə bükün! Çünki, o, xeyirli və yaxşı 
bir geyimdir!” buyurmuşdur.557 
Peyğəmbərimiz bəzən də yaşıl paltar geyərdi. Əbu Rimsə Peyğəmbərimizin 
üst-üstə iki yaşıl paltar geyindiyini gördüyünü söyləmişdir.558 
Peyğəmbərimiz, qırmızı Hullə də geyərdi. Bəra ibn Azib; “Qırmızı Hulləyə 
bürünmüş, saçları qulaqlarının yumuşağına qədər çatanlar arasında Rəsulullah 
əleyhissalamdan daha yaraşıqlı heç kimi görmədim!” demişdir. 559  Peyğəmbərimizin 
Cümə günündə və bayramlarda əyninə geydiyi qırmızı bir cübbəsi vardı. 
Peyğəmbərimizin bir dənə Yəməndə tikilmiş cübbəsi də vardı. Peyğəmbərimiz, 
qollarının ağzı dar dar olan Şamda toxunan bu cübbəni səfərlərdə geyərdi. 
Peyğəmbərimiz, İran şahlarının geydikləri təyləsan parçasından tikilmiş, 
yaxasında atlasdan bir parça, ətəyinin qabaq və arxadakı açıq tərəflərində və qollarının 
üstündə atlasdan bir kant olan bu cübbəni də döyüşlərdə düşmənlərlə qarşılaşdığı 
ərəfələrdə geyərdi. 
Həzrəti Aişənin vəfatına qədər yanında qalan bu cübbəni, ondan sonra Əsma 
bint Əbi Bəkir almışdı. Peyğəmbərimizin geydiyi bu cübbənin yuyulduğu suyla xəstələr 
yuyunar və şəfa tapardı.560 
Dumətulcəndəl Hakimi Ukeydirin öldürülən qardaşı Hassanın, əyirilmiş 
ipəkdən toxunmuş atlas parçadan tikilmiş, naxışlarında qızıl simlə xurma liflərindən 
istifadə edilmiş cübbəsi Peyğəmbərimizə göndərilmişdi. 
Peyğəmbərimiz bu cübbəni geyərək minbərə çıxıb oturdu, heç danışmadan da 
minbərdən düşdü. Müsəlmanlar əllərini o cübbəyə sürtüb heyranlıqla baxdılar. 
Peyğəmbərimiz; “Siz, bunun qəşəngliyinə heyran qalmısınız? Bu, çox 
xoşunuza gəldi?” deyə soruşdu. Onlar da; “Biz, bundan daha gözəl bir paltar 
görmədik!” dedilər. 
                                               
557 İbn Sə’d, ət-Təbəqat, I, 449. 
558 Tirmizi, “Ədəb”, 48; İbn Sə’d, ət-Təbəqat, I, 450; Tirmizi, Şəmaili Şərif, s. 97; Əbu Nuaym, Hilyətul-
Övliya, IX, 40. 
559 İbn Sə’d, ət-Təbəqat, I, 450. 
560 Kastalani, əl-Məvahibu’l-Ləduniyyə, s. 327. 
 542 
Peyğəmbərimiz; “Varlığım, qüdrət əlində olan Allaha and içirəm ki, Sə’d ibn 
Muazın Cənnətdəki dəsmalları, gördüyünüz şeydən daha qəşəng və xoşdur!” buyurdu. 
Peyğəmbərimiz, özünə hədiyyə edilən atlas bir qaftanı geyinib namaz qıldı. 
Namazdan qayıdan kimi, ondan acığı gələn kimi əynindən çıxartdı və; “Bu, müttəqilərə 
yaraşmaz!” buyurdu. Paltarı Həzrəti Ömərə göndərdi. Ordakılar; “Ya Rəsulallah! Niyə 
paltarı çıxardarkən tələm-tələsik çıxartdınız?” deyə soruşdular. 
Peyğəmbərimiz; “Cəbrayıl, bunu geyinməyə qoymadı!” buyurdu. Həzrəti 
Ömər ağlayaraq yaxınlaşıb; “Ya Rəsulallah! Sən geyinmək istəmədiyin bir şeyi mənə 
verdin! Bunu mən necə geyərəm?” dedi. 
Peyğəmbərimiz; “Mən onu, geyinməyin üçün deyil, satmağın üçün verdim” 
buyurdu. Bundan sonra Həzrəti Ömər bu qaftanı iki min dirhəmə satdı. 
Bizans kralı Peyğəmbərimizə atlasdan, qızılla bəzədilmiş, uzun qollu bir kürk 
hədiyyə etmişdi. Peyğəmbərimiz onu geyincə, görənlər; “Ya Rəsulallah! Bu kürk sənə 
göydən endirildi?” dedilər. 
Peyğəmbərimiz; “Çox xoşunuza gəldi? Varlığım qüdrət əlində olan Allaha and 
içirəm ki, Sə’d ibn Muazın Cənnətdəki dəsmallarından təkcə birisi bundan daha xeyirli 
və daha qəşəngdir!” buyurdu. 
Sonra da o kürkü Həzrəti Cə’fər ibn Əbi Talıba göndərdi. Həzrəti Cə’fər kürkü 
geyincə, Peyğəmbərimiz; “Mən, bu kürkü geyməyin üçün göndərməmisdim!” buyurdu. 
Həzrəti Cə’fər; “Bəs onu nə edim?” deyə soruşdu. Peyğəmbərimiz; “Nəcaşiyə göndər!” 
buyurdu. 
Peyğəmbərimizə, Siyəra deyilən ipək parçadan sarı rəngdə naxışları olan bir 
dəst paltar da hədiyyə edilmişdi. Peyğəmbərimiz bu paltarı da Həzrəti Əliyə göndərdi. 
Həzrəti Əlinin bu paltarı geydiyini görüncə Peyğəmbərimizin üzündən 
əsəbləşdiyi hiss edildi və; “Mən onu, sənə geyməyin üçün göndərmədim. Qadınlara 
yaylıq kimi bağlamaları üçün bölüb verməyin üçün göndərdim” buyurdu. 
Bundan sonra, Həzrəti Əli bu paltarı bölüb Əhli Beyt qadınları arasında 
paylaşdırdı. 
Həbəş Nəcaşisinin Peyğəmbərimizə göndərdiyi hədiyyələr arasında Misirdə 
tikilmiş bir palto da vardı. 
Peyğəmbərimiz bəzən qara rəngli bir palto da geyinərdi. 
 543 
Həzrəti Aişə; “Rəsulullah əleyhissalam üçün qara rəngdə, yundan tikilmiş bir 
paltar hazırlanmışdı. O paltarı geyinib tərləyincə, yunun iyini hiss etdi. Dərhal onu 
əynindən çıxardıb bir yerə qoydu. Çünki, O, təkcə gözəl iydən xoşu gələrdi” demişdir. 
Həzrəti Ömər bazarda, Məscidin qapısının qabağında satışa çıxardılan Siyəra, 
İstəbraq cinsindən bir dəst ipək paltar götürüb Peyğəmbərimiz üçün gətirdi və; “Ya 
Rəsulallah! Bəlkə bunu alıb Cümə günlərində, bayramlarda yanına gələn hey’ətlərin 
qabağına çıxarkən geyəsən?!” dedi. 
Peyğəmbərimiz; “Bu, ancaq axirətdən bir payı olmayanların paltarıdır! Bunu, 
ancaq axirətdən bir payı olmayanlar geyər!” buyurdu. Sonra, özünün atlas parçadan 
tikilmiş bir Cübbəsini Həzrəti Ömərə göndərdi. Həzrəti Ömər, bu paltarı götürüb 
Peyğəmbərimizin yanına gəldi; “Ya Rəsulallah! Sənin “Bu, ancaq axirətdən bir payı 
olmayanların paltarıdır. Bunu, ancaq axirətdən bir payı olmayanlar geyər!” 
buyurduğunu eşitdim. Sonra da, onu mənə göndərdin!” dedi. Peyğəmbərimiz; “Bu 
paltarı satıb, puluyla bir problemini həll etməyin üçün sənə göndərdim. Yoxsa, 
geyməyin üçün göndərmədim!” buyurdu. 
Peyğəmbərimiz; “Şöhrət və göstəriş üçün paltar geyən hər birindən, o paltarı 
çıxardıncaya qədər Allah üz döndərər!”, “Qiyamət günündə ona zillət paltarı 
geyindirər!”, “Şöhrət və göstəriş üçün paltar geyən adama qiyamət günündə, Allah eyni 
paltarın oxşarını geyindirər, sonra da onu yandırar!” buyurmuşdur. 
Bürdə, Yəməndə toxunmuş, naxışlı, xət-xət bir parça olub ehram kimi bədənə 
bürünülər. Əba və yapıncıya da bürdə deyilir. Səhl ibn Sə’d belə demişdir ki; “Bir 
qadın, özünün toxuduğu bir bürdəni Rəsulullah əleyhissalam üçün gətirərək; “Ya 
Rəsulallah! Bunu, öz əlimlə sənin üçün toxudum” dedi. Rəsulullah da, ehtiyacı olduğu 
üçün o bürdəni qəbul etdi. Rəsulullah bu bürdəni ordaca geyib yanımıza gəldi. 
Camaatdan biri əlini bürdəyə sürtüb; “Ya Rəsulallah! Bu bürdədən daha qəşəngi 
tapılmaz! Bunu mənə verərsən?” dedi. Rəsulullah da; “Niyə olmasın!” buyurdu. 
Rəsulullah məclisdə bir az oturduqdan sonra evə getdi. Bürdeni büküb o adama 
göndərdi. Camaat; “Sən yaxşı iş görmədin! Rəsulullahın geydiyi və ehtiyacı olduğu bir 
şeyi Ondan istədin! Sən də yaxşı bilirsən ki, Rəsulullah əleyhissalam heç bir istəyi rədd 
etməz, dala qaytarmaz!” deyərək qınadılar. 
O adam da; “Vallahi, mən bunu geyinmək üçün istəmədim. Ancaq, öldüyümdə 
kəfənim olması üçün istədim!” dedi. 
 544 
Həqiqətən də o bürdə, öldüyü gün o adamın kəfəni oldu.561 
 
Kə’b ibn Zuheyrə verdiyi yapıncı 
 
Rəsulullah Təbükdə, Eylə xalqına bir əman fərmanı yazıb verdiyi zaman, əman 
əlaməti olması üçün bir dənə də bürdə (yapıncı) vermişdi. Əbu Abbas Abdullah ibn 
Məhəmməd, bu bürdəni onlardan üç yüz dinara aldı. Abbas oğulları bu yapıncını atadan 
oğula miras olaraq verdilər. 
Xəlifələr, bayram günlərində bu bürdəni geyinib Peyğəmbərimizə aid əsanı da 
götürərək çölə çıxdıqları zaman, ürəklər riqqətə gələr, gözlər qaralardı. 
Məşhur Ərəb şairlərindən Kə’b ibn Zuheyr, bağışlanmaq və müsəlmanlığı 
qəbul etmək üçün Peyğəmbərimizin yanına gəlib, içində “Şübhə yoxdur ki, Rəsulullah 
doğru yolu göstərən bir Nur, pislikləri yox etmək üçün Allahın sıyrılmış iti 
qılınclarından biridir!” beyti də olan (Banət Suad) qəsidəsini oxuduğu zaman, 
Peyğəmbərimiz əynindəki bürdəsini (yapıncısını) çıxardıb ona geyindirmişdi.562 
Həzrəti Muaviyə xəlifə olarkən Kə’b ibn Zuheyrə; “Rəsulullahın yapıncısını 
bizə sat!” deyə xəbər göndərərək on min dirhəm göndərdi. 
Kə’b ibn Zuheyr; “Mən, Rəsulullahın yapıncısını geyinmək barəsində heç kimi 
özümdən üstün tutmaram!” deyərək Həzrəti Muaviyənin istəyini rədd etdi. 
Kə’b ibn Zuheyr vəfat etdiyində Həzrəti Muaviyə o bürdəni Kə’bin 
oğullarından iyirmi min dirhəmə aldı. Peyğəmbərimizin Kə’b ibn Zuheyrə verdiyi bu 
mübarək yapıncı, xəlifədən xəlifəyə miras yoluyla keçdi. Əməvi səltənətının 
çöküşündən sonra isə, ilk Abbasi xəlifəsi Əbu Abbas Səffah ibn Abdullah ibn 
Məhəmməd tərəfindən üç yüz dinara alındı. 
Bayramlarda xəlifələr tərəfindən geyildi. Xəlifə Muqtədirin öldürüldüğü zaman 
qanı bu bürdəyə bulaşaraq kirləndi. Abbasilər Misirə yerləşərkən də bu bürdəni 
özləriylə gətirdilər. Soltan Yavuz Səlim, Misiri alıb xəlifə olduğu zaman Misirdəki 
“Mübarək Əmanətlər” arasında bu mübarək yapıncı da İstanbula gətirildi. 
İstanbulda “Topqapı Hırqayı Səadət Dairəsində” hər kəs tərəfindən ziyarət 
edilən bu mübarək yapıncının uzunluğu 1,24 santimetr olub, qolları gen, qara rəngdə 
                                               
561 İbn Macə, “Libas”, 1; Əhməd ibn Hənbəl, əl-Müsnəd, V, 333; İbn Sə’d, ət-Təbəqat, I, 454; Təbərani, 
əl-Mu’cəmul-Kəbir, VI, 169; Beyhəqi, əs-Sünən, II, 346. 
562 İbn Hişam, əs-Sirə, II, 514; Hakim, əl-Müstədrək, III, 673; Beyhəqi, əs-Sünən, I, 381; Suheyli, ər-
Rövzul-Unf, IV, 33; İbn Kəsir, əs-Sirə, III, 708. 
 545 
parçadan tikilmişdir. Yapıncının astarı, qaba toxunmuş krem rəngdə yun parçadandır. 
Qabağındakı sağ tərəfindən 0,23 x 0,30 böyüklüyündə bir hissəsi əksikdir. Sağ qolunda 
da əksiklik vardır. Yapıncının bəzi yerləri süzülmüşdür. 
Bir neçə boxçanın içinə qoyulmuş bu bürdə 0,57 x 0,45 x 0,21 böyüklüyündə 
üstdən açılan qapaqlı qızıl bir çəkməcənin içindədir. Hırqayi Səadətin, Soltan III Murad 
tərəfindən düzəltdirilmiş eyni böyüklükdəki qızıldan bir boxçası da vardır. Bu boxça, 
çox qiymətli bir sənət əsəri olub, zümrüdlərlə də bəzədilmişdir. 
Peyğəmbərimizin, zə’fəranla boyanmış bir örtüyü də vardı. Bu örtüyü 
xanımlarının evlərində örtərdi.  
Xəmisə, dörd bucaqlı və iki tərəfi naxışlı qara əbaya deyilir. Peyğəmbərimiz, 
xəstələnməmişdən qabaq xəmisənin üstündə namaz qılardı. 
Həzrəti Aişənin nəql etdiyinə görə Peyğəmbərimiz, bir gün xəmisənin üstündə 
namaz qılarkən gözü naxışa dəymiş, salam verib qurtarınca; “Bu xəmisəmi, Əbu Cəhmə 
verin. Çünki, bir az əvvəl mənim namaz qılmağıma mane oldu. Mənə, Ədiy ibn Kə’b 
oğıllarından Əbu Cəhm ibn Huzeyfə ibn Ğanimin ənbicaniyəsini gətirin!” buyurdu. 
Əbu Cəhm; “Ya Rəsulallah! Nə üçün bunu mənə göndərdiniz?” deyə 
soruşunca, Peyğəmbərimiz; “Gözüm, namazda onun naxışına dəydi” buyurdu. Bu 
xəmisəni, Peyğəmbərimizə Əbu Cəhm hədiyyə etmişdi. 
Şəhərdə yundan və naxışsız parçadan toxunan örtüyə Ənbicani deyilir. 
Peyğəmbərimizə, Xeybər qənimətlərindən pay düşən əşyalar arasında bir ədəd xəmisə 
də vardı. 
Peyğəmbərimiz, nimdaş bir xəmisənin üstündə də namaz qılardı. 
Peyğəmbərimiz, xəstəliyi ağırlaşınca, bu xəmisəni tez-tez üstünə örtərdi. Xəmisə, Ona 
ağırlıq verdiyində də üstündən atar, üzünü açardı.563 
Mədinə torpağı nəmli olduğu üçün bu xəmisə, Peyğəmbərimizin vəfatında 
qəbrinin üstünə sərilmişdi. 
Bəni Dar hey’ətindən Hani ibn Həbib, hicrətin doqquzuncu ilində Mədinəyə 
gəldiyi zaman Peyğəmbərimizə çizgili bir paltar hədiyyə etmişdi. Peyğəmbərimiz bu 
paltarı əmisi Həzrəti Abbasa verdi. Həzrəti Abbas; “Bunu, nə edəcəyəm ki?” deyə 
soruşdu. Peyğəmbərimiz; “Qızılını çıxart, xanımına zinət, ya da dolanışığın üçün sat. 
                                               
563 Buxari, “Salat”, 19; Əbu Davud, “Salat”, 93; Darimi, “Salat”, 101; Əhməd ibn Hənbəl, əl-Müsnəd, I, 
269; İbn Əbi Şeybə, əl-Musannəf, I. 256; İbn Sə’d, ət-Təbəqat, I, 468. 
 546 
Atlasını da sat, pulunu al!” buyurdu. Həzrəti Abbas bu paltarı bir yəhudiyə səkkiz min 
dirhəmə satdı. 
Ənəs ibn Malik belə nəql etmişdir ki; “Kral Ziyəzən otuz üç dənə yaşlı, dişi 
dəvə müqabilində aldığı bir Hulləni, Rəsulullah əleyhissalama hədiyyə vermiş, 
Rəsulullah əleyhissalam da onu qəbul etmişdi”. 
İshaq ibn Abdullah ibn Haris də; “Rəsulullah, təxminən iyirmi doqquz cavan 
dəvə müqabilində aldığı bir Hulləni Ziyəzənə hədiyyə göndərdi” demişdir. 
Hullə, Yəmən parçasından vəya başqa bir parçadan tikilmiş, iki hissədən ibarət 
dəst paltara deyilir. Təkcə bir paltardan ibarət olsa ona Hullə deyilməz. 
 
Nəcaşinin göndərdiyi qızıl üzük 
 
Həbəş Nəcaşisi Əshamənin Peyğəmbərimizə göndərdiyi hədiyyələr arasında, 
qaşı Həbəş daşından düzəldilmiş qızıl bir üzük də vardı. Peyğəmbərimiz, Əbul-Asın 
qızının qızı Ümaməni çağırıb; “Ey qızım! Bunu sən tax!” buyurdu.564 
Kişilərə təkcə gümüş üzüyün halal olduğu, qızıl, dəmir və sarı qaşı olan üzük 
taxmağın haram olduğunu Peyğəmbərimiz bildirmişdir. Özü də, vəfat edincəyə qədər 
təkcə gümüş üzük taxmışdı. 
Rəsulullah üzüyünü sağ əlinə taxardı. Bəzən də sol əlinə taxardı. Sağ ələ də, sol 
ələ də üzük taxmaq caizdir. Çöçələ barmağa vəya yanındakı barmağa taxıla bilər. 
Bayramlarda hər kəsin üzük taxması müstəhəbdir. Göstəriş üçün, lovğalıq üçün taxmaq 
haramdır. 
Bir dəfə Numan ibn Bəşir Rəsulullahın yanına gəldi. Barmağında qızıl üzük 
vardı. Rəsulullah; “Cənnətə girməmişdən qabaq, nə üçün Cənnət zinətindən istifadə 
etmirsən?” buyurdu. Bundan sonra Numan dəmir üzük taxmağa başladı. Rəsulullah 
bunu görüncə; “Nə üçün Cəhənnəm əşyasını daşıyırsan?” buyurdu. Numan bunu da 
çıxartdı. Bürünc, yəni tuncdan üzük taxdı. Rəsulullah bunu görüncə; “Nə üçün səndən 
büt iyi gəldiyini hiss edirəm?” buyurdu. Bundan sonra Numan; “Bəs necə üzük taxım, 
ya Rəsulallah?” soruşdu. Rəsulullah; “Gümüş üzük taxa bilərsən. Ağırlığı da bir misqalı 
(4.8 qr) keçməsin və sağ əlinə tax!” buyurdu. 
                                               
564 Əbu Davud, “Xatim”, 8; İbn Macə, “Libas”, 40; Əhməd ibn Hənbəl, əl-Müsnəd, VI, 119; Beyhəqi, əs-
Sünən, II, 407; Tirmizi, Şəmaili Şərif, s. 121. 
 547 
Əmr ibn Şueyb belə nəql etmişdir ki; “Rəsulullah qızıl və dəmir üzükləri 
çıxartdırar, gümüş üzüklərə isə mane olmazdı”. 
Peyğəmbərimiz, Əcəm şahına, Bizans Qeysərinə və Həbəş Nəcaşisinə məktub 
yazdırmaq istədiyi zaman, “Ya Rəsulallah! Onlar, bir məktubu möhürlü olmasa 
oxumazlar!” deyilmişdi. Bundan sonra, Peyğəmbərimiz gümüşdən bir üzük taxdı və 
qaşına üç sətir şəklində “Muhammədur-Rəsulullah” nəqş edilmişdi. Möhür üzükdəki 
yazı, aşağıdan yuxarıya tərəf “Məhəmməd”, “Rəsul” və “Allah” şəklində idi. 
Peyğəmbərimizin gümüş üzüyündəki daş, Həbəş daşı idi.565 
Bu gümüş üzüyün qaşının gümüşdən olduğu da rəvayət edilmişdir. 
Əmr ibn Səid bir dəfə Peyğəmbərimizin yanına gəlmişdi. Peyğəmbərimiz, 
onun barmağındakı üzüyü görüncə; “Barmağındakı bu üzük nədir elə?” deyə soruşdu. 
Əmr ibn Səid; “Ya Rəsulallah! Bu bir halqadır. Mən özüm düzəltdim” dedi. 
Peyğəmbərimiz “Onun üstündəki naxışda nə yazılıb?” deyə soruşdu. Əmr ibn Səid; 
“Muhammədur-Rəsulullah” dedi. Peyğəmbərimiz; “Çıxart bir baxım” buyurdu və o 
üzüyü götürüb özünün möhürü olaraq istifadə etdi. Ancaq, başqalarına, üzüklərinə 
(Muhammədur-Rəsulullah) yazısını nəqş etməyi qadağan etdi.566 
Peyğəmbərimiz vəfat etdiyində barmağında bu möhür üzük vardı. 
Peyğəmbərimiz, mühür üzüyünü sol əlinin çöçələ barmağına taxardı. Bəzən də sağ əlinə 
taxardı. 
Peyğəmbərimiz, üzüyün qaş olan tərəfini ovucunun içində tutardı. 
Peyğəmbərimiz dəstəmaz pozacağı zaman üzüyünü barmağından çıxardardı. 
Peyğəmbərimizin möhür üzüyünü, vəfatından sonra Həzrəti Əbu Bəkir, ondan 
sonra Həzrəti Ömər, Həzrəti Ömərdən sonra da Həzrəti Osman barmağına taxmışdır. 
Həzrəti Osman xəlifə ikən, bir gün Əris quyusunun ağzında oturduğu əsnada, 
barmağından çıxartmış, əlində oynadarkən, quyuya düşürtmüşdü. Quyunun bütün suyu 
boşaldılsa da, üç gün axtarılsa da, bu mübarək üzük tapılmamış, quyunun içində yoxa 
çıxmışdı.567 
Üzük daşına yazı yazmaq Peyğəmbərimizdən sonra da davam etmişdir. Həzrəti 
Əbu Bəkirin üzüyündə, “Ni’məl-Qadir Allah” (Allahın hər şeyə gücü nə gözəl çatar), 
                                               
565 İbn Sə’d, ət-Təbəqat, I, 471, 473; Tirmizi, Şəmaili Şərif, s. 123; Suyuti, Əvsafun-Nəbi, s. 74. 
566 İbn Sə’d, ət-Təbəqat, I, 474. 
567 Buxari, “Libas”, 50; Nəsai, “Ziynət”, 82; Əhməd ibn Hənbəl, əl-Müsnəd, II, 22; İbn Sə’d, ət-Təbəqat, 
I, 476-477; Beyhəqi, əs-Sünən, II, 239; Heysəmi, Məcməuz-Zəvaid, V, 184; Suyuti, Əvsafun-Nəbi, s. 75. 
 548 
Həzrəti Ömərin “Kəfə bilməvt vaizən ya Ömər” (Nəsihət olaraq ölüm bəsdir), Həzrəti 
Osmanın, “Lənasbirənnə”, (Əlbəttə səbr edəcəyik), Həzrəti Əlinin, “Əl-mulku lillah” 
(Mülk ancaq Allahındır), Həzrəti Həsənin üzüyündə, “Əl-izzətu lillah” (Əzəmət Allaha 
aiddir), Həzrəti Muaviyənin üzüyündə, “Rəbbigfrli” (Rəbbim bağışla), İbn Əbi 
Leylanın, “Əd-dunya ğarurun”, (Dünya yalançıdır), İmam Əbu Hənifənin “Qulil-xayr 
və illa fəskut”, (Ya xeyir danış, ya da sus!), İmam Əbu Yusifin “Mən amilə birə’yihi 
nədimə”, (Öz fikriylə hərəkət edən peşman olar), İmam Məhəmmədin, “Mən sabərə 
zafərə”, (Səbr edən qələbə çalar), İmam Şafinin, “Əl-Bərəkətu fil qana’a” (Bərəkət 
qənaətdədir) yazısı vardı. Bu şəxslər üzüklərini möhür kimi istifadə edirdilər. 
 
Peyğəmbərimizin döşəyi 
 
Peyğəmbərimizin, üstündə yatdığı döşəyin və yatağın üstü dəridən idi. İçi, 
xurma ağacının qabıqlarıyla doldurulmuşdu. Özü də, xanımı da onun üstündə yatardı. 
Peyğəmbərimizin başının altına qoyduğu yastığının da üzü dəridən olub, içi xurma 
ağacının qabıqlarıyla doldurulmuşdu. 
Həzrəti Aişə anamız belə nəql etmişdir; “Yanıma, Ənsar qəbiləsindən bir qadın 
gəldi. Rəsul əleyhissalamın döşəyini görüncə, gedib içi yunla doldurulmuş bir döşək 
göndərdi. 
Rəsul əleyhissalam, yanıma gələndə; “Bu nədir elə?” deyə soruşdu. Mən; “Ya 
Rəsulallah! Ənsardan filan qadın yanıma gəlmişdi. Döşəyini görüncə, gedib bunu sənə 
göndərdi” dedim. Rəsulullah; “Bunu, dərhal ona qaytar!” buyurdu. Ancaq, mən 
qaytarmadım. Onun, otağımda olması xoşuma gəlmişdi. Rəsul əleyhissalam, bu sözünü 
üç dəfə təkrar etdi. Axırda; “Vallahi, ey Aişə! İstəsəydim, Allah qızıl və gümüş 
dağlarını mənim yanımda gəzdirərdi!” buyurdu.568  
Peyğəmbər əleyhissalamın nimdəri də iki əbadan ibarət idi. Bir gecə, yanıma 
gəldiyi zaman, bu əbanı qatlayıb daraltmışdım. Onun üstündə yatdı. Oyandıqdan sonra; 
“Ey Aişə! Bu gecəki döşəyim, nə üçün həmişəki kimi deyildi?” deyə soruşdu. Mən; “Ya 
Rəsulallah! Onu, sənin üçün qatlayıb daraltdım” dedim. Rəsulullah; “Sən, onu əvvəlki 
kimi et!” buyurdu.569 
                                               
568 İbn Sə’d, ət-Təbəqat, I, 465. 
569 İbn Sə’d, ət-Təbəqat, I, 465. 
 549 
Həzrəti Aişə başqa bir vaxt belə nəql etmişdir ki; “Qureyşilərin Məkkədə, 
çarpayıda yatmaqdan çox xoşları gələrdi. Rəsul əleyhissalam Mədinəyə gəldiyi və Əbu 
Eyyubun evinə qonaq düşdüyü zaman, ona; “Ey Əbu Eyyub! Sizin bir çarpayınız 
yoxdur bəyəm?” deyə soruşdu. Əbu Eyyub da; “Vallahi yoxdur” dedi. Ənsardan Sə’d 
ibn Zurarə, bundan xəbər tutunca, Rəsulullah üçün, dirəkləri bir növ ağacdan 
düzəldilmiş, üstü kətan lifiylə toxunmuş həsirlə örtülmüş bir çarpayı göndərdi. 
Rəsulullah, öz evinə köçüncəyə qədər bu çarpayının üstündə yatmışdı. Vəfat edincəyə 
qədər də onun üstündə yatdı. Rəsulullah əleyhissalam, yuyulub kəfənə büküldüyündə, 
bu çarpayınınn üstünə qoyulmuş, belə bir vəziyyətdə meyyit namazı da qılınmışdı. 
Camaat, ölülərini daşımaq üçün, bu çarpayını bizdən istəyər və ondan xeyir umardılar. 
Əbu Bəkirin, Ömərin cənazəsi də onun üstündə daşınmışdı”. 
Həzrəti Aişə belə demişdir ki; “Rəsul əleyhissalamın, gecə vaxtı üstündə 
namaz qıldığı, gündüz də yerə sərib üstündə camaatla oturduğu bir həsiri vardı”.570 
 
Rəsulullahın əsası 
 
Cənabi Peyğəmbərimiz, Cümə günləri xütbə irad edərkən, əsaya vəya bir yaya 
(səfərdə də yaya) söykənərdi. 
Peyğəmbərimiz, əsaya söykənmənin, Peyğəmbər əxlaqından olduğunu deyər, 
özü də əsaya söykənər və əsaya söykənməyi tövsiyə edərdi. 
Muaviyə ibn Əbi Süfyanın xəlifəliyi dövründə, Peyğəmbərimizin əsası Sə’dul-
Qarazda idi. 
Muaviyə ibn Əbi Süfyan, hicrətin əllinci ilində həccə getmişdi. 
Peyğəmbərimizin məscidindəki minbəri sökdürüb Şama daşıtdırmaq istədi. Sadul-
Qarazdakı əsanın da alınmasını istədi. Cabir ibn Abdullahla Əbu Hüreyrə gedib ona; 
“Ey Mö’minlərin Əmiri! Rəsul əleyhissalamın minbərinin, qoyulduğu yerdən sökülüb 
daşınması da, əsasının Şama aparılması da doğru olmaz!” dedilər. 
Bundan sonra Həzrəti Muaviyə fikrindən əl çəkib üzr istədi. 
Bir dəfə Peyğəmbərimiz Abdullah ibn Uneysi məsciddən evinə aparıb ona bir 
əsa verdi və; “Bu əsanı saxla, ey Abdullah ibn Üneys!” buyurdu. Abdullah ibn Üneys o 
əsa ilə camaatın yanına gedincə, ona; “Bu əsa nədir elə?” deyə soruşdular. O da; “Bunu 
                                               
570 İbn Sə’d, ət-Təbəqat, I, 468. 
 550 
mənə Rəsul əleyhissalam verdi və  saxlamağımı əmr etdi” dedi. Abdullah ibn Üneysə, 
“Rəsul əleyhissalamın yanına qayıdıb, bunu sənə nə üçün verdiyini soruş bir görək!” 
dedilər. Bundan sonra, Abdullah ibn Üneys Peyğəmbərimizin yanına qayıdıb; “Ya 
Rəsulallah! Bu əsanı mənə nə üçün verdiniz?” deyə soruşdu. Peyğəmbərimiz; “Bu, 
qiyamət günü ikimizin arasında bir əlamətdir! O zaman Cənnətdə insanların çox azı 
əsaya söykənəcəklər! Sən, buna Cənnətdə söykənərsən!” buyurdu. 
Abdullah ibn Üneys, bu əsanı həmişə qılıncı ilə birlikdə gəzdirərdi. Ölüm 
xəstəliyinə tutulduğu zaman da, onu kəfəninin içinə qoymalarını və özüylə birlikdə dəfn 
etmələrini öz ailəsinə vəsiyyət etdi. Bu əsa, cənazəsiylə kəfəni arasına qoyularaq 
vəsiyyəti yerinə yetirildi. 
 
Peyğəmbərimizin daşıdığı yeddi şey 
 
Cənabi Peyğəmbərimizin bir arşın uzunluğunda vəya bir az da uzun bir 
mihcəni vardı. 
Mihcən, ucu əyri dəyənəyə deyilir. Peyğəmbərimiz, Həcəruləsvədə uzaqdan 
onunla işarə edərək salam verərdi. 
Peyğəmbərimiz dəvəyə mindiyi zaman, onu qabağına qoyardı. Rəsulullahın, 
urcun deyilən bir də mihsərrəsi vardı. Peyğəmbərimiz Baqiulğarqada gedərkən onu da 
özüylə götürər, ona söykənər, oturarkən onu əlində oynadardı. Peyğəmbərimiz xutbə 
oxuduğu zamanlarda bəzən bu mihsərrəni də əlində tutardı. Peyğəmbərimizin, dağ 
ağaclarından kəsilmiş, məmşuq adı verilən bir də Qadibi dəyənəyi vardı. 
Həzrəti Osman, Peyğəmbərimizin Qadibi əlindəykən minbərdə xutbə oxuduğu 
əsnada, Cahcah ibn Səid vəya Cahcah ibn Qeys yaxınlaşıb Həzrəti Osmanın əlindən 
Qadibi alar və diziylə qırar. Ordakı camaat Cahcaha əsəbiləşərlər. Bundan sonra Həzrəti 
Osman minbərdən düşüb evinə gedər. 
Bu hadisədən sonra, uca Allah Cahcahın əlinə vəya dizinə əkilə (qaşıntı) 
xəstəliyi verər. Cahcah, Həzrəti Osmanın şəhadətindən sonra bir il keçmədən qaşına-
qaşına ölər. 
Peyğəmbərimiz özüylə daraq, güzgü, misvaq, gül yağı, sürmə və qayçı 
gəzdirər, səfərə çıxarkən də bunları özüylə aparardı. 
 551 
Həzrəti Aişə; “Qəzvələr üçün Rəsul əleyhissalamın gül yağını, darağını, 
güzgüsünü, iki qayçısını, sürmədanlığını və misvaqını hazırlayardım” buyurmuşdur. 
Həzrəti Aişə anamız; “Səfərdə və normal vaxtlarda Rəsul əleyhissalamın yeddi 
əşyasını; Gül yağı şüşəsi, darağı, güzgünü, sürmədanlığı, misvaqı, iki qayçını və saçı 
ortadan ayırmaq üçün sümüyü özüylə gəzdirərdi” demişdir.571 
Peyğəmbərimiz hər gün saqqalını iki dəfə darayardı. 
Ənəs ibn Malik; “Rəsul əleyhissalam, tez-tez başının saçına gül yağı sürtər, 
saqqalını da su ilə darayardı” demişdir.572 
 
Tərtib nizamına çox əhəmiyyət verərdi 
 
Cənabi Peyğəmbərimiz təmizliyə, tərtib nizamına əhəmiyyət verər və; “Kimin 
saçı varsa, ona yaxşı baxsın!” buyurardı. 
Peyğəmbərimiz məsciddə ikən saç-saqqalı pırtlaşıq birisi içəri girmişdi. 
Peyğəmbərimiz; “Bu kişinin saçını düzəltmək üçün gül yağı da yoxdur bəyəm?” 
buyurduqdan sonra ona, dərhal çölə çıxaraq saç-saqqalını düzəltməsini əli ilə işarə etdi. 
O adam, saç-saqqalını düzəldib qayıdınca, Peyğəmbərimiz; “Sizdən birinizin bu 
vəziyyətdə olması daha yaxşıdır, yoxsa saç-saqqalı şeytan saçı kimi pırtlaşıq olması?” 
buyurdu. 
Peyğəmbərimiz, saqqalının uzunluğundan və yanlarından bir az qırxardı. Cümə 
namazını qılmamışdan qabaq, bığını qırxar, dırnaqlarını kəsərdi. Müsəlmanlara da, 
bığlarını qırxmalarını əmr etmişdir. 
Peyğəmbərimiz, güzgüyə baxdıqca, Allaha həmd edər və; “Allahım! üzümü 
gözəl yaratdığın kimi, əxlaqımı da gözəlləşdir!” deyərək dua edərdi. 
Peyğəmbərimiz hər gecə, yatmamışdan qabaq, gözlərinə üç dəfə sürmə çəkərdi. 
Sürməni sağ gözünə üç, sol gözünə isə iki dəfə çəkərdi. “Sürmə çəkin! Çünki o, gözü 
qüvvətləndirir, saçı (kipriyi) bitirər” buyurardı.573 
İslam alimləri, kişilərin müalicə üçün sürmə çəkməsinin caiz olduğunu, ancaq 
zinət olaraq çəkməsinin caiz olmadığını bildirmişlər. Camal və zinət sözləri də bir-biri 
ilə qarışdırılmamalıdır. Camal, çirkinliyi yox etmək, özünə inamı olmaq və şükr etmək 
                                               
571 İbn Sə’d, ət-Təbəqat, I, 484. 
572 İbn Sə’d, ət-Təbəqat, I, 484.  
573 İbn Sə’d, ət-Təbəqat, I, 485. 
 552 
üçün ne’məti göstərmək, deməkdir. Lovğalıq üçün, qürurlanmaq üçün, ne’məti 
göstərmək camal deyil, lovğalıqdır. 
Rəsulullah misvaqdan istifadə etməyə çox əhəmiyyət verərdi. Bunu həmişə 
özüylə gəzdirərdi. Peyğəmbərimiz; “Ərak ağacının çubuğuyla misvaqlanın! Ağıza gözəl 
iy verər. O, həm mənim, həm də məndən əvvəl gələn peyğəmbərlərin misvaqıdır” 
buyurmuşdur. 
Cənabi Peyğəmbərimiz; “Əgər ümmətimə məşəqqət verməsəydim, hər namaz 
üçün misvaqdan istifadə etmələrini onlara  əmr edərdim!”.574 
“Misvaqdan istifadə etməyinizi sizə çox tövsiyə edirəm!”. 
“Misvaq, ağızın təmizliyi və Rəbbimin xoşnudluğudur!” buyurmuşdur. 
Peyğəmbərimizin, evinə girdiyi zaman, ilk işi dişini misvaqla təmizləmək 
olardı. 
Peyğəmbərimiz yanında misvaq olmadan yatmaz, oyandığı zaman da işə 
dişlərini misvaqlamaqla başlayardı. Peyğəmbərimiz, gecə vaxtı təhəccüd namazına 
qalxdığı zaman da dişlərini misvaqla təmizləyərdi.575 
Həzrəti Aişə; “Peyğəmbər əleyhissalam oyandıqdan sonra, dəstəmaz 
almamışdan qabaq mütləq misvaqdan istifadə edərdi!” demişdir. 
 
Rəsulullahın qılıncları 
 
Peyğəmbərimizin doqquz qılıncı vardı. Bunlar aşağıdakılardır; 
Atasından qalan və Mə’sur adıyla tanınan qılınc. Peyğəmbərimiz bu qılıncı, 
Mədinəyə hicrəti əsnasında özüylə aparmışdı.576 
Abd adlı qılınc. Bu qılıncı Peyğəmbərimizə, Sə’d ibn Ubadə hədiyyə vermişdi. 
Peyğəmbərimiz Bədir döyüşünə gedərkən bu qlıncı aparmışdı. 
Zülfüqar; Bu, Qureyş müşriklərindən Munəbbih ibn Həccacın vəya As ibn 
Munəbbihin qılıncı olub, Bədir döyüşündə qənimət olaraq alınmışdı. Qılınc, girintili-
çixintılı olduğu üçün, ona Zülfüqar deyilmişdi. Peyğəmbərimiz, Zülfüqarı Həzrəti Əliyə 
hədiyyə etmişdi. Qəbzəsinin baş tərəfi, halqaları və zincirləri gümüşdən idi.577 
                                               
574 Tirmizi, “Təgarət”, 18. 
575 İbn Macə, “Təharət”, 7. 
576 İbn Sə’d, ət-Təbəqat, I, 484; Tirmizi, Şəmaili Şərif, s. 135; Kastalani, əl-Məvahibu’l-Ləduniyyə, s. 245. 
577 İbn Sə’d, ət-Təbəqat, I, 484; Kastalani, əl-Məvahibu’l-Ləduniyyə, s. 245; Suyuti, Əvsafun-Nəbi, s. 76. 
 553 
Peyğəmbərimizin vəfatından sonra Həzrəti Abbas, Həzrəti Əbu Bəkirə 
müraciət edib Zülfüqarı Həzrəti Əlidən almaq istədiyi zaman, Həzrəti Əbu Bəkir; “Mən, 
bu qılıncı həmişə Onun əlində gördüm. Ondan bu qılıncı almağı düzgün qəbul 
etmirəm!” demiş, beləcə qılınc yenə Həzrəti Əlidə qalmışdı. 
Rəsulullahın nizələrı də bunlardı; 
Peyğəmbərimizə, Bəni Qaynuqa yəhudilərindən üç nizə qənimət olaraq 
qalmışdı. 
Peyğəmbərimizin nizələrindən birinin adı Musvi, digərinin adı Musna idi. 
Peyğəmbərimizin, Beyza adıyla tanınan böyük bir nizəsiylə, Anəzə deyilən mizraqdan 
kiçik bir nizəsi də vardı. Naba adıyla da tanınan bu nizəni Həbəş Nəcaşisi, Zübeyir ibn 
Əvvama vermişdi. Peyğəmbərimiz Xeybər döyüşündən qayıdarkən onu Zübeyir ibn 
Əvvamdan almışdı. 
Həbəş Nəcaşisi Əshama Peyğəmbərimizə üç Anəzə (nizə) göndərmişdi. 
Peyğəmbərimiz onlardan birini özü üçün götürüb, ikincisini Həzrəti Əliyə, üçüncüsünü 
də Həzrəti Ömərə vermişdi. 
Bilali Həbəşi, Peyğəmbərimizin Anəzəsini Ramazan və Qurban bayramlarında 
namazgaha qədər Peyğəmbərimizin qabağında daşıyıb, namazgahda Peyğəmbərimizin 
yanında yerə batırardı. Peyğəmbərimiz də, bayram namazını nizəyə tərəf üzünü tutaraq 
qıldırardı. 
Peyğəmbərimizin vəfatından sonra, Bilali Həbəşi bu Anəzəni bayramlarda 
Həzrəti Əbu Bəkirin qabağında daşıyıb namazgahda yanında yerə batırardı. Həzrəti Əbu 
Bəkirdən sonra Həzrəti Ömər və Ondan sonra da Həzrəti Osman dövründə bu vəzifə 
müəzzin Sə’dul-Qaraz tərəfindən eyni şəkildə yerinə yetirildi. Mədinə valiləri dövründə 
də bu cür davam edildi.  
 
Peyğəmbərimizin yayları və qalxanları 
 
Peyğəmbərimizin altı yayı vardı. Bunlardan Rəvha, Beyza, Səfra adıyla tanınan 
üç yay Bəni Qaynuqa yəhudilərindən qənimət alınmışdı. Səfra yayı Nəb ağacından 
düzəldilmişdi.578 Kətum adındakı yay da Nəb ağacından düzəldilmişdi. Bu yay Ühüd 
                                               
578 İbn Sə’d, ət-Təbəqat, I, 489; Kastalani, əl-Məvahibu’l-Ləduniyyə, s. 246. 
 554 
döyüşündə qırılmışdı. Qatadə ibn Noman qırıldıqdan sonra bu yayı götürmüşdü. 
Peyğəmbərimizin Sədəd və Zəvra adlarında yayları da vardı.579 
Peyğəmbərimizin üç qalxanı vardı; 
Zəluk, üstündə qoç kəlləsinin şəkli olan bir qalxan idi. Bu qalxan 
Peyğəmbərimizə hədiyyə edilmişdi. Ancaq, Peyğəmbərimiz onun üstündəki şəkili 
bəyənməmişdi. Səhər olunca, Allah o şəkili qalxandan silmiş, yox etmişdi.580 
Peyğəmbərimizin yeddi dənə zirehi vardı;  
Zatulfudul; Bu zirehi Sə’d ibn Ubadə, Peyğəmbərimizə Bədir döyüşünə 
gedərkən hədiyyə etmişdi.581 
Sağdiyyə və Fizza; Bu iki zireh də Peyğəmbərimizin, Bəni Qaynuqa 
yəhudilərindən qənimət olaraq aldığı silahlar arasında idi. 
Peyğəmbərimiz, Ühüd döyüşündə Fudul ilə Fizzanı üst-üstə geyinmişdi.582 
Peyğəmbərimizin zirehinin qabağında və arxasında gümüşdən iki halqa vardı. 
Sağdiyyə adındakı zireh isə, Həzrəti Davud Əleyhissəlamın Calut ilə döyüşmək üçün 
geydiyi tarixi bir zireh idi. 
Peyğəmbərimiz vəfat etdiyi əsnada, zirehlərindən biri, Bəni Qələbə 
qəbiləsindən Əbuşşəhm adındakı yəhudidən ailəsi üçün alınan otuz sa arpa müqabilində 
girov qoyulmuşdu. Bu zireh Zatulfudul adı verilən zireh idi.583 
O biri zirehləri isə Zatulvişah, Zatulhəvaşi, Bətra və Hırnıq idi.584 
Peyğəmbərimiz, Zatulfudul ilə Sağdiyyəni Huneyn döyüşündə geyinmişdi. 
Rəsulullahın Muvaşşah adında bir dəbilqəsi də vardı. Bu dəbilqə, Bəni 
Qaynuqa yəhudilərindən qənimət alınmışdı. 
Zussubuğ, Zussusub vəya Məşbuğ adlı dəbilqəni isə Peyğəmbərimiz Ühüd 
döyüşündə başına qoymuşdu Bu dəbilqənin halqalarından ikisi Peyğəmbərimizin 
yanaqlarına batmışdı. Peyğəmbərimiz Məkkə fəth edilərkən də bu dəbilqəni qoymuşdu. 
 
 
                                               
579 Kastalani, əl-Məvahibu’l-Ləduniyyə, s. 246. 
580 İbn Sə’d, ət-Təbəqat, I, 489. 
581 İbn Sə’d, ət-Təbəqat, I, 487. 
582 İbn Sə’d, ət-Təbəqat, I, 487; Tirmizi, Şəmaili Şərif, s. 138; Suyuti, Əvsafun-Nəbi, s. 77. 
583 Buxari, “Buyu”, 33; “Rehn”, 5; Əhməd ibn Hənbəl, əl-Müsnəd, VI, 160; İbn Əbi Şeybə, əl-Musannəf, 
IV, 271; Tirmizi, Şəmaili Şərif, s. 334; Bəğavi, əl-Ənvar, I, 299; Kastalani, əl-Məvahibu’l-Ləduniyyə, s. 
307. 
584 Kastalani, əl-Məvahibu’l-Ləduniyyə, s. 246. 
 555 
Rəsulullahın ələm və bayraqları 
 
Cənabi Peyğəmbərimizin rayəsi, yəni bayrağı qara, livası, yəni ələmi ağ idi. 
Məhəmməd ibn Qasımın azadlığa buraxdığı kölə Yunis ibn Ubeyd; “Məhəmməd ibn 
Qasım, Rəsulullah əleyhissalamın bayrağını soruşmaq üçün, məni Bəra ibn Azibin 
yanına göndərdi” demişdi. 
Bəra ibn Azib, bu bayrağın, qara rəngdə və dörd bucaqlı, Nəmirədən (Qara-ağ 
xətli yun parçadan) olduğunu bildirmişdir. 
Bu bayraq, Həzrəti Aişənin verdiyi qara rəngdə yun parçadan düzəldilmişdi. 
Üstündə dəvə palanı və naxışı olan bu bayrağa Uqab deyilirdi. 
Peyğəmbərimizin bayrağı Həzrəti Əlinin yanında saxlanardı. Peyğəmbərimiz, 
Xeybər döyüşündə; “Bayrağı, elə bir adama verəcəyəm ki, O, Allahı və Rəsulunu sevər, 
Allah və Rəsulu da Onu sevər!” buyurmuş və Həzrəti Əlini çağırıb bayrağını Ona 
vermişdi.585 
Uca Allah, Xeybərin fəthini Həzrəti Əliyə nəsib etmişdir. Peyğəmbərimizin 
livasının (ələm) üstündə “La ilahə illallah Məhəmmədur-Rəsulullah” yazılmışdı. 
Peyğəmbərimiz, Hərrar səfərində Sə’d ibn Əbi Vəqqas üçün ağ bir ələm 
bağlamışdı. 
Həzrəti Əlini Yəmənə göndərərkən, qarğının ucuna bir əmmaməni bağlayıb; 
“Ələm belədir!” buyurmuşdur. Ələmi, ancaq ordu komandanı götürər və daşıyardı. 
Əbva və Vəddan qəzvəsində Peyğəmbərimizin ağ ələmini Həzrəti Həmzə, 
Buvat qəzvəsində Sə’d ibn Əbi Vəqqas, Kurz ibn Cabirul-Fihrinin tə’qib edilməsi 
əsnasında Həzrəti Əli, Zuluşeyrə qəzvəsində Həzrəti Həmzə daşımışdır. 
Peyğəmbərimiz Bədir qəzvəsinə gedərkən, ağ ələmini Mus’ab ibn Umeyrə 
vermiş, Həzrəti Əli Peyğəmbərimizin qabağında qara rəngli Bayrağını (Uqabı) 
daşımışdı.586 
Peyğəmbərimizin ağ ələmini Bəni Qaynuqa qəzvəsində Həzrəti Həmzə, 
Qarqaratulkudr, Ühüd və Bədirulmöv’id qəzvələrində Həzrəti Əli, Xəndək qəzvəsində 
də Zeyd ibn Harisə daşımışdır. Məkkə fəthində də ağ ələm götürülmüşdü. 
Təbuk səfərində ən böyük ələmini Həzrəti Əbu Bəkirə və ən böyük bayrağını 
da Zübeyir ibn Əvvama vermişdi. 
                                               
585 İbn Sə’d, ət-Təbəqat, II, 80; İbn Kəsir, əs-Sirə, III, 354. 
586 Təbərani, əl-Mu’cəmul-Kəbir, I, 105, 120; İbn Kəsir, əs-Sirə, II, 388. 
 556 
 
Cənabi Peyğəmbərimizin atları 
 
Peyğəmbərimizin Mədinədə, Bəni Fəzarə qəbiləsinə mənsub bir bədəvidən on 
uqıyyə gümüşə aldığı səhra sakinlərinin Daris, Peyğəmbərimizin də Səkb adını verdiyi 
ilk atıdır. Ühüd döyüşündə ona minmişdi.587 
Səkbin dodağında ağlık var idi. Sağ ayağından başqa üç ayağı ala idi. Səkb, 
çox yaxşı gedən at idi. Gedərkən, su kimi axardı.  
Murtəciz adlı atını isə Peyğəmbərimiz Bəni Murrə qəbiləsinə mənsub bir 
bədəvidən almışdı. Murtəciz, gözəl, ahənkli və şe’r deyirmiş kimi kişnəyərdi.588 
Lizaz adlı atını da Peyğəmbərimizə İskəndəriyyə kralı Muqavqıs hədiyyə 
etmişdi. Lizaz çox sür’ətli gedərdi. 589  Zarib adlı atı da Peyğəmbərimizə Fərvə ibn 
Umeyrul-Cüzami hədiyyə etmişdi. Zarib çox güclü və dözümlü bir at idi. 
Lahif (vəya Luhayf) adı verilən atı da Peyğəmbərimizə Rəbia ibn Əbi Bəraul-
Kəlbi hədiyyə etmişdi. Lahifin quyruğu yerlə sürünəcək qədər uzun idi. Yasub adındakı 
atı isə Peyğəmbərimizin atlarının ən yaxşısı idi. Bir başqa atı-Muravih də yarış atı olub, 
Peyğəmbərimizə Ubeyd ibn Yasir tərəfindən Təbukdə hədiyyə edilmişdi. Muravih 
külək kimi sür’ətli gedərdi. 
Mirvah adındakı başqa bir atını da, hicrətin onuncu ilində Mədinəyə gələn Bəni 
Rəha hey’əti Peyğəmbərimizə hədiyyə etmişdilər. Mirvah, Peyğəmbərimizin qabağında, 
belinə minilib gəzdirildiyində çox xoşuna gəlmişdi. 
Vərd adındakı atını isə Peyğəmbərimizə Təmimi Dari hədiyyə etmişdi. Vərdin 
rəngi kürən idi. Peyğəmbərimiz onu Həzrəti Ömərə hədiyyə etmişdi. Həzrəti Ömər də 
Vərdin belində Allah yolunda döyüşmüşdü.  
Peyğəmbərimiz, atlarından üçünü yarışa qatardı. Zaribin süvarisi Səhl ibn Sə’d, 
Lizazın süvarisi də Əbu Useydus-Saidi idi. Lizaz, qabaqda, Zarib onun arxasında, Səkb 
də Zaribin arxasında gedərdi. 
Rəsulullahın uzunqulaq və qatırı da vardı. İskəndəriyyə kralı Muqavqıs 
Peyğəmbərimizə, boz bir qatırla, boz bir uzunqulaq hədiyyə etmişdi. Qatır Düldül, 
                                               
587 İbn Sə’d, ət-Təbəqat, I, 489. 
588 İbn Sə’d, ət-Təbəqat, I, 490; Kastalani, əl-Məvahibu’l-Ləduniyyə, s. 247. 
589 İbn Sə’d, ət-Təbəqat, I, 490; Kastalani, əl-Məvahibu’l-Ləduniyyə, s. 247. 
 557 
uzunqulaq da Yafur vəya Ufeyr adıyla tanınardı.590 İslamda ilk görülən ağ qatır Düldül 
olmuşdur. Peyğəmbərimizin Xeybər döyüşündə miniyi bu boz qatırı, Huney döyüşündə 
isə digər boz qatırı idi. Peyğəmbərimiz qatırını səyirdib Həvazinlilərin üzərinə hücum 
etmək istəmiş, Həzrəti Abbas qatırın yüyənindən, Əbu Süfyan ibn Haris də 
üzəngisindən tutaraq sür’ətini azaltmağa və Peyğəmbərimizin düşmən arasına 
dalmasına mane olmağa çalışmışdılar. Xeybər döyüşündə Yafurun belinə yəhər 
qoyulub, başına xurma ağacı qabıqlarından düzəldilmiş ipdən yüyən keçirdildiyi və 
Peyğəmbərimizin ona da mindiyi rəvayət edilir. 
Peyğəmbərimiz Vəda həccindən qayıtdığında Yafur ölmüş, Düldül isə 
Peyğəmbərimizin vəfatından sonra Həzrəti Əliyə qalmışdı. Şəhadətinə qədər Həzrəti 
Əli, sonra Həzrəti Həsən, sonra Həzrəti Hüseyin, daha sonra da Həzrəti Məhəmməd ibn 
Hənəfiyyə ona minmişdi. Düldül Həzrəti Muaviyə dövrünə qədər qalmışdı. 
 
Cənabi Peyğəmbərimizin dəvələri 
 
Qusva adıyla məşhur olan, ancaq Cəda və Adba adlarıyla da tanınan bu dəvəsi 
Bəni Quşayr ibn Kə’b ibn Rəbia ibn Amir vəya Xureyş ibn Kə’b qəbiləsinə məxsus idi. 
Daha sonra onu Həzrəti Əbu Bəkir dörd yüz dirhəmə almış və eyni məbləğdə pula 
Peyğəmbərimizə satmışdır. Həzrəti Əbu Bəkirin, bu dəvəni Peyğəmbərimizə bağışladığı 
da rəvayət edilir. 
Peyğəmbərimiz, Mədinəyə Qusvanın belində hicrət etdi. Hüdeybiyyə umrəsinə 
onun belində getdi. Məkkəni də, onun belindəykən fəth etdi. Peyğəmbərimiz, Qusvanı 
yarışdırar, heç bir dəvə onu keçə bilməzdi. Ancaq, bir bədəvi iki yaşlı bir dəvəylə yarışa 
girib onu keçmişdi. 
Peyğəmbərimiz, Vəda həccində Ərafat xutbəsini Qusvanın belində oxumuşdur. 
Qusva, Həzrəti Əbu Bəkirin xəlifəliyi dövründə Bəqi qəbristanlığına buraxıldı. Elə orda 
yavaş-yavaş öldü.591 
Əbu Cəhildən qənimət alınan dəvə; Peyğəmbərimiz, Bədirdə Əbu Cəhlin 
məşhur dəvəsini də sərkərdəlik haqqı olaraq almışdı. Hüdeybiyyə umrəsinə qədər 
qəzvələrə bu dəvənin belində çıxardı. Ona, umrə üçün qurbanlıq nişanı vurmuşdu. 
                                               
590 İbn Sə’d, ət-Təbəqat, I, 491. 
591 İbn Sə’d, ət-Təbəqat, I, 492-493. 
 558 
Müşriklər, yüz dəvə verib onu almaq istədilər. Peyğəmbərimiz; “Əgər, qurbanlıq adıyla 
ayırmasaydıq arzunuzu yerinə yetirərdim” buyurmuşdu. 
Sağmal dəvələr; 
Peyğəmbərimizin Zulcədr və Cəmma otlağında otarılan, Hənna, Səmra, Ureys, 
Sə’diyyə, Bəqum, Yəsirə, Dəbba adlarıyla tanınan yeddi sağmal dəvəsi olub, 
Peyğəmbərimizin ailəsi onların hər gecə gətirilən iki qab dolusu sütləriylə 
dolanardılar.592 
Ancaq, Peyğəmbərimizin vəfatı əsnasında bunlardan heç biri qalmamışdı. 
 
Rəsulullahın Xanəyi səadətləri 
 
Peyğəmbərimiz, Mədinədə məscidini tikdirdiyi zaman, məscidin yanında 
kərpicdən iki otaq da tikdirmiş və üstünü xurma kötüyü və budaqlarıyla örtdürmüşdü. 
Həzrəti Aişənin otağnın qapısı məscidə gedən yola tərəf idi. Həzrəti Sevda 
üçün düzəldilən otağın qapısı da məscidin üçüncü qapısı olan Ali Osman qapısına tərəf 
idi. 
Peyğəmbərimiz, başqa xanımlarla da evlənincə, sonradan otaqların sayı artdı 
və bunlar da Həzrəti Aişənin otağıyla qiblə arasında, yəni məscidin şərq tərəfinə düşən 
hissəsində düzəldildi. Otaqların bəzisi kərpicdən, bəzisi də daşdan idi. Bəzisi xurma 
budaqlarından (Bağdad tərzi) düzəldilərək üstünə palçıq-samanla suvaq çəkilmiş və 
xurma budaqlarıyla da örtülmüşdü. 
Həsən ibn Əbilhəsən belə nəql etmişdir ki; “Mən, həddi-buluğ yaşıma çatanda 
Rəsulullahın evinə girmiş, əlimi tavanına uzadıb toxunmuşdum. Rəsulullahın otağının 
tavanı, sərv vəya ardıc kötüyü üstünə sərilmiş bir keçədən ibarət idi”. 
İmam Buxarinin nəql etdiyinə görə də, Rəsulullahın evinin qapısında halqa yox 
idi və qapı yayın ucuyla döyülərdi. 
Məhəmməd ibn Hilal ilə Ataul-Xorasani də, Peyğəmbərimizin xanımlarının 
otaqlarını görmüş, onların xurma budaqlarından örtülmüş, qara keçədən düzəldilmiş 
Kilimdən ibarət olduğunu söyləmişlər. 
                                               
592 İbn Sə’d, ət-Təbəqat, I, 494. 
 559 
Davud ibn Qeysin ifadəsinə görə, otaqların, bir qapıdan o bir qapıya qədər hər 
birinin eni təxminən 67 zira,593 içəridən hündürlüyü də təxminən on zira idi.  
Həzrəti Sevda, otağını Həzrəti Aişəyə tapşırmış, Həzrəti Səfyyənin otağını da 
vəfatına qədər içində yaşamaq şərtiylə, sahibləri yüz səksən vəya iki yüz min dirhəmə 
Muaviyə ibn Əbi Süfyana satmışdılar. 
Xəlifə Əbdülməlikin, Peyğəmbərimizin xanımlarına aid otaqların alınaraq 
məscidə qatılması haqqındakı fərmanı Mədinədə oxunduğu gün, bir çoxları gözlərinin 
yaşını saxlaya bilməmiş, Mədinəlilər Peyğəmbərimizin vəfat etdiyi gündəki kimi 
ağlaşmışdılar.594 
Səid ibn Museyyəb də; “Vallahi, onların o vəziyyətdə qalmalarını elə çox arzu 
edərdim ki! Beləcə Mədinədəki indiki nəsil və Mədinəyə səhradan gələnlər, Rəsul 
əleyhissalamın, həyatında nə ilə kifayətləndiyini görər və insanlar çox mallarının 
olmasına, bununla lovğalanmağa təşəbbüs göstərməzdilər” deyərək bu barədəki 
üzüntüsünü ifadə etmişdir. 
 
Rəsulullahın vəqf etdiyi mülklər 
 
İslamda ilk vəqf, Ühüddə şəhid olan yəhudi alimlərindən və varlılarından biri 
olan Muhayrıqın, Peyğəmbərimizə verilməsini vəsiyyət etdiyi və Peyğəmbərimizin də 
alıb vəqf etdiyi Misəb, Səfiyyə, Dəlal, Hüsna, Burka, Avaf və Məşrəbə adlarıyla bilinən 
yeddi bağça və bostan olmuşdur.595 
Peyğəmbərimizin Mədinədəki vəqfləri, ümumiyyətlə Muhayrıqın 
mallarındandır. İbn Humeyd belə nəql etmişdir ki; “Bir dəfə Xəlifə Ömər ibn 
Əbdüləziz, Muhayrıqın vəqf etdiyi xurmalıqlarından xurma gətirilməsini istəmişdi. 
Xurmaları bir qaba qoyub onun üçün gətirdilər. Ömər ibn Əbdüləziz; “Əbu Bəkir ibn 
Hazm mənə, bu xurmanın Rəsul əleyhissalamın dövründən qalma xurma ağacından 
dərildiyini və Rəsul əleyhissalamın da ondan yediyini, deyincə mən; “Ey Mö’minlərin 
Əmiri! Bunu, bizim aramızda bölüşdür!” dedim. O da bölüşdürdü. Hər birimizə doqquz 
xurma düşdü. 
                                               
593 Bir zira 48 santimetrdir. 
594 İbn Sə’d, ət-Təbəqat, I, 499. 
595 İbn Sə’d, ət-Təbəqat, I, 503. 
 560 
Ömər ibn Əbdüləziz; “Mən, Mədinə valisi ikən o xurmalığa girdiyimdə, həmin 
xurma ağacının xurmasından yemişdim. Onun qədər dadlı və şirin bir xurma 
görməmişəm!” demişdir. 
Əmr ibn Muhacir də belə nəql etmişdir ki; “Rəsul əleyhissalamın əşyaları 
Ömər ibn Əbdüləzizin yanındakı bir otaqda saxlanardı. O, hər gün ona baxardı. 
Qureyşlilərdən yanına gələnləri də bu otağa aparar, sonra da bu əşyaları göstərərək; 
“Bax, Allahın sizi, özüylə şərəfləndirdiyi zatın mirası budur!” deyərdi. 
Bu əşyalar aşağıdakılardır; 
1. Bir ədəd, içinə xurma yarpaqları doldurulmuş yataq, 
2. Bir ədəd üzü dəri, içi xurma ağacının qabıqlarıyla doldurulmuş yastıq, 
3. Bir ədəd böyük çanaq, 
4. Bir ədəd su qabı, 
5. Bir ədəd paltar, 
6. Bir ədəd əl dəyirmanı, 
7. Bir ədəd ox çantası, 
8. Bir ədəd yorğan. 
Bu yorğanda, Rəsulullahın başının hopduğu təri müşg iyindən daha ətirli iy 
verərdi. 
Ömər ibn Əbdüləziz, xəstələndiyində onun suyu ilə yuyunar, beləcə sağalardı. 
Ömər ibn Əbdüləziz, Mədinəli tabiun alimlərindən olub, imam, fəqih, müctəhid və 
sünnəti çox yaxşı bilən birisi idi. Anası, Ümmü Asim bint Asim ibn Ömər ibn Xəttab 
idi. Ədalət və zühdü təqvada örnək göstərilərdi. 
İmam Şafii; “Xuləfayi Raşidin beşdir; 1) Əbu Bəkir, 2) Ömər, 3) Osman, 4) 
Əli, 5) Ömər ibn Əbdüləziz!” deyərdi. Ömər ibn Əbdüləziz ədalətdə Həzrəti Ömərə, 
zühd və təqvada Həsənul-Bəsriyə, elmdə imam Zuhriyə oxşayırdı. 
 
 
Səlatu həm salam olsun ona həm ali sahbeynə 
 Ki qıldı onları özünə yaran, ol kərəmkanı 
Gəl ey Haqqı, unut xalqı Həbibi Haqdan al xulqu  
 561 
Ki Haqdan hüsni xulq almışdı məccan ol kərəmkanı 
 
 
ƏRZURUMLU İBRAHİM HAQQI 
 
. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 562 
İSLAM DİNİ 
 
 
Allah Təalanın Cəbrayıl adındəkı mələk vasitəsiylə sevgili Peyğəmbəri 
Məhəmməd əleyhissalama göndərdiyi, insanların həm bu dünyada, həm də axirətdə 
rahat və xoşbəxt olmalarını tə’min edən üsul və qaydalardır. Bütün üstünlüklər, faydalı 
şeylər İslamiyyətin içindədir. Qədim dinlərin barındırdıqları bütün yaxşılıqlar da 
İslamiyyət özündə cəmləşdirmişdir. Bütün səadətlər, müvəffəqiyyətlər ondadır. Səhvə 
düşməyən, yolunu azmayan ağıl sahiblərinin qəbul edəcəyi əsaslardan və əxlaqdan 
ibarətdir. 
Yaradılışında qüsursuz olanların heç biri onu rədd etməz və ona nifrət 
etməzlər. İslamiyyətin içində heç bir zərər, xaricində də heç bir mənfəət yoxdur, ola da 
bilməz. İslamiyyətin xaricində bir mənfəət axtarmaq əbəsdir. İslamiyyət, ölkələri inkişaf 
etdirməyi, insanları yaxşı həyat səviyyəsinə və firavançılığa qovuşdurmağı əmr 
etməkdə, Allah Təalanın əmrlərinə boyun əyməyə və məxluqata mərhəmətli 
davranmağı  istəməkdədir. 
İslamiyyət, kənd təsərrüfatını, ticarəti və sənətkarlığı qət’i surətdə əmr edir. 
Elmə, fənnə, texnologiyaya və sənayeyə də layiq olduğu əhəmmiyəti verir. İnsanların 
bir-birilərinə yardım etmələrini, bir-birilərinə xidmət etmələrini israrla istəməkdədir. Öz 
idarəsi altında olan insanların, övladların, ailənin və millətlərin haqq-hüquqlarını 
öyrətməkdə, həm hal-hazırda yaşayanlara, həm keçmişdəkilərə, həm də gələcəkdəki 
nəsillərə qarşı bir haqq və məs’uliyət qoymaqdadır. Xoşbəxtçiliyi dareyn, yəni həm bu 
dünya və həm də axirət səadətini özündə cəmləşdirmişdir. 
İslamiyyət, insanların həm ruhi, həm də maddi səviyyəsini ən yaxşı şəkildə 
tə’min edəcək prinsiplər qoymuşdur. Hər hansı bir insan üçün, öz haqq və vəzifələrini 
ən geniş şəkildə tərtib etmişdir. Qısacası, İslam dininin iman, ibadət, evlənmə, 
muəməlat (insanların bir-biriləriylə davranışları) və uqubat (cəzalar) kimi əsasları 
vardır. 
İman 
 
Rəsuli əkrəmin (səlləllahu əleyhi və səlləm), Allah Təalanın Peyğəmbəri 
olduğunu və Onun tərəfindən seçilmiş, xəbər çatdıran nəbisi olduğunu doğru bilmək, 
inanaraq demək, Onun, Allah Təala tərəfindən bildirilən hər cür şeyə olduğu kimi 
 563 
inanmaq və güc çatan qədər kəlimeyi şəhadəti diliylə də iqrar etməkdir. Qüvvətli iman, 
alovun yandırdığına, ilanın zəhərləyib öldürdüyünə yəqinən inanınıb ondan uzaq 
gəzdiyi kimi, ürəkdən tam olaraq Allah Təalanı və sifətlərini tanıyaraq, Onun rızasına 
və camalına nail olmaq, qəzəbindən, cəlalətindən qaçmaq və imanı mərmər üstündə 
yazılan yazı kimi sağlam olaraq ürəyinə həkk etməkdir. 
Mütləq inanmağımız lazım olan imanın altı şərti vardır;  
Birincisi, Allahu Təalanın vacibulbədən, həqiqi mə’bud və bütün məxluqatın 
yaradıcısı olduğuna inanmaqdır. Dünya və axirət aləmində olan hər şeyi maddəsiz, 
zamansız və bənzərsiz olaraq yoxdan var edən, ancaq Allah Təaladır, deyə qət’i 
inanmaqdır. Hər məxluqun yaradanı, sahibi, hakimi Odur. Ondan daha üsütün heç kimin 
olmadığına da inanmaq lazımdır. Hər üstünlük, hər kamal vəsf Onundur. Onda, heç bir 
qüsur, heç bir nöqsan bir xüsusiyyət yoxdur. Hər istədiyini edə bilər. Etdikləri, özünə 
vəya başqasına faydalı olmaq üçün deyildir. Etdiklərinin əvəzində bir şey gözləməz. 
Bununla birlikdə Onun hər işində, hikmət, fayda, lütf və ehsanlar vardır. 
Qullarına yaxşı və faydalı olanı verməyə, bəzilərinə savab, bəzilərinə də əzab 
verməyə məcbur deyildir. Asilərin, günah iş görənlərin hamısını Cənnətə qoysa, Onun 
fəzlinə və ehsanına yaraşar. İtaət və ibadət edənlərin hamısını Cəhənnəmə atsa, yenə 
ədalətə zidd olmaz. Ancaq, müsəlmanları, ibadət edənləri Cənnətə qoyacağını, bunlara 
saysız-hesabsız ne’mətlər verəcəyini, kafirlərə isə Cəhənnəmdə əbədi əzab edəcəyini 
diləmiş və bildirmişdir. O, sözündən dönməz. Bütün canlılar iman etsə, itaət etsə, Ona 
heç bir faydası olmaz. Bütün aləm kafir, qudurğan, üsyankar və müxalif olsa, yenə Ona 
heç bir zərər verməz. Şirkdən, küfrdən başqa, hər hansı böyük günah iş görüb, tövbəsiz 
ölən adamı diləsə bağışlayar. Kiçik günahlar üçün əgər diləsə əzab verər. Kafir və 
mürtəd olaraq ölənləri qət’iyyən bağışlamayacağını, bunlara əbədi əzab verəcəyini 
bildirmişdir. 
Müsəlman və əhli qiblə olub, ibadət edib, ancaq e’tiqadı Əhli sünnət 
e’tiqadıyla üst-üstə düşməyən tövbə etmədən ölənlərə isə Cəhənnəmdə əzab verəcəkdir. 
Ancaq, belə bid’ət sahibi müsəlmanlar Cəhənnəmdə əbədi qalmayacaqlar. 
Allah Təalanı, bu dünyada normal gözlə görmək caizdir. Ancaq, heç kim 
görməmişdir. Qiyamət günü, məhşər yerində kafirlərə və günahı olan mö’minlərə qəhr 
və cəlal ilə, saleh mö’minlərə isə lütf və camal ilə görünəcəkdir. Mö’minlər Allahı, 
Cənnətdə camal vəsfiylə görəcəkdir. Mələklər və qadınlar da görəcəkdir. Kafirlər isə 
 564 
bundan məhrum olacaqdır. Cinlərin də məhrum olacaqlarını bildirən xəbər də 
qüvvətlidir. 
Allah Təala üçün gecə-gündüz və zaman məfhumunun düşünülməsi əbəsdir. 
Allah Təalada heç bir cəhətdən heç bir dəyişiklik olmayacağı üçün, Onun haqqında 
“keçmişdə, gələcəkdə belədir vəya belədir” deyilməsi doğru deyildir. Allah Təala, heç 
bir şeyə hulul596 etməz. Heç bir şeylə birləşməz. Allah Təalanın ziddi, əksi, bənzəri, 
ortağı, köməkçisi və qoruyucusu yoxdur. Anası, atası, oğlu, qızı və xanımı yoxdur. Hər 
zaman, hər kəsin yanındadır və hər şeyi əhatə etmişdir. Hər kəsə şah damarından daha 
yaxındır. Ancaq, hazır olması, əhatə etməsi, birlikdə və yaxın olması bizim başa 
düşdüyümüz kimi deyildir. Onun yaxınlığı alimlərin elmi, fənn mütəxəssislərinin 
zəkası, övliyaların kəşf və şuhuduyla başa düşülməz. Bunların məfhumunu insan ağlı 
dərk edə bilməz. Allah Təala, zatında və vəsflərində birdir, heç birində dəyişiklik və 
başqalaşma olmaz. 
Allah Təalanın adları saysız-hesabsızdır. Min bir adı olduğu şəklində 
məlumatlar məşhurdur. Yəni, adlarındən min bir dənəsini insanlara bildirmişdir. 
Məhəmməd əleyhissalamın dinində, bunlardan doxsan doqquzu bildirilmişdir. Bunlara 
“Əsmayi husna” deyilir. 
İmanın altı şərtindən ikincisi, mələklərə inanmaqdır. Mələklər cisimdir və 
lətifdir. Qazdan daha lətifdirlər. Nuranidirlər, diridirlər, ağıllıdırlar. İnsanlardakı 
pisliklər mələklərdə yoxdur. Hər dona bürünə bilirlər. Qazlar maye və qatı olduğu kimi, 
qatı olunca bir şəkilə döndüyü kimi, mələklər də gözəl şəkillər alabilirlər. Mələklər 
mö’təbər insanların bədənindən ayrılan ruhlar deyillər. Xristiyanlar mələklərin belə bir 
ruh olduqlarını zənn edirlər. Enerji, güc kimi maddəsiz də deyillər. Qədim filosoflardan 
bəziləri də bu cür zənn edərdilər. 
Mələk, elçi, xəbər verən vəya qüvvət deməkdir. Cəmi “Məlaikə”dir. Mələklər, 
bütün canlılardan əvvəl yaradıldılar. Onun üçün, kitablara imandan əvvəl, mələklərə 
iman edilməsi gəlməkdədir. Kitablar da peyğəmbərlərdən qabaqdır. Qur’ani Kərimdə də 
iman edilməsi lazım olan şeylərin adı bu sıra ilə yer almaqdadır. 
Mələklərə iman belə olmalıdır; Mələklər, Allah Təalanın şərikləri deyil, 
qullarıdır. Kafir və müşriklərin zənn etdikləri kimi Allahın qızları da deyildir. Allahu 
Təala mələklərin hamısından razıdır. Onlar Allah Təalanın əmrlərinə itaət edər, günah iş 
                                               
596 İçinə girməz, qarışmaz. 
 565 
görməz, əmrlərə üsyan etməzlər. Erkək və dişi deyillər. Onlar nə evlənər, nə də uşaqları 
olar. Həyat sahibidirlər, yəni diridirlər. Allah Təala, insanları yaradacağını buyurduğu 
zaman; “Ya Rəbbi! Yer üzünü ifsad edəcək və qan tökəcək məxluqları yaradacaqsan?” 
şəklində mələklərin, “zəllə” deyilən sualları, bunların məsum və günahsız olmalarına 
xələl gətirməz. 
Mələklər, sayları ən çox olan məxluqlardır. Bunların saylarını Allah Təaladan 
başqa heç kim bilməz. Göylərdə mələklərin ibadət etmədikləri boş bir yer yoxdur. 
Göylərin hər yeri, rüku vəya səcdədə olan mələklərlə doludur. Göylərdə, yerlərdə, 
bitgilərdə, ulduzlarda, canlılarda, cansızlarda, yağış damcılarında, ağacların 
yarpaqlarında, hər malekulda, hər atomda, hər reaksiyada, hər hərəkətdə və hər şeydə 
mələklərin vəzifələri vardır. Hər yerdə Allahu Təalanın əmrlərini yerinə yetirərlər. Allah 
Təala ilə məxluqları arasında vasitədirlər. Bəziləri də başqa mələklərin dediklərini 
yerinə yetirərlər. Bəziləri insanların peyğəmbərlərinə xəbər gətirərlər. Bəziləri 
insanların ürəyinə ilham dediyimiz yaxşı fikirlər gətirirlər. Bəzilərinın insanlardan və 
bütün məxluqlardan xəbəri yoxdur. Allah Təalanın camalı qarşısında özlərini itirmişlər. 
Hər birinin müəyyən yeri vardır. O yerdən qət’iyyən ayrılamazlar. Cənnət mələkləri 
Cənnətdədir. Bunların böyüklərinin adı Rizvandır. Cəhənnəm mələklərinə “Zəbani” 
deyilir. Bunlar, Cəhənnəmdə əmr edilən vəzifələrini yerinə yetirər. Dəniz balığa zərər 
vermədiyi kimi, Cəhənnəm odu da bunlara zərər verməz. Cəhənnəm zəbanilərinin 
böyükləri on doqquz dənədir. Ən böyüyünün adı Malikdir. 
Hər insanın xeyr və şərr olsun, bütün işlərini yazan, ikisi gecə, ikisi də 
gündüzləri gələn dörd mələyə isə, “Kiramən katibin” vəya “Hafaza” mələkləri deyilir. 
Hafaza mələklərinin ayrı mələklər olduqları da rəvayət edilmişdir. Sağ tərəfdəki mələk 
yaxşı işləri, soldakı isə pis işləri yazar. 
Qəbirlərdə kafirlərə və üsyankar müsəlmanlara əzab edən mələklər və qəbirdə 
sual soruşan mələklər də vardır. Sual mələklərinə “Münkər” və “Nəkir” deyilir. 
Mö’minlərə soruşanlara, “Mübəşşir” və “Bəşir” də deyilir. 
Mələklərin də öz aralarında bir-birilərindən üstün olduqları məlumdur. Ən 
üstün olanları dörd dənədir. Bunların birincisi Cəbrayıl əleyhissalamdır. Bunun vəzifəsi, 
peyğəmbərlərə vəhy gətirmək, əmr və qadağaları bildirməkdir. İkincisi “sur” deyilən 
borunu çalacaq İsrafil əleyhissalamdır. Suru iki dəfə çalacaqdır. Birincisində, Allah 
Təaladan başqa hər bir canlı öləcəkdir. İkincisində hamısı təzədən diriləcəkdir. 
 566 
Üçüncüsü, Mikayıl əleyhissalamdır. Ucuzluq, bahalıq, qıtlıq, bolluq yaratmaq və hər 
maddəni hərəkətə gətrirmək onun vəzifəsidir. Dördüncüsü, Əzrayıl əleyhissalamdır. 
İnsanların canını alan bu mələkdir. Bu dörd mələkdən sonra üstün olan dörd qrup mələk 
də vardır. “Həmələyi Ərş” deyilən mələklər dörd dənədir. Qiyamətdə bunlar səkkiz 
olacaqdır. Allahın yanında olan mələklərə “Muqərrəbin” deyilir. Əzab mələklərinin 
böyüklərinə də “Kərubiyan” deyilir. Rəhmət mələklərinə “Ruhaniyan” deyilir. Bunların 
hamısı mələklərin xəvassı, yəni üstün olanlarıdır. Bunlar peyğəmbərlərdən başqa bütün 
insanlardan daha üstündür. Müsəlmanların salehləri və vəliləri adi mələklərdən daha 
fəzilətli və daha üstündürlər. Adi mələklər isə, adi müsəlmanlardan, yəni asi və 
fasiqlərdən daha fəzilətlidirlər. 
İmanın altı şərtindən üçüncüsü, Allah Təalanın göndərdiyi kitablarına 
inanmaqdır. Allah Təala bu kitabları bəzi peyğəmbərlərə mələklə oxutduraraq, 
bəzilərinə bir lövhədə yazılı olaraq, bəzilərinə də mələksiz eşitdirərək göndərmişdir. Bu 
kitabların hamısı Allah Təalanın kəlamıdır. Bu kitablar əbədi və əzəli olub məxluq 
deyildir. Bunlar, mələklərin vəya peyğəmbərlərin öz sözləri deyildir. Allah Təalanın 
göndərdiyi kitabların hamısı haqdır və doğrudur. 
Qur’ani Kərim, bütün kitabları nəsh etmiş, hökmlərini e’tibarsız saymışdır. 
Qur’ani Kərimdə qiyamətə qədər, heç bir zaman səhv, unutqanlıq, artıqlıq və nöqsanlıq 
olmaz. Keçmiş və gələcəkdəki bütün elmlər Qur’ani Kərimdə vardır. Bunun üçün O, 
bütün kitablardan üstün və qiymətlidir. Rəsuli əkrəmin (səlləllahu əleyhi və səlləm) ən 
böyük mö’cüzəsi Qur’ani Kərimdir. Bütün insanlar və cinlər bir yerə yığılsa, hamısı 
Qur’ani Kərimin ən qısa surəsi kimi bir söz deyə bilmək üçün çalışsalar, yenə də deyə 
bilməzlər. 
Bizə deyilənə görə yüz dört səmavi kitab vardır. Bunlardan on suhuf (səhifə) 
Adəm əleyhissalama, əlli suhuf Şis (Şit) əleyhissalama, otuz suhuf İdris əleyhissalama, 
on suhuf İbrahim əleyhissalama göndərildiyi bilinməkdədir. Tövrat Musa 
əleyhissalama, Zəbur Davud əleyhissalama, İncil İsa əleyhissalama və Qur’ani Kərim 
Məhəmməd əleyhissəlatu vəssalama nazil olmuşdur. 
İman edilməsi lazım olan altı şərtdən dördüncüsü, Allah Təalanın 
peyğəmbərlərinə inanmaqdır. Peyğəmbərlər, insanları Allah Təalanın istədiyi yola 
qovuşdurmaq, doğru yolu göstərmək üçün göndərilmişlər. Yaradılış, mizac, elm və ağıl 
cəhətindən öz dövrlərinəki bütün insanlardan üstün, qiymətli və möhtərəm kəslərdir. 
 567 
Heç bir pis əxlaq və bəyənilməyən bir xüsusiyyətləri yoxdur. Peyğəmbərlərdə ismət 
vəsfi vardır. Yəni, peyğəmbər olduğu bildirilmədən əvvəl və bildirildikdən sonra, istər 
kiçik, istərsə də böyük olsun heç bir günah iş görməzlər. Peyğəmbər olduğu 
bildirildikdən sonra, peyğəmbər olduğu yayılıncaya, məlum oluncaya qədər, korluq, 
karlıq və buna oxşar ayıb və qüsurları da olmaz. Hər peyğəmbərdə aşağdakı yeddi 
vəsfin olğuna inanmaq lazımdır; Əmanət, sədaqət, də’vət, ədalət, ismət, fətanət (çox 
ağıllı və çox anlayışlı) və əmnuləzl (yəni, hər hansı bir peyğəmbər peyğəmbərlikdən əzl 
edilməz).  
Yeni bir din gətirən peyğəmbərlərə “Rəsul” deyilir. Yeni din gətirməyib, 
insanları özündən əvvəlki dinə də’vət edən peyğəmbərlərə də “Nəbi” deyilir. Əmrləri 
yerinə yetirməkdə və insanları Allahın dininə çağırmaqda, rəsul ilə nəbi arasında bir 
fərq yoxdur. Peyğəmbərlərə iman etmək, aralarında heç bir fərq qoymayaraq, hamısının 
sadiq, doğru sözlü olduğuna inanmaq, deməkdir. Onlardan birinə inanmayan heç 
birisinə inanmamış sayılır. 
Peyğəmbərlik əlləşməklə, aclıq və çətinlik çəkməklə, çox ibadət etməklə 
qazanılmaz. Ancaq Allah Təalanın ehsanı və seçməsi ilə olar. İnsanların dünya və 
axirətdəki işlərinin düzgün və faydalı olması, onları zərərlı işlərdən qoruyub, səlamətə, 
hidayətə və firavançılığa qovuşdurmaq üçün, peyğəmbərlər vasitəsiylə dinlər 
göndərilmişdir. Peyğəmbərlər, düşmənlərin çoxluğuna, inanmayanların istehza 
etmələrinə, üzmələrinə baxmayaraq, Allah Təalanın əmrlərini insanlara də’vət etmək və 
çatdırmaq üçün düşmənlərdən qorxmamış, çəkinməmişlər. Allah Təala, peyğəmbərlərin 
doğru söz sahibi olduqlarını, doğru söylədiklərini göstərmək üçün, onları mö’cüzələrlə 
qüvvətləndirmişdir. Heç kim bu mö’cüzələrə qarşı gələ bilmədi. Bir peyğəmbəri qəbul 
edib inanan kəslərə, həmin peyğəmbərin ümməti deyilir. O peyğəmbərlərə, qiyamət 
günündə, ümmətlərindən günahı çox olanlara şəfaət etmələri üçün izin veriləcək və 
şəfaətləri qəbul olacaqdır. Ümmətlərindən, alim, saleh, vəli olanlarına da şəfaət etmələri 
üçün Allah Təala izin verəcək və şəfaətlərini qəbul edəcəkdir. Peyğəmbərlər 
(əleyhimussalavatu vəttəslimat), öz qəbrlərində, bizim bilmədiyimiz bir həyatla 
diridirlər. Mübarək bədənlərini torpaq çürütməz. Buna görə hədisdə; “Peyğəmbərlər, öz 
qəbrlərində namaz qılarlar” buyrulmuşdur. 
Peyğəmbərlərin (əleyhimüssalam) mübarək gözləri yatarkən, qəlb gözləri 
yatmaz. Peyğəmbərlik vəzifələrini görməkdə və peyğəmbərlik üstünlüklərini 
 568 
daşımaqda, bütün peyğəmbərlər bərabərdir. Yuxarıda bildirilən yeddi vəsf hamısında 
vardır. Peyğəmbərlər, peyğəmbərlikdən əzl edilməz. Vəlilər isə, övliyalıqdan çıxa 
bilərlər. Peyğəmbərlər (əleyhimussalavatu vəttəslimat) insanlardan olar. Cindən, 
mələkdən və qadınlardan insanlara peyğəmbər olmaz. Cin və mələk, peyğəmbərlərin 
dərəcələrinə qalxa bilməz. Peyğəmbərlər də bir-birilərindən şərəf və fəzilət cəhətlərinə 
görə üstünlükləri vardır. Məsələn, ümmətlərinin çox olması, göndərildikləri ölkələrin 
böyük olması, elm və mərifətlərinin çox olması və çox yerlərə yayılması, 
mö’cüzələrinin daha çox və mütəmadi olması, özləri üçün ayrı dəyər və ehsanların 
verilməsi kimi üstünlüklər cəhətindən axır zaman peyğəmbəri Məhəmməd 
əleyhissəlam, bütün peyğəmbərlərdən daha üstündür. Ululəzm olan peyğəmbərlər, 
olmayanlardan, rəsullar da rəsul olmayan nəbilərdən daha üstündürlər. 
Peyğəmbərlərin (əleyhimussalam) sayı tam mə’lum deyildir. Yüz iyirmi dörd 
mindən çox olduqları bilinməkdədir. Bunlardan üç yüz on üç vəya üç yüz on beş nəfəri 
rəsuldur. Bunlardan da altısı daha yüksək mərtəbəyə malikdir. Bunlara “Ululəzm” 
peyğəmbərlər deyilir. Ululəzm peyğəmbərlər; “Adəm, Nuh, İbrahim, Musa, İsa və 
Məhəmməd Mustafa (əleyhimussalatu vəssalam)” Həzrətləridir. 
İbrahim əleyhissalam Xəlilullahdır. Çünki, Onun ürəyində Allah sevgisindən 
başqa heç bir məxluqun sevgisi yox idi. Musa əleyhissalam Kəlimullahdır. Çünki, O, 
Allah Təala ilə danışmışdı. İsa əleyhissalam Ruhullah və Kəlimətullahdır. Çünki, Onun 
atası yox idi. O, ancaq “Ol” ilahi kəlməsiylə anasından dünyaya gəlmişdi. Bundan 
başqa, Allah Təalanın hikmət dolu kəlmələrini, nəsihət edərək insanların çatdırardı. 
Məxluqların yaradılmasına səbəb olan və Adəm oğullarının ən üstünü, ən 
şərəflisi və ən dəyərlisi olan Məhəmməd əleyhissalam Həbibullahdır. Onun, Həbibullah 
olduğunu, böyüklüyünü və üstünlüyünü göstərən həddən çox dəlillər vardır. Buna görə 
də Onun haqqında, “Məğlub olmaq” və “Darmadağın olmaq” kimi ifadələr deyilməz. 
Qiyamətdə, hamıdan qabaq qəbirdən qalxacaqdır. Məhşər yerinə ən əvvəl gedəcəkdir. 
Cənnətə hər kəsdən qabaq girəcəkdir. Gözəl əxlaqı, saymaqla qurtarmaz və bəhs etməyə 
insan gücü çatmaz. 
Qiyamət günü bütün peyğəmbərlər, Onun bayrağı altında kölgələnəcəklər. 
Allah Təala, hər peyğəmbərə əmr etmişdir ki; “Məxluqlarımın arasında, seçib sevdiyim, 
Həbibim Məhəmməd əleyhissalamın peyğəmbər olduğu zamana çatsanız, Ona iman 
edin və köməklik göstərin! Bütün peyğəmbərlər də, ümmətlərinə belə vəsiyyyət və əmr 
 569 
etdi. Məhəmməd əleyhissalam, “Xatəmulənbiya”dır. Yəni, Ondan sonra heç bir 
peyğəmbər gəlməyəcəkdir. 
İman edilməsi lazım olan şərtlərdən beşincisi, axirət gününə inanmaqdır. 
Axirət gününün başlanğıcı insanın öldüyü gündür və qiyamətin axırına qədərdir. 
Qiyamətin nə vaxt olacağı insanlara bildirilmədi, ona görə də indiyə qədər heç kim 
zamanını bilməmişdir. Ancaq, Cənabi Peyğəmbərimiz bir çox əlamətlərini və 
başlanğıclarını belə xəbər vermişdir ki; “Qiyamət gününə yaxın vaxtlarda Həzrəti 
Mehdi gələcək, İsa əleyhissalam göydən Şama enəcək, Dəccal ortaya çıxacaq, Yəcuc-
Məcuc hər yeri qarışdıracaq, günəş qərbdən çıxacaq, böyük zəlzələlər olacaq, dini 
mə’lumatlar yaddan çıxacaq, fasiqlik və pislik çoxalacaq, dinsiz, əxlaqsız, namussuz 
kəslər başçı olacaq, Allah Təalanın əmrləri yerinə yetirilməyəcək, hər yerdə haram iş 
görüləcək, Yəməndən bir od çıxacaq, göylər və dağlar parçalanacaq, günəş və ay 
qaralacaq, dənizlər bir-birinə qarışacaq və qaynayıb quruyacaqdır.597 
Günah iş görən müsəlmanlara fasiq deyilir. Fasiqlərə və bütün kafirlərə qəbirdə 
əzab olacaqdır. Bunlara əlbəttə inanmaq lazımdır. Ölü qəbrə qoyulunca, naməlum bir 
həyat ilə diriləcək, rahat olacaq vəya əzab cəkəcəkdir. Münkər və Nəkir adındakı iki 
mələyin, naməlum qorxunc bir insan cildində qəbrdə sual soruşacaqlarını hədislər açıq 
şəkildə bildirməkdədir.598 Bəzi alimlərin rəyinə görə qəbirdə verilən sualların bir hissəsi 
əqidə ilə, bəzi alimlərə görə isə hamısı əqaid barəsində olacaqdır. Bunun üçün uşaqlara, 
“Rəbbin kimdir? Hansı dinə mənsubsan? Kimin ümmətindənsən? Kitabın hansıdır? 
Qiblən haradır? E’tiqadda və əməldə məzhəbin nədir?” suallarının cavabları 
öyrədiməlidir! Əhli sünnət olmayanın doğru cavab verə bilməyəcəyi, “Təzkirəyi 
Qurtubi” əsərində yazılmışdır. Gözəl cavab verənlərin qəbri genişlənəcək, Cənnətdən 
bir pəncərə açılacaqdır. Səhər və axşam, Cənnətdəki yerlərini görüb, mələklər 
tərəfindən onlara yaxşılıqlar ediləcək, müjdələr veriləcəkdir. Yaxşı cavab verə bilməsə, 
dəmir dəyənəklərlə elə vurulacaq ki, qışqırığını insandan və cindən başqa hər məxluq 
eşidəcəkdir. Belə bir adamın qəbri o qədər daralır ki, sümükləri bir-birinə qarışar. 
Cəhənnəmdən bir dəlik açılar. Səhər və axşam Cəhənnəmdəki yerini görüb, qəbrdə 
məhşərə qədər ağır əzablar çəkər. 
                                               
597 Buxari, “Elm”, 21; İbn Macə, “Fitən”, 25; Əhməd ibn Hənbəl, əl-Müsnəd, III, 108. 
598 İbn Macə, “Fitən”, 25. 
 570 
Öldükdən sonra təzədən dirilməyə də inanmaq lazımdır. Sümüklər, ətlər 
çürüyüb torpaq və qaza çevrildikdən sonra, hamısı təzədən bir yerə yığılacaq, ruh 
bədənlərinə girib qəbirlərindən qalxacaqdır. Buna görə də bu zamana qiyamət günü 
deyilir. 
Bütün canlılar məhşər yerində toplanacaq. Hər insanın əməl dəftərləri uçaraq 
sahibinin yanına gələcəkdir. Bunları, yerlərin, göylərin, zərrələrin və ulduzların 
yaradanı, hədsiz qüdrət sahibi olan Allah Təala edəcəkdir. Bunların olacağını, Allah 
Təalanın Rəsulu (səlləllahu əleyhi və səlləm) xəbər vermisdir. Onun söylədikləri heç 
şübhəsiz ki, doğrudur və hamısı həyata keçəcəkdir. 
Salehlərin və yaxşıların dəftərləri sağ tərəfindən, fasiqlərin və pislərin dəftərləri 
isə arxa vəya sol tərəfindən veriləcəkdir. Yaxşı və pis, böyük və kiçik, gizli və açıq hər 
şey dəftərdə olacaqdır. Kiramən katibin mələklərinin bilmədiyi işlər belə, bədən 
üzvlərinin xəbər verməsiylə və Allah Təalanın bilməsi ilə ortaya çıxardılacaq, hər 
şeydən sual verilib, hesaba çəkiləcəkdir. Məhşərdə, Allah Təalanın dilədiyi hər gizli şey 
meydana çıxacaqdır. Mələklərə, “Yerlərdə və göylərdə nə iş gördünüz?”, 
Peyğəmbərlərə, “Allah Təalanın hökmlərini qullara necə çatdırdınız?” Hər kəsə də, 
“Peyğəmbərlərə necə itaət etdiniz, sizlərə xəbər verilən vəzifələri necə yerinə 
yetirdiniz? Bir-birinizin haqlarınıza necə riayət etdiniz?” deyə soruşulacaqdır. Məhşərdə 
imanı olub, əməli və əxlaqı gözəl olanlara mükafat və ehsanlar veriləcək, pis əxlaqlı, 
pozğun əməllərə sahib olanlara isə ağır cəzalar veriləcəkdir. 
Allah Təala, ədaləti ilə bəzi kiçik günahlar üçün də əzab verəcək, dilədiyi 
mö’minlərin böyük və kiçik bütün günahlarını öz fəzliylə və ehsanıyla bağışlayacaqdır. 
Şirkdən və küfrdən başqa, bütün günahları istəsə bağışlayacaq, diləsə kiçik günahlara 
görə də əzab verəcəkdir. Müşrik və kafir olaraq ölənləri qət’iyyən bağışlamayacağını 
bildirməkdədir. Kitablı və kitabsız kafirlər, yəni Məhəmməd əleyhissalamın bütün 
insanlara peyğəmbər olduğuna inanmayan, Onun bildirdiyi əhkamdan, yəni əmr və 
qadağalardan birini belə bəyənməyənlər, bu vəziyyətdə ölsələr, əlbəttə Cəhənnəmə 
atılacaq, əbədi əzab çəkəcəklər. 
Qiyamət günü, əməlləri, işləri ölçmək üçün, bizim bilmədiyimiz bir mizan, bir 
ölçü aləti, bir tərəzi vardır. Yer-göy bir gözünə sığar. Savab gözü parlaq olub, Ərşin 
sağında Cənnət tərəfindədir. Günah tərəfi isə Ərşin solunda, Cəhənnəm tərəfində 
qaranlıqdadır. Dünyada görülən işlər, sözlər, düşüncələr, baxışlar, orda formalaşaraq, 
 571 
yaxşılıqlar parlaq, pisliklər isə qaranlıq və iyrənc görünüb, bu tərəzidə çəkiləcəkdir. Bu 
tərəzi dünya tərəzilərindən fərqlənir. Belə ki, bu tərəzinin, dünyadakı tərəzilər kimi ağır 
tərəfi yuxarı, yüngül tərəfı isə aşağı enməz. Alimlərin bir hissəsinə görə, müxtəlif 
tərəzilər olacaqdır. 
Sirat körpüsü vardır. Sirat köprüsü, Allah Təalanın əmri ilə, Cəhənnəmin 
üstündə qurulacaqdır. Hər kəsə, bu körpüdən keçməsi əmr ediləcəkdir. O gün, bütün 
peyğəmbərlər; “Ya Rəbbi! Səlamət ver” deyə yalvaracaqlar. Cənnətlik olanlar körpüdən 
rahat keçərək Cənnətə gedəcəklər. Bunlardan bəzisi ildırım kimi, bəzisi külək kimi, 
bəzisi də at kimi çaparaq keçəcəklər. Sirat körpüsü tükdən nazik, qılıncdan itidir. 
Dünyada İslamiyyətə riayət etmək də belədir. İslamiyyətə tam riayət etməyə çalışmaq, 
sirat körpüsündən keçmək kimidir. Burda nəfs ilə mübarizə aparmağın çətinliyinə 
dözənlər, orda sirat körpüsünü rahat keçəcəkdir. Elə buna görə də, Allah Təala 
İslamiyyətin göstərdiyi doğru yola; “Sirati müstəqim” adını vermişdir. Bu ad bənzərliyi 
də, İslamiyyətə sarılmağın, elə sirat körpüsünü keçmək mənasına gəldiyini 
göstərməkdədir. Cəhənnəmlik olanlar siratdan keçə bilməyib Cəhənnəmə düşəcəklər. 
Cənabi Peyğəmbərimizə (səlləllahu əleyhi və səlləm) məxsus olan Kövsər 
hovuzu da vardır. Böyüklüyü bir aylıq yol uzunluğundadır. Suyu sütdən daha ağ, iyi 
müşgdən daha gözəldir. Ətrafındakı qədəhlər ulduzlardan daha çoxdur. Bir dəfə içən, 
Cəhənnəmdə olsa belə, bir daha susuzluq hiss etməz. 
Şəfaət haqdır. Tövbəsiz ölən mö’minlərin kiçik və böyük günahlarının 
bağışlanması üçün, peyğəmbərlər, vəlilər, salehlər, mələklər və Allah Təalanın izin 
verdiyi kəslər şəfaət edəcək və şəfaətləri də qəbul ediləcəkdir. 
Cənnət və Cəhənnəm hal-hazırda da vardır. Cənnət, yeddi qat göyün 
üstündədir. Cəhənnəm, hər şeyin altındadır. Səkkiz Cənnət, yeddi də Cəhənnəm vardır. 
Cənnət, yer kürrəsindən, günəşdən və göylərdən daha böyükdür. Cəhənnəm də 
günəşdən böyükdür. 
İnanılması lazım olan əsaslardan altıncısı, qəxavu-qədərə, xeyir və şərlərin 
Allah Təaladan gəldiyinə inanmaqdır. İnsanlara gələn xeyir və şər, fayda və zərər, 
qazanc və ziyanların hamısı Allah Təalanın təqdir etməsindən qaynaqlanır. Allah 
Təalanın, bir şeyin var olmasını diləməsinə “Qədər” deyilmişdir. Qədərin, yəni var 
olmasının istənilən şeyin mövcud olmasına isə “Qəza” deyilir. Qəza və qədər sözləri 
bir-birinin yerinə də istifadə olunur. 
 572 
Bütün heyvanların, bitgilərin, cansızların, bərk və maye halda olanların, 
qazların, ulduzların, malekulların, atomların, elektronların, eləktromaqnit dalğaların, 
qısaca hər bir varlığın hərəkəti, fiziki hadisələri, kimyəvi reaksiyaları, nüvə reaksiyaları, 
enerji mübadilələri, canlılardakı fiziolojik fəaliyyətlər, hər şeyin var olması vəya 
olmaması, qulların yaxşı vəya pis işləri, dünyada və axirətdə bunların cəzasını 
çəkmələri, hər şey, əzəldən Allah Təalanın elmində mövcud idi. Allah, bütün bunların 
hamısını əzəldən bilirdi. O, əzəldən əbədə qədər baş verəcək şeyləri, xüsusiyyətləri, 
hərəkətləri və hadisələri əzəldən bildiyinə münasib şəkildə yaratmaqdadır. İnsanların, 
istər yaxşı, istərsə də pis olsun bütün işlərini, müsəlman vəya kafir olacaqlarını, istəkli 
vəya istəksiz bütün işlərini Allah Təala yaratmaqdadır. Yaradan və edən ancaq Odur. 
Səbəblərin meydana gətirdiyi hər şeyi də yaradan Odur. Hər şeyi bir səbəb ilə 
yaratmaqdadır. 
Məsələn, od yandırıcıdır, halbuki yandıran Allah Təaladır. Odun yandırmaqla 
heç bir əlaqəsi yoxdur. Ancaq, onun xüsusiyyəti, özünə bir şeyin təmas etməsiylə ortaya 
çıxar. Od, alışıb-yanma istiliyinə qədər, isitməkdən başqa bir şey etməz. Təbii cismlərin 
quruluşunda olan karbona və hidrogenə, oksigenlə birləşmək qabiliyyəti verən, elektron 
mübadilələrini ortaya çıxardan şey od deyildir. Doğrunu görə bilməyənlər, bunları odun 
etdiyini zənn edərlər. Yandıran, yanma reaksiyasını yerinə yetirən nə od, nə oksigen, nə 
istilik, nə də eləktron mübadiləsidir. Yandıran, ancaq Allah Təaladır. Bunların hamısını, 
yanmaq üçün bir səbəb olaraq yaratmışdır. Bu barədə məlumatı olmayanlar odun 
yandırdığını zənn edərlərlər. İbtidai məktəbi qurtaran bir nəfərin, “Od yandırar” sözünü 
deyil, “Hava yandırar” sözünü demək xoşuna gələr. Orta məktəbi qurtaran da bunu 
qəbul etməz və “Havadakı oksigen yandırar” deyər. Litseyi qurtaran; “Yandırmaq 
xüsusiyyəti oksigenə məxsus deyildir. Hər elektron daşıyan element yandırıcı 
xüsusiyyətə malikdir” deyər. Universitetli isə, maddə ilə birlikdə enerjini də nəzərə alar. 
Buradan belə başa düşülür ki, elm artdıqca, işin məğzinə yaxınlaşılmaqda, səbəb zənn 
edilən şeylərin arxasında, daha neçə səbəblərin var olduğu ortaya çıxmaqdadır. Elmin 
və fənnin ən yüksək dərəcəsinə sahib olan, həqiqətləri tam olaraq görən peyğəmbərlər 
və o böyüklərin yolunu tutaraq elm dəryalarından damcılara qovuşan İslam alimləri, bu 
gün yandırıcı və yaradıcı zənn edilən şeylərin, aciz, zavallı bir vasitə vəya bir məxluq 
olduqlarını, həqiqi yaradanın, onları bir səbəb kimi istifadə etdiyini bildirirlər. 
Yandıran, ancaq Allah Təaladır. O, od olmadan da yandırar. Ancaq, odla yandırmaq bir 
 573 
adətidir. Yandırmaq istəməsə, odun içində belə yandırmaz. Necə ki, İbrahim 
əleyhissalamı odda yandırmadı. Onu çox sevdiyi üçün bu adətini pozdu. 
Allah Təala diləsəydi hər şeyi səbəbsiz yaradardı. Odsuz yandırar, yemədən 
doyuzdurardı. Ancaq lütf edərək, qullarına yaxşılıq edərək, hər şeyi yaratmasını bir 
səbəbə bağlamışdır. O, müəyyən şeyləri, müəyyən səbəblərlə yaratmağı diləmişdir. 
İşlərini də səbəblərin altında gizlətmişdir. Qüdrətini də səbəblər altında gizlətmişdir. 
Onun bir şeyi yaratmasını istəyən, o şeyin səbəbinə bağlanar və o şeyə qovuşar. 
Lampanı yandırmaq istəyən kibritdən istifadə edər. Zeytun yağını sıxmaq istəyən, 
bunun üçün alətdən istifadə edər. Başı ağrıyan aspirin atar. Cənnətə gedib, saysız-
hesabsız ne’mətlərə qovuşmaq istəyən, İslamiyyətə riayət edər. Özünə qəsd edən vəya 
zəhər içən ölər. Tərli ikən su içən xəstələnər. Günah iş görən, küfrə düşən də 
Cəhənnəmə gedər. Hər kəs hansı səbəbə baş vurarsa, o səbəbin vasitə olduğu şeyə 
qovuşar. İslami kitabları oxuyan müsəlmanlığı öyrənər, sevər və müsəlman olar, 
dinsizlərin arasında yaşayan, onların sözlərini dinləyən din cahili olar. Din cahillərinin 
çoxu isə imansız olar. İnsan hansı yerin miniyinə minərsə ora da gedər. 
Allah Təala, öz işlərini səbəblərlə yaratmamış olsaydı, heç kim heç kimə 
möhtac olmazdı. Hər kəs, hər şeyi Allah Təaladan istəyər, heç bir şeyə baş qatmazdı. 
Belə olunca, insanlar arasında başçı, qulluqçu, işçi, sənətkar, tələbə, müəllim və başqa  
bəşəri əlaqələr qalmaz, dünya və axirətin nizamı pozulardı. Gözəl ilə çirkin, yaxşı ilə pis 
və itaət edənlə asi arasında fərq qalmazdı. 
İslamiyyət müsəlmanlardan, Cənabi Peyğəmbərimizin (səlləllahu əleyhi və 
səlləm) inandığı və bildirdiyi kimi iman etmələrini istəməkdədir. Peyğəmbərimiz bir cür 
iman bildirmişdir. Əshabi kiramın hamısı, Onun bildirdiyi kimi inanmış, e’tiqadda 
(inancda) heç bir ayrılıqları olmamışdır. Cənabi Peyğəmbərimizin vəfatından sonra 
insanlar, İslamiyyəti Əshabi kiramdan eşidərək və soruşaraq öyrənmişdilər. Hamısı eyni 
imanı bildirmişdilər. Onların, Peyğəmbərimizdən nəql edərək bildirdikləri bu imana 
Əhli sünnət e’tiqadı deyilmişdir. Əshabi kiram bu iman bilgilərinə öz rəylərini, 
filosofların kəlamlarını, nəfsani arzularını, siyasi görüşlərini və buna bənzər başqa 
şeyləri əsla qarışdırmamışlar. 
Əshabi kiram, hamısında kamal dərəcəsində mövcud olan Allah Təalanı tənzih 
və təqdis etmək, Onun bildirdiklərini tərəddüdsüz qəbul edib inanmaq, mutəşabih 
(mənası açıq olmayan) ayələrin şərhinə həddən artıq aludə olmamaq... kimi vəsfləriylə 
 574 
öz imanlarını Peyğəmbərimizdən eşitdikləri kimi mühafizə etmiş, İslamiyyətdəki iman 
əsaslarına saf, bərraq və əslinə münasib bir şəkildə də’vət etmiş, bildirmişlər. 
Əshabi kiramın Rəsulullahdan nəql edərək bildirdikləri bu təbliği, olduğu kimi, 
heç bir şey əlavə etmədən vəya çıxartmadan qəbul edib, olduğu kimi inanıb, onların 
yolunda olanlara Əhli sünnət və camaat qrupu, bu doğru və əsl (həqiqi) İslamiyyət 
yolundan ayrılanlara da, Bid’ət qrupları (zəlalətə düşən, yolunu azan qruplar) 
deyilmişdir. 
Əshabi kiramın hamısı müctəhid idilər. Onlar dini bilgilərini bilavasitə 
Rəsulullahdan aldılar. Onu bilavasitə görməyin, Onun söhbətlərində iştirak etməyin 
qazandırdığı çox yüksək mənəvi kamallara, yetişginliklərə və üstünlüklərə çatdılar. 
Nəfsləri tox olub, hər biri ixlas, ədəb, elm və irfanda Əshabdan olmayanlardan heç bir 
alimin və övliyanın əldə edə bilməyəcəyi dərəcələrə qovuşdular. Hər birinin bir hidayət 
ulduzu olduğu hədisdə bildirilmişdir.599 Hamısının imanı və e’tiqadı bir idi. Barələrində 
nass (ayə və hədis) olmayan məsələlər barəsində ictihad etdilər. Hər biri, əməldə 
məzhəb sahibi idilər. Çoxusunun ictihadlarından çıxartdıqları hökmlər bir-birilərinə 
bənzəyərdi. İctihadlarının bir yerə yığılıb kitablaşdırılmaması səbəbiylə onların 
məzhəbləri yaddan çıxardıldı. Buna görə də, bu gün Əshabı kiramdan hər hansı birinin 
məzhəbinə riayət etmək mümkün deyildir. 
İslamiyyəti Əshabi kiramdan öyrənən tabiun və bunlardan öyrənən təbəyi 
tabiundan da dini bilgilər mövzusunda yüksəlib, mütləq müctəhidlik dərəcəsinə çatan 
böyük imamlar çıxdı. Bunlar da əməldə məzhəb sahibi idilər və hər birinin 
ictihadlarından meydana gələn hökmlərə, o alimin məzhəbi deyilmişdi. Bu alimlərdən 
də çoxunun məzhəbi kitablaşdırılmadığı üçün unudulmuşdur. Ancaq, dörd böyük 
imamın ictihadları, tələbələri tərəfindən kitablaşdırılmış, beləcə mühafizə edilərək 
müsəlmanlar arasında yayılmışdır. Yer üzündə yaşayan bütün müsəlmanlara doğru yolu 
göstərən və İslam dinini dəyişməkdən, pozulmaqdan qoruyan bu dörd imamın birincisi 
İmam Əzəm Əbu Hənifə, ikincisi İmam Malik ibn Ənəs, üçüncüsü İmam Məhəmməd 
ibn İdris Şafii, dördüncüsü də Əhməd ibn Hənbəldir. 
Əhli sünnət e’tiqadına sahib olan bu dörd imamdan İmam Əzəmin yoluna 
Hənəfi məzhəbi, İmam Malikin yoluna Maliki məzhəbi, İmam Şafiinin yoluna Şafii 
məzhəbi, İmam Əhməd ibn Hənbəlin yoluna da Hənbəli məzhəbi deyilmişdir. Bu gün 
                                               
599 Əhməd Şami, Sübülül-Huda, X, 329. 
 575 
bir müsəlmanın Allah Təalanın rızasına münasib ibadət və iş görə bilməsi, ancaq bu 
dörd məzhəbdən birinə riayət etməsiylə mümkündür. 
 
İbadətlər 
 
Birincisi, şərtlərinə və fərzlərinə münasib olaraq, hər gün beş dəfə, vaxtı 
girincə namaz qılmaqdır. Namazlar fərzlərinə, vaciblərinə və sünnətlərinə fikir verilərək 
Haqdan başqa hər şey unudularaq, vaxtını qaçırtmadan qılınmalıdır. Qur’ani Kərimdə, 
namaza “Salat” deyilir. Salat, lüğətdə insanın dua etməsi, mələklərin istiğfar etməsi, 
Allah Təalanın mərhəmət etməsi, yazığı gəlməsi deməkdir. İslamiyyətdə salat demək, 
elmihal kitablarında bildirildiyi kimi, müəyyən hərəkətləri etmək və müəyyən şeyləri 
oxumaq deməkdir. Namaz qılmağa iftitah (başlanğıc) təkbiri ilə başlanır. Yəni, namaz 
kişilərin əllərini qulaqlarına qədər qaldırıb göbək altına üst-üstə qoyarkən, “Allahu 
əkbər” demələri ilə başlanır. Axırıncı oturuşda, başı sağ və sol çiyinlərə çevirib, salam 
verərək namaz qurtarılır. 
İkincisi, malın zəkatını verməkdir. Zəkatın mənası, təmizlik, tərifləmək və 
yaxşı, gözəl vəziyyətə çevrilmək deməkdir. İslamiyyətdə zəkat demək, ehtiyacından 
artıq, nisab deyilən müəyyən bir miqdarda zəkat malı olan hər hansı bir nəfərin, ma-
lından müəyyən miqdarını ayırıb, Qur’ani Kərimdə vəsfləri bildirilən müsəlmanlara, 
minnət qoymadan verməsi deməkdir. Zəkat, səkkiz qrupa verilir. Dörd məzhəbdə də 
dörd cür zəkat malı vardır. Qızıl və gümüşün zəkatı, ticarət malının zəkatı, ilin 
yarısından çoxunu otlaqlarda otlayan dördayaqlı ev heyvanlarının zəkatı və yerdə bitən 
hər növ ehtiyac maddəsinin zəkatıdır. Bu dördüncü zəkata “öşr” deyilir. Yerdən məhsul 
yığılan kimi öşr verilir. Digər üç zəkat isə nisab miqdarı olduqdan bir il sonra verilir. 
Üçüncüsü, Ramazan ayında hər gün oruc tutmaqdır. Oruc tutmağa “Savm” 
deyilir. Savm, lüğətdə bir şeyi, bir şeydən qorumaq deməkdir. İslamiyyətdə isə, 
şərtlərinə riayət edərək, Ramazan ayında hər gün üç şeydən özünü qorumaq deməkdir. 
Bu üç şey yemək, içmək və cimadır. Ramazan ayı göydə hilalı (yəni ayı) görməklə 
başlayar. Təqvimlə qabaqcadan hesablamaqla başlamaz. 
Dördüncüsü, gücü çatan hər bir nəfərin ömründə bir dəfə həccə getməsidir. Yol 
təhlükəsiz və bədən də sağlam olarsa, Məkkəyi mükərrəmə şəhərinə gedib gəlincəyə 
 576 
qədər, ailəsinə bəs edəcək maldan artıq qalan pulla hər kəs ömründə bir dəfə, ehramlı 
olaraq, Kə’bəyi muəzzəməni təvaf etməsi və Ərafat meydanında durması fərzdir. 
Beşincisi, Allah Təalanın dinini yaymaq üçün çalışmaq, yəni cihad etməkdir. 
Cihada hazırlanmaq ibadətdir. 
Munakəhat; Evlənmə, boşanma, nəfəqə (aliment)... kimi qismləri vardır. 
Muaməlat; Alver, kirayə, şirkətlər, faiz, miras... kimi qismləri vardır. 
Uqubat; Qisas, sirqat (oğruluq), zina, qəzf (iftira), riddət, yəni mürtəd olmağın 
cəzaları kimi beş esas hissəyə ayrılan cəzalardır. 
 
Əxlaq 
 
İslamiyyət, gözəl əxlaqa sahib olmağı, nəfsi pis xasiyyətlərdən təmizləməyi, 
yaxşı xüsusiyyətlərə malik olmağı, hər cəhətdən iffətli və həyalı olmağı əmr edir. Bu 
məlumatları və yolları öyrədən elmə “Təsəvvüf” deyilir. 
Bədən sağlığına aid bilgiləri tibb elmi öyrətdiyi kimi, qəlbin və ruhun pis 
əxlaqdan xilas olmasını da təsəvvüf elmi öyrədir. Qəlb xəstəliyinin əlamətləri olan pis 
işlərdən uzaqlaşdırıb, Allahın rızası üçün gözəl iş görməyi və ibadət etməyi tə’min edir. 
İslamiyyət, əvvəlcə elm öyrənməyi, sonra da öyrəndiklərinə münasib iş 
görülməsini və ibadət edilməsini, bütün bunların da Allahın rızası üçün olmasını, 
qısacası elm, əməl və ixlası əmr etməkdədir. İnsanın mənəvi olaraq yüksəlməsi, dünya 
və axirət səadətinə qovuşması, bir təyyarənin uçmasına bənzədilərsə, iman ilə ibadət 
bunun gövdəsi və mühərrikləri kimidir. Təsəvvüf yolunda irəliləmək də, bunun enerji 
maddəsi, yəni yanacağıdır. Məqsədə nail olmaq üçün təyyarə təşkil edilir. Yəni, iman və 
ibadət qazanılır. Hərəkətə keçmək üçün də, güc, yəni təsəvvüf yolunda irəliləmək 
lazımdır. 
Təsəvvüfün iki amalı vardır. Birincisi, imanın vicdaniləşməsi, yəni qəlbə 
yerləşməsi və şübhəyə düşürən tə’sirlərlə zədələnməməsi üçündür. Hətta ağıl, dəlil və 
isbatla gücləndirilən iman belə sağlam olmaz. Allah Təala, Qur’ani Kərimdə Rə’d 
surəsinin 28-ci ayəsində məalən belə buyurmuşdur ki; “Qəlblərə imanın hopması və 
yerləşməsi, ancaq və ancaq zikrlə olar”. Zikr, hər işdə və hər hərəkətdə Allah Təalanı 
yada salmaq, Onun rızasına münasib iş görmək deməkdir. 
 577 
Təsəvvüfun ikinci amalı, fiqh elmi ilə bildirilən ibadətlərin cani dildən, 
asanlıqla yerinə yetirilməsini və nəfsi əmmarədən törəyən tənbəlliklərin, çətinliklərin 
dəf edilməsidir. İbadətlərin cani dildən və rahat yerinə yetirilməsi, günah olan işlər 
görməyə də nifrət edərək uzaqlaşılması, ancaq təsəvvüf elmini öyrənib, bu yolda 
irəliləməklə mümkündür. Təsəvvüfə sarılmaq, hər kəsin bilmədiklərini görmək, 
qeybdən xəbər vermək, nur, ruh və qeyri adi röyalar görmək üçün deyildir. Təsəvvüflə 
qazanılan mərifətlərə, bilgilərə və hallara qovuşmaq üçün, əvvəlcə imanı düzəltmək, 
İslamiyyətin əmr və qadağalarını öyrənib, bunlara münasib iş görmək və ibadət etmək 
lazımdır. Onsuz da bu üçünü etmədikcə, qəlbin təmizlənməsi, pis əxlaqdan arınması, 
nəfsin təzkiyəsi və tərbiyə edilməsi mümkün deyildir. 
 
Məhəmməd əleyhissalama tabe olmaq 
 
Məhəmməd əleyhissalama tabe olmaq, yəni Onu təqlid etmək, Onun getdiyi 
yolu tutmaqdır. Onun yolu, Qur’ani Kərimin göstərdiyi yoldur. Bu yola İslam dini 
deyilir. Onu təqlid etmək üçün, əvvəlcə iman etmək, müsəlmanlığı yaxşı öyrənmək, 
sonra da fərz olan dini əməlləri yerinə yetirib, haramlardan uzaq qalmaq, daha sonra da, 
sünnətləri yerinə yetirib, məkruh olan şeylərdən çəkinmək lazımdır. Bütün bunlardan 
sonra isə, mübah olan şeylərdə də Onu təqlid etməyə çalışmaq lazımdır. 
İman etmək, Ona tabe olmağa başlamaq və səadət qapısından içəri girmək 
deməkdir. Allah Təala Onu, dünyadaki bütün insanları səadətə də’vət üçün göndərdi və 
Səbə surəsinin 28-ci ayəsində məalən; “Ey sevgili Peyğəmbərim! Səni, dünyadakı bütün 
insanlara, əbədi səadəti müjdələmək və bu səadət yolunu göstərmək üçün göndərirəm” 
buyurmuşdur. 
Məsələn, Onu təqlid edən bir nəfərin, günorta vaxtı bir balaca yatması,  
yatmadan, bir neçə gecə ibadət etməsindən həmin adam üçün qat-qat daha qiymətlidir. 
Çünki, “Qaylulə” etmək, yəni günortadan qabaq bir az yatmak Peyğəmbərimizin 
adətiydi. Məsələn, Onun dini əmr etdiyi üçün, bayram günü oruc tutmamaq və yeyib-
içmək, illər uzunu nafilə tutulan oruclardan daha qiymətlidir. Onun dininin əmri ilə 
kasıba verilən zəkat, öz istəyiylə dağ qədər qızıl sədəqə verməkdən daha üstün, daha 
fəzlətlidir. 
 578 
Həzrəti Ömər, bir dəfə səhər vaxtı namazını camaatla qıldıqdan sonra, camaata 
baxıb, aralarında bir nəfəri görə bilməyincə, onun harda olduğunu soruşdu. Əshab belə 
dedilər ki; “Gecələri səhərə qədər ibadət edir. Bəlkə də indi yatıb qalmışdır”. 
Əmirulmö’minin; “Kaş ki, bütün gecəni yatıb, sübh namazını camaatla qılsaydı. Bu 
onun üçün daha yaxşı olardı” buyurdu. 
İslamiyyətə bağlanmadan, özünü əziyyətə salıb mübarizə aparanlar nahaq yerə 
nəfslərini incidirlər. Bu insanların, əziyyətlərinin müqabilində bu dünyada xırda-xuruş 
bir-neçə mənfəətdən başqa əllərinə bir şey keçməz. Halbuki, bütün dünyanın qiyməti və 
əhəmiyyəti ibadətlərin bir neçəsindən belə dəyərsizdir. Dünyaya əhəmiyyət verənlər, 
hamıdan daha çox çalışıb yorulan nadan kəslərə bənzəyərlər. Onların qazancları da, 
gördükləri işə nisbətlə hamının işindən aşağıdır. İslamiyyətə tabe olanlar isə, lə’l- 
cəvahir və qiymətli almaslar ilə məşgul olan zərgərlər kimidir. Bunların işi az, 
qazancları isə daha coxdur. Bəzən bir saatlıq iş müqabilində, yüz minlərlə ilin qazancını 
qazanarlar. Bunun səbəbi, İslamiyyətə münasib olan əməlin, Haqq Təalanın məqbul 
gördüyü bir əməl olmasına görədir. 
Belə olduğunu öz kitabının çox yerində bildirmişdir. Məsələn, Ali İmran 
surəsinin 31-ci ayəsində məalən; “Ey sevgili Peyğəmbərim! Onlara de ki, əgər Allah 
Təalanı sevirsinizsə və Allah Təalanın da sizi sevməsini istəyirsinizsə, mənə tabe olun! 
Allah Təala, mənə tabe olanları sevər” buyurur. 
Məhəmməd əleyhissalama tabe olmaq, Əhkami İslamiyyəni bəyənib, ibadətləri 
sevə-sevə etmək, Onun əmrlərinə, İslamiyyətin qiymət verdiyi, üstün tutduğu şeylərə, 
alimlərinə, salehlərinə ehtiram göstərib hörmət etmək və Onun dinini yaymağa 
çalışmaq, dininə boyun əymək istəməyənləri, onu bəyənməyənləri və əhəmiyyət 
verməyənlərə də baş qoşmamaq deməkdir. 
İslamiyyətə münasib olmayan şeylərin heç birisini Haqq Təala xoşlamaz, 
bəyənməz. Xoşlanılmayan, bəyənilməyən şeyə savab deyil, əksinə cəza verilər. 
Hər iki dünyanın səadətinə qovuşmaq, ancaq və ancaq dünya və axirətin sahibi 
olan Məhəmməd əleyhissalama tabe olmağa bağlıdır. Ona tabe olmaq üçün iman etmək 
və İslam hökmlərini öyrənmək, haqqıyla yerinə yetirmək lazımdır. 
Axirətdə Cəhənnəmdən xilas olmaq, ancaq Məhəmməd əleyhissalama tabe 
olanlara məxsusdur. Dünyada edilən bütün yaxşılıqlar, bütün işlər, bütün hallar və bütün 
elmlər Rəsulullahın (səlləllahu əleyhi və səlləm) yolunu tutmaq şərtiylə axirətdə işə 
 579 
yarayar. Amma, Allah Təalanın Peyğəmbərinə tabe olmayanların etdiyi hər yaxşılıq 
dünyada qalar və axirəti üçün bir fayda verməz. Yəni bu, yaxşılıq şəklində görünən bir 
istidracdan başqa bir şey olmaz. 
Məhəmməd əleyhissalama tam mənasıyla və qüsursuz tabe ola bilmək üçün, 
Onu tam mənasıyla və qüsursuz bir şəkildə sevmək lazımdır. Bütöv bir sevginin əlaməti 
də, Onun düşmənlərindən uzaq durmaq, Onu bəyənməyənləri bəyənməməkdir. Sevgidə 
mudahənə, yəni saymamazlıq olmaz. Aşiqlər, sevgililərinin divanəsi olub, əmrlərindən 
əsla çıxmazlar. Bir-birinə zidd olan şeylər bir yerdə qala bilməz. İki zidd şeyin 
məhəbbəti də bir qəlbdə ola bilməz.  
Bu dünyanın ne’mətləri müvəqqəti və aldatıcıdır. Bu gün qazanılan şeylər 
sabah bir başqasının əlinə keçər. Axirətdə xeyir verən şeylər isə saysız-hesabsızdır və 
dünyada ikən qazanılar. Bu bir neçə günlük həyat, əgər dünya və axirətin ən qiymətli 
insanı olan Məhəmməd əleyhissalama tabe olaraq keçirilərsə, onda əbədi xoşbəxtlik, 
nicat və xilas mümkündür. Yoxsa, Ona tabe olmadıqca, hər şey bir heçdir. Ona tabe 
olmadıqca, görülən hər xeyir iş, hər yaxşılıq bu dünyada qalar, axirətdə isə bir faydası 
olmaz. 
Ona tabe olmaq nəticəsində verilən savabın kiçik bir hissəsi, bütün dünya 
ne’mətlərindən və axirət səadətlərindən qat-qat üstündür. İnsanlıq məziyyəti və şərəfi, 
Ona tabe olmaqdır. Rəsulullaha tabe olmaq üçün müsəlmanların Əhli sünnətin dörd 
haqq məzhəbindən birində olmaları təməl şərtdir. Cənabi Peyğəmbərimizə iman edib 
gətirdiklərini təsdiq etmək, Onu sevib, itaət etmək, nəsihətlərini qəbul etmək, Ona 
hörmət edib, tə’zim göstərmək fərzdir. Bu barədə Allah Təala məalən; “O halda Allah 
Təalaya və Onun ümmi nəbisi olan Rəsuluna iman edin, Ona tabe olun ki, doğru yolu 
tapasınız”.600 
“Hər kim, Allah Təalaya və Peyğəmbərinə iman etməsə, heç bir şübhə yoxdur 
ki,  (bilsin) ki, biz o kafirlər üçün yandırıcı bir od hazırlamışıq” buyurmaqdadır. 
Rəsulullah da belə buyurmuşdur ki; “Allah Təaladan başqa ilah olmadığına 
şəhadət edib, mənə və mənim gətirdiklərinə iman edincəyə qədər, insanlarla (kafirlərlə) 
döyüşməyim mənə əmr olundu. Onlar iman edincə, müsəlmanlıq haqqının muqtəzası 
(cəzaları) xaricində, mallarını və canlarını azad edərlər. (Öz aralarındakı gizli işlərin) 
hesablarını isə Allah Təala görər”. 
                                               
600 əl-Ə’raf 7/158. 
 580 
“Mənə kim itaət etsə, Allah Təalaya itaət etmiş olar. Hər kim mənə üsyan etsə, 
Allah Təalaya üsyan etmiş olar. Mənim əmrimə itaət edən, mənə itaət etmiş, əmrlərimə 
üsyan edən də mənə üsyan etmiş olar”. 
“Mənə itaət edən və mənim gətirdiklərimə tabe olanın halı ilə, mənə üsyan 
edən və mənim gətirdiklərimi yalan sayanın halı, bir ev tikdirib, (insanlara gözəl bir 
ziyafət vermək üçün) cürbcür dadlı yeməklər hazırlayan, camaatı yeməyə çağırmaq 
üçün birisinə tapşıran bir adamın halına oxşayar. Çağrılan yerə gələn adam evə girər və 
hazırlanan yeməklərdən istədiyi qədər yeyər. Ancaq çağrılan yerə gəlməyən adam isə, 
evə girə bilməz və hazırlanan yeməklərdən də yeyə bilməz. Ev, (Rəsulullahın çağırışına 
qulaq asan muttəqilər üçün hazırlanan) Cənnətdir. (Allah Təalaya və Onun ne’mətləri 
ilə dolu olan Cənnətə) çağıran isə Məhəmməddir (əleyhissalam). Hər kim Məhəmmədə 
(əleyhissalam) üsyan etsə, Allah Təalaya üsyan etmiş olar. Məhəmməd (əleyhissalam), 
insanları özünü təsdiq edən mö’minlər və yalançı çıxardan kafirlər şəklində iki hissəyə 
ayırmışdır”. 
“Mənim sünnətimə və məndən sonra Xuləfayi raşidinin sünnətlərinə riayət 
edin. Ona var gücünüzlə və əhəmiyyət verərək sarılın. (Dində) sonradan meydana 
çıxardılan (Qur’ani Kərimdə, sünnəttə, ümmətin icmasında (fikir birliyində) və 
fəqihlərin qiyasında olmayan) şeylərdən çəkinin. Çünki, (dində) hər sonradan ortaya 
çıxan şey bid’ətdir. Hər bid’ət isə zəlalətdir”.601 
Ənəs ibn Malikin Rəsulullaha tabe olmaqla əlaqəli rəvayət etdiyi hədisdə, 
Peyğəmbərimiz (səlləllahu əleyhi və səlləm) belə buyurmuşdur ki; “Hər kim mənim 
sünnətimi ihya etsə (onunla əməl edərək yaysa), məni ihya etmişdir (şanımı ucaltmış, 
əmrimi izhar etmişdir). Məni ihya edən də Cənnətdə mənimlə birlikdədir”. 
Cənabi Peyğəmbərimiz, Bilal ibn Harisə belə buyurmuşdur ki; “Bir nəfər, 
İslamda yaxşı bir sünnət iş görsə, bu adamın savabına və onu edənlərin savablarına 
qovuşar. Bir nəfər İslamda bir pis sünnətə cığır açsa, onun günahı və onu edənlərin 
günahları özünə verilər”.602 
Ömər ibn Əbdüləziz Həzrətləri belə buyurmuşdur ki; “Rəsulullah gözəl bir 
cığır açdı. Ondan sonra da xəlifələri cığır açdılar. Rəsulullahın sünnətiylə və özündən 
                                               
601 İbn Macə, “Müqəddimə”, 6; Darimi, “Müqəddimə”, 16; Əhməd ibn Hənbəl, əl-Müsnəd, IV, 126; 
Hakim, əl-Müstədrək, I, 174; Beyhəqi, əs-Sünən, II, 422; İbn Qəyyum əl-Cövziyyə, Zadul-Məad, I, 178, 
411. 
602 İbn Macə, “Müqəddimə”, 36; Darimi, “Müqəddimə”, 44; Əhməd ibn Hənbəl, əl-Müsnəd, IV, 361; 
Təbərani, əl-Mu’cəmul-Kəbir, II, 315; Beyhəqi, əs-Sünən, II, 136. 
 581 
sonrakı xəlifələrinin sünnətləriylə əməl etmək, Allah Təalanın kitabına münasib olaraq 
hərəkət etməkdir. Allahu Təalaya və Cənabi Peyğəmbərimizə itaət etmək, Allah 
Təalanın dinini qüvvətləndirməkdir. İslamiyyəti heç kimin pozmağa və dəyişdirməyə 
haqqı yoxdur. Sünnətə zidd olan kəslərin sözləriylə də əməl etmək caiz deyildir”. 
Cənabi Peyğəmbərimizin və Əshabi kiramın sünnətlərinə tabe olanlar hidayət 
tapmışlar. Bunlardan hər kim yardım istəsə, ona yardım edilmişdir. Hər kim sünnətlərə 
zidd gedib, onlarla əməl etməsə, müsəlmanların getdiyi yoldan fərqli bir yol tutmuşdur. 
Allah Təala o adamı pis işlər gördürərək Cəhənnəmə atar. Cəhənnəm necə də pis bir 
yerdir. 
Əhməd ibn Hənbəl Həzrətləri belə buyurmuşdur ki; “Bir gün bir camaatın 
arasındaydım. Onlar əməlli-başlı soyunub suya girdilər. Mən isə; “Hər kim Allah 
Təalaya və axirət gününə iman edirsə, hamama (övrət yerlərini örtmədən) girməsin” 
hədisinə riayət edərək soyunmadım. O gecə röyamda bir nəfər; “Ey Əhməd! Sənə 
müjdə var! Çünki, Allah Təala, Rəsulullahın sünnətinə riayət etdiyin üçün səni 
bağışladı. Səni imam etdi. İnsanlar sənə tabe olarlar” dedi. Mən; “Siz kimsiniz?” deyə 
soruşunca, O; “Cəbrayılam” dedi”. 
Hər kim, hər işində, Rəsulullaha (səlləllahu əleyhi və səlləm) tabe olmasa, 
mö’min ola bilməz. Onu, öz canından çox sevməsə imanı natamam olar. O, bütün 
insanların və cinlərin Peyğəmbəridir. 
Hər əsrdə yaşayan hər millətin Ona tabe olması vacibdir. Hər mö’minin, Onun 
dininə yardım etməsi, Onun əxlaqını örnək götürməsi, Onun mübarək adını çox zikr 
etməsi, adı çəkildikdə və eşidildikdə, hörmət və sevgiylə səlatu salam gətirməsi, 
mübarək camalını görməyə aşiq olması, gətirdiyi Qur’ani Kərimi, dinini sevməsi və 
ehtiram göstərməsi lazımdır. 
 
 
 
 
 
 
 
 
 582 
HİLYƏYİ SƏADƏT 
Hilyəyi pakımı görsə biri,  
Olar o, üzümü görmüş kimi, 
Gördükdə hubbu hasil olsa, 
 Yəni hüsnümə aşiq olsa,  
Məni görməyi etsə arzu,  
Qəlbi sevgimlə olsa dolu, 
 Cəhənnəm olar ona haram, 
 Rəbbim Cənnəti edər ikram. 
Daha, həşr etməz çılpaq anı Haqq,  
Olar ğufranına Haqqın mülhaq. 
 Deyildi ki, hilyəyi Rəsuli, 
 Sevərək yazsa birinin əli, 
Edər Haqq onu qorxudan əmin, 
Bəla ilə dolsa ruyi zəmin. 
 Xəstəlik görməz dünyada təni, 
 Ağrı çəkməz heç bütün bədəni. 
Günah etmiş isə də bu adam, 
Cəhənnəm cisminə olar haram. 
 Axirətdə əzabdan xilas olar, 
 Dünyada hər işi asan olar. 
Həşr eylər anı həm Rabbi cəllə, 
 Dünyada Rəsulu görənlərlə.  
               Hilyəyi Nəbiyi çətinkən bəyan,  
               Başlarıq ona olduqca imkan. 
 Sığınaraq zülcəlala,  
Vəsf edərik acizanə. 
              İttifaq etdi bu sözdə üməm,  
               Qırmızı ağdı Fəxri aləm.    
Mübarək üzü xalis ağ idi,  
Gül kimi qırmızımtıl idi. 
               İnci kimi üzündəki təri,  
Həm cism idi Rəsuli əkrəm,  
Yaraşar, ruhi mücəssəm desəm.  
                  Gözəl, həm sevimli idi Rəsul,  
                  Haqqa çox sevgili idi Rəsul.  
Maliklə Əbu Halə söylədi, 
 Hilal kimi açıq qaşlı idi.  
                     İki qaşı arası hər zaman,  
                    Gümüş kimi görünərdi, ə’yan.  
Mübarək üzü az yuvarlaqdı,  
Dərisi, bərraq, həm də parlaqdı. 
                         Qara qaşları mihrabı anın,  
                         Qibləsi idi, bütün cahanın. 
 Ortası yüksəkcə görünərdi, 
 Yandan baxınca mübarək burnu.  
                 Çox gözəl idi çəkmə və lətif,  
                 Edə bilməz görən tam tərif. 
 Seyrək idi dişlərinin arası,  
Parlayardı, sanki inci sırası.  
                         Ön dişləri etdikcə zühur,  
                         Hər tərəfə yayılardı bir nur.  
Gülsə idi iki cahan sərvəri,  
Canlı cansız hər şeyin Peyğəmbəri. 
                  Görünərdi ön dişləri, çox əfif,  
                  Dolu danələri kimi, çox lətif.  
İbni Abbas der Həbibi Xuda,  
Gülməyə, eylər idi istihya. 
               Həm həyasından O dinin sənədi, 
               Qəhqəhə etmədi derlər əbədi.  
Zərif, məhcub idi Rəsuli cənab, 
 Daim eylər idi baxmağa hicab. 
                     Üzü bənzərdi, yuvarlaq aya, 
 583 
               Çox xoş eylərdi gözəl cövhəri. 
Tərləyincə, O mənbəyi sürur, 
Dalğalanardı sanki bəhri nur.  
               Görünərdi gözü daim  sürməli,  
               Qəlbləri çəkərdi gözəl gözləri.  
Ağı, ağ idi əlbəttə,  
Mədh eylədi Rəbbi ayətlə.  
                Siyahı anın, deyildi ufaq,  
                Bir idi ona yaxınla uzaq. 
Geniş, gözəl və lətifdi gözü,  
Nur saçardı həp mübarək üzü. 
 Quvvəyi basırayi Mustafavi,  
Gecə, gündüz kimi olardı qəvi. 
Baxmaq arzu etsəydi bir yerə, 
Cismi pakı da dönərdi belə. 
 Başa tabe edərdi cəsədi,  
Bunu tərk etməmişdi əbədi. 
Əshab içindən çox əhli ədəb,  
Qarnı, sinəsiylə birdi dedi həp. 
                   Açılsaydı mübarək sinəsi, 
                   Feyz saçardı elm xəzinəsi. 
Eşqə olunca məhəlli təşrif, 
Başqa olarmı o sadri şərif? 
                   Mübarək sinəsi geniş idi, 
                   Elmi lədun ona inmiş idi. 
Ağ və bərraqdı o sadri kəbir,  
Sanardı görənlər bədiri munir. 
                Atəşi eşqi zati əzəli, 
               Odlara vurmuşdu O gözəli. 
Bilir əlbət bunu piru cavan, 
Yastı kürəkliydi Fəxri cahan. 
                     Kürək ortası həm ətli idi, 
                      Zatı aynaydı, uca Mövlaya. 
Nurlu idi həp o vəchi həsən,  
Baxılmazdı, tənəvvurundan.  
                        Könüllər aldı o gözəl Nəbi,  
                        Aşiqi oldu yüz min səhabi. 
 Bir dəfəcik görənlər röyada, 
 Dedilər belə zövq yox dünyada. 
                   Həm gözəl yanaqları bilsinlər,  
                   Çox ətli deyildi desinlər.  
Anın etmişdi Cənabi Xalıq,  
Severək üzün ağ, alnın açıq.  
                    Boynunun nuru edərdi hər an,  
                    Saçları arasında ləməan.  
Mübarək saqqalından yaxşı bil,  
Ağarmışdı ancaq on yeddi qıl. 
                        Nə qıvrımdı, nə də uzun,  
                        Hər üzvü kimi idi, mövzun. 
 Gərdani pakı Rəsuli afaq, 
 Çox ağ idi və çox da bərraq. 
               Bir sıra qıl düzülmüşdü, xilafsız. 
             Bu qara xətt, bu mübarək bədəndə, 
             Xoşdu halqa kimi, ay çevrəsində. 
Bütün ömründə qalmışdı qəza, 
Gənclikdə kimi mübarək əza. 
İrəlilədikcə sinni Nəbəvi, 
Təzələnirdi həp, qonça kimi. 
 Həm dahi, kainatın hökmdarı, 
 Zənn eyləmə ki, ola çox yağlı, 
Nə zəif, nə də çox ətli idi, 
Mötədil, həm çox qüvvətli idi. 
             Ləhmi, şəhmi dedilər əhli dərun, 
            Bir-birindən, nə ziyadəydi, nə dun.  
 584 
                     Kərəm sahibi dövlətli idi. 
Gümüş tənində lətafət vardı, 
İricə möhri nübüvvət vardı. 
          Kürəyindəydi möhrü nübüvvət. 
           Sağ tərəfinə yaxındı əlbət. 
Bildirdi bizə edənlər tərif,  
Bir böyük xal idi möhrü şərif. 
               Rəngi sarıya yaxın qaraydı, 
               Göyərçin yumurtası qədərdi. 
Ətrafına çəkilmiş sanki xətlər, 
Bir-birinə bitişik tüklər. 
                   Anladanlar O Ali nəsəbi, 
                  Dedi iri sümüklüydü Nəbi.  
Hər sümük iri, mərdanə idi,  
Surəti, sirəti şəhanəydi. 
           Mübarək əzasının hər biri, 
         Münasib yaradılmışdı həm qəvi. 
Çox xoş idi hər üzvü anın 
Ayələri kimi Qur’anın. 
                   Əllərin içi O hökmdarın, 
                    Ayaqları altı dahi anın, 
Geniş və pak idi nazik mərğub, 
Təzə gül kimi lətif və məhbub. 
           Çox mövzun idi der əhli nəzər, 
           O kəramətli, mübarək əllər. 
Salam versəydi birinə əgər,  
Təbəssüm edərdi həp Peyğəmbər. 
               Bir iki gün, keçsəydi aradan, 
               Hətta uzasaydı da, bir aydan. 
Müəyyən olardı xoş iyindən,  
O kəs adamlar arasından. 
          Billur kimiydi təni bimuyu, 
Etmiş, ol bədən sarayın ustad,  
Ədlü dad ilə, əsasın bünyad.  
              Mö’tədil idi pak təni,  
              Nura qərq olmuşdu bütün bədəni. 
 Orta boylu idi, o Sidrəməkan,  
Ortalıq Onun ilə tapdı nizam. 
                  Seyr edən mö’cüzəvi qamətini,  
                  Dedi həp, mədh edib Həzrətini.  
Görmədik belə, gül üzlü gözəl,  
Boyu, həm əxlaqı, həm üzü gözəl. 
                           Orta boylu ikən Nəbi,  
                           Uzun biriylə yerisəydi.  
Nə qədər uzun olsa idi o ər,  
Yenə hündür görünərdi Peyğəmbər. 
                    Uzun boylu olandan o cövhər,  
                    Yüksək idi, əlin içi qədər.  
Bir yola getsəydi izzətlə,  
Gedərdi çox sür’ətlə. 
                        Derik, vəsfi şərifində yenə,  
                        Yeriyərkən, əyilərdi önünə.  
Yəni, bir yoxuşdan inər kimi,  
Daim önünə, azca əyilərdi.  
                            Şanlı, şərəfli idi, O Cəlil, 
                            İftixar eylərdi, ruhi Xəlil.  
Bir zatı ki, murad edə Xuda, 
 Hər əzası, olar əlbət ə’la. 
Yolda gedərkən, əgər bir kimsə, 
 Qəflətən Rəsulullahı görsə, 
Qorxu düşərdi qəlbinə anın, 
Yüksəkliyindən Rəsulullahın. 
 Həm də biri Nəbi ilə müdam, 
 Söhbət edərək söyləsə kəlam, 
 585 
          Necə  mədh edim ol pəhluyu.  
Dostu seyr etmək üçün o şərif,  
Göz olmuşdu, bütün cismi lətif. 
              Kəmal üzərəydi zərif təni, 
              Xaliq göstərmişdi hikmətini.  
Yoxdu, sinəsində, qarnında əsla, 
Heç bir qıl, sanki gümüş lövhə. 
Sinəsi ortasından aşağı yalnız, 
 
Sözlərindəki ləzzət ilə ol, 
Qul olardı qəbul etsə Rəsul. 
 Etmişdi Onu, Xəllaqi əzəl,  
Hüsni əxlaqla, bimisli bədəl. 
Ya Rəsulallah! gücüm yox mədhinə, 
Yaradıldıq həp sənin hörmətinə. 
 Nəhayət, ey Şahi iqlimi vəfa, 
 Sənə canım da fəda, hər şey fəda! 
 
 
 
 586 
XRONOLOGİYA 
571 Həzrəti Məhəmməd əleyhissalamın doğumu. (12 Rəbiuləvvəl-20 Aprel 571 ) Süd 
anası Həliməyə verilməsi. 
574  Süd anası tərəfindən Məkkəyə gətirilərək anası Həzrəti Aminəyə verilməsi. 
575  Anasının vəfatı. 
Babası Əbdülmuttəlibə verilməsi. 
577  Babası Əbdülmuttəlibin vəfatı və əmisi Əbu Talıba tapşırılması. 
578  Əmisi Əbu Talıbla Suriyaya səyahət etməsi. 
583  Əmisi Əbu Talıbla Suriyaya səyahəti və Bəsrədə rahib Bəhiranın, onun axırıncı 
peyğəmbər olacağını başa düşməsi. 
588 Əmisi Zübeyirlə Yəmənə səyahət etməsi. 
595  Həzrəti Xədicənin ticarət karvanının başında Şama səyahəti. 
596  Həzrəti Xədicə ilə evlənməsi. 
606  Kə’bəyi Şərifənin tə’mir edilməsində Həcəri Əsvədi yerinə qoyması. 
610  Hira mağarasında ilk vəhyin gəlməsi. 
613  Üç il gizli də’vətdən sonra Səfa təpəsinə çıxıb açıq-aşkar İslama də’vətə başlaması. 
615 Müsəlmanların Həbəşistana hicrət etmələri. 
616 Həzrəti Həmzənin müsəlman olması. 
Həzrəti Ömərin müsəlman olması. 
619  Həzrəti Xədicə və Əbu Talıbın vəfatı. 
620   Me’raca çıxması. 
Birinci Əqəbə bey’əti. 
621  İkinci Əqəbə bey’əti. 
622  Məkkədən Mədinəyə hicrət. 
623  Bədir doyüşü və qələbə qazanması. 
Qiblənin Məscidi Əqsadan Kə’bəyi Muəzzəməyə döndərilməsi. 
Məscidin qabağında, kasıbları daldalandırmaq üçün “Suffə” 
tikilməsi.  
Həzrəti Aişə ilə evlənməsi. 
624  Qızı Həzrəti Ruqiyyənin vəfatı. 
Həzrəti Fatimə ilə Həzrəti Əlinin evlənmələri. 
625 Ühüd döyüşü. 
 587 
Həzrəti Həmzənin şəhadəti. Həzrəti Həsənin doğumu. 
(Ramazan ayında) Həzrəti Hüseynin doğumu. 
 (Şaban ayında) Həzrəti Ömərin qızı Həzrəti Həfsə ilə 
evlənməsi. 
627  Xəndək döyüşü. 
628  Hüdeybiyyə müqaviləsi. 
Hökmdarlara və idarəçilərə, İslama də’vət məktublarının göndərilməsi. 
Xeybərin fəth edilməsi. 
629 Mu’tə döyüşü və qələbəsi. 
630 Məkkənin fəth edilməsi. 
Qızı Həzrəti Zeynəbin vəfatı.  
Oğulları Həzrəti İbrahimin doğumu. 
 Oğulları Həzrəti İbrahimin vəfatı.  
Təbuk döyüşü. 
632 Vəda Xutbəsi ilə yüz mindən çox Əshabi Kirama xitab etməsi. 
 Cənnətul-Bəqi qəbristanlığını ziyarət etməsi. 
 Vəfatı (8 İyul, Çərşənbə axşamı) 
 
 
 
 
 
 
 
 
 
 
 
 
 
 
 
 588 
BİBLİYOQRAFİYA 
 
Qur’ani Kərim 
 
Bezzar, əl-Müsnəd 
BEZZAR, Əbu Bəkir Əhməd İbn Əmr İbn Əbdülhalik əl-Basri, (292/905), əl-
Bəhruz-Zəhhar-Müsnədul-Bezzar, (Təhqiq; Adil İbn Sə’d), Mədinə, Məktəbətul-
Ulum vəl-Hikəm, 2006/1427. 
 
Bəlazuri, Ənsab 
BƏLAZURİ, Əbul-Abbas Əhməd İbn Yəhya İbn Cabir, (279/892), Ənsabul-Əşraf, 
(Təhqiq; Riyaz Zirikli, Süheyl Zəkkar), Beyrut, Darul-Fikr, 1996/1417. 
 
Bəğavi, əl-Ənvar 
el-BƏĞAVİ, Muhyissunnə əl-Hüseyn ibn Məs’ud, əl-Ənvar fi Iəmailil-Muxtar, 
(Təhqiq: Şeyx İbrahim əl-Yaqubi), II cild, Beyrut, Daruz-Ziya,1989/1409. 
 
Beyhəqi, əs-Sünən 
əl-BEYHƏQİ, Əhməd İbn əl-Hüseyn (384/994), əs-Sünənul-kubra, I-X, 
Heydərəbad, Dairətul-Məarifîl-Osmaniyyə, 1344-56. 
Şuabul-İman.  
------------- Şuabul-İman, (Təhqiq, Əbu Həcər Məhəmməd Zağlul), Beyrut, Darul-
Kutubil-İlmiyyə, 1990. 
Dəlailun-Nübüvvə.  
------------- Dəlailun-Nübüvvə və marifətu ahvali sahibiş-şəria, Beyrut, Darul-
Kutubil-İlmiyyə, 1985.  
 
Buxari 
əl-BUXARİ, Məhəmməd İbn İsmail (256/870), əl-Camius-səhih, (Nəşr: 
Muhibbuddin Həbib), I-XIII, Qahirə, Darur-Rəyyan lit-Turas,1986. 
Buxari, əl-Ədəbul-Müfrəd 
--------- əl-Ədəbul-Müfrəd, (Təhqiq: Məhəmməd Fuad Əbdülbaqi), Beyrut, Darul-
Bəşairil-İslamiyyə, 1409/1989. 
 
Cavad Əli, əl-Mufəssəl 
CEVAD, Əli, əl-Mufassal fi tarixil-Ərəb qabləl-İslam, I-IX, Beyrut, Darul-İlim lil-
Məlayin, 1968-1972. 
 
Darəqutni, əs-Sünən 
əd-DARƏQUTNİ, Ömər İbn Əhməd (ö. 385/995), əs-Sünənud-Darəqutni, (Nəşr. 
Abdullah Haşim Yəmani Mədəni), I-IV, Mədinə, Darul-Məhasin lit-Tıbaa, 1966. 
 
Darimi 
əd-DARİMİ, Abdullah İbn Abdurrahman (255/869), əs-Sünənud-Dârimi, (Tərcümə: 
Abdullah Aydınlı), I-VI, İstanbul, Madvə Yayınları, 1994-96. 
 
Əbu Nuaym, Hilyətul-Övliya 
 589 
ƏBU NUAYM, əl-İsfəhani (430/1039), Hilyətul-övliya və təbəqatul-əsfiya, I-X, 
Qahirə, Matbaatus-Səadə, 1394-99/1974-79. 
 
Əbu Davud 
ƏBU DAVUD, Süleyman İbn əl-Əş’as (275/888), əs-Sünən, (Nəşr: Məhəmməd 
Avvamə), I-V, Beyrut, Müəssəsətur-Rəyyan, 1419/1998. 
 
Əcluni, Kəşfu’l-Xəfa 
ƏCLUNİ, Əbul-Fida İsmail İbn Məhəmməd, (1162/1749), Kəşful-Xəfa və muzilul-
ilbas amməştəhərə minəl-əhadis alə əlsinətin-nas, (Təhqiq; Əhməd Kalaş), Hələb, 
Məktəbətut-Turasil-İslami, Tarixsiz.   
 
Əli əl-Qari, Şərhu’ş-Şifa 
ƏLİ əl-QARİ, Əbul-Həsən Nurəddin Əli İbn Sultan Məhəmməd, (1014/1606), 
Şərhu’ş-Şifa, Beyrut, Darul-Kutubil-İlmiyyə, Tarixsiz.  
 
Əbdurrəzzaq, əl-Musannəf  
ƏBDURRƏZZAQ, İbn Həmmam, əs-Sən’ani (211/827), əl-Musannəf, (Nəşr: 
Həbiburrəhman əl-A’zami), I-XI, Beyrut, əl-Məclisul-İlmi, 1983. 
 
Əhməd ibn Hənbəl, əl-Müsnəd  
ƏHMƏD, İbn Hənbəl (241/855), əl-Müsnəd, (Nəşr: Həmzə Əhməd əz-Zeyn), I-XX, 
Qahirə, Darul-Hədis, 1416/1995. 
 
Əhməd Şami, Sübülül-Huda 
ƏHMƏD, ŞAMİ, Əbu Abdullah Şəmsəddin Məhəmməd İbn Yusif İbn Əli, 
(942/1536), Sübülül-Hüda vər-Rəşad fi Sirəti Xayril-İbad, (Təhqiq; Mustafa 
Abdulvahid), Qahirə, Vizarətul-Əvqaf vəş-Şuunil-İslamiyyə, 1990. 
 
Əbu Ya’la, əl-Müsnəd 
ƏBU YA’LA, Əhməd İbn Əli əl-Müsənna əl-Mosuli, Müsnədu Əbi Ya’la əl-Mosuli, 
(Təhqiq; Hüseyin Səlim Əsəd). Dəməşq, Darul-Mə’mun lit-Turas, 1984.  
 
Əzraqi, Əxbaru Məkkə 
əl-ƏZRAQİ, Əbul-Vəlid Məhəmməd İbn Abdullah, (250/865), Əxbaru Məkkə və ma 
caə fihə minəl-asar, (Təhqiq: Rüşdi əs-Salih Məlhəsə), Beyrut, Darus-Səqafə, 1979. 
 
Fakihi, Əxbaru Məkkə 
FAKİHİ, Əbu Abdullah Məhəmməd İbn İshaq İbn əl-Abbas, (272/885) Əxbaru 
Məkkə fi Qadimid-Dəhr və Hadisih, (Təhqiq; Əbdülməlik İbn Abdullah İbn Dehiş), 
Məkkə, Matbaatun-Nahdatil-Hadisə, Tarixsiz.  
 
Hakim, əl-Müstədrək 
HAKİM, ən-Nisaburi (405/1014), əl-Müstədrək aləs-səhihayn, I-IV, Heydərəbad, 
Darul-Kutubil-İlmiyyə, 1915. 
 
Heysəmi, Məcməuz-Zəvaid  
 590 
əl-HEYSƏMİ, Nurəddin Əli İbn Əbi Bəkir (807/1405), Məcməuz-zəvaid və 
mənbəul-fəvaid, I-X, Beyrut, Darul-Kitabil-Arabi, 1967. 
 
Xuzai, ət-Təxric 
XUZAİ, Əbul-Həsən Əli İbn Məhəmməd İbn Əhməd əl-Əndəlusi, (789/1387), 
Təxricud-Dəlalətis-Səm’iyyə, (Təhqiq: Əhməd Məhəmməd Əbu Səlame), Qahirə, 
Vizarətul-Əvqaf, 1981.  
 
İbnul-Əsir, Usdul-Ğabə  
İBNUl-ƏSİR, İzzəddin Əli İbn Məhəmməd (630/1233), Usdul-ğabə fî marifətis-
səhabə, (Nəşr: Məhəmməd İbrahim Bənna), I-VII, Qahirə, Daruş-Şə’b, 1390-
93/1970-73. 
 
İbn Macə, 
İBN MACƏ, Məhəmməd Yezid əl-Qəzvini (273/887), Sünənu İbn Macə, (Nəşr: 
Məhəmməd Fuad Əbdülbaqi), I-II, (Daru İhyai Turasil-Arabi). 
 
İbn Kəsir, əl-Bidayə 
İBN KƏSİR, Əbul-Fida (774/1373), əl-Bidayə vən-nihayə, I-XIV, Beyrut, 
Məktəbətul-Məarif, 1981.  
İbn Kəsir, əs-Sirə 
---------- əs-Sirətun-nəbəviyyə, (Nəşr. Mustafa Abdulvahid), I-IV, Beyrut, Darul-
Marifə, 1396/1976. 
 
İbn İshaq, əs-Sirə  
İBN İSHAQ, Məhəmməd İbn İshaq İbn Yəsar (150/768), əs-Sirə, Konya, əl-Vəqf 
lil-Xadəmətil-Xayriyyə, 1401/1981. 
 
İbn Hişam, əs-Sirə 
İBN HİŞAM, Cəmaluddin Əbdülməlik (213/829), əs-Sirətun-Nəbəviyyə, (Nəşr, 
Süheyl Zəkkar), I-II, Beyrut, Darul-Fikr, 1412/1992. 
 
İbn Həcər, əl-İsabə 
İBN HƏCƏR, əl-Əsqalani (852/1448), əl-İsabə fî təmyizis-səhabə, I-IV, Bağdad, 
Matbaatus-Səadə, 1328. 
 
İbn Həbib, əl-Mühəbbər 
İBN HƏBİB, Əbu Cə’fər Məhəmməd (245/860), Kitabul-muhabbər, (Nəşr: Ilse 
Lichtenstadter), Beyrut, Mənşurat Daril-Afaqil-Cədidə. 
 
İbn Əbi Şeybə, əl-Musannəf 
İBN ƏBİ ŞEYBƏ, Əbu Bəkir (235/850), əl-Musannəf fil-əhadis vəl-asar, (Nəşr: 
Kamal Yusuf Hut), I-VII, Beyrut, Darut-Tac, 1989. 
 
İbn Əbdülbər, əl-İstiab  
İBN ƏBDÜLBƏR, ən-Nəməri (463/1071), əl-İstiab fi marifeti’l-ashab, (Nəşr: Əli 
Məhəmməd Bicavi), I-IV, Qahirə, Daru Nahdati Mısr, 1969. 
 
 591 
İbn Əsakir, Tarixu Dəməşq  
İBN ƏSAKİR, Əbul-Qasım Əli İbn Həsən İbn Hibətullah (571/1175), Tarixu 
mədinəti Dımaşq, (Nəşr: Muhibbuddin Əbu Səid Amrəvi), I-LXXIV, Beyrut, Darul-
Fikr, 1415-1421/1995-2001. 
 
İbn Sə’d, ət-Təbəqat 
İBN SƏ’D, ət-Təbəqatul-Kubra, I-VIII, Beyrut, Daru Sadır, Tarixsiz. 
 
İbn Qəyyum əl-Cövziyyə, Zadul-Məad 
İBN QƏYYUM, əl-Cövziyyə, Zadul-Məad fi Hədyi Xayril-İbad, Beyrut, 
Müəssəsətur-Risalə, 1408. 
 
İbnul-Cövzi, əl-Vəfa bi-əhvalil-Mustafa 
İBNUL-CÖVZİ, Əbul-Fərəc Cəmaləddin Abdurrəhman İbn Əli, (597/1201), əl-Vəfa 
bi ahvalil-Mustafa, (Təhqiq: Mustafa Abdulvahid), Beyrut, Darul-Marifə, 1966. 
 
İbn Hibban, əs-Səhih 
İBN HİBBAN, Əbu Hatim Məhəmməd İbn Hibban İbn Əhməd ət-Təmimi, 
(354/965), Sahihu İbn Hibban, (Təhqiq; Şueyb Arnaut), Beyrut, Müəssəsətur-Risalə, 
1984. 
 
      Kastalani, əl-Məvahibu’l-Ləduniyyə 
KASTALANİ, Əbul-Abbas Şəhabəddin Əhməd İbn Məhəmməd, əl-Məvahibul-  
Ləduniyyə bil-Minahil-Muhammədiyyə, (Şərh: Mahmud Əbdülbaqi, Tərcümə; İhsan 
Uzungüngör), İstanbul, Hikmət Qazeteçilik, 1972. 
 
əl-Kilai, əl-İktifa 
əl-KİLAİ, Əbur-Rəbi Süleyman İbn Musa, (634/1237), əl-İktifa bi tazammənəhu 
min məğazi Rəsulillah və səlasətul-xuləfa, (Təhqiq: Kamaləddin İzzəddin Əli), 
Beyrut, Aləmul-Kutub, 1997/1417. 
 
Kəttani, ət-Təratibul-İdariyyə 
KƏTTANİ, Məhəmməd Əbdülhey İbn Əbdülkəbir İbn Məhəmməd. (1382/1962). 
Həzrəti Peyğəmbərin Yönətimi, (Tərcümə: Əhməd Özəl), I-II, İstanbul, İz 
Yayınçılıq, 2003. 
 
Qazı İyaz, Şifayi Şərif 
QAZI, İyaz, əş-Şifa bi Tariqil-Mustafa, (Tərcümə: Naim Ərdoğan-Hüseyn S. 
Ərdoğan), İstanbul, Çilə Yayınevi, 1977. 
 
Qəzzali, İhya 
QƏZZALİ, Hüccətul-İslam Zeynuddin, (505/1111), İhyau Ulumid-Din, (Tərcümə: 
Əhməd Sərdaroğlu), İstanbul, Bədir Yayınevi, 1975. 
 
Makrizi, İmtaul-Əsma  
əl-MAKRİZİ, Təqiyyudin (845/1442), İmtaul-əsma bima lin-nəbiyyi minəl-ahvali 
vəl-əmvali vəl-hafadati vəl-mutlai, (Nəşr. Məhəmməd Əbdülhəmid ən-Nəmis), I-
XV, Beyrut, Darul-Kutubil-İlmiyyə, 1999/1420. 
 592 
 
Safədi, əl-Vafi 
SAFƏDİ, Əbus-Safa Səlahəddin Xəlil İbn Aybək İbn Abdullah, (764/1363), əl-Vafi 
bil-Vefəyat, Nəşriyyatul-İslamiyyə, 1988/1408. 
 
Məs’udi, Murucuz-Zəhəb 
MƏS’UDİ, Əbul-Həsən Əli İbn Hüseyin İbn Əli, (345/956), Murucuz-Zəhəb və 
Məadinul-Cövhər, (Təhqiq: Məhəmməd Muhyiddin Əbdülhəmid), əl-Məktəbətut-
Ticarətil-Kubra, 1964. 
 
Müslim 
MÜSLİM, Əbul-Hüseyn İbn əl-Həccac əl-Kuşeyri (261/875), Səhihu Müslim, I-V, 
Qahirə, Daru İhyai Kutubil-Arabi, 1955. 
 
Münavi Feyzul-Kadir 
əl-MÜNAVİ, Abdurrauf (1031/1622), Feyzul-kadir şərhul-Camiis-sağir, I-VI, 
Beyrut, Darul-Marifə, Tarixsiz. 
 
Nəsai 
ən-NƏSAİ, Əbu Abdurrahman Əhməd İbn Əli İbn Şueyb (303/915), əs-Sünənul-
Kubra, (Təhqiq: Abdulğaffar Süleyman əl-Bundari-Seyyid Kusrəvi Həsən), I-VI, 
Beyrut, Darul-Kutubil-İlmiyyə, 1411/1991. 
 
Suheyli, ər-Rövzul-Unf  
əs-SUHEYLİ, Əbdurrahman (581/1185), ər-Rövzul-unf fî şərhis-Sirətin-nəbəviyyəti 
li-ibni Hişam, (Nəşr; Əbdurrahman əl-Vəkil), I-VII, Qahirə, Darun-Nasr lit-Tıbaa, 
1967. 
 
Suyuti, Əvsafun-Nəbi 
əs-SUYUTİ, Əbul-Fəzl Cəlaləddin Abdurrəhman İbn Əbu Bəkir, Zəhrul-Xamair 
aləş-Şəmail (Əvsafun-Nəbi), (Təhqiq: Mustafa Aşur), Qahirə, Məktəbətul-Qur’an, 
Tarixsiz. 
Suyuti, Camiul-Əhadis 
-------- Camiul-Əhadis, (Təhqiq; Əbülhəlim Mahmud, Əhməd Abbas Saxr, Əhməd 
Əbdülməcid), Matbaatu Xattab, Tarixsiz. 
Suyuti, əl-Ləalil-Masnua 
-------- əl-Ləalil-Masnua fi əhadisil-Mövzua, (Təxric; Əbu Abdurrəhman Salah İbn 
Məhəmməd İbn Uveyza), Beyrut, Darul-Kutubil-İlmiyyə, 1996/1417. 
 
Təbərani, əl-Mu’cəmul-Kəbir  
ət-TƏBƏRANİ, Süleyman İbn Əhməd (320/971), əl-Mu’cəmul-kəbir, (Nəşr: Həmdi 
Əbdülməcid Sələfi), I-XXV, Beyrut, Daru İhyait-Turasil-Ərəbi, Tarixsiz. 
 
Təbəri, Tarix 
ət-TƏBƏRİ, Əbu Cə’fər İbn Cərir (310/923), Tarixul-üməm vəl-muluk, (Nəşr: 
Məhəmməd Əbul-Fəzl İbrahim), I-XI, Beyrut, Daru Süveydan, 1967. 
 
Tirmizi 
 593 
ət-TİRMİZİ, Məhəmməd İbn İsa İbn Sevrə (279/892), Sünenut-Tirmizi, (Nəşr: 
Məhəmməd Fuad Əbdülbaqi), I-V, 1396/1976. 
Tirmizi, Şəmaili Şərif 
--------- Hadislerle Peygamberimizin Güzel Ahlakı (Şemail-i Şerif), (Tərcümə: Xoca 
Raif Əfəndi, Sadələşdirən: Mahmut Özakkaş), İstanbul, Hisar Yayınevi,1984. 
 
Vaqidi, əl-Məğazi 
əl-VAQİDÎ, Məhəmməd İbn Ömər (207/823), əl-Məğazi, (Nəşr: Marsden Jones), I-
III, Beyrut, Alemul-Kutub, 1404/1984. 
 
Yaqubi, Tarix 
YAQUBİ, İbn Vazih Əhməd İbn İshaq İbn Cə’fər, (292/905), Tarixi Yaqubi, Beyrut, 
Daru Sadır, Tarixsiz. 
 
Zəhəbi, Siyər 
əz-ZƏHƏBİ, Şəmsuddin Məhəmməd İbn Əhməd (748/1347), Siyəru a’lamin-
nubəla, (Nəşr: Şueyb Arnaut), I-XXIII, Beyrut, Müəssəsətur-Risalə, 1401-
1405/1981-85. 
 
Walter Hinz, İslamda Ölçü Sistemləri 
WALTER, Hinz, İslamda Ölçü Sistemləri, (Tərcümə: Acar Sevim), İstanbul, 
Mərmərə Universiteti Yayınları, 1990. 
 
 
 
 
 
 
 
 
 
 
 
 
 
 
 
 
 
 
 
 
 
 
 
