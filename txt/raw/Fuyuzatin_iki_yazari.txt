Azərbaycan Milli Elmlər Akademiyası 
Nizami adına Ədəbiyyat İnstitutu 
 
 
 
  
Vilayət Quliyev 
 
 
  
 
  
 
“FÜYUZAT”IN İKİ YAZARI 
 
 
 
 
  
 
 
 
 
 
 
 
 
 
Bakı – “Elm və təhsil” – 2017 
 
 2 
 
“Füyuzat” jurnalının ilk sayının çapdan çıxmasının 
110 illiyinə ithaf olunur. 
 
 
  Ön sözün müəllifi:  Akademik İsa Həbibbəyli 
 
  Elmi redaktoru:   Filologiya elmləri doktoru,  
professor Asif Rüstəmli 
 
 
Vilayət Quliyev. “Füyuzat”ın iki yazarı,  
                       Bakı – “Elm və təhsil” – 2017, 224 səh. 
 
 
“Füyuzat”ın iki yazarı” kitabında milli mətbuatımızda 
özünəməxsus yer tutan məcmuənin biri-birindən fərqli, 
lakin eyni dərəcədə məhsuldar və fəal iki yazarı – Krım 
türkü Asan Səbri Ayvazov (1878-1938) və Anadolu türkü 
Əhməd Kamal Akünal (1873-1942) haqqında əksər qismi 
milli ədəbiyyatşünaslığımızda yeni olan fakt və sənədlər 
əsasında söz açılır. Onların yalnız jurnalla bağlı fəaliyyəti 
izlənilmir, həm də bütünlükdə ömür yollarına və ədəbi 
fəaliyyətlərinə işıq tutulur. Kitab filoloqlar, tarixçilər, 
mətbuat tarixinin tədqiqatçıları, habelə geniş oxucu küt-
ləsi üçün maraq doğura bilər. 
 
ISBN  978-9952-8142-7-9 
 
 
                       © «Elm və təhsil», 2017 
 
 3 
İsa HƏBİBBƏYLİ 
Azərbaycan Milli Elmlər Akademiyasının  
vitse-prezidenti, akademik 
 
ƏDƏBİYYATŞÜNASLIQ  
ANDINA SƏDAQƏT 
 
Azərbaycan cəmiyyəti təcrübəli diplomat və icti-
mai xadim Vilayət Quliyevi ilk növbədə ədəbiyyatçı 
elm adamı kimi tanımışdır. Təxminən qırx ilə yaxındır 
ki, o, hansı vəzifədə çalışmasından asılı olmayaraq, 
elmi fəaliyyətini davam etdirməkdədir. Vilayət Quli-
yevin diplomatik karyerası taleyi, ədəbiyyatşünaslıq 
fəaliyyəti isə arzusu və seçimidir. Fövqəladə və səla-
hiyyətli səfir olaraq diplomatik xidmət sahəsindəki 
məsuliyyətli işi ilə filologiya elmləri doktoru, profes-
sor kimi ədəbiyyatşünaslıq elmi istiqamətindəki yara-
dıcılıq fəaliyyəti Vilayət Quliyevin qoşa qanadlarıdır. 
Ayrı-ayrı və fərqli sahələr kimi görünən bu yanaşı 
addımlar Vilayət Quliyevin simasında üzvi sintez ha-
lında biri digərini tamamlayan, eyni amalın həyata 
keçirilməsinə həsr olunan zəruri fəaliyyət istiqamətlə-
ridir. Artıq uzun illərdir ki, o, xarici siyasət sahəsində 
ölkəmizin müstəqil dövlətçilik ideallarına xidmət yol-
larında böyük məsuliyyətlə və şərəflə öz işini uğurla 
davam etdirir. Azərbaycan dövlətinin beynəlxalq əla-
qələrinin möhtəşəm salnaməsində Vilayət Quliyevin 
adı və fəaliyyəti ilə əlaqədar olan yaddaqalan əhə-
miyyətli səhifələr də vardır. Eyni zamanda, müasir 
mərhələdə o, özünün yorulmaz elmi fəaliyyəti ilə 
 4 
yaradıcı düşüncənin daha da inkişaf etdirilməsinə san-
ballı töhfələr vermək vəzifəsini də layiqincə yerinə 
yetirir.  
Vilayət Quliyevin diplomatiya sahəsindəki fəaliy-
yətinin fərqli və özünəməxsus səhifələrindən biri də 
dövlətlərarası münasibətlərdə azərbaycançılıq idealını, 
dövlət müstəqilliyi amalını daim ucada saxlamaqla 
yanaşı, həm də elmi-ədəbi və mədəni əlaqələrin inki-
şaf etdirilməsinə xüsusi önəm verməsi ilə səciyyə-
lənir. Xarici siyasət sahəsindəki fəaliyyətin Vilayət 
Quliyev formatında diplomatiya dövlətlərarası müna-
sibətlərin, ədəbi-mədəni əlaqələr isə xalqlar arasındakı 
yaxınlıq və bağlılığın əsaslarını təşkil edir. Buna görə 
onun Fövqəladə və Səlahiyyətli Səfir kimi çalışdığı 
ölkələrin yaradıcı ziyalıları, elmi-mədəni qurumları ilə 
yaratdığı səmərəli əlaqələri siyasi-diplomatik işlə 
dostluq və əməkdaşlıq münasibətləri arasında möh-
kəm və etibarlı körpülərin salınmasına xidmət edir. 
Məsələyə elmi cəhətdən yanaşdıqda isə Vilayət Quli-
yev səfir kimi fəaliyyət göstərdiyi ölkələrlə Azərbay-
canın elmi-ədəbi əlaqələrinin naməlum və çox əhə-
miyyətli səhifələrini açan və bir çox hallarda qiymətli, 
nadir ədəbi-tarixi materialları ilk dəfə elmi dövriyyəyə 
gətirən yorulmaz elm adamı kimi görünür. Beləliklə o, 
çoxillik səmərəli fəaliyyəti nəticəsində Azərbaycanın 
Rusiya, Türkiyə, Polşa, Macarıstan, Gürcüstan və baş-
qa ölkələrlə elmi-ədəbi və mədəni əlaqələrinin özünə-
məxsus əhəmiyyətli salnaməsini yaratmışdır. Vilayət 
Quliyev xalqımızın görkəmli şəxsiyyətləri olan Mirzə 
Kazım bəy, Mirzə Cəfər Topçubaşov, Həsən bəy 
 5 
Zərdabi, Əli bəy Hüseynzadə, Əhməd Ağaoğlu, Əli-
mərdan bəy Topçubaşov, Haşım bəy Vəzirov, İsa 
Sultan Şahtaxtınski, Səməd Ağaoğlu, Behbud xan 
Cavanşir və başqaları haqqında əsaslı elmi tədqiqat-
ların əsas müəlliflərindən biri kimi qəbul olunur. 
Tədqiqatçı-səfirin haqqında bəhs etdiyi şəxsiyyətlərə 
dair Azərbaycanla yanaşı, xarici ölkələrdəki arxivlər-
də və kitabxanalarda saxlanan nadir sənədləri, namə-
lum dövri mətbuat materiallarını, əlyazmalarını, epi-
stolyar irsi üzə çıxarması, sistemləşdirməsi, təhlildən 
keçirərək ayrı-ayrı talelərin bütöv obrazını yaratması 
elmə də, ictimai fikrimizin inkişafına da, son nəticədə 
ölkələrarası münasibətlərin möhkəmləndirilməsinə də 
sanballı xidmətdir. Vilayət Quliyevin tərcümeyi-hal-
ları xarici ölkələrlə bağlı olan görkəmli azərbaycan-
lıları həm ölkəmizin milli maraqları, həm də onların 
taleyinin üzvi tərkib hissəsinə çevrilən həmin coğra-
fiyaların reallıqları ilə əlaqəli şəkildə tədqiq edib 
araşdırması, şəxsiyyətin real və bütöv obrazının yara-
dılmasına xidmət edir. Onun böyük mütəfəkkir sima-
ları, görkəmli ədəbi şəxsiyyətləri mühiti və müasirləri 
ilə əlaqəli surətdə tədqiq edib öyrənməsi həmin şəx-
siyyətlərin aid olduqları xarici ölkələrin də ədəbiy-
yatının və tarixinin naməlum səhifələrinin açılmasına 
şərait yaradır. Bir çox məqamlarda Vilayət Quliyev 
elm sahəsində təkcə ölkəmiz üçün deyil, tərəfdaş 
xarici ölkələr üçün də «ilk dəfə» statusu daşıyan qiy-
mətli səhifələrə imza atır. Bura onu da əlavə etmək 
lazımdır ki, Vilayət Quliyevin təqdimatında aşkar 
olunmuş fakt, hadisə, məlumat, tərcümeyi-hal göstə-
 6 
riciləri, əlyazmaları sadəcə yeni və əhəmiyyətli oldu-
ğuna görə deyil, daha çox dərin mahiyyəti, elmi və 
ictimai dəyəri, obyektiv qiyməti, nəzəri təhlil və də-
yərləndirmələri ilə bir yerdə ifadə olunduğu üçün 
fərqli səviyyəyə malikdir.  
Sözün geniş mənasında Vilayət Quliyev elmi əsər-
lərində ədəbiyyat tarixçiliyi ilə nəzəriyyəçiliyin üzvi 
sintezini yaratmaq vəzifəsini yüksək səriştə ilə yerinə 
yetirir. Ədəbiyyat nəzəriyyəsi məsələlərindən bəhs 
edən «Müasir Azərbaycan nəsrində üslub müxtəlif-
liyi» mövzusunda namizədlik (1982), ədəbi əlaqələrin 
tarixinə həsr olunmuş «Azərbaycan filoloji fikri və rus 
ədəbi-ictimai mühiti» probleminə dair doktorluq 
(1990) dissertasiyaları müdafiə edən Vilayət Quliye-
vin elmdə keçdiyi yol onun tədqiqatlarında faktoloji, 
sənədlilik istiqamətindəki yeniliklərin nəzəri şərhlərlə 
birlikdə təqdim olunmasının təmin edilməsinə kömək 
edir. Vilayət Quliyev nəzəri dünyagörüşə malik ədə-
biyyat tarixçisidir, ədəbi əlaqələr üzrə yüksək ixtisaslı 
elm adamıdır. Bundan başqa, Vilayət Quliyevin ədə-
biyyat aspektindəki tədqiqatlarında elmi-nəzəri şərh-
lərlə yanaşı, çoxillik diplomatik fəaliyyəti sayəsində 
qazandığı ictimai-siyasi baxışların da xüsusi yeri 
vardır. O, ədəbiyyat hadisələrinə, ədəbi şəxsiyyətlərin 
həyatı və fəaliyyətinə təkcə ədəbiyyatşünaslıq cəhət-
dən yox, həm də ictimai-siyasi baxımdan da qiymət 
vermək vəzifəsini uğurla həyata keçirir. Yaxud da 
əksinə, Vilayət Quliyev üçün görkəmli siyasi şəxsiy-
yətlərin, böyük tarixi simaların çoxcəhətli fəaliyyətini 
araşdırıb qiymətləndirərkən, onların tərcümeyi-halının 
 7 
həm də ədəbiyyat üçün əhəmiyyətli ola biləcək mə-
qamlarını seçib ayırmaq, ədəbiyyatşünaslıq istiqamə-
tində təhlil edib dəyərləndirmək heç bir çətinlik ya-
ratmır. Beləliklə, Vilayət Quliyev haqqında söz açdığı 
şəxsiyyətə və ya problemə dair elmi-nəzəri və ictimai-
tarixi baxışları bir yerdə ifadə etmək dünyagörüşünə 
və istedadına malik yaradıcı simadır. Onun Azərbay-
can ictimaiyyətinə təqdim olunan çoxsaylı əsərləri, 
təcrübəli elm adamı ilə birlikdə geniş ictimai dünya-
görüşü və ciddi mütaliə imkanları ilə fərqlənən vətən-
daş ziyalı şəxsiyyətin dərin təfəkkürünün və böyük 
zəhmətinin məhsuludur.  
İctimai-siyasi fəaliyyətə ölkəmizin müstəqillik il-
lərindən etibarən başlayan Vilayət Quliyevin taleyində 
Ümummilli lider Heydər Əliyevin böyük rolu olmuş-
dur. O, görkəmli dövlət xadimi Heydər Əliyevin eti-
madı ilə Azərbaycan Respublikasının Xarici İşlər 
Naziri vəzifəsində çalışmışdır. Milli Məclisin deputatı 
kimi də Vilayət Quliyev Ulu öndərin adı ilə bağlı olan 
epoxanın ictimai-siyasi həyatında yaxından iştirak 
etmişdir. Onun Polşa və Macarıstanda Fövqəladə və 
Səlahiyyətli Səfir qismində göstərdiyi fəaliyyət müstə-
qil dövlətimizin beynəlxalq əlaqələrinin genişləndiril-
məsi və daha da möhkəmləndirilməsinə xidmətə həsr 
olunmuşdur. Ölkəmizə 35 ildən çox böyük uğurla 
rəhbərlik etmiş Heydər Əliyevin ədəbiyyatla, yazıçı-
larla bağlı nitqlərini, məruzələrini, çıxışlarını toplayıb 
“Ədəbiyyatın böyük borcu və amalı” adı ilə kitab 
halında nəşr etdirməsi (1999) ilə o, elmi-ədəbi mühi-
timizi qiymətli siyasi irslə zənginləşdirmişdir. Azər-
 8 
baycan Respublikasının Prezidenti İlham Əliyevin 
Sərəncamı ilə Vilayət Quliyev “Heydər Əliyev və 
Azərbaycan ədəbiyyatı” kitabının müəlliflərindən biri 
kimi Dövlət Mükafatına layiq görülmüşdür (2010). 
Vilayət Quliyevin bir çox tədqiqat əsərləri möv-
zuya dair ensiklopedik kitablar təəssüratı yaradır. 
Xalq yazıçısı Elçinlə birlikdə hazırlayıb nəşr etdir-
dikləri «Özümüz və sözümüz» kitabı yeni təfəkkür 
işığında yaradılmış əhəmiyyətli ədəbiyyatşünaslıq-so-
raq kitabıdır. «Ədəbiyyatda Nobel mükafatı laureat-
ları» kitabı nobelçi yazıçıların ədəbiyyat ensiklope-
diyasıdır. Bu qəbildən olan tədqiqatlarında Vilayət 
Quliyev özünün ciddi ədəbiyyatşünaslıq biliklərini, əl-
də etdiyi ədəbi-tarixi materialları yığcam və ümumi-
ləşdirilmiş şəkildə ifadə etməyi bacaran kamil bir elm 
adamı kimi çıxış edir.  
Alim-tədqiqatçı və diplomat kimi Vilayət Quliye-
vin obrazını onun çoxillik tərcüməçilik fəaliyyəti üzvi 
surətdə tamamlayır. Azərbaycan oxucusu Lev Qumil-
yovun məşhur «Qədim türklər» əsəri ilə hələ 1993-cü 
ildə Vilayət Quliyevin rus dilindən böyük səriştə ilə 
etdiyi tərcümə vasitəsilə tanış olmuşdur. Dünya xalq-
larının «Molla Nəsrəddin lətifələri»ni də ilk dəfə ola-
raq Azərbaycan dilində xalqımıza Vilayət Quliyev 
çatdırmışdır. Ceyms Coysun, C.Selincerin, R.Bredbe-
rinin, Corc Oruelin əsərlərini Vilayət Quliyev ingilis 
dilindən orijinal mətnlər əsasında azərbaycancaya tər-
cümə edib, kitab halında və ədəbi jurnallarda nəşr 
etdirmişdir. Tərcümə nəzəriyyəçiləri və professional 
 9 
tərcüməçilər Vilayət Quliyevin bu sahədəki yaradıcı 
fəaliyyətini yüksək qiymətləndirirlər. 
Müşahidələrimizə görə, Vilayət Quliyevin tədqi-
qatlarında müəyyən bir publisist ahəng də vardır. Bu 
isə onun araşdırdığı şəxsiyyətlərin elmi-ədəbi obrazı 
ilə yanaşı, tale romanını da yaratmasına meydan açır. 
Buna görədir ki, Vilayət Quliyevin bir çox tədqiqat 
əsərləri elm ağırlıqlı «JZL» təəssüratı yaradır.  
Oxuculara təqdim olunan «Füyuzat»ın iki yazarı» 
monoqrafiyası da ciddi və əhəmiyyətli bir elmi əsər 
olmaqla yanaşı, həm də oxunaqlı və təsirli bir «JZL»-
dir. Bu, Krımlı Asan Səbri Ayvazovun (1878-1938) 
və Türkiyədən Bakıya gəlib burada ədəbi-pedaqoji 
fəaliyyətlə, mətbuat işi ilə məşğul olan Əhməd Kamal 
Akünalın (1873-1942) həm ilk dəfə yazılmış elmi 
tərcümeyi-halları, həm də tale romanı olan orijinal bir 
tədqiqatdır. Mühüm elmi əhəmiyyətə malik olan bu 
monoqrafik tədqiqat Vilayət Quliyevin çoxillik axta-
rışlarının, o cümlədən Türkiyə Cümhuriyyətinin Ərzu-
rum Atatürk Universitetinin professoru kimi çalışdığı 
illərdə əldə etdiyi materialların tədqiqi nəticəsində 
meydana çıxmışdır.Təqdim olunan kitab Azərbaycan 
ədəbi-ictimai fikrinin inkişafında böyük rolu olmuş 
«Füyuzat» ədəbi məktəbini bütün reallıqları ilə təsəv-
vür etmək və qiymətləndirmək üçün də geniş imkan 
yaradır. Ciddi ədəbi-tarixi araşdırmalar əsasında yara-
dılmış «Füyuzat»ın iki yazarı» monoqrafiyası tərcü-
meyi-halının 65-ci ilinə qədəm qoymuş səfir-tədqi-
qatçı Vilayət Quliyevin ölkələrarası münasibətlər və 
ədəbi əlaqələr sahəsindəki növbəti mükəmməl hesa-
 10 
batı kimi də düşündürücü, əhəmiyyətli və qiymətlidir. 
Nəhayət, «Füyuzat»ın iki yazarı» kitabı diplomatik 
xidmət yollarında fəaliyyətini uğurla davam etdirən 
Vilayət Quliyevin həm də ədəbiyyatşünaslıq andına 
sədaqətinin, heç zaman sönməyəcək böyük marağının 
da sanballı bir göstəricisidir.  
 
21 fevral 2017-ci il 
  
 11 
I HİSSƏ 
 
ASAN SƏBRİ AYVAZOV 
 
Nizami adına Ədəbiyyat İnstitutundakı birgə fəaliy-
yətdən yaxşı tanıdığım mərhum Ofeliya Bayramova 
2006-cı ildə həyatının və elmi yaradıcılığının deyər-
dim ki, ən mühüm işini başa çatdırdı – milli mətbuat 
tariximizdə yeni səhifə açan “Füyuzat” jurnalının tam 
mətninin latın əlifbasına transliterasiyasını əhatəli ön 
sözlə birlikdə hazırlayıb çap etdirdi1. Akademik Bəkir 
Nəbiyev və Azərbaycan MEA-nın həqiqi üzvü Tey-
mur Kərimlinin redaktəsi ilə işıq üzü görən və qısa 
müddətdə biblioqrafik nadirəyə çevrilən nəşr “Əkinçi” 
qəzeti və “Molla Nəsrəddin” məcmuəsinin müvafiq 
surətdə kiril və latın əlifbalarına transliterasiyasından 
sonra Azərbaycan mətbuatının, milli mədəniyyət tari-
xinin mühüm dövrünə işıq salan üçüncü qiymətli 
mənbə adlandırıla bilər. Obrazlı desəm, artıq XIX 
yüzilliyin sonlarından başlayaraq ölkəmizə çağdaşlıq 
və dünyəvilik gətirən üç mühüm qaynağın, çeşmənin 
gözü açılıb.  
Adını xatırlatdığım digər nəşrlərdə olduğu kimi, 
“Füyuzat”ın nümunəsində də müəllifin öhdəsindən 
uğurla gəldiyi vəzifə sadəcə texniki xarakter – yəni 
mətni bir əlifbadan başqasına çevirmək səciyyəsi da-
şımırdı. Söhbət Azərbaycan mədəni-estetik fikrində 
yeni mərhələnin başlanğıcına, yeni ədəbi məktəbin 
                                                 
1 Füyuzat. Tərtib, ərəb qrafikasından transliterasiya və ön sözün müəllifi 
Ofeliya Bayramlı. “Çaşıoğlu” nəşriyyatı, Bakı, 2007, 672 s. 
 12 
manifestinə çevrilən bir məcmuədən getdiyi zaman 
adi transliterasiya da ciddi elmi axtarışa, mühüm 
mənbəşünaslıq tədqiqatına çevrilir. Nəticədə, biz 
haqqında indiyə qədər yalnız XX əsrin əvvəllərindəki 
ədəbi mühitə işıq salan tədqiqatlardan müəyyən sis-
temsiz, bir sıra hallarda isə hətta qərəzli, qeyri-dəqiq, 
obyektivlikdən uzaq məlumatlar aldığımız ədəbi-tarixi 
abidəni – “Füyuzat” dərgisini ilk sayından son sayına 
qədər oxumaq, onun nəfəsini və ruhunu duymaq im-
kanı qazanmışıq.  
Lakin “Füyuzat”ın biblioqrafik nadirədən mütə-
xəssislərin, bütünlükdə ədəbiyyatsevərlərin birbaşa 
müraciət edə biləcəyi mənbəyə çevrilməsi hələ öz-
özlüyündə nəşrlə bağlı bütün sualları və qaranlıq 
məqamları aradan qaldırmır. Əksinə, mətnin kütləvi-
ləşməsi, onun yalnız ərəb əlifbasına aşina olan azsaylı 
mütəxəssislərin inhisarından qurtarılması ortaya yeni 
suallar çıxarır, axtarışların əhatə dairəsini genişləndir-
məyə imkan yaradır.  
Bu əhatə dairəsinə daxil olan ilk məsələlərdən biri 
məcmuənin müəllif heyəti ilə bağlıdır. “Füyuzat”, 
əgər belə demək mümkünsə, Azərbaycan mətbuatının 
digər nümunələri ilə müqayisədə məhz yaradıcı kol-
lektivinin beynəlmiləl səciyyəsi və miqyası ilə daha 
çox seçilirdi. Nəşrin coğrafiyası türklərin yaşadığı 
etnik-tarixi arealın mühüm bir qismini əhatə edirdi. 
Onun fəal müəllifləri sırasında baş redaktor Əli bəy 
Hüseynzadə ilə birlikdə Azərbaycan və Osmanlı ədə-
biyyatını təmsil edən, dövrün çağdaş ədəbi fikrində 
yetərincə populyarlıq qazanmış Həsən bəy Zərdabi, 
 13 
Məhəmməd Əmin Rəsulzadə, Məhəmməd Hadi, Hü-
seyn Cavid, Abdulla Şaiq, Abbas Səhhət, Abdulla Sur, 
Tofiq Fikrət, Səid Səlmasi, Abdullah Cövdət, Rə-
caizadə Mahmud Əkrəm, Xalid Ziya Uşaqlıgil, eləcə 
də nisbətən az tanınan Axund Yusif Talıbzadə (Ab-
dulla Şaiqin böyük qardaşı – V.Q.), İbrahim Tahir 
Musayev, İsmayıl Səfa kimi ictimai-siysi xadimlər, 
yazıçı, şair və filosoflar vardı. Adları sadalanan müəl-
liflərlə bir sırada elə imzalar da var ki, onlar müasir 
azərbaycanlı oxucusuna ümumiyyətlə, heç nə demir. 
Yaxud çox az məlumdur. Belə müəlliflərin sırasında 
məcmuə səhifələrində publisist məqalə və tərcümələri, 
şeir və hekayələri ilə ardıcıl çıxış edən Əhməd Kamal, 
Əhməd Raiq, Əliağa Həsənzadə, Əli Rza Krımzadə, 
Bəkir Əməkdar, Asan (Həsən) Səbri Ayvazov və 
başqalarının adlarını çəkmək mümkündür.  
Söhbətimiz sonuncu haqqında olacaq.  
Təbii ki, tanınmamaq anlayışı burada şərti xarakter 
daşıyır və daha çox günümüzün Azərbaycan ədəbiy-
yatşünaslığı və milli mətbuat tarixçiliyinin həmin şəx-
siyyətlərlə maraqlanması və onların irsini tədqiq et-
məsi nöqteyi-nəzərindən gerçək görünə bilər. Çünki 
istər krımlı Asan Səbri Ayvazov, istərsə də İttihad və 
Tərəqqi hərəkatının tanınmış isimlərindən olan şair və 
qəzetçi Əhməd Kamal vətənlərində kifayət qədər məş-
hurdurlar. Əsərləri çap edilib, həyat və yaradıcılıqları 
barəsində kitablar, məqalələr yazılıb, milli ədəbiyyat 
və ictimai fikir qarşısındakı xidmətlərinə qiymət ve-
rilib. Eyni zamanda, nisbətən səthi və ötəri şəkildə də 
olsa, hər ikisinin Azərbaycanla bağlılığı məsələsinə 
 14 
toxunulub. Lakin bütünlükdə, ədəbiyyat və mədəniy-
yətimizə xidmət edən, onu bəlli bir ölçüdə zənginləş-
dirən həmin ədəbi simaların şəxsiyyət və yaradıcı-
lıqlarının Azərbaycan ədəbiyyatı kontekstində əhatəli 
öyrənilməsinə, qarşılıqlı əlaqələrini, ədəbi irslərini 
müqayisəli şəkildə araşdırmağa ehtiyac var.  
Asan Səbrinin “Həyat”ın qürubundan, “Füyuzat”ın 
tüluundan hasil olan təəssüratım” adlı ilk yazısı 
məcmuənin 13 noyabr 1906-cı il tarixli 2-ci sayında 
dərc edilmişdi1. Yeni nəşrin ilk saylarından etibarən 
əsas müəlliflər sırasında yer alması onun milli mət-
buatımızın aparıcı nümayəndələri, xüsusən də Əli bəy 
Hüseynzadə ilə kifayət qədər yaxından tanış olduğunu 
söyləməyə əsas verir. Bir az aşağıda görəcəyimiz 
kimi, bu, həqiqətən də belə idi. Adıçəkilən məqalə də 
həmin qənaəti möhkəmləndirməyə əsas verir. “Təəs-
süratlar” Azərbaycan mətbuatının təxminən iki ilə ya-
xın davam edən ən son dövrünün təsvirinə həsr olun-
muşdu. O.Bayramova adıçəkilən yazını “məcmuənin 
nəşrinə sevinən türk ziyalılarının Tatarıstandan”2 gön-
dərdikləri məktub kimi dəyərləndirmişdi.  
Əslində müəllif Volqaboyundan – indiki Tatarıs-
tandan deyil, Krımdan idi. Yaradıcılığının, sonralar 
isə ictimai-siyasi fəaliyyətinin mühüm dövrü Azər-
baycanla bağlı olan, ədəbiyyat və mədəniyyətimizin 
                                                 
1 “Füyuzat”, 1906, say 2, s. 25-27 Jurnala bütün istinadlar 2006-cı ildə “Ça-
ğıoğlu” nəşriyyatında çapdan çıxan “Füyuzat” toplusundan götürülmüşdür 
(V.Q).  
2 Ofeliya Bayramlı. Milli mədəniyyətimizin böyük abidəsi. “Füyuzat”, Bakı, 
2006, s. V.  
 15 
bir sıra məşhur simalarını şəxsən tanıyan, onlarla uzun 
illər əlaqə saxlayan, Bakıya sıx-sıx gəlib-gedən, hətta 
bir müddət burada yaşayan, qədirşünaslığı ilə seçilən, 
mədəniyyətimizin zənginlik və uğurlarından heyranlı-
ğını gizlətməyən Asan1 Səbri Ayvazov haqda daha ge-
niş söz açmağa ehtiyac var.  
 
*** 
 
Milli ədəbiyyat və ictimai-siyasi fikir tarixinə 
yazıçı, dramaturq, publisist, tərcüməçi, ədəbiyyat-
şünas alim, dövlət xadimi və diplomat kimi daxil olan 
Asan Səbri Ayvazov (1878-1938) Krım yarımadasının 
Alupka şəhərində, məişətini çətinliklə təmin edən 
odunçu ailəsində doğulmuşdu. Yerli mədrəsədə bir 
neçə il oxuyandan sonra qohumlarından biri onu özü 
ilə İstanbula aparmışdı. Tərcümeyi-halında yazdığına, 
lakin müvafiq sənədlərlə təsdiqini tapmayan məlu-
mata görə burada pedaqoji təhsil almışdı2. Müasir türk 
tədqiqatçısı Zühal Yüksel təhsil məsələsi ilə bağlı 
İstanbul arxivlərindəki axtarışlarının nəticə vermə-
                                                 
1 Bu adın Krım-tatar, Azərbaycan, türk və rus dillərində müxtəlif və fərqli 
variantlarda – Asan, Hasan, Xasan, Həsən kimi yazılışlarına təsadüf 
etmək mümkündür. Təbii ki, bütün formalar ərəb dilindəki Həsəndən 
götürülüb. Müəllifin “Füyuzat”səhifələrindəki yazıları da “Həsən Səbri 
Ayvazov” imzası ilə verilib. Lakin Krım-tatar qaynaqlarında bir qayda 
olaraq Asan variantına üstünlük verildiyindən, burada da orijinala uyğun 
gələn həmin yazılış şəklindən istifadə edilməsi məqsədəuyğun sayıldı. 
2 Asan Sabri Ayvazov. 25 Yıllık Yubiley, “Yeni Dünya”, 14 iyul 1923-cü il. 
Həmçinin bax. А.С.Айвазов. История национального движения в 
Крыму. “Vatanim» jurnalı, 2005, say 3, s. 12. 
 16 
diyini iddia edir.1 Hər halda gəncliyinin İstanbul döv-
rü Asan Səbri üçün təkcə çağdaş biliklərə yiyələnmək 
yox, həm də ciddi həyat məktəbi olmuşdu. Osmanlı 
paytaxtında siyasi proseslərlə maraqlanması və ictimai 
fəallığı nəticəsində bir neçə tələbə yoldaşı ilə birlikdə 
polis təqibinə uğramış, hətta həbs edilmişdi. Lakin 
Rusiya təbəəsi olduğu bilindikdən sonra haqqındakı 
hökm dəyişdirilmişdi. Onu sadəcə Osmanlı hüdud-
larından çıxarmaqla kifayətlənmişdilər.  
Beləliklə, 1898-ci ildə vətənə dönən Asan Səbri az 
sonra Alupkada dərslərin səsli üsulla tədris edildiyi, 
oğlanlarla qızların birlikdə təhsil aldığı, proqramında 
türk-tatar dili, coğrafiya, tarix, riyaziyyat kimi çağdaş 
dünyəvi fənlərin yer tutduğu yeni tipli məktəb 
açmışdı. 1923-cü ildə Krım Muxtar Respublikasında 
onun ədəbi, ictimai-siyasi və pedaqoji fəaliyyətinin, 
habelə qurucusu olduğu təhsil ocağının dörddə bir 
əsrlik yubileyi qeyd edilmişdi2. Dördillik ibtidai təlim 
verən məktəbin ilk buraxılışı 1902-ci ildə gerçəkləş-
mişdi. Yenə də müəllifin etirafına görə, Quran təlimi-
nə əsaslanan ənənəvi tədris proqramından imtina et-
diyinə görə, yerli qaragüruhçuların təqibinə məruz 
qalmış, hətta həyatına sui-qəsd cəhdi göstərilmişdi. 
Krım-tatar ədəbiyyatı tarixçisi Hakan Kırımlı çar 
rejiminin hər vasitə ilə ruslaşdırmağa çalışdığı ya-
rımadada milli şüurun yayılması, milli mənlik duyğu-
                                                 
1 Zühal Yüksel. Kırım-Tatar Milli Hareketi ve Hasan Sabri Ayvazov, TC 
Selcuk Universitesi Türkiyat Araşdırmaları Dergisi. 2003-cü il, say 13, 
s.423. 
2 Asan Sabri Ayvazov. 25 Yıllık Yubiley, “Yeni Dünya”, 14 iyul 1923-cü il. 
 17 
larının kök salması istiqamətində çalışan ziyalılar 
sırasında Asan Səbrinin də adını xüsusi vurğulayaraq 
yazır: “1905-ci ilə qədər hər bir hərəkəti sadəcə rus-
ların öz işi kimi görən və bu işə qarışmaqla, nəticədə 
başlarına bəla açacaqlarını düşünən Krım tatarlarının 
əksəriyyəti siyasətlə maraqlanmamışdı. İsmayıl Qas-
piralı və tələbələri olan Hasan Sabri Ayvazov, Mah-
mud Refat, İsmayıl Limanov, Osman Akçokraklı xal-
qı maarifləndirməyə və üsuli-cədid hərəkatını yay-
mağa çalışsalar da, yalnız 1905-ci ilə doğru Krım 
tatarları arasında üsuli-cədid və rus-tatar məktəblə-
rində yetişən, ədəbiyyat və maarif məsələləri, habelə 
digər intellektual məsələlərdə fəal olan bir qrup tə-
şəkkül tapmışdı”1. 
İctimai-siyasi proseslərə fəal marağı nəticəsində 
mətbuatla əməkdaşlığı da erkən yaşlarından başlan-
mışdı. Krım-tatar ədəbiyyatı tarixçisi İsmayıl Asan-
oğlu Kərimin yazdığına görə, ilk məqalələri təxminən 
1897-1898-ci illərdə Qahirədə çıxan “Müvazene” və 
“Türk” qəzetlərində dərc olunmuşdu2. İstanbuldan və 
Alupkadan göndərdiyi məqalələr, müxbir məktubları 
sonralar baş redaktoru səviyyəsinə yüksələcəyi “Tər-
cüman”da mütəmadi çap edilirdi. Həmin dövrdə artıq 
türkçülük hərəkatının öncüllərindən biri kimi tanınan 
azərbaycanlı fikir adamı Əli bəy Hüseynzadə ilə ilk 
tanışlığının çox güman, Osmanlı imperiyasının pay-
taxtında baş tutduğunu ehtimal etmək mümkündür.  
                                                 
1 Hakan Kırımlı. Kırım Türklerində Milli Kimlik ve Milli Hareketler. 
Ankara, 1996, s. 64. 
2 İsmayıl Asan oğlu Kerim. Medeni esaslar. Simferopol, 1997, s. 11. 
 18 
Onun ədəbi və ictimai-siyasi baxışlarının forma-
laşmasından danışarkən, Krım-tatar ədəbiyyatı tarixçi-
ləri bir qayda olaraq İsmayıl Qaspiralı ideyalarının və 
1905-ci il inqilabının təsirini ön plana çəkirlər. Midhət 
Paşa ilə birlikdə ilk türk konstitusiyasının müəllifləri 
sırasında yer alan maarifçi Asan Nurinin (1857-1903) 
qurduğu “Nicat” cəmiyyətində katib1, bir müddət son-
ra isə sədr kimi fəaliyyəti, yarımadada rus və tatar 
dilində çıxan qəzetlərlə sıx əməkdaşlığı da təbii ki, 
mətbuatla, ictimai həyatla geniş əlaqələrinin yaranma-
sına təsirsiz qalmamışdı. Heç şübhəsiz, digər müasir-
ləri kimi, Asan Səbri də tarixi vətən saydığı Osman-
lının cazibəsindən çıxa bilməmişdi. Nəhayət, hər han-
sı tərəddüd hissinə yol vermədən, Krım-tatar ədəbiy-
yatının bir sıra digər tanınmış təmsilçiləri kimi, onun 
da fikri inkişafında XX əsrin əvvəllərindəki Azərbay-
can ədəbi mühiti və mətbuatının, eləcə də Əlimərdan 
bəy Topçubaşov, Əli bəy Hüseynzadə, Əhməd bəy 
Ağayev kimi görkəmli simaların rolunu ayrıca qeyd 
etmək lazımdır. 
Doğrudur, yarımadanın rus işğalına uğradığı 1783-
cü ildən sonra çarizmin davamlı ruslaşdırma siyasə-
tinə baxmayaraq, Krım Rusiya imperiyasında Osmanlı 
təsirinin daha geniş yayıldığı məkan sayıla bilərdi. 
Krım tatarları (əslində bu ifadəni sadəcə “Krım türk-
ləri” kimi qəbul etmək və başa düşmək lazımdır) 
rəsmən Rusiya təbəəsi olsalar da, tarix, dil, mədəniy-
yət, hətta gündəlik həyat və məişət baxımından Türki-
                                                 
1 “Yeni Dünya”, 28 mart 1924-cü il.  
 19 
yəyə sıx bağlı idilər və milli zəmində məruz qaldıqları 
bütün təzyiqlərə rəğmən Ana vətənə sevgi və rəğbət-
lərini açıq nümayiş etdirməkdən heç zaman çəkin-
mirdilər. XIX əsrin sonlarından etibarən Sultan İkinci 
Əbdülhəmid rejiminin təqiblərindən çıxış yolunu 
əsasən müxtəlif Avropa ölkələrinə, ilk növbədə isə 
Fransa və İsveçrəyə sığınmaqda görən inqilabi hərəkat 
təmsilçiləri – “gənc türklərin” bəziləri Krımın müx-
təlif guşələrində məskən salıb maarif və mətbuat 
sahəsində fəaliyyət göstərirdilər. Qırmızı Osmanlı fəsi 
bir zamanlar yüzdə yüz türk torpağı olmuş yarıma-
danın şəhər və qəsəbələrində də İstanbuldakı qədər 
populyarlıq qazanmışdı. Osmanlı türkcəsi nisbətən 
daha sadələşdirilmiş şəkildə Krımda tədris və mətbuat 
dili idi. Yerli gənclər təhsil almaq, yaxud mənsəb 
pillələri ilə irəliləmək üçün hər cəhətdən özlərinə daha 
yaxın saydıqları İstanbula üstünlük verirdilər. Bu, 
tarixin və ortaq milli-mədəni dəyərlərin meydana çı-
xardığı təbii-tarixi bir bağlılıq idi.  
Krımın üz tutduğu, örnək kimi qəbul etdiyi digər 
bir mədəni mərkəz isə, heç şübhəsiz, Bakı sayıla 
bilərdi. Bu məsələdə gənc həmvətənlərinə şəxsi nü-
munəni Azərbaycan türkləri ilə qohumluq əlaqələri də 
daxil olan ən sıx ilişkilərə malik İsmayıl bəy Qaspi-
ralının (onun qızı sonralar Azərbaycan Cümhuriyyə-
tinin qurucuları sırasında yer alan görkəmli siyasi və 
ictimai xadim Nəsib bəy Yusifbəylinin həyat yoldaşı 
idi)1 göstərməsi göz önündə idi. Krım-tatar cəmiy-
                                                 
1 Daha ətraflı məlumat üçün bax. Vilayət Quliyev. Baş nazirin xanımı, Bakı, 
“Qanun” nəşrlər evi, 2015, 146 s. 
 20 
yətində türkçülük, milliyyətçilik və çağdaşlıq duyğu-
larının mühüm ideya mərkəzlərindən biri kimi Bakı 
ilə bağlılıq ab-havasının inkişafında, dildə, fikirdə və 
əməldə bir olmağın canlı və səmərəli örnəyinin ortaya 
qoyulmasında bütün məsələlərdə İsmayıl bəyin ardı-
cılı, davamçısı kimi çıxış edən Asan Səbri də müəlli-
mindən geri qalmırdı.  
Milli ucqarlarda mətbuat, maarif və mədəniyyət 
sahəsində müəyyən tərəqqiyə yol açan 1905-ci il rus 
inqilabı onu Krım tatarlarının tanınmış ictimai-siyasi 
xadimlərinin ön sırasına çıxarmışdı. Gəncliyinə və 
müəyyən təcrübəsizliyinə baxmayaraq, az müddətdə 
xalqının sözünü deyən, hüququnu müdafiə edən seç-
kin şəxslər sırasında yer almağı bacarmışdı. 1905-ci 
ilin noyabrında o, yeni siyasi təşkilatın – Rusiya 
Müsəlmanları İttifaqı Krım şöbəsinin üzvü (təşkilata 
İsmayıl bəy Qaspiralı rəhbərlik edirdi) seçilmişdi1. 
Özünün yazdığına görə çar II Nikolayın Rusiya dini 
və milli mənsubluqlarından asılı olmayaraq, Rusiya 
imperiyasının bütün təbəələrinə bəlli siyasi haqlar 
tanıyan 17 oktyabr Manifestinin imzalamasından az 
sonra Krım tatarlarının 7 nəfərlik nümayəndə heyəti-
nin tərkibində Peterburqa yollanmış, daxili işlər naziri 
P.N.Durnovo və digər dövlət rəsmiləri ilə görüşərək 
onları təmsil etdikləri xalqın problemləri, tələbləri ba-
rəsində məlumatlandırmışdı. Həm də bu zaman itti-
hamçı tondan və kifayət qədər sərt ifadələrdən çəkin-
                                                 
1 С.И.Исхаков. Первая русская революция и мусульмане Российской 
империи. Издательство СПМ, Москва, 2007, с. 21. 
 21 
məmişdi1.  
Məhz nisbi azadlıq mühitinin yarandığı həmin 
dövrdə Asan Səbri II Dövlət Dumasında Krımı təmsil 
edən tanınmış maarifçi və ictimai xadim Rəşid 
Mediyevlə (1887-1912) birlikdə “Vətən xadimi” qəze-
tinin nəşrinə başlamışdı2. Az tirajla çıxmasına və 
əsasən yarımadada yayılmasına baxmayaraq, yeni 
nəşr kəskin mündəricəli publisist yazıları ilə, hətta 
Peterburq mətbuatının da diqqətini çəkmişdi. Tarixçi 
S.M.İsxakovun yazdığına görə, onun dərc etdiyi bəzi 
tənqidi xarakterli materiallar paytaxt ofisiozuna yol 
tapmışdı3. Stolıpin irticasının vüsət alması ilə 1908-ci 
ilin yazında “Vətən xadimi” hökumət tərəfindən qapa-
dıldıqdan bir neçə ay sonra, daha dəqiq desək, oktyabr 
ayında Asan Səbri “Krım sədası” adlı yeni dövri nəş-
rin əsasını qoymağa çalışmışdı. Lakin hakimiyyət 
dairələri Krım türkcəsini bilən senzorunun olmaması-
nı əsas gətirərək təşəbbüsün qarşısını almışdı. Gənc, 
enerjili Asan Səbri həmvətənləri arasında qızğın iş 
aparmaqla bir sırada Bakıya, “Kaspi” və “Həyat” qə-
zetlərinə yazılar göndərmiş, “Tərcüman”la əməkdaşlı-
ğını davam etdirmiş, habelə Misirdə İttihad və Tərəq-
qi hərəkatının ideoloqlarından Abdullah Cövdətin na-
                                                 
1 Асан Сабри Айвазов. История национального движения в Крыму. 
«Ватаным», 2005, № 3, с. 15. 
2 “Tərcüman” 20 iyul 1907-ci il tarixli sayında “Vətən xadimi” qəzetinin 
rəhbərliyinə Asan Səbri Ayvazovun gətirildiyini xəbər verərək yazırdı: 
“Qarasuda (Krım yarımadasında qəsəbə – V.Q.) rəfiqimiz “Vətən 
xadimi”nin məsul müdirliyi gənc mühərrirlərimizdən Asan Sabri Ay-
vazovun öhdəsinə həvalə edilmişdir”. 
3 С.И.Исхаков. Первая русская революция и мусульмане Российской 
империи, с. 193. 
 22 
şirliyi ilə çıxan “İctihad” məcmuəsində ümumtürk və 
ümummüsəlman problemləri ilə bağlı məqalələrin 
müəllifi kimi tanınmışdı. Krım ictimai-siyasi fikrinin 
görkəmli nümayəndəsi Cəfər Seyidəhmədin xatırladı-
ğına görə, Birinci rus inqilabından sonra o, türk hey-
ranlığını və müsəlman siyasi hərəkatına bağlılığını 
kimsədən gizlətmir, ictimai yerlərdə yalnız İstanbul 
şivəsi ilə danışır, nümayişkaranə şəkildə türk paltarın-
da gəzir, başına ənənəvi qırmızı rəngli türk fəsi qo-
yurdu1. 
Daxilindəki bu sevgi təbii ki, onu türkçülüyün fikir 
atalarından birinin – Əli bəy Hüseynzadənin ümumi 
ideala xidmət edən nəşri ilə birincilər sırasında yaxın-
laşdırmalı, bağlamalı idi. Və gözlənildiyi kimi də ol-
du. 
“Füyuzat”ın fəal və etibarlı müəllifləri sırasında 
yer alanda Asan Səbri artıq müəllim, ictimai xadim və 
jurnalist kimi həmvətənləri arasında kifayət qədər 
yaxşı tanınırdı. Lakin zəhmətsevərliyi sayəsində qa-
zandığı erkən şöhrətə baxmayaraq o, özünü İsmayıl 
Qaspiralı ilə bir sırada, həm də Əlimərdan bəy Top-
çubaşovun, Əli bəy Hüseynzadənin, Əhməd bəy Ağa-
yevin yetirməsi saymaqdan, Azərbaycan mədəniy-
yətinin vurğunu kimi təqdim etməkdən qürur duyurdu.  
Onu ilk saylarından etibarən “Füyuzat”la sıx 
əməkdaşlığa cəlb edən başqa bir mühüm amil də 
vardı: bu da Əli bəy Hüseynzadənin yeni nəşrin ilk 
sayında yer alan “məcmuənin səhifələri qüdrətli, ədəbi 
                                                 
1 Cafer Seyidahmet Kırımer. Bazi Hatıralar. İstanbul, 1993, s. 138. 
 23 
qələm sahibi cəmi hürriyyətpərvər mühərrirlərə açıq 
bulunacaqdır”1 – manifesti idi.  
Məqsəd və məramına hər cəhətdən uyğun gələn 
yeni məcmuənin nəşrə başladığı günlərdə hələ otuz 
yaşına çatmamış Asan Səbri “qüdrətli qələm sahib-
ləri” sırasına daxil olmasa da, artıq Rusiya imperi-
yasındakı türk xalqlarının azadlığı, milli inkişafı, si-
yasi haqlarına sahib durması, vahid dil əsasında bir-
ləşmələri ideyasının qızğın tərəfdarlarından biri kimi 
tanınmaqda idi. Ötən əsrin əvvəllərindəki Azərbay-
can-Krım ədəbi əlaqələri baxımından diqqəti çəkən 
digər cəhət Asan Səbri ilə birlikdə Əli Rza Krımzadə 
(İstanbulda, Məktəbi-Hərbiyeyi-Tibbiyyədə Əli bəy 
Hüseynzadə ilə birlikdə təhsil almışdı – V.Q.), müəl-
lim Bəkir Əməkdar kimi krımlı ziyalıların məcmuədə 
yaxından iştirakı sayılmalıdır. Onlar öz publisist ya-
zıları, müxbir məktubları ilə Azərbaycanla Krım ara-
sında mədəni və mənəvi bağların təşəkkülünə, möh-
kəmlənməsinə xidmət edirdilər.  
Məlum olduğu kimi, “Füyuzat”ın ömrü bir ildən 
də az sürmüş, cəmisi 32 sayı işıq üzü görmüşdü. Məc-
muənin demək olar ki, hər sayında – 24 nömrəsində 
altında Asan Səbrinin imzası olan materiallar yer al-
mışdı. Bura onun yazıldığı dövrdə ədəbi-ictimai fikrin 
diqqətini çəkən, 1907-ci ildə Bakıda kitab şəklində 
çap olunan və bəzi məlumatlara görə, Azərbaycan 
teatrının səhnəsində tamaşaya qoyulan “Nədən bu ha-
                                                 
1 Həyatı (Əli bəy Hüseynzadə). Həyat və meyli-füyuzat. “Füyuzat”, 1906, 
sayı 1, s. 3. 
 24 
la qaldıq?” pyesi1, müxtəlif ədəbi-ictimai məsələlərlə 
bağlı publisist məqalələri daxildir. Mövzu baxımından 
yazıların əhatə dairəsi kifayət qədər geniş idi. Müəl-
lifin məqalə və hekayələrində qələmə alındıqları dövr-
də təkcə Krım türklərini deyil, daha geniş ölçüdə türk-
islam dünyasını düşündürən problemlər öz əksini tap-
mışdı. Baş redaktor Əli bəy Hüseynzadə və Əhməd 
Kamalla birlikdə Asan Səbri məcmuənin istiqamətini 
yönləndirən, əsas ağırlığını üzərinə götürən üç aparıcı 
ədəbi simadan biri sayılmalıdır. Bunun nəticəsidir ki, 
fəallığı və xidmətləri müqabilində minnətdarlıq əla-
məti kimi “Füyuzat” 1907-ci ildə çıxan saylarının 
birinin üz qabığında “Mühərrirlərimizdən Həsən Səbri 
Ayvazov” alt yazısı ilə onun portretini vermişdi2.  
Krım-tatar müəllifin “Füyuzat”dakı ilk məqaləsi 
Azərbaycan mətbuat tarixinin biri-birinin ardınca baş 
verən iki mühüm hadisəsinə – “Həyat” qəzetinin bağ-
lanmasına və “Füyuzat” məcmuəsinin nəşrə başlama-
sına həsr edilmişdi. Yeri gəlmişkən, ilk saylarından 
etibarən Asan Səbri “Həyat”ın da müəllifləri sırasında 
yer almışdı. İlk irihəcmli əsəri –“Üsuli-tədris və təlim-
tərbiyə” adlı kitabı 1906-cı ildə Bakıda, “Kaspi” mət-
bəəsində “Həyat” qəzetinin kitabxanası seriyasında 
                                                 
1 Pyes “Füyuzat” məcmuəsinin 1907-ci ildə çıxan aşağıdakı saylarında dərc 
edilmişdi: say 12, s. 187-190, say 14, s. 217-222, say 15, s. 232-235, say 
16, s. 254-256, say 18, s. 287-288, say 20, s. 317-320, say 21, s. 335-336, 
say 22, s. 334-242. Bütünlükdə, bir illik mövcudluğu ərzində jurnalda çap 
olunan ən irihəcmli əsər idi.  
2 “Füyuzat”, 1907, say 23.  
 25 
çap olunmuşdu1. Artıq həmin dövrdə Asan Səbri 
Bakının ədəbi-ictimai mühiti ilə sıx təmasda idi. Kiçik 
əyalət şəhəri Bağçasaray, yaxud patriarxal Qazanla 
müqayisədə dünyanın neft paytaxtının getdikcə geniş-
lənən imkanlarını yaxşı başa düşürdü. Rusiya türklə-
rinin milli və siyasi zəmində təşkilatlanmasında Əli 
bəy Hüseynzadə, Əhməd Ağaoğlu kimi müqtədir qə-
ləmlərlə təmsil olunan “Həyat” tipli yeni, cəsarətli 
dəsti-xəttə malik mətbuat orqanının əhəmiyyətini, 
ayıldıcı və birləşdirici gücünü aydın başa düşürdü. 
“Həyat”ın işində yaxından iştirak onu qəzetin iki 
redaktorundan biri – Əli bəy Hüseynzadə ilə daha çox 
yaxınlaşdırmışdı. Yəqin ki, burada ədəbi zövq yaxın-
lığı da öz təsirini göstərmişdi. Ona görə də Əli bəy 
yaradıcı heyəti formalaşdırmaq niyyətinə düşərkən 
birincilər sırasında xatirinə gələn qələm sahibləri 
sırasında Asan Səbri Ayvazov da olmuşdu. 
Bunu Asan Səbrinin 1906-cı il sentyabrın 14-də, 
“Həyat”ın qapanmasından on bir gün sonra Krımın 
Alupka şəhərindən qələm dostuna göndərdiyi və mət-
ni ilk dəfə türkiyəli tədqiqatçı Ömər Özcan tərəfindən 
gün işığına çıxarılan məktub da təsdiq edir2. Egey 
Universitetinin Ədəbiyyat fakültəsi Türk dili və 
ədəbiyyatı bölümünün Əli bəy Hüseynzadə arxivində 
                                                 
1 Azərbaycan kitabı. 3 cilddə. I cild. 1720-1920. Bakı, 1963, s. 53. Əsərin 
tam adı belə idi: Üsuli-tədris və təlim-tərbiyə. Mühərriri Həsən Səbri 
Ayvazov. Alupka məktəbi müəllimi-sadiqi. Bakı, “Kaspi” mətbəəsi, 1906, 
“Kitabxaneyi-“Həyat”, 233 s. 
2 Özcan Omer. Hasan Sabri Ayvazof`un Huseyinzade Ali`ye Mektupları. 
“Yeni Türk Edebiyatı”, İstanbul, Dergah Yayınları, mart, 2010, say 1, 
s.233-244. 
 26 
saxlanan orijinal əsasında elmi-ədəbi fikrə təqdim olu-
nan həmin tarixi sənəd, eləcə də digər məktub və poçt 
kartları iki həmkar arasındakı şəxsi və yaradıcılıq əla-
qələrinin davamlılığından xəbər verməkdədir. Diqqə-
təlayiq haldır ki, türkcə nəşrindən az müddət sonra 
məktublar krımlı araşdırıcıların da diqqətini çəkmişdi. 
Krım-tatar ədəbiyyatının tədqiqatçısı Gülnarə Seyid-
vaniyeva onları Ukrayna dilinə çevirərək giriş məqa-
ləsi və izahlarla birlikdə Tavriya Universitetinin Elmi 
Əsərlərində çap etdirmişdi1. 
Özünü “əməkdaş və redaksiya müdiri” kimi təq-
dim edən Asan Səbri Ayvazov “Vətən xadimi” qə-
zetinin blankında Bakıdan, Əli bəy Hüseynzadədən 
aldığı 8 sentyabr tarixli məktuba cavab yazmışdı. 
Məktubun mətni əlimizdə olmasa da, onun məzmunu 
haqqında yəqinliklə mülahizə yürütmək mümkündür – 
artıq “Həyat” səhifələrində imzasını tanıdan krımlı 
müəllif yeni layihədə iştiraka dəvət olunurdu. Asan 
Səbri özü də “Naşiri-maarif Əli bəyəfəndi həzrətləri” 
müraciəti ilə başlanan məktubunda yaxından izlədiyi 
Azərbaycan mətbuat aləmindəki son dəyişikliyə – 
“Həyat” qəzetinin nəşrini daandırmasını və tezliklə 
daha dolğun proqrama, geniş mündəricəyə malik 
“Füyuzat” məcmuəsinin yaranmış boşluğu dolduraca-
ğı məsələsinə toxunmuşdu: “Eylul 8 tarixli məktubu-
nuz alındı. Həyatımıza həyat bəxş edən “Həyat”ın 
                                                 
1 Г.Сеидваниева. Неизвестные письма Асан Сабри Айвазова Али беку 
Гусейнзаде. (Из архива Али бека Гусейнзаде). Ученые записки 
Таврического Национального Университета им. В.И.Вернадского. 
2013, т. 26-65), с. 201-213. 
 27 
guşeyi-inzivayə çəkilməsi bəni nə qədər dilgir etdiysə 
şəxsinizin himməti-aliləri sayəsində tülu edəcək “Füyu-
zat” da o dərəcədə, bəlkə daha ziyadə məmnun etmişdir.  
Əfəndim, “Həyat”ın adəmi-rəvacı yüzündən tətilə 
məcburiyyəti sizin ümid mənbələrinizi qurutmasın. 
“Həyat” ölməz! Əsl “Həyat” bundan sonra aləmə feyz 
saçacaqdır. Məktubunuzdakı təklifi-aliyi mövcud şərt 
ilə bərabər məali-məmnuniyyət ilə qəbul ediyorum və 
bu gündən etibarən min qayri haddin (heç nəyə bax-
madan) “Füyuzat” xadimliyinə giriyorum. “Fiyuzat”-
da iştirakımı ilk elanınızda bəyan edə bilirsiniz. Baqi 
təşəbbüs etdiyiniz işdə hər türlü müvəffəqiyyət dilər 
və “Füyuzat”ın gözlərinə pərdə çəkilmiş olan millə-
timizə gözlük olmasını təmənni edərək xitami-məqam 
eylərim, əfəndim”. Məktub “Aciz qardaşınız Asan 
Səbri Ayvazov”1 imzası ilə tamamlanmışdı.  
Göründüyü kimi, hələ “Füyuzat” nəşrə başlamaz-
dan əvvəl Əli bəy artıq əvvəlki layihəsindən – “Hə-
yat” qəzetindən qələminə bələd olduğu Asan Səbrini 
müvafiq şərtlərlə əməkdaşlığa dəvət etmiş və təklif 
minnətdarlıqla qəbul olunmuşdu. Onun yuxarıda adını 
çəkdiyim “Həyat”ın qürubundan və “Füyuzat”ın tü-
luundan hasil olan təəssüratım” məqaləsi də ruh və 
məzmun etibarı ilə Əli bəyə göndərdiyi cavab məktu-
bu ilə tam səsləşirdi. Biri-birinə qarışmış təəssüf və se-
vinc hisslərini təsirli bir dillə ifadə edən müəllif yazırdı: 
“Həyat”ın vidasından ən ziyadə mütəəssir və 
mütəəllim olanların biri də şu sətirləri qaralayan aciz-
                                                 
1 Ozcan Ömer. Hasan Sabri Ayvazof`un Huseyinzade Ali`ye mektubları. 
“Yeni Türk Edebiyatı”, s. 237. 
 28 
dir... “Həyat”ın vidanaməsini oxuduğumda şiddəti-
təəssürümdən acı-acı ağladım. Axıtdığım göz yaşları 
nə üçün idi? Altı-yeddi milyonluq bir cəmaəti-isla-
miyyənin iki qəzetəyi (həmin dövrdə Bağçasarayda və 
Bakıda çıxan “Tərcüman” və “Həyat” nəzərdə tutulur 
– V.Q.) maddətən (maddi baxımdan) idarə və müntə-
zəmən davam etdirəcək qədər müavinət, qeyrət, hə-
miyyət ibraz edəmədikləri, daha doğrusu, əsrlərdən 
bəri xaki-məzəllət içərisində dalmış olduqları xabi-
qəflətdən hənuz oyanmadıqlarına idi”1. 
Özünü yetim qalmış hiss edən, səsini, sədasını, 
fəryad və fəğanını insanlara çatdırmaq imkanını itir-
diyindən, hüzn və ələmə qapılan Asan Səbri belə 
üzücü ab-havada gələcəyə ümidlə baxa bilmək üçün 
bir səbəb, vəsilə tapıldığına sevinirdi. Həmin səbəb 
“Həyat”ın yerinin boş qalmaması, onun ardıcılı, varisi 
kimi ədəbi-bədii və fəlsəfi ağırlıqlı “Füyuzat”ın mey-
dana çıxaraq əvvəlki dəsti-xətti, əski milli maarifçilik 
missiyasını davam etdirməsi, üstəlik, bəzi məsələlərdə 
ortaya daha güclü və səbatlı mövqe qoyması ilə bağlı 
idi. Asan Səbri Azərbaycan mətbuatındakı yeniliyi, bu 
yeniliyə vüsət verən Əli bəyin yenilməzliyini obrazlı 
şəkildə, bədii təsir gücü ilə təsvir edərək yazırdı: 
“...paslanmış, cənglənmiş qəlblərə ruh və həyat saçan 
“Həyat” son nəfəsində qarelərini yetim buraxmamaq, 
onları ağlatmamaq üçün kəndi meydanında buraxdığı 
“Füyuzat”ın qəribən tülu edib oxucuların iktisabi-feyz 
edəcəklərini təbşir edərək “Füyuzat” salamını təbliğ 
                                                 
1 Asan Səbri Ayvazov. “Həyat”ın qürubundan...”, “Füyuzat”, 1906, say 2, 
s.25. 
 29 
etmiş idi. Bu təbşir, bu salam bəni təsəlli etmiş və 
“Həyat”ın ölməyəcəyini anlatmış idi... Zatən bu təb-
şiri görməsəm, anlamasam belə, “Həyat”ın öləcəyinə 
qane deyildim. Zira “Həyat”ı “Həyat” edən zatın 
ömrünün axırına qədər olmasa da, uzun bir müddət 
guşeyi-inzivaya, aləmi-tənhayiyə çəkilib durması ilə 
vicdanı qarşısında müttəhim və məhcub olacağını pək 
gözəl bildiyini anlıyor idim...”1 Vətən, millət və söz 
qarşısındakı məsuliyyətin təzahürü kimi qısa zaman 
içərisində susqunluq dövrünün arxada qalması və ye-
ni, daha fundamental nəşrin meydana çıxması müəlli-
fin qürur mənbəyinə çevrilmişdi: “On beş, iyirmi gün 
müqəddəm vidası ilə bağrımızı yaxıb guşeyi-inzivaya 
çəkilən “Həyat” bu gün başqa bir əlbisəyə bürünərək 
ətrafi-əknafə tülu ediyor – “Füyuzat” doğuyor!”2 
Əli bəy Hüseynzadəni yaxşı tanıdığı, bacarıq, istək 
və məramına yaxından bələd olduğu üçün Asan 
Səbrinin “Füyuzat”dan gözləntiləri də böyük idi. Bü-
tünlükdə o, türk ruhunun oyanışını yalnız İstanbulda 
deyil, getdikcə daha artıq şəkildə Qafqazda arayırdı. 
Bütün təqib və sıxıntılara baxmayaraq, Azərbaycan 
türklərinin hər zaman aparıcı mövqe tutduqları qədim 
tarixə, güclü milli ənənələrə malik bölgənin mütləq 
dünyaya səsini duyuracağına, mübarizənin önündə 
gedəcəyinə ürəkdən inanırdı. Müsəlman ümmətindən 
türk millətinə çevrilmə prosesinin bayraqdarının Azər-
baycan olacağına inanırdı. Bu sarsılmaz inamın təsiri 
                                                 
1 Asan Səbri Ayvazov. “Həyat”ın qürubundan...”, “Füyuzat”, 1906, say 2, 
s.25-26. 
2 Orada, s. 26. 
 30 
altında “Həyat”ın süqutu ilə ruh düşkünlüyünə qapı-
lanları “Füyuzat”ın meydana atılması ilə müjdələyirdi. 
Məcmuənin ictimai-siyasi fikir burulğanında yol tapa 
bilməyənlərə doğru-düzgün istiqamət verəcəyinə ina-
nırdı. Və bu nikbin, inanclı hisslərin təsiri altında 
gəncliyə xas coşqunluqla yazırdı: “Qafqaz qiteyi-
mübarəkəsi heç mücahidsiz qalırmı? Cahanın ən qa-
ranlıq, aləmi-bəşəriyyətin ən vəhşi zamanlarında belə 
Qafqaz əqtari-ərzə nur saçıyordu. 
Millətimizin bugünkü gündən bəlkə də yüz dərə-
cədə cahil bulunan bir zamanında Rusiya müsəlman-
ları arasında mətbəəyi-islamiyyə ilk Qafqazda açıl-
mışdır. “Əkinçi”lər, “Kəşkül”çülər Qafqaz övladları, 
Qafqaz qəhrəmanlarıdır. Tarixi-ümumun türklər üçün 
müzlim nöqtələrini kəşf və tənvir edən və bunların 
ədəbiyyatlarına xidmətlər edən Murad bəy həzrətləri1 
yenə Qafqaz qəhrəmanlarından deyilmidir? Bunun 
üçün Qafqaz qitəsi boş qalmayacaqdır. Orası bir 
                                                 
1 Söhbət XIX əsrin sonu, XX əsrin əvvəllərindəki türk ədəbi və ictimai-
siyasi fikir tarixinə Mizançı Murad bəy, Murad Dağıstani adları ilə daxil 
olan fikir adamı, yazıçı, tarixçi və jurnalist Hacı Murad Əmirovdan (1854-
1917) gedir. O, Dağıstanın Huraki aulunda dünyaya gəlmişdi. 1873-cü 
ildə Stavropol gimnaziyasını bitirdikdən sonra İstanbula gəlmiş, dövrün 
maliyyə naziri Şirvanzadə Rüştü bəyin himayəsini qazanaraq yanında 
çalışmağa başlamışdı. 1886-cı ildən etibarən nəşr etməyə başladığı “Mi-
zan” qəzeti ilə türk ictimai fikrinə yeniliklər gətirməyə çalışırdı. İttihad və 
Tərəqqi cəmiyyəti ilə yaxınlığı ilə seçilmiş və cəmiyyətin Avropa ölkə-
lərindəki fəaliyyətində yaxından iştirak etmişdi. Bir neçə il Cenevrə itti-
hadçılarının faktiki rəhbəri olmuşdu. Sonralar II Sultan Əbdülhəmid höku-
məti ilə razılıq əldə edərək İstanbula dönmüş, bir sıra dövlət qurumlarında 
çalışmışdı. “Mücahideye-milliyyə” adlı memuarların (1908), “Turfan-
damı? Turfamı?” romanının (1892), çoxsaylı tarixi əsərlərin müəllifidir. 
 31 
ictihadi-mədəniyyətpərvəranə meydanı olacaqdır”1.  
“Qafqaz” dedikdə təbii ki, Asan Səbri ilk növbədə 
Azərbaycanı nəzərdə tuturdu. Çünki ötən əsrin əv-
vəllərində yalnız Bakı deyil, Tiflis, İrəvan və Dağıstan 
da türk ruhunun, türk varlığının özünü güclü şəkildə 
büruzə verdiyi mərkəzlər kimi diqqəti çəkirdi. Başqa 
bir yazısında müəllif yenidən Qafqaz – Azərbaycan 
türklərinin son bir qərinə ərzində maarif və mədə-
niyyət sahəsində öncül mövqeyini imperiyanın digər 
bölgələrində yaşayan türklərə, ümumən müsəlman 
əhaliyə nümunə göstərərək yazırdı: “Qafqaz qitəsi Ru-
siya müsəlmanlarına, hələ bəlkə Osmanlı türklərinə 
belə hər kəsdən ziyadə xidmət etmişdir, etməkdədir və 
edəcəkdir. Qafqaz hər xüsusda Rusiya türklərinə 
müəllim olmuşdur və olacaqdır. Bu gün iyirmi sənə 
müddəti-davamiyyəsi ilə fəxr etdiyimiz “Tərcüman” 
Qafqaz “Əkinçi”lərinin əkdiyi toxum deyilmidir? Ke-
çən sənə İsmayıl bəy həzrətlərinin “Yaşa, Həsən bəy, 
yaşa!” namı altında yazdığı xitablar kimə və nə üçün 
idi?”2.  
Krım-tatar müəllifinin jurnaldakı debütü üslubu-
nun gözəlliyi və şairanəliyi ilə də diqqəti çəkir. Doğ-
rudur, müəllifi müəyyən dərəcədə ifrat sentimental-
lıqda da qınamaq olar. Lakin nəzərə almaq lazımdır 
ki, “Həyat”ın sönməsinə zülmətdə qalan gözlərim 
“Füyuzat”ın doğması ilə mənəvi bir nura qərq oldu. 
“Həyat”ın getməsi ilə mütəəssir olan qəlbim “Füyu-
                                                 
1 Asan Səbri Ayvazov. “Həyat”ın qürubundan...”, “Füyuzat”, 1906, say 2, 
s.26. 
2 Orada. 
 32 
zat”ın dünyaya gəlməsi ilə mütələzziz oluyor”1, yaxud 
“Doğrusu, ya bu gün qəlbimdə doğan hissiyyatı-
mənəviyyəyi fərəh və süruri-tərifdən acizəm. Zavallı 
“Həyat” xaneyi-inzivayə çəkilməsindən nasıl mütəəs-
sir olub ağladım isə, “Füyuzat”ın şöləfəşan olaraq 
ərzi-didar etməsindən oylə mütəəssir olaraq ağlıyo-
rum. Əvət, təəssürati-şədidəmi zəbt edəmiyərək tərcü-
mani-həyat olan gözlərimdən qətrə-qətrə yaşlar axıt-
dım. Fəqət sürur ilə axıdılan yaşlar ilə hüzn ilə tö-
külən qətrələr arasında pək böyük bir fərq vardır. Bu-
günkü yaşlar pək sərin idi...”2 
Asan Səbrinin “Füyuzat”dakı yazıları əsasən icti-
mai-siyasi səciyyəsi ilə seçilirdi. Toxunduğu məsələ-
lərin əksəriyyəti milli ziyalıların mətbuat səhifələrin-
də, ictimai fikirdə fəal müzakirə etdikləri mövzular 
idi. Bu da hər şeydən öncə dövrün tələblərindən, cə-
miyyət həyatının irəli sürdüyü, gündəliyə çıxardığı 
şərtlərdən irəli gəlirdi. Çünki taleyüklü dəyişikliklər 
məqamında xalqın düşünən kəsimini səfərbərliyə al-
maq, ona kimliyini, haradan gəlib hara getdiyini, qar-
şıda dayanan təxirəsalınmaz vəzifələrin mahiyyətini 
anlatmaq lazım idi. Müəllifin silsiləvi səciyyə daşıyan 
“Həyati-əqvam”3, “Bəşər və səy”4 məqalələri, habelə 
sentimentalist üslubda qələmə alınan “Əsarət qurban-
                                                 
1 Asan Səbri Ayvazov. “Həyat”ın qürubundan...”, “Füyuzat”, 1906, say 2, 
s.26. 
2 Orada. 
3 Asan Səbri Ayvazov. Həyati-əqvam nə ilə qaimdir? , “Füyuzat”, 1906, say 
3, s. 41-43, say 4, s. 59-60; 1907-ci il, s. 7, s.106-108, 1907, say 27, s.431-
432, 1907, say 29, s. 456-458. 
4 Asan Səbri Ayvazov. Bəşər və səy, “Füyuzat”, 1906, say 5, s. 74-76. 
 33 
ları”1 hekayəsi əsasən xalqların və cəmiyyətlərin hə-
yatına, bu həyatı daha mənalı, nizamlı qurmaq yolla-
rına, milli mübarizəyə, onun məqsəd və vəzifələrinə, 
çeşidli insan talelərinin təsvirinə həsr olunmuşdu. Bə-
şəriyyətin keçdiyi yola fəlsəfi nəzər salmağa çalışan 
müəllif ilk növbədə türk xalqlarının hədərə getmiş 
illərin yerini doldurmaq üçün can atdığı mübarizənin 
hədəflərini göstərməyə çalışırdı. 
Digər səciyyəvi cəhət isə həmin mübarizənin inqi-
labi sıçrayışlar deyil, təkamül prinsipi əsasında apa-
rılmasının, yeniliklərə ilkin bünövrə yaradılmasının 
vacibliyi ilə bağlı idi. Çünki adıçəkilən yazılarda da 
diqqətə çatdırdığı kimi, “qüvvət ilə əldə edilən bir 
iqbal, bir mədəniyyət nə qədər parlaq olsa da, kən-
disini məğlub edəcək digər bir qüvvəti-qalibə ilə məğ-
lub olacağı təbiidir. Cahangir olan millətlərin sərvəti-
müğtənəmə üzərinə müəssis qüvveyi-milliyeyi-həya-
tiyyələri paydar olmadığı kibi şövkəti-əsgəriyyələri də 
qeyb olub gedir”2. Ona görə də Asan Səbri Rusiya 
türklərini ilk növbədə maarifə yiyələnməyə, ardınca 
qəzet və nəşriyyatlar açmağa, hüquq və vəzifələrini 
bilən savadlı vətəndaşlar yetirməyə, nəhayət, belə sağ-
lam zəmində siyasi müstəqillik uğrunda mübarizəyə 
səsləyirdi.  
Müəllif fikirlərini davam etdirərək milli inkişafın 
əsas şərtlərindən biri kimi insanların əməl və hərəkət-
                                                 
1 Asan Səbri Ayvazov. Əsarət qurbanları (Əbəveynlərə ibrət), “Füyuzat”, 
1907, say 17, s. 262-265. 
2 Asan Səbri Ayvazov. Həyati-əqvam nə ilə qaimdir?, “Füyuzat”, 1906, say 
3, s. 42. 
 34 
lərini yönləndirən ictimai həyat şərtlərinin mövcud-
luğu məsələsi üzərində ətraflı dayanırdı. Çünki yalnız 
ictimai fəallıq sayəsində ayrı-ayrı fərdlərdən ibarət 
toplum millət kimi şəkillənib hürriyyət və istiqlalını, 
maddi rifah və mənəvi tərəqqisini təmin edə bilərdi. 
Yalnız bu yolla digər millətlər qarşısında şərəf və 
azadlığı qorumaq mümkün idi. İctimai həyatı, yəni 
siyasi institutları, mətbuatı, maarifi, ümumişlək nəza-
rət mexanizmləri güclü olan millət zamanın çeşidli 
dəyişiklik və təzyiqlərinə davam gətirməyə qabildir. 
Avropa xalqları mövcud tərəqqini yalnız silah gücünə 
deyil, daha çox ictimai fəaliyyət yolu ilə əldə etmiş-
dilər. Türklər də dünyanın qabaqcıl, mədəni millətləri 
arasında həqiqətən layiq olduqları yeri tutmaq istə-
yirdilərsə, eyni yolu keçməli idilər.  
Millətlərin ayaqda qalmasının, eyni zamanda haq-
qında söz açılan ictimai institutlara qovuşmasının əsas 
şərtlərindən biri kimi maddi imkan ilə mənəvi qüv-
vənin mövcudluğunu ön plana çəkən müəllif birincini 
ticarət, əkinçilik (kənd təsərrüfatı), sənaye və xidmət 
sahəsi adı altında dörd yerə bölür və dərin təəssüf his-
si ilə yazırdı: “Biz müsəlmanlarda əsbabi-məzkurənin 
heç birisi də yoxdur desək, yalan olmaz. Ziraət bilmə-
riz, bilsək belə ziraətçilik etməyə torpağımız qalma-
yıb. Sənət (burada sənaye mənasında – V.Q.) ilə dost 
deyiliz. Ticarətin isə yabançısıyız. Xidmət desək, heç 
yox. Bu halda hali-pürməlalımızın pək acınacaqlı bir 
hal olduğunu təsmimdən başqa heç bir çarəmiz yox-
 35 
dur”1. 
Bəs vəziyyətdən necə çıxmaq olardı? Asan Səbri 
“Füyuzat”dakı publisist yazılarında yalnız ritorik sual-
lar qoymaqla kifayətlənmirdi. Həm də öz düşüncəsi, 
intellekti çərçivəsində həyatın ortaya atdığı suallara 
cavab tapmağa çalışırdı. Türk-müsəlman dünyasının 
düşdüyü, yaxud salındığı acınacaqlı vəziyyətdən çıxış 
yolu ümumiləşdirilmiş şəkildə yuxarıda adını çəkdi-
yim “Bəşər və səy” məqaləsində göstərilmişdi. İlkin 
orta əsrlərdən başlayaraq ərəblərin, ardınca isə türk-
lərin bəşər sivilizasiyasına böyük töhfələr verməsin-
dən bir qədər də pafosla söz açılan yazıda çağdaş 
dövrdə müsəlman dünyasının keçmiş şanlı ənənələrini 
unutması ətalətin, durğunluğun təsiri, həyatı yaxşıya 
doğru dəyişmək istiqamətindəki səylərin çatışmaması 
ilə izah edilirdi. Həm də hər şeyi yenidən yaxşıya 
dəyişmək üçün təkcə keçmiş günlərin şöhrəti kifayət 
deyildi – şanlı tarixlə bugünkü acınacaqlı mövcudluq 
arasında mütləq canlı körpü salmaq, keçmişin ənənə-
lərini çağdaş sivilizasiyaya söykənərək dirçəltmək tə-
ləb olunurdu.  
Asan Səbrinin “Füyuzat” səhifələrində toxunduğu 
mühüm məsələlərdən biri də dillə, daha doğrusu, türk 
toplumunun müştərək dil problemi ilə bağlı idi. İlk 
dəfə İsmayıl Qaspiralının ictimai fikrin gündəliyinə 
gətirdiyi bu məsələ türkçülük mövqeyində dayanan 
ziyalıların demək olar ki, heç birini laqeyd buraxma-
mışdı. Bu baxımdan Asan Səbri də istisna deyildi. Bir 
                                                 
1 Asan Səbri Ayvazov. Həyati-əqvam, “Füyuzat”, 1906, sayı 4, s. 60. 
 36 
çox həmkarları kimi o da türk dünyasının üzləşdiyi 
problemlərin həll yolunu onların vahid dil ətrafında 
birləşmələrində, ünsiyyət qurmalarında görürdü.  
Müəllifin fikrincə, dünyanın üç qitəsinə yayılan, 
qüdrətli dövlətlər quran və çeşidli imperiyalar arasın-
da bölünüb-parçalanan türk qövmləri daha yüksək 
inkişaf səviyyəsinə yüksəlmiş Osmanlı türkcəsini 
ümumi dil olaraq qəbul etməli idilər. Göründüyü kimi, 
əslində Asan Səbrinin “ortaq türkcə” ilə bağlı mülahi-
zələrində yenilik, məsələyə orijinal yanaşma tərzi 
mövcud deyildi. O, sadəcə “Tərcüman”ın ideya plat-
formasının əsasında dayanan, 1905-1907-ci illərdəki 
türk qurultaylarında müzakirəyə çıxarılan və ziyalı-
ların böyük bir qismi arasında isti münasibət görən 
məlum tezisi təkrar edirdi. Mənbəyini İsmayıl Qas-
piralıdan alan “dildə birlik” mövqeyi “Füyuzat” sə-
hifələrində daha ardıcıl və qətiyyətli şəkildə Əli bəyin 
“Turani” imzası ilə yazdığı məqalələrdə irəli sürülür 
və əsaslandırılırdı.  
Məsələn, məcmuənin 1907-ci il saylarından bi-
rində yer alan “Türk dilinin vəzifeyi-mədəniyyəsi” 
məqaləsində baş redaktor yazırdı: “Ərəb dili din və 
məzhəb dili oldu. Fars dili şeir və ədəb dili oldu. Türk 
dili isə dövri-cədid üçün tərəqqi və mədəniyyət dili 
olur. Bu həm zamanın, həm də məkanın iqtizaatın-
dadır”1. Özlüyündə aydındır ki, “türk dili” dedikdə, 
“Füyuzat”ın da üstünlük verdiyi və Azərbaycanda 
konkret nümunəsini ortaya qoyduğu, ortaq ədəbi dil 
                                                 
1 Turani. Türk dilinin vəzifeyi-mədəniyyəsi, “Füyuzat”, 1907-ci il, say 9, 
s.140. 
 37 
səviyyəsinə yüksəltməyə çalışdığı “osmanlı türkcəsi” 
nəzərdə tutulurdu.  
“Krım türklərində milli kimlik və milli hərəkətlər” 
kitabının müəllifi Hakan Krımlı Asan Səbrinin dil 
məsələsini “Füyuzat”la yanaşı, “Vətən xadimi” qəze-
tində də qaldırdığına diqqəti çəkərək, onun türklər 
üçün müştərək dillə bağlı aşağıdakı mülahizələrini 
xatırladır: “Lisan məsələsi məsaili-sairənin ən əhəm 
və əlzəmi, ittihad və ittifaqın yeganə səbəbidir... Ru-
siyada iyirmi milyonluq bir heyəti-əzimeyi təşkil edən 
müsəlmanların qismi-əzəmi, bəlkə də kaffəsi türkdür. 
Qanı, nəsli, cinsi, əxlaqı, adəti birdir. Bu gün təkəllüm 
etdiyimiz lisanın da əsli, kökü birdir. Mərəz və dər-
dimiz, ehtiyac və zərurətimiz birdir. Bu halda qulla-
nılacaq lisan və şivəmizin də bir olması iqtiza edər. 
Zira lisanımız birləşməyincə, biri-birimizi anlamaq, 
yek digərimizə məlhəm olmaq mümkün olmayacağı 
kimi aramızda ittifaq və ittihadın təməl tutması da 
mümkün olmayacaqdır. Millətimiz ən cahil bir za-
manında iyirmi sənə qədər bir müddət lisani-ədəbimiz 
olan türkcəyi oxuduğu və istifadə etdiyi halda, hali-
hazırda maarifi-milliyəmizin az və ya çox təmim və 
intişar etdiyi bir zamanda nədən türkcəyi anlamasın?”1  
Nəzəri cəhətdən yuxarıdakı mülahizələrin ümu-
mən pozitiv xarakter daşıdığını və gələcəyə yönəl-
diyini etiraf etmək lazımdır. Amma burada bir incə 
məsələni də diqqətdən qaçırmaq olmaz. Asan Səbrinin 
nümunəsində də göründüyü kimi, Osmanlı türkcəsini 
                                                 
1 Hakan Kırımlı. Kırım Türklerinde Milli Kimlik və Milli Hareketler. 
Ankara, 1996, s. 73. 
 38 
ortaq dil elan etmək ideyasının tərəfdarları məsələnin 
mühüm bir cəhətini unudurdular – türk xalqları ara-
larındakı mövcud tarixi, mədəni və mənəvi bağların 
möhkəmliyinə baxmayaraq, kütləvi şəkildə osmanlı-
laşmaq fikri qətiyyən birmənalı qəbul edilmirdi. Os-
manlı dövlətinin Rusiya əsarətindəki türklər üçün bir 
arxa, cazibə mərkəzi və ümid yeri olması həqiqəti heç 
kimdə şübhə, yaxud etiraz doğurmurdu. Lakin həyati 
əhəmiyyətə malik bu amillər də ana dilindən imtina 
üçün yetərli sayılmırdı. Üstəlik, yüksək Osmanlı türk-
cəsi Anadolu türklərinin özləri üçün də anlaşılmaz idi. 
Azərbaycanda osmanlılaşmaq ideyasının tərəfdar-
ları ilə bir sırada qatı əleyhdarları da az deyildi. “Mey-
munların ədədi günü-gündən artmaqdadır” – deyə 
anasından öyrəndiyi dili bir tərəfə buraxıb lüğət tər-
kibi ərəb-fars tərkibləri ilə dolu Osmanlı türkcəsini 
təqlid edənlərə sərt münasibətini bildirən Firidun bəy 
Köçərli şəxsiyyət və fəaliyyətinə bəslədiyi hörmətə 
baxmayaraq, Əli bəy Hüseynzadəni də tənqid hədə-
finə çevirməkdən çəkinməmişdi. “Kaş o alicənab İs-
tanbulda rahət əyləşib bizim şumbəxt Qafqaza təşrif 
gətirməyəydi” – sözləri ilə “Füyuzat”ın dil siyasətinə 
mənfi münasibətini ifadə etmişdi. Məcmuənin dilinin 
mürəkkəbliyi, klassik Osmanlı türkcəsinə hədsiz 
önəm verilməsi, hətta “dildə birlik” ideyasının banisi, 
böyük fikirləri açıq, aydın türk dilində ifadə etməyi 
bacaran İsmayıl Qaspiralının də haqlı narazılığını do-
ğurmuşdu1. 
                                                 
1 Məsələ ilə əlaqədar bax. İsmayıl Qaspiralı. Bakı qəzetələri, “Tərcüman”, 
1910, say 37. 
 39 
Qarşı tərəf isə belə düşünmürdü. (Doğrudur, 
aradan illər keçəndən sonra Tiflisdə, “Molla Nəs-
rəddin” redaksiyasında Mirzə Cəlillə görüşən Əli bəy 
Hüseynzadə sadə, xalqın anladığı dildə yazmağın bö-
yük bir hünər olduğunu söyləyib opponentinin haqlı-
lığını etiraf etmək böyüklüyü göstərəcəkdi! Mirzə 
Cəlil “Xatirələr”ində həmin ibrətamiz epizodu belə 
xatırlayırdı: “Əli bəy Bakıdan axırıncı dəfə Türkiyəyə 
köçən vaxt Tiflisə gəldi ki, buradan Batuma getsin. 
Tiflisdə idarəmizə də təşrif gətirdi... Söhbət dildən 
düşdü və möhtərəm ədibimiz mənə belə dedi: “Yaxşı 
yazırsınız”. Mən Əli bəyə ərz etdim ki, onun tək bir 
şəxsdən eşidilən bu sözü mən “havayı” danışılan söz-
lərin cərgəsinə qoya bilmərəm. Çünki Əli bəy Hü-
seynzadə kimi bir yazı ustadı mən tək cavan yazıçıya 
yazı barəsində dediyi sözü mən ciddi bir söz hesab 
edəm gərək. Əli bəy mənə dediyi sözü təkrar və təsdiq 
etdi və həmişə adət etdiyi kimi başını aşağı salıb guya 
öz-özünə genə dedi: “Yaxşı yazmağı da bacarmaq 
lazımıdr”)1. Əksinə, digər mətbuat orqanlarını da “Fü-
yuzat”ın dil siyasətini dəstəkləməyə çağırırdı. Bu 
mövqe Asan Səbrinin yazılarında daha israrlı şəkildə 
ortaya qoyulurdu. O, “Molla Nəsrəddin”in “xalqın 
açıq ana dilində yazmaq” xəttinə qarşı birbaşa çıx-
masa da, “Füyuzat”ın dilini etalona çevirir, milli mət-
buatı məcmuənin dil siyasətini təqib etməyə çağırırdı: 
“Füyuzat” isə bütün cəraidi-milliyyə və məcmuələri-
miz miyanında ən fəsih, ən bəliğ, ən mükəmməl lisan 
                                                 
1 Cəlil Məmmədquluzadə. Əsərləri. 3 cilddə. 3-cü cild. Azərb. EA nəşriy-
yatı, Bakı, 1967, s. 681. 
 40 
kullanan bir məcmueyi-nadirədir. Ümid ediyorum ki, 
er-gec bütün Rusiya müsəlmanlarının nəhayət varıb 
dayanacaqları lisan “Füyuzat” lisanıdır. Bunu qarelər 
belə söylüyor, təsdiq ediyor”1. Əslində, oxucuların be-
lə düşündüyünü söyləmək üçün əldə tutarlı əsas yox 
idi. “Türkün açıq ana dilində” yazan “Molla Nəsrəd-
din”in xalq arasındakı qeyri-adi populyarlığı Asan 
Səbrinin haqlı olmadığının ən yaxşı göstəricisi idi.  
“Lisan qovğası” adlı məqaləsində Asan Səbri daha 
da irəli gedərək Bakı qəzet və məcmuələrini sadəlik 
axtarışına uyub sıravi oxucunun zövq və tələbatına 
uyğunlaşmamağa, əksinə, onların səviyyəsini yüksəlt-
məyə çağırırdı: “Bundan sonra lisanımızın tənaqüsünə 
deyil, tövsiinə, zənginləşməsinə çalışmalıyız... Övla-
di-vətən qeyri hər şeyə maraq ediyor, məktəbdən qa-
lanlar mütaliə üçün, məlumatlarının tərəqqisi üçün 
əxlaqlarını təhzib, fikirlərini tənvir və tövşü için kitab 
istiyor. Övladi-vətəndəki bu hissiyyatı görə-görə nasıl 
olur da yarın-yurtu qullandığımız lisanı daha da əskil-
də bilirik? Lisanın zənginləşməsi ədəbiyyat ilə, ədə-
biyyatın tərəqqidi də ulum və fünunun tərəqqisi ilədir. 
Ülum və fünunun tərəqqi etmədiyi bir yerdə ədəbiyya-
tın tərəqqi etdiyi heç görülməmişdir”2. 
Prinsip etibarı ilə doğru fikir idi. Lakin müəllif bir 
vacib məqamı unudurdu: elm də, ədəbiyyat da yalnız 
xalqın anladığı, qəbul etdiyi, özününkü saydığı bir dil-
də yarananda gözlənilən faydanı gətirə bilərdi.  
Asan Səbri dil məsələsi ilə bağlı “Füyuzat” tribu-
                                                 
1 Asan Səbri Ayvazov. Lisan qovğası, “Füyuzat”, 1907, say 16, s. 252. 
2 Orada, s. 253. 
 41 
nasından Krım tatarları arasındakı opponentlərinə qar-
şı da istifadə edirdi. Çünki Bakıda olduğu kimi Bağ-
çasarayda da milli ziyalılar “ortaq türkcə” məsələsin-
də iki qrupa ayrılmışdılar. Osmanlı heyranları ilə bir 
sırada Krımda formalaşan, mətbuata və ədəbiyyata yol 
tapan yerli türkcənin də kifayət qədər tərəfdarları 
vardı. Müəllif üzünü onlara tutaraq yazırdı: “Sən bizi 
türkləşdirmək, osmanlılaşdırmaq istiyorsun. Biz tata-
rız, dilimiz də tatarca olmalıdır!” – deyə qulaq pər-
dələrimi patlatan bəy əfəndilərimiz də boş yerə nəfəs 
sərf ediyorlar. Zira, əvvəli-əmrdə tatar deyil, türk-
sünüz. Bunu həm heç inkar edəməzsiniz. Saniyən, bu 
günə qədər çox kitablar, risalələr, əlyazısı, Krım tarixi 
mütaliə etdim. Heş birisində sizin tələb etdiyiniz açıq 
ərəbi və farsı lüğətlərdən ari bir lisan görmədim və 
görməyəcəyimə də əminim. Siz madam ki, osmanlı-
laşmaqdan qorxuyorsunuz, türkləşmək istəmiyorsu-
nuz, o halda nə üçün kəndi təbirinizdə bir “tatar ədə-
biyyatı” meydana gətirmiyorsunuz?”1 
Vahid ədəbi dil seçimində Osmanlı türkcəsinə üs-
tünlük verməsinə baxmayaraq, əvvəldə də qeyd et-
diyim kimi, Asan Səbri sözün həqiqi mənasında bir 
Azərbaycan vurğunu idi. Rusiya türklərinin mədəniy-
yətə, maarifə, ictimai tərəqqiyə qovuşmaları və milli-
mədəni haqlar uğrunda mübarizə baxımından təməl 
işlərin ən çox Bakıda görüldüyünə inanır, gələcəkdə 
də ümumi rəhbərlik və irəliləyişi Azərbaycandan 
gözləyirdi. Ziyalılarımızın səmimiyyətinə, hünərinə 
                                                 
1 Asan Səbri Ayvazov. Lisan qovğası, “Füyuzat”, 1907, say 16, s. 252-253. 
 42 
bel bağlayırdı. Onları türk dünyasının lokomotivi sa-
yırdı. Hətta bu məsələdə əslində özünə daha yaxın 
saymalı olduğu Krım-tatar həmkarları ilə kəskin po-
lemikaya girməkdən də çəkinmirdi. Yaradıcılıq bioq-
rafiyasındakı bəzi nümunələr Asan Səbrinin həmin 
prinsipiallığını aydın göstərməkdədir.  
Məsələn, 1906-cı ildə “Tərcüman” qəzeti özünün 
üç sayında N.Y. inisialı arxasında gizlənən müəllifin 
“Qafqazlılar və qazanlılar”1 adlı məqaləsini dərc et-
mişdi. Silsilə yazılarda milli mədəniyyətin inkişafı, 
ziyalıların xalqla bağlılığı baxımından Qafqaz və 
Qazan türkləri arasında müqayisə aparılır, birincilərin 
bu sahədə öz tatar qardaşlarından geri qalmaları, 
xalqdan uzaq düşmələri, Avropa təsirinə uymaları ilə 
bağlı mülahizələr irəli sürülürdü. Mülahizələr sub-
yektiv səciyyə daşıyır, milli birlikdən və səylərin bir 
istiqamətə yönəldilməsindən daha çox fikir ayrılığına, 
qarşıdurmaya yol açırdı.  
Əslində o qədər də xoş niyyət güdməyən müəllifə 
Asan Səbri “Füyuzat” səhifələrində “Krımlılar nə 
üçün tənqid edilmiyor?”2 adlı prinsipial yazı ilə cavab 
vermişdi. Məqsəd tərəflərdən birinə üstünlük verərək 
Rusiya türklərinin iki mühüm fikir mərkəzini – 
Volqaboyu ilə Qafqazı üz-üzə qoymaq deyildi. Asan 
Səbri sadəcə mətbuat və çağdaş ədəbiyyat, xüsusən də 
dramaturgiya sahəsində birinciliyin Qafqaz türklərinə 
                                                 
1 "Tərcüman", 1906, say 130, 131, 132. Məqalə müəllifinin şəxsiyyətini müəy-
yən etmək mümkün olmadı.  
2 Asan Səbri Ayvazov. Krımlılar nə üçün tənqid edilmiyor? ,”Füyuzat”, 
1906, say 6, s. 93-96. 
 43 
məxsusluğunu, yerli ziyalılarının həqiqi milli hisslərlə 
yaşadıqlarını, bütün türk dünyasına örnək ola biləcək-
lərini göstərməyə çalışırdı. Fikirlərini əsaslandırmaq 
üçün yaxşı tanıdığı Əhməd bəy Ağayevin yorulmaz 
fəaliyyətini, sonsuz vətən sevgisini və xalqına dərin 
məhəbbətini nümunə gətirərək yazırdı: “Fikri-aciza-
namə görə Qafqaz mücahidləri mühibbi-tərəqqi ol-
duqları qədər millətsevər və vətənpərvərdirlər. Millət 
və milliyyətləri uğrunda fədakarlıq edən qəhrəman-
lardır. Əhməd bəy Ağayev cənabları min sənə Fran-
sada yaşasa da, bütün adab və müşairəti ilə ülfət etsə 
də kəndi millətinin, kəndi milliyyətinin xaricində bir 
hərəkətdə bulunmaz. Binaənəleyh Fransada kəsb et-
diyi məlumat və kəmalatı da islamiyyət və milliyyətə 
tətbiqən ənzari-millətə vəz edər. Əgər Qafqaz müca-
hidləri kəndi millətinin ehtiyacatına aşina olmayay-
dılar, millət və vətənlərinin səlamətini arzu etməyəy-
dilər, tərki-vətən edərək mütəəddid təhsili-niyyətlə 
ixtiyari-qürbət etməzdilər”1.  
Krımın Qafqazla müqayisədə coğrafi baxımdan 
Mərkəzi Rusiyaya və Avropaya, habelə İstanbula ya-
xınlığını xatırladan Asan Səbri mətbuatın, maarifin, 
mədəniyyətin inkişafı, cəmiyyətdə mütərəqqi, yenilik-
çi meyillərin yayılması baxımından əslində vətəni və 
həmvətənləri qarşısında daha böyük imkanlar açıl-
dığını diqqətə çatdırırdı. Həmin imkanlardan yetərincə 
istifadə edilməməsi Krım türklərinin geridə qalmala-
rının, bütünlükdə dövrün çağırışlarına laqeyd yanaş-
                                                 
1 Asan Səbri Ayvazov. Krımlılar nə üçün tənqid edilmiyor? ,”Füyuzat”, 
1906, say 6, s. 94. 
 44 
malarının göstəricisi kimi dəyərləndirilirdi. Asan Səb-
ri XX yüzilliyin əvvəllərindən başlayaraq Bakıda 
nisbətən geniş vüsət alan intellektual oyanışı, ictimai 
tərəqqinin önündə gedən ziyalıları, habelə sərvətini 
xalqından əsirgəməyən xeyirsevər milli burjuaziya nü-
mayəndələrini həmvətənlərinə nümunə göstərərək ya-
zırdı: “Bu gün Krımı başdan-başa dolaşır isək əvvəl 
və axırda gözə görünə biləcək bir “Tərcüman” ilə bir 
“Vətən xadimi”miz vardır. Daha nəyimiz vardır? Ağa-
yev, Hüseynzadə və Şirvani (“Füyuzat”ın fəal müəl-
liflərindən biri kimi tanınan şair Məhəmməd Hadi 
nəzərdə tutulur – V.Q.) kibi müqtədir ədib və şairləri-
mizmi? Müsəlmandan doktor, mühəndis və yuristləri-
mizmi? Avropa Asiyaya bizdən pək uzaq olduğu hal-
da qafqazlıların Rusiya, Fransa, İstanbul darülfünun-
larında təhsili-ali görüb bu gün mənafeyi-millətə hər 
cəhətcə xidmət edən mütəəddid (çoxsaylı) ziyalıları 
vardır. Biz isə Avropa daxilində ülum və fünun mən-
bəyi olan darülfünunlar yanında bulunduğumuz və 
İstanbul burnumuzun ucunda olduğu halda, nə Avropa 
darülfünunlarında, nə də Türkiyə məktəblərində ikma-
li-təhsil etmiş bir əfəndimiz yoxdur”1. 
Azsaylı Krım-tatar ziyalılarının başlıca qüsuru isə, 
müəllifin fikrincə, onların ya ana dilinı bilməmələri, 
milli hisslərdən məhrum olmaları, ya da ictimai fəal-
lıqlarının çatışmaması idi: “Müftizadələrimiz, Tay-
qanskilərimiz, Bağırovlar vardır, – deyəcəyiz? Əvət, 
vardır. Fəqət bunların vücudi ilə ədəmi-vücudları ara-
                                                 
1 Asan Səbri Ayvazov. Krımlılar nə üçün tənqid edilmiyor? ,”Füyuzat”, 
1906, say 6, s. 95. 
 45 
sında zərrə qədər fərq yoxdur. Bunlardan hankısı ana 
lisanında ismini yazmaq biliyor? Hanki yuristimiz 
(vəlov rusca olsun!) rus qəzətələrində mənafeyi-müs-
liminə xadim bir məqalə yazmışdır? Hanki advoka-
tımız hüquqi-müslimini müdafiə edəcək bir qüvvət və 
iqtidara haizdir? Hanki natiqimiz, xətibimiz vardır ki, 
bir cəmiyyəti-islamiyyədə türkcə olaraq fikrini ifadə 
edə bilsin”1. 
Onun Azərbaycan ədəbi-ictimai fikrinin və milli 
mətbuatın inkişaf yoluna və ayrı-ayrı nümunələrinə 
verdiyi qiymət də müəyyən heyranlıq çalarlarına 
baxmayaraq tarixə bələdlik və qədirşünaslıq baxı-
mından maraqlıdır. “Əlyövm qafqazlıların ikitərəfli 
(burada milli və Avropa təhsili nəzərdə tutulur – 
V.Q.), hər ikisinin də haqqından gələ bilmiş iki qa-
nadlı mütəəddid ədibləri, şairləri, qəhrəman və müca-
hidləri, millət uğrunda çalışan fədakarları bulunduğu 
kimi, pək çox doktorları, mühəndisləri, müəllimləri, 
həqiqətpərəst molla və axundları, yüzlərcə milyoner-
ləri, həmiyyətpərvər sənət sahibləri, mükəmməl müəl-
limləri vardır”2. Yaxud eyni qəbildən olan başqa bir 
etiraf: “Hər nasıl olsa da bu gün Rusiyadakı mətbuati-
islamiyyənin toxumunu qafqazlılar əkmişdir. Nəşvü-
nümasına da qafqazlılar çalışıyor” – deyə Həsən bəy 
Zərdabinin tarixi hünəri ilə bağlı məlum həqiqəti bir 
daha vurğulayan Asan Səbri bu sahənin pionerinin – 
“Əkinçi”nin zaman baxımından çox qısa sürən, lakin 
                                                 
1 Asan Səbri Ayvazov. Krımlılar nə üçün tənqid edilmiyor?, “Füyuzat”, 
1906, say 6, s. 95-96. 
2 Orada. 
 46 
milli ictimai şüurda silinməz iz buraxan mövcudlu-
ğuna diqqəti çəkərək yazırdı: “...dünyaya gəlməkdən 
məqsəd çox yaşamaq deyil, bəlkə çox xidmət et-
məkdir. Altmış sənə yaşayıb baş güdməkdənsə, çox iş 
yapıb az yaşamaq daha övladır, zənn ediyoruz...”1 
Krım-tatar müəllif XX əsrin başlanğıcında bir 
müddət Qafqazdakı yeganə anadilli mətbu orqan kimi 
“Tərcümana” yol yoldaşlığı edən “Şərqi-rus” qəzetinə 
də müasirlərinin çoxundan fərqli olaraq daha anlaşıqlı 
və isti münasibət bəsləmişdi. Bunu aşağıdakı sətirlər-
dən də görmək mümkündür: “...müddəti-davamiyyəsi 
az olsa da, xidməti çoxdur. Bir çox sənələrdən bəri 
səhrayi-ədəmdə ədəmi-vücudi ilə bəlli olmayan bir 
çox mühərrirləri meydana çıxardı, yazıçılar doğurdu. 
Ərbabi-qələmə böyük bir yol açdı. Bu az xidmətdir-
mi?”2 
“Həyat” bütün Rusiya müsəlmanlarının ən məşhur 
ədib və mühərrirlərinə bir cövləngah, bir səhneyi-ədəb 
olduğu kibi, bizim kibi mübtədilərə (yeni başlayan-
lara) də gerçəkdən bir mühərrik və müşəvviq olmuş-
dur. “Həyat” həqiqətən millətə bir əsəri-həyat verib 
getmişdir. Mətbuati-milliyyəmizin tərəqqisi üçün pək 
çox cığırlar açdı. Ümidsizlərə ümid, qeyrəti, hissiyyatı 
sönmüşlərə həyat və qeyrət bəxş etdi. Əfkari-milləti 
təhrik etdi, hər yerdə asari-həyat meydana gətirdi”3 
sözləri isə, göründüyü kimi, türkçülük ruhu ilə yoğrul-
                                                 
1 Asan Səbri Ayvazov. Krımlılar nə üçün tənqid edilmiyor?, “Füyuzat”, 
1906, say 6, s. 94. 
2 Orada. 
3 Yenə orada. 
 47 
muş ideya istiqaməti sayəsində müəllifin xüsusi 
rəğbətini qazanan “Həyat” barədə deyilib. Bu sözlər 
“Həyat” qəzetinin Azərbaycan xalqının mədəni-mə-
nəvi intibahında, eləcə də Rusiya türklərinin milli mü-
barizə tarixindəki mühüm rolunu birincilər sırasında 
Asan Səbrinin qiymətləndirdiyini söyləməyə əsas ve-
rir.  
Yalnız milli-mədəni deyil, həm də ictimai-siyasi 
istiqaməti ilə seçilən digər mətbu orqanın – Əhməd 
bəy Ağayevin redaktorluğu ilə çıxan “İrşad”ın fəaliy-
yəti də Asan Səbrinin Azərbaycan jurnalistikası ilə 
bağlı məqaləsində adekvat qiymətini almışdı: “İrşad” 
da bir sənədən bəri millətimizi ədalət, hürriyyət, mü-
savat kibi nemətlərə təşviq və irşad etməkdədir. Bu 
gün qəzetələrimizin miyanında həqiqətən qəzet deyi-
ləcək bir cəridə var isə o da “İrşad”dır”1. 
Bədii-publisist irsinin təhlilindən də göründüyü 
kimi, Asan Səbri həm nəzəri, həm də praktiki cəhət-
dən maarifçi idi: müasiri olduğu Azərbaycan ziya-
lılarının çoxu kimi o da, millətin üzləşdiyi əksər prob-
lemlərin kütlənin savadlanması yolu ilə aradan qal-
dırılacağına inanırdı. Həm də bu məsələdə ilkin mər-
hələ kimi uşaqların təhsilinə daha böyük önəm verirdi. 
Yeri gəlmişkən, məcmuə özünün müxtəlif saylarında 
onun yuxarıda adını çəkdiyim “Üsuli-tədris və təlim-
tərbiyə” kitabının reklamlarını yerləşdirərək əsərin ge-
niş dairədə yayılmasına çalışmışdı. Pedaqogika məsə-
lələri, xalq təhsilinin təşkili Asan Səbri Ayvazovun 
                                                 
1 Asan Səbri Ayvazov. Krımlılar nə üçün tənqid edilmiyor?, “Füyuzat”, 
1906, say 6, s. 95. 
 48 
“Füyuzat”dakı bir sıra yazılarının əsas mövzusunu 
təşkil edirdi.  
Bütün türk dünyasının maarif nuruna qərq olma-
sını arzulayan Asan Səbri həqiqi bir Krım vətənpər-
vəri kimi bu işığı öz kiçik vətəni üçün daha mühüm 
sayırdı. Müəllifin fikrincə, son 120 il ərzində Krım 
tatarları çarizmin müstəmləkə əsarətindən yeganə xi-
las yolunu yalnız ata-baba torpaqlarını atıb Osmanlı 
imperiyasına mühacirətdə görmüşdü. Artıq bu acına-
caqlı vəziyyətə son qoymaq zamanı gəlmişdi. Asan 
Səbri səmimi şəkildə inanırdı ki, həmvətənləri yalnız 
yaxşı təhsil aldıqları, haqlarını müdafiə etməyi bacar-
dıqları, yeni dövrün tələblərinə uyğun fəal vətəndaşlar 
kimi yetişdikləri təqdirdə doğma yurdun həqiqi sa-
hiblərinə çevrilə bilərdilər. Belə insanların ortaya çıx-
madığı müddətdə isə hər şey əvvəlki qaydada davam 
edəcəkdi. Aşağıdakı sətirlərin necə bir ürək ağrısı ilə 
yazıldığını sezməmək çətindir: “Ah, qərib Vətənim! 
Əcdadımızın xuni-əmiyyəti ilə təxmir olunmuş yaşıl 
ovaların, bağların, bağçaların bu gün naəhl əlində 
qalaraq inliyor, bizə lənət oxuyor. Fəqət, çi fayda ki, 
bu iniltilərə mütəəssir olaraq əlindən iş gələcək bir 
kimsəmiz yoxdur. Yüz sənədən bəri qoyun sürüsü kibi 
ələləmya Türkiyəyə hicrət ilə yollarda, vaporlarda, 
Anadolu yaylalarında ac və səfil olaraq yüz binlərcə 
tələf olan Krım müsəlmanları arasında qoca İstanbu-
lun məktəblərinə, mədrəsələrinə girib ikmali-təhsil 
edən bir adamımız varmı?”1 
                                                 
1 Asan Səbri Ayvazov. Krımlılar nə üçün tənqid edilmiyor?, “Füyuzat”, 
1906, say 6, s. 95. 
 49 
Asan Səbri Krım tatarlarının düşdüyü acınacaqlı 
vəziyyəti yalnız Rusiya imperiyasının türk-müsəlman 
əhaliyə münasibətdə yürütdüyü milli ayrı-seçkilik si-
yasətində görmürdü. Təbii ki, bu amilin də rolu güclü 
idi. Amma digər tərəfdən həmvətənlərinin ana yurdun 
taleyinə, milli-mənəvi dəyərlərə laqeyd, yabançı mü-
nasibəti də müəllifin fikrincə, vəziyyətin daha acı-
nacaqlı xarakter almasına təsirsiz qalmırdı: “Əcdadi-
üzamımızın mədrəsələri yıxıldı, vəqflər yuduldu, ru-
hanilər ilə zadəganlarımız təhti-əsarətində qalan Krım 
səkənəsi də topraksız, məarifsiz olaraq bir qismi hicrət 
edərək tələf oldu, bir qismi də bu gün işgəncələr 
içində sıxılmaqdadır. Vaxtı ilə gülüstanı-mərifət və 
fəsahət, bəlağət bazarı olan Bağçasaray əlli sənədən 
bəri əski bir qəbiristan şəklində bulunuyor. Bir çox 
müqəddəm fazillər, şairlər yetişdirən Bağçasaray bu 
gün işsiz-gücsüz tənbəllərdən başqa bir şey veremi-
yor. Hər addımbaşı bir qəhvəxana (rəzalətxana) açı-
laraq lağlağiyyət ilə vaxt keçiriliyor! Yalı boyu isə 
məhv olmaqdadır...”1 
Krım tatarlarının problemlərini işıqlandırmaq, on-
ları hərəkətə gətirmək baxımından “Tərcüman”ın 
dörddə bir əsrlik fəaliyyəini təqdir etməklə bir sırada 
Asan Səbri müəllimi saydığı İsmayıl bəyin konsep-
siyasına müəyyən tənqidi münasibətini də gizlətmirdi: 
“Əvət, müəzziz “Tərcüman” bir rübi-əsrdən bəri bağı-
rıyor, fəryad ediyor. Fəqət sədası, seyhəsi Krıma əks 
etmiyor. Çünki Krıma dair, Krım müsəlmanlarına dair 
                                                 
1 Asan Səbri Ayvazov. Krımlılar nə üçün tənqid edilmiyor?, “Füyuzat”, 
1906, say 6, s. 95. 
 50 
əhval “Tərcüman”da pək az yazılıyor”1. Amma nə-
dənsə bu zaman “Füyuzat”ın demək olar ki, eyni yolla 
getdiyi – öz səhifələrində ən az Azərbaycan türklə-
rindən bəhs etdiyi müəllifin diqqətini çəkməmişdi.  
Bütünlükdə isə, türklərin məskun olduqları digər 
ərazilərlə bir sırada daha həssas bölgə kimi Krımın 
müşküllərini üzə çıxarmaq, diqqətdə saxlamaq baxı-
mından “Füyuzat” milli mətbuatımızda ardıcıllığı, 
prinsipiallığı ilə seçilirdi. Bu bir tərəfdən məcmuənin 
aydın ümumtürk mövqeyi ilə bağlı idisə, digər tərəf-
dən də Əli bəy Hüseynzadənin Asan Səbri və digər 
krımlı müəllifləri məcmuənin işinə yaxından cəlb et-
məsinin nəticəsi idi.  
Türk-müsəlman cəmiyyətində qadınların mövqeyi, 
milli dəyərlərə əsaslanan sağlam cəmiyyətin təməli 
kimi ailə institutunun rolu Asan Səbri publisistikasın-
da mühüm yer tuturdu. “Millətlər ailələrdən təşəkkül 
etdiyindən bir millətin tərəqqi və tədənnisinə, səadət 
və səfalətinə, ittihad və nifaqına ən ziyadə xidmət 
edən ailələrdir. Ailələrin tərzi-həyatı, üsuli-məişəti 
münəzzəmsə, təşkil etdikləri millətin həyati-ictimaiy-
yəsi və sairəsi də müntəzəm və mükəmməl olur”2. 
“Əcəba, bizdə həyati-ailə nə surətdə cərəyan ediyor, o 
həyati-ailə ki, həm bir millətin tərəqqi və tədənnisində 
böyük rolu və cəmiyyəti-bəşəriyyəyə təəllüqi-əziməsi 
                                                 
1 Asan Səbri Ayvazov. Krımlılar nə üçün tənqid edilmiyor?, “Füyuzat”, 
1906, say 6, s. 95.  
2 Asan Səbri Ayvazov. Həyati-ailə və ailəçilərimiz, “Füyuzat”, 1907, say 
10, s. 155-156. 
 51 
vardır...”1 – deyə millətin gələcəyi baxımından ailəni 
əvəzsiz məktəb sayan müəllif mənsub xalq həyatının 
digər sahələri kimi, burada da kədərli mənzərələr çək-
məkdən özünü saxlaya bilmirdi: “Əvət, bizdə ailənin 
qailədən heç bir fərqi yoxdur. Hanki ailə gözə alı-
narsa, ya bir darül-hüzn və yəsdir, ya ki, bir darül-
fəlakət və səfalətdir. Heç bir ailədə əsəri-həyat və 
fəaliyyət görünməz. Ümuri-beytiyyə (ev işləri) vəzi-
fələri, cocuqların tərbiyə və təlimi həp zavallı validə-
lərə (analara) tövdi edilmişdir. O validələrə ki, zövc-
ləri nəzərində yalnız əsirə, xidmətkar və alətdir. O 
validələrə ki, tərbiyə və təlimdən bibəhrə, elm və 
irfandan, hüquqi-insaniyyədən məhrumə...”2 Bu sətir-
lərlə “Molla Nəsrəddin”də eyni mövzunu işıqlandıran 
felyeton və karikaturaları arasındakı yaxınlığı görmə-
mək mümkün deyildir... 
Ağrılı tənqidlə bir sırada Asan Səbri öz mühiti 
üçün qanunauyğunluqdan daha çox, istisna təsiri ba-
ğışlayan idillik ailə modelini də ortaya qoyurdu: “Ah, 
qibtə edirəm o ana və babalara ki, hər axşam gülüs-
tanı-ailələrinin səmərələri olan mini-mini yavrucuqla-
rına şəfqət və mərhəmət qapılarını açaraq onlar ilə 
həsbi-hal ediyorlar, tənviri-əfkar və təzhibi-əxlaqları-
na çalışıyorlar, qəlblərinə həmiyyəti-milliyyə, məhəb-
bəti-diniyyəyi təlqin ediyorlar, yürəklərində insaniy-
yət, islamiyyət toxumları əkiyorlar, əzayi-bədəniyyə-
lərində şəfqət və mərhəmət, məhəbbət və üxüvvət, 
                                                 
1 Asan Səbri Ayvazov. Həyati-ailə və ailəçilərimiz, “Füyuzat”, 1907, say 
10, s. 157. 
2 Orada, s. 155. 
 52 
iffət və ismət hissi oyandırıyorlar”1. 
Müəllifin məcmuədə yer alan “Təlimi-ətfal mə-
sələsi”2 məqaləsinin əsas leytmotivini də millət və 
cəmiyyət üçün sağlam ruhlu, sağlam bədənli vətəndaş 
yetişdirilməsi təşkil edir. Pedaqoji fəaliyyətlə yalnız 
ilk gənclik çağlarında məşğul olmasına baxmayaraq, 
pedaqogika məsələləri, məktəb və maarifin qarşısında 
duran vəzifələr Asan Səbrini bütün həyatı boyu ya-
xından maraqlandırmışdı. Əsərlərində aparıcı xəttə 
çevrilən didaktika ruhu da məhz oxucularına, həmvə-
tənlərinə daim nə isə öyrətmək, təlqin etmək istəyin-
dən irəli gəlirdi.  
“Qadın gülərsə, şu issız mühitimiz güləcək, Sürük-
lənən bəşəriyyət qadınla yüksələcək!” – deyən Hü-
seyn Cavidin ardınca Asan Səbri də cəmiyyətdə ger-
çək mənəvi dəyərlərin, millətin gələcəyinin, yetişən 
nəslin təlim və tərbiyəsinin qadınların adı və mədəni-
mənəvi səviyyəsi ilə bağlılığı fikrini israrla vurğu-
layırdı. Onun “Füyuzat”da dərc olunan “Qadınlıq və 
qadınların əhəmiyyəti”3 məqaləsi qadınlığı, ananı tə-
rənnüm edən lirik-patetik esse idi. “Qadın! Nə mü-
qəddəs kəlmə, nə ali ünvan! Şu beş hərfdən mürəkkəb 
qadın ünvani-cəliləsi təhtində nə qədər mühüm məsə-
lələr, nə dərəcə ali və nazik vəzifələr mövcuddur! Qa-
dın nədir? Şəfqət, riqqət və mərhəmətdən xəlq olun-
                                                 
1 Asan Səbri Ayvazov. Həyati-ailə və ailəçilərimiz. “Füyuzat”, 1907, say 
10, s. 155. 
2 Asan Səbri Ayvazov. Təlimi-ətfal məsələsi, “Füyuzat”, 1907, say 13, 
s.200-203. 
3 Asan Səbri Ayvazov. Qadınlıq və qadınların əhəmiyyəti, "Füyuzat", 1907, 
say 25, s. 415-416. 
 53 
muş bir vücudi-narındır ki, nazikanə nəzərləri, xali-
sanə sözləri, məhcubanə ədaları həp mələkanədir. Saf, 
vicdanlı, həzin ədalı bir qadının təbəssümü ruhumuza 
inbisat verdiyi kibi, giryəsi də ən qatı yürəkləri yum-
şaldır, insanı hönkür-hönkür ağladır...”1 Bu sətirlər 
Asan Səbrinin bədii-publisist üslubunun hissi dərin-
liyi, lirizmi haqqında da təsəvvür yaradır.  
Daha çox tənqidi-publisistik əsərləri üzərində da-
yandığımız Asan Səbri milli ədəbiyyat tarixinə həm 
də nasir və dramaturq kimi daxil olmuşdu. Yeganə 
irihəcmli bədii əsəri “Füyuzat”da çap olunan “Nədən 
bu hala qaldıq?” pyesi idi. Üçpərdəli pyesdə dövrün 
Azərbaycan maarifçi dramaturgiyasının təsiri aydın 
hiss edilirdi. Yuxarıda xatırlatdığım kimi, pyes 1907-
ci ildə Bakıda ayrıca kitab halında da çıxmış, dövrün 
ədəbiyyat həvəskarlarının diqqətini çəkmişdi.  
Doğrudur, aradan iyirmi il keçəndən sonra Azər-
baycan proletar tənqidçisi Əli Nazim İstanbulda, 
“Türk yurdu” məcmuəsindəki “Yeni Azəri ədəbiyyatı 
haqqında” məqaləsində Asan Səbri yaradıcılığının 
“Füyuzat” ədəbiyyatında elə mühüm bir iz buraxma-
dığı fikrini irəli sürərək yazırdı: “Məcmuədə pək 
yaxından iştirak edən Krım mühərrirlərindən Hasan 
Səbri Ayvazov və türkiyəli Əhməd Kamalın da rolları 
pək ibtidai qaldı. Hasan Səbri ədəbi cəhətdən heç bir 
cazib xüsusiyyətə malik olmayan bəzi pyesləri (əslin-
də isə, söhbət yalnız bir pyesdən gedə bilərdi – V.Q.), 
Əhməd Kamal isə yalnız basılmaqla qalan bir takım 
                                                 
1 Asan Səbri Ayvazov. Qadınlıq və qadınların əhəmiyyəti, "Füyuzat", 1907, 
say 25, s. 415. 
 54 
şeirləri və tənqidi məqalələri ilə bu ədəbiyyatda bir 
mövqe tuta bilmədilər. Bundan dolayı biz “Füyuzat” 
ədəbiyyatının başlanğıc dövrəsinin yeganə müməssili 
olan Məhəmməd Hadini göstərməyə kəndimizi haqlı 
sayırıq”1.  
“Füyuzat” ədəbi məktəbinin yaradıcılarından biri 
kimi Məhəmməd Hadini digər həmkarlarından fərq-
ləndirməkdə, tənqidçi, təbii ki, haqlı idi. Amma bu-
rada zaman amilini də mütləq nəzərə almaq lazımdır. 
“Füyuzat”ın nəşri cəmisi bir il sürmüşdü. Bir ilə 
ədəbiyyat, üstəlik də yeni istiqamətin manifestini elan 
etmiş ədəbiyyat yarana bilməz. Sadəcə, Əli Nazim 
azərbaycanlı şairin “Füyuzat”dakı fəaliyyəti ilə son-
rakı ədəbi yaradıcılığını vəhdət halında götürmüşdü. 
Asan Səbri, yaxud Əhməd Kamal irsinə münasibətdə 
isə eyni prinsip diqqətdən qaçırılmışdı. Onların “Fü-
yuzat”dan kənar yaradıcılıq yolu izlənməmişdi.  
“Nədən bu hala qaldıq?” pyesinin Azərbaycan 
dramaturgiyasının eyni dövrdə yaranmış nümunələri 
ilə müqayisədə qüsurları və zəifliyi göz önündədir. 
Yəqin, başqa cür də ola bilməzdi. Əsər milli ədəbiy-
yatında dramaturji ənənələr mövcud olmayan müəl-
lifin, həm də ədəbi yaradıcılıqda ilk addımlar atan hə-
vəskar müəllifin əsəridir və bu baxımdan təcrübəsiz-
likdən, naşılıqdan sığortalanmaq o qədər də asan de-
yildi. Məsələn, pyesdə hərəkət, demək olar ki, yox 
dərəcəsində idi. Bədii konfliktin parametrləri zəif nə-
zərə çarpır. İştirakçıların uzun-uzadı dialoqlarında 
                                                 
1 Ali Nazim. Yeni Azeri Edebiyatı Hakkında. "Türk Yurdu" məcmuəsi, il 
16, cild V, sayı 31, iyul 1927, s. 670-671. 
 55 
əsasən müəllifin publisist yazılarında əks olunan fikir 
və mülahizələr təkrarlanır. Obrazların fərdi keyfiyyət-
ləri nəzərə çarpmır. Didaktika bəzən yorucu təsir 
bağışlayır. Pyesin tamaşaya qoyulacağı təqdirdə bu 
qüsurlar özünü daha bariz göstərəcəkdi. Dram janrının 
bir sıra digər tələbləri də pozulmuşdu.  
Əsər Krımın tarixi taleyi və gələcəyi ilə bağlı 
düşüncələr üzərində qurulmuşdu. Vətəninin indiki acı-
nacaqlı vəziyyətə düşməsinin səbəblərini araşdıran 
Asan Səbri qəhrəmanlarının dili ilə hər şeyin daha 
yaxşı göründüyü dünən üçün nostalgiyanı, milli-dini 
ənənələri yaşatmağı bacaran keçmiş nəslin tərənnü-
münü ön plana çəkirdi. Mövcud gerçəkliyi dəyişmək 
üçün heç nə edə bilməyən, yaxud buna can atmayan 
şikayətçi ruhlu insanlar əvvəllər hər şeyin indikindən 
yaxşı olması, cəmiyyətdə həqiqi harmoniya və ədalə-
tin hökm sürməsi illüziyası ilə özlərinə təsəlli verirlər. 
Bu illüziyanın əsasında isə Krımın bir zamanlar müs-
təqil dövlət – xanlıq şəklində yaşaması, yadelli asılı-
lığın olmaması dayanırdı. Məişətdən, dildən, mənə-
viyyat və əxlaqdan tutmuş təsərrüfatın bərbad vəziy-
yətə düşməsinə qədər bütün bəlalar sadəcə milli döv-
lətçiliyin itirilməsi, bölgənin rus əsarəti altına düşməsi 
ilə əlaqələndirilirdi.  
Ana dili məsələsi pyesin ideya istiqamətinin əsas 
xətlərindən birini təşkil edir. Köhnə Krımın təmsil-
çiləri ilə rus universitetlərində təhsil alan yeni krım-
lılar bir-birlərini anlamırlar. Qarşılıqlı etimadsızlıq 
təkcə keçmişə fərqli münasibətdə özünü göstərmir. 
Sonuncuların dilini də türk dili adlandırmaq çətindir. 
 56 
Əslində o, rus və türk dillərinin eybəcər hibrididir. 
Həm də eyni bəla yalnız Krım tatarları deyil, Rusiya 
idarəçiliyi altında türk xalqlarının əksəriyyəti üçün 
səciyyəvi idi. Bu hibrid dil daşıyıcıları “Molla Nəs-
rəddin” jurnalının bir sıra felyetonlarında kəskin is-
tehza hədəfinə çevrilmişdi. Təbii ki, həmin felyetonlar 
Bakı mətbuatını diqqətlə izləyən Asan Səbri Ayvazo-
vun diqqətindən yayına bilməzdi.  
Rus alimi, professor P.A.Falev 1918-ci ildə dərc 
etdirdiyi “Krım tatar ziyalılarının ideologiyasından” 
adlı məqaləsində1 “Nədən bu hala qaldıq?” pyesi üzə-
rində geniş dayanmışdı. Çox ehtimal, rus türkoloqu-
nun diqqətini ilk növbədə Asan Səbrinin əsərində ki-
fayət qədər aydın və təsirli ifadə olunan antirus möv-
qeyi çəkmişdi. Dramaturqun fikrincə, yüz ildən çox 
davam edən Rusiya ağalığı Krım türklərinə yeni bir 
şey verməmiş, mədəniyyət və tərəqqiyə qovuşdurma-
mışdı. Əksinə, xalq onu ayaqda saxlayan, dirəniş və 
müqavimət ruhunu mühafizə edən bir sıra mühüm 
xüsusiyyətlərini həmişəlik qeyb etmişdi. Eyni zaman-
da haqqında idillik duyğularla söz açılan keçmişə 
qayıdış da mümkün deyildi. Krım Rusiyanın bir his-
səsi idi, metropoliyanın taleyini paylaşmaqdan başqa 
yol qalmırdı. Tatarlar vətəndaşlıq hüquqlarının təmini 
üçün Rusiyada genişlənən siyasi mübarizəyə fəal qo-
şulmalı idilər. Lakin hər hansı bir ideologiya onları 
dillərindən, dinlərindən və milli varlıqlarından uzaq-
laşdırmamalı idi. Asan Səbrinin publisistikasında daha 
                                                 
1 П.А.Фалев. Из идеологии крымскотатарской интеллигенции, «Известия 
Таврической Ученой Архивной Комиссии», 1918, № 54, с. 282-287. 
 57 
bariz şəkildə üzə çıxan bu amillər professor P.A.Fa-
levi əslində bədii məziyyəti və ictimai dərinliyi ilə se-
çilməyən pyesi Krım-tatar millətçiliyinin manifesti 
kimi dəyərləndirməyə sövq etmişdi. Heç şübhəsiz, 
burada məqalənin yazıldığı 1918-ci ilin siyasi şəraiti 
və milli mübarizə də öz rolunu oynamışdı.  
 
*** 
 
Türkiyədə Sultan İkinci Əbdülhəmid, Rusiyada 
Stolıpin istibdadının təzyiqi ilə “Füyuzat”ın nəşri da-
yandıqdan sonra da Asan Səbrinin böyük dostu və 
xeyirxahı saydığı Əli bəy Hüseynzadə və bütünlükdə 
Azərbaycan mətbuatı, Bakı ədəbi-ictimai mühiti ilə 
əlaqələri kəsilməmişdi. 1909-1910-cu illərdə Krımdan 
və Moskvadan Əli bəyə göndərdiyi məktublar1 onun 
əvvəlki vaxtlarda olduğu kimi, Bakı qəzetlərini ardıcıl 
izlədiyini, yeni meydana çıxan nəşrlərlə işbirliyi qur-
maq üçün yollar axtardığını göstərməkdədir. Bu ba-
xımdan bir neçə il öncə fəal müəllifi olduğu məcmuə-
nin baş redaktoru yenə də bələdçisi, yol göstərəni idi.  
“Füyuzat”ın bağlanması nəticəsində həm Əli bəy 
Hüseynzadə, həm də Asan Səbri əsas tribunalarını 
itirərək mətbuatdan qismən uzaq düşmüşdülər. 1907-
1910-cu illərdə hər ikisi müvafiq şəkildə Bakı və 
Krım mətbuatında ara-sıra çap olunsalar da, daha çox 
pedaqoji sahədə fəaliyyətləri ilə fayda gətirməyə 
çalışmışdılar. Əslində bu istiqamətdə də əməkdaşlıq 
                                                 
1 Omer Özcan. Hasan Sabri Ayvazof`un Huseyinzade Ali`ye Mektupları. 
“Yeni Türk Edebiyatı”, Mart, 2010, say 1, s.233-244. 
 58 
üçün kifayət qədər imkanlar vardı. Bir neçə il əvvəl 
mətbuat xadimi kimi Bakıya üz tutan Asan Səbri bu 
dəfə şöhrəti bütün türk dünyasına yayılmış Əli bəy 
Hüseynzadənin mahir pedaqoq kimi vətəni Krıma 
dəvət edilməsi təşəbbüsünü qaldırmışdı.  
O, yerli müəllimlərin türkcənin incəliklərinə ye-
tərincə bələd olmadıqlarını nəzərə alıb müvəqqəti dil 
kursları açmaq niyyətinə düşmüşdü. Kurslarda türkcə 
tədrislə bağlı mühazirə oxumaq üçün isə, təbii ki, ilk 
ağlına gələn ziyalı-pedaqoq Əli bəy olmuşdu. Alup-
kadan göndərdiyi 21 may 1909-cu il tarixli məktubda 
fikrini “Miri-irfanpərvərim əfəndim həzrətləri” – söz-
ləri ilə müraciət etdiyi böyük dostu ilə bölüşərək 
yazırdı: “Məlumi-aliləri olduğu üzərə burada bizim 
Krım rus lisanı müəllimləri kaç sənədən bəri ana lisa-
nımızı təhsil üçün Zemstvo idarələrindən para istiyor-
lardı. Zemstvo isə onların bu ricalarını isaf etdi. Fəqət 
türk lisanını əsaslı olaraq öyrədəcək burada bir lektor 
bulunmadığından zati-alilərinizə müraciət edilməsini 
Krım Müəllimləri İttihadı Cəmiyyəti və Zemstvo ida-
rəsi baş əzası bəni vəkil etdilər. İştə bən sizə müraciət 
ediyorum”1. 
Ana dili kurslarının açılması 1909-cu il mayın 15-
nə təyin edilmişdi. Lakin Əli bəydən vaxtında cavab 
alınmadığından kursların avqust ayında təşkili qərara 
alınmışdı. “Rus dili müəllimlərimizin ana lisanımızı 
bilmədiklərinin millətimizə, maarifin tərəqqisinə nə 
qədər zərərləri olduğu məlumi-alilərdir. Bunun üçün 
                                                 
1 Omer Özcan. Hasan Sabri Ayvazof`un Huseyinzade Ali1ye Mektupları, 
s.240-241. 
 59 
rus və türk dillərinə aşina, mütəfənnin (fənlərə bələd 
olan) bir lektora müəllimlərimizin ehtiyacı vardır ki, 
bu da ancaq siz olacaqsınız. Əgər müəllimlərimizin bu 
mətləblərini isaf buyurarsanız pək böyük bir xidmət 
etmiş olursunuz. Buraya gəlməyə razı olursanız da, ol-
masanız da səriən bir cəvab verməniz səlaməti-millət 
naminə rica olunur. Bən ümid edərim ki, Zati-aliniz 
böylə bir xidmətdən əl çəkməzsiniz. Binaənəleyh, 
Krımı da ziyarət etmiş olursunuz. Siz bir cəvabi-mü-
vafakat verirsəniz, kurslar avqust başında başlayacaq-
dır”1.  
Yenə də Alupkadan göndərilən və “Ustadi-əkrə-
mim Əli bəy əfəndi” müraciəti ilə başlayan 16 sent-
yabr 1909-cu il tarixli məktub azərbaycanlı maarif-
çinin Müəllimlər İttihadı Cəmiyyətinin dəvətini qəbul 
edib avqust ayında Alupkada, habelə yarımadanın di-
gər bölgələrində olduğunu, kurslarda silsilə mühazi-
rələr oxuduğunu aşkara çıxarır. Bakıya döndükdən 
sonra o, səfər təəssüratlarını bölüşmək və minnətdar-
lıq hisslərini bildirmək üçün sentyabrın 7-də Asan 
Səbriyə kiçik məktub ünvanlamışdı. Əli bəy Hüseyn-
zadənin Krıma ilk səyahəti hər cəhətdən yaddaqalan 
hadisəyə çevrilmişdi. Müvəqqəti dil kurslarında mü-
hazirələr oxumaqla bir sırada yerli ziyalılarla görüş-
müş, Krım türklərinin vəziyyəti və problemləri ilə 
yaxından maraqlanmışdı. Onun Asan Səbrinin evində 
olduğu da aydınlaşır. Çünki növbəti məktubunda Asan 
Səbri anası və xanımının salamlarını çatdırmağı da 
                                                 
1 Omer Özcan. Hasan Sabri Ayvazof`un Huseyinzade Ali1ye Mektupları, 
s.241. 
 60 
özünə borc bilmişdi. Əminliklə demək mümkündür ki, 
Krım səfəri Əli bəylə nisbətən gənc dostu arasında 
həmin vaxta qədər daha çox rəsmi xarakter daşıyan və 
birgə fəaliyyətə əsaslanan münasibətləri səmimiyyət 
çalarları ilə zənginləşdirmiş, dostluğa çevirmişdi.  
Çox güman, Krım səfəri zamanı qarşılıqlı fikir 
mübadiləsi əsnasında Asan Səbrinin yenidən Bakı qə-
zetləri ilə əməkdaşlığa başlaması məsələsi gündəliyə 
gəlmişdi. Çünki onun xahişi ilə Əli bəy Bakıya qa-
yıdandan az sonra “Tərəqqi” qəzetinin naşiri, filantrop 
milyonçu Murtuza Muxtarovla görüşüb məsələnin 
mali tərəfi ilə bağlı fikir mübadiləsi aparmışdı1. Krım-
dan Əhməd Ağayevə, Əhməd Kamala, Məhəmməd 
Hadiyə, Üzeyir Hacıbəyliyə Əli bəy vasitəsi ilə ün-
vanlanan səmimi salamlar da iki illik fasilədən sonra 
bu şəxslərin aparıcı rol oynadıqları Bakı mətbuat mü-
hiti ilə əlaqələrin bərpası niyyətindən xəbər vermək-
dədir.  
Asan Səbrinin Əli bəyə əlimizdə olan üçüncü və 
sonuncu məktubu (bunlardan başqa 16 oktyabr və 11 
noyabr 1905-ci il tarixlərində Krımdan, 21 sentyabr 
1909-cu il tarixində Alupkadan, 9 oktyabr və 14 no-
yabr 1910-cu il tarixində Moskvadan, 10 iyul 1911-ci 
il tarixində Veqqis şəhərindən (İsveçrə) və nəhayət, 
1914-cü ilin avqust, yaxud sentyabr ayında Bağçasa-
raydan göndərilən poçt açıqcaları da mövcuddur) 
1910-cu il noyabrın 23-də Moskvada yazılmışdır. 
“Möhtərəm ədibimiz və ustadi-əkrəmimiz Əli bəyəfən-
                                                 
1 Omer Özcan. Hasan Sabri Ayvazof`un Huseyinzade Ali1ye Mektupları, 
s.241. 
 61 
di həzrətləri” müraciəti ilə başlanan məktubda ilk növ-
bədə Bakının mətbuat aləmindəki yeniliyə – “Həqi-
qət” qəzetinin nəşrinə toxunulurdu: “Bu gün “Tərcü-
man” qəzetəsinin 2 nömrəli nüsxəsində (mətndə belə-
dir, səhifə nəzərdə tutulur – V.Q.) oxuduğuma görə 
Bakıda, Orucov Bəradərləri tərəfindən “Həqiqət” na-
mında yeni bir qəzetənin nəşrinə başlanmışdır. Cəri-
deyi-məzkurənin mühərrir və müdiri-məsulu Üzeyir 
bəy Hacıbəyov cənabları imiş. “Həqiqət”ə Ağayevlər, 
A.Surlar (Əhməd bəy Ağayev və Abdulla Sur) məqa-
lələr yazdığı gibi Zati-aliniz də iştirak edirmişsiniz. 
Təbrik edərim. Zati-aliniz gibi bir ədibi-müqtədirin, 
bir sahibi-mümarisinin “Həqiqət”də iştirak etməsi 
“Həqiqət”in məsləkinin təmyizinə kafidir, zənn edə-
rim”1. 
Özünün də imkan daxilində qəzetdə yaxından işti-
rak etmək niyyətində olduğunu dilə gətirən Asan Səb-
ri həmkarının məşhur “Siyasəti-fürusət” (“At oynat-
maq siyasəti”) əsərinin təfriqələr şəklində yeni nəşrin 
səhifələrində çapından məmnunluğunu bildirir, “Ağa-
yev bəradərimiz İstanbula hicrət etdi deyə bir xəbər 
eşitdim. Doğrumu?”2 – deyə həmin dövrdə aramsız tə-
qiblərdən bezərək Osmanlı paytaxtına köçən Əhməd 
bəyin mühacirət səbəbləri ilə maraqlanırdı.  
Daha sonra özü barədə məlumat verərək yazırdı: 
“Bəndəniz təşrini-əvvəl (oktyabr) ibtidasından etibarən 
Moskvadayam. Buradakı Lazarevski Əlsineyi-Şərqiy-
                                                 
1 Omer Özcan. Hasan Sabri Ayvazof`un Huseyinzade Ali`ye Mektupları, 
s.243. 
2 Orada. 
 62 
yə Məktəbi (Lazarev Şərq Dilləri İnstitutu) tələbələ-
rindən üç-beş kişiyə xüsusi surətdə olaraq türk lisanı 
və türk tarixi-ədəbiyyat dərsləri verməkdəyim. Başqa 
heç bir vəzifəm yoxdur”1. Eyni zamanda Asan Səbri 
tələbələrindən birinin məşhur türk şairi Tofiq Fikrətin 
şeirlərini rus dilinə çevirdiyini, indi kitab şəklində ça-
pa hazırladığını bildirir və nəşrə daxil etmək üçün Əli 
bəy Hüseynzadədən şair haqqında bioqrafik məlumat-
lar və portretini istəyirdi.  
Çox ehtimal, məktublaşma sonrakı illərdə, xüsu-
sən Əli bəyin İstanbulda yaşadığı dövrdə də davam 
etmişdi. Lakin təəssüf ki, onun arxivinin kiçik hissəsi 
günümüzə qədər çatıb. Asan Səbrinin arxivi isə yerli-
dibli yox olub... 
  
*** 
 
Tərcümeyi-halında göstərdiyinə görə, Birinci rus 
inqilabından sonra çarizmə qarşı fəal mübarizəyə 
qoşulan Asan Səbri eser partiyasının sıralarına daxil 
olmuşdu. Krımın kurort şəhərlərində gizli iş aparmış, 
dəfələrlə həbs təhlükəsi ilə üzləşmişdi. Fəaliyyəti çar 
jandarmının diqqətindən yayınmamışdı. Nəticədə Sto-
lıpin irticasının şiddətlənməyə başladığı 1907-ci ildə 
Krım yarımadasının da tərkibinə daxil olduğu Tavriya 
quberniyasından sürgün edilmişdi2. Bundan sonra sür-
                                                 
1 Omer Özcan. Hasan Sabri Ayvazof`un Huseyinzade Ali`ye Mektupları, 
s.243. 
2 Асан Сабри Айвазов. История национального движения в Крыму, 
«Ватаным», 2005, № 3, с.16. 
 63 
gün yeri kimi Bakını seçərək burada yaşadığı və mət-
buat sahəsində çalışdığı haqda sənədlərlə təsdiq olun-
mayan məlumatlar mövcuddur. Türkçü və milliyyətçi 
əqidəyə xidmət edən insanların Azərbaycanda da çar 
polisinin təqibinə uğradığını gördükdən sonra isə daha 
uzaqlara çəkilməyi qərara almışdı.  
Təhsilini davam etdirmək, habelə ərəbcəsini daha 
da təkmilləşdirmək üçün Qahirəyə yollanmışdı. Çox 
güman ki, həmin dövrdə müəllimi və həmkarı İsmayıl 
Qaspiralının Misir paytaxtında olması da səfər mar-
şrutunun seçilməsində təsirsiz qalmamışdı. Asan Səbri 
həyatının səyahət və hadisələrlə zəngin olan bu dövrü 
haqqında aşağıdakıları yazırdı: “1908-ci il yanvarın 
ilk günlərində astma xəstəliyindən müalicə olunmaq 
üçün Misirə getdim. Növbəti il yenidən Moskvaya 
qayıtdım. Burada evlərdə dərs verir, habelə Lazarev 
institutunda mühazirələri dinləyirdim. Moskvada üç 
dəfə həbs olundum. 1911-ci ildə İsveçrəyə getdim. 
Bazeldə təsadüfən yoldaş Leninlə tanış oldum. Kons-
tantinopol üzərindən Rusiyaya qayıtdım və Moskvada 
yaşamağa başladım”1. 
Əvvəlcə, Misirlə bağlı məsələyə aydınlıq gətirmə-
yə ehtiyac var. Çox ehtimal ki, bu, tərcümeyi-halda 
göstərildiyi kimi həqiqətən də müalicə məqsədi daşı-
yan səfər deyildi. Sadəcə, sovet məhbəsində qələmə 
aldığı bioqrafiyada Asan Səbri Böyük Britaniyanın 
protektoratı altındakı Misirə gedişinin əsil səbəbini 
göstərə bilməzdi. Çünki əks-təqdirdə onu ən azı daha 
                                                 
1 Асан Сабри Айвазов. История национального движения в Крыму, 
«Ватаным», 2005, № 3, с. 17. 
 64 
bir ölkəyə casusluq etməkdə, panislamizm təbliğində 
günahlandırmağa kifayət qədər əsas yaranardı.  
Birdən-birə uzaq Misirin seçilməsinə gəldikdə isə, 
Qahirəyə çox ehtimal ki, həbsxana qeydlərində hər 
vasitə ilə gözdən salmağa çalışdığı İsmayıl Qaspiralı-
nın tapşırığı ilə getmişdi. O dövrdə “Tərcüman” re-
daktoru dünya müsəlmanlarının konqresini keçirmək 
istəyirdi. Bu məqsədlə özü 1907-ci ildə Misir paytax-
tında olmuşdu. Səfərlə bağlı təəssüratlarını qəzetin 
1907-ci ilin oktyabrından 1908-ci ilin aprelinə qədər 
çıxan saylarında təfriqə halında dərc etdirdiyi “Misir-
dən məktub” (cəmisi 10 məktub) silsilə yazısında1 
oxucularla bölüşmüşdü. Konqreslə bağlı fikirlərini 
ərəb və ümumən müsəlman ictimaiyyəti ilə bölüşmək 
məqsədi ilə Qahirədə qaldığı aylarda siyasi mühacir 
kimi burada yaşayan Qazan tatarı Abdulla Battal Tay-
masla birlikdə cəmisi üç sayı çıxan “Ən-Nəhzə” (“Re-
nessans”) adlı qəzet də çıxarmışdı2. Düşünmək olar ki, 
Asan Səbri bütün bu məsələlərdən xəbərsiz deyildi. 
Əksinə, yaxın çevrəsinə daxil olduğu, ustadı və vəli-
neməti kimi göylərə qaldırdığı İsmayıl bəyin ən yaxın 
köməkçilərindən biri idi.  
Ümumdünya müsəlman konqresinə hazırlıq işləri 
İsmayıl bəy Qahirədən geri döndükdən sonra da da-
vam etdirilmişdi. Qaspiralı irsinin tanınmış tədqiqat-
                                                 
1 Məktubların tam mətni ilə tanış olmaq üçün bax: İsmayıl Qaspiralı. 
Seçilmiş əsərləri. 3 cilddə. 3-cü cild. Dil-Ədəbiyyat-Səyahət Yazıları. 
“Ötükən” nəşriyyatı, İstanbul, 2008, s. 454-476. 
2 Yavuz Akpınar. İsmayıl Qaspiralının Faaliyyetlerine Genel Bir Bakış. 
İsmayıl Qaspiralı. Seçilmiş əsərləri. 2-ci cild, İstanbul, 2008, s. 49. 
 65 
çısı Yavuz Akpinarın göstərdiyi kimi, “İlgiyle qarşı-
lanan bu konuşmalardan sonra (ideya müəllifinin Qa-
hirədəki çıxış və mətbuat konfransları nəzərdə tutulur 
– V.Q.) konqrenin nizamnaməsi türkcə, ərəbcə, farsca, 
ingiliscə və fransızca basılıb dağıtılmış və konqrenin 
tərtibçilərinin rəisi sifəti ilə Əl-Əhzar camisinin əski 
şeyxi Səlim əl-Bəşri (və ya Büşra) tərəfindən bir elan 
yayımlanmış və Osmanlı qəzetləri xaric, bir çox müs-
lim və qeyri-müslim qəzetlərdə bu elan basılmışdır”1.  
Bir ara artıq bütün məsələlərin yoluna qoyulduğu 
və konqresin hətta 1909-cu ildə keçiriləcəyi barəsində 
məlumat yayılmışdı. Bir sözlə, müsəlmanların beynəl-
xalq toplantısının baş tutacağına konkret ümidlər bəs-
lənirdi və çox güman ki, görüləcək işlərin koordina-
sıyası üçün Asan Səbri əlaqələndirici sifəti ilə Qa-
hirəyə göndərilmişdi. Hər halda bu versiya daha ağ-
labatandır. Yoxsa, astma xəstəliyinin müalicəsi üçün 
dünyanın o biri başına getməyə ehtiyac yox idi. Rusi-
yanın cənub vilayətlərində, hətta Krımın özündə də 
kifayət qədər müalicə ocaqları və sanatoriyalar tapmaq 
imkanı vardı.  
Asan Səbrinin çox güman ki, inqilabi fəaliyyətə 
görə Moskvada dəfələrlə həbs edilməsi və saxlandığı 
Butırka həbsxanasından qaçışı, habelə Leninlə görüşü 
barəsində yazdıqları hər hansı məxəz, yaxud sənəd-
lərlə təsdiq olunmadığından, bu epizodların sadəcə 
sovet rejimi ilə dil tapmaq, bolşeviklərə yaxınlığını 
göstərmək məqsədi ilə əl atılmış sadəlövh üsul da 
                                                 
1 Yavuz Akpınar. İsmayıl Qaspiralının Faaliyyetlerine Genel Bir Bakış, 
s.50. 
 66 
saymaq mümkündür. Eyni zamanda Bazeldə Leninlə 
təsadüfi görüş və tanışlığının mümkünlüyünü istisna 
etməyə də tutarlı əsas yoxdur. Həmin dövrdə İsveç-
rədəki rus icmasının hər bir üzvü siyasi mühacir 
Vladimir Ulyanovla görüşə, hətta maraqlandığı məsə-
lələrlə bağlı fikir mübadiləsi apara bilərdilər. Bü-
tünlükdə, belə iddialar sənədlərlə təsdiq edilmədiyi ki-
mi, onların tam şəkildə istisna olunmaları imkan xari-
cindədir.  
Yenə də öz etiraflarına görə, 1910 və 1912-ci illər-
də Türkiyədə olarkən daha əvvəldən tanıdığı “pantür-
kist cərəyanın (unutmayaq ki, bu sətirlər sovet istintaq 
orqanlarına verilmiş ifadədən götürülüb!) Yusif Ak-
çura, Əhməd Ağaoğlu, Əli bəy Hüseynzadə, Mehmet 
Emin Yurdaqul, Xalidə Ədib Adıvar (müəllif sonun-
cunun sonralar panturanizmin manifestinə çevrilən 
“Turan” romanının müəllifi olduğunu xüsus vurğula-
yırdı)”1 kimi ünlü simaları ilə əlaqə yaratmışdı. Adları 
sadalanan şəxslərlə mühüm milli düşüncə mərkəzinin 
– “Türk ocaqları”nın qurulmasında iştirak etmişdi. 
Dolayısı yolla İttihad və Tərəqqi partiyası ilə əlaqə-
lərini də boynuna almışdı. Çox güman, əslində zərə-
rinə işləyən etiraflar istintaq orqanının əlində müəy-
yən məlumatın olmasından irəli gəlmişdir.  
O, Rusiyaya, Krıma yalnız 1913-cü ildə, Roma-
novlar sülaləsinin taxt-taca sahiblənməsinin 300 illiyi 
münasibəti ilə ümumi əfv elanı nəticəsində qayıda 
bilmişdi. Bir il sonra, 1914-cü ilin sentyabrında Bağ-
                                                 
1 Асан Сабри Айвазов. История национального движения в Крыму, 
«Ватаным», 2005, № 3, с. 19. 
 67 
çasarayda dünyaya gözlərini yuman İsmayıl bəy Qas-
piralı otuz ildən çox yaşatdığı və Rusiya türklərinin 
ümumi mətbu orqanına çevirdiyi qəzeti öz işinin la-
yiqli davamçılarından saydığı şagirdi və qələm dos-
tuna vəsiyyət etmişdi. “Tərcüman”ın sahiblik hüququ 
Qaspiralı ailəsində qalsa da, Asan Səbri 1917-ci il 
fevral inqilabına qədər1 baş redaktor kimi fəaliyyət 
göstərmişdi. Onun rəhbərliyi altında qəzet siyasi möv-
qeyində müəyyən dəyişikliklər edərək solçu təmayülə 
yönəlmişdi. Siyasi proseslərə maraq nisbətən güclən-
mişdi. Bütün bunlar qəzetin populyarlığına da təsirsiz 
qalmamışdı – abunəçilərin sayı 16 minə çatmışdı. 
Təkcə yerli tatarlar arasında “Tərcüman”ın on min 
nəfərdən çox oxucusu vardı2. 
Çarizmin süqutu əksər milli ucqarlar kimi, Krımda 
da azadlıq hərəkatına, müstəqillik uğrunda mübari-
zəyə təkan vermişdi. Təbii ki, iyirmi ilə yaxın mətbuat 
səhifələrində Krım türklərində milli yaddaş hissi 
oyatmağa, onları tarixi vətənə sahib çıxmağa səsləyən 
Asan Səbri həmin prosesdən kənarda qala bilməzdi. 
Fevral inqilabından sonra o, mücadilənin əsas tribu-
nası sayılan “Millət” qəzetinə rəhbərlik edirdi. Qəzet 
Rusiya və Ukraynanın öz tərkibində görmək istədiyi 
yarımadanın taleyini bu torpaqların həqiqi sahiblərinin 
– Krım türklərinin müəyyənləşdirməsi ideyasına qə-
tiyyətlə tərəfdar çıxırdı. 
                                                 
1 Şengül və Necib Heblemitoğlu. Şefika Gaspralı ve Rusiya`da Kadın 
Hareketi (1893-1920), Ankara, 1998, s. 165. 
2 Асан Сабри Айвазов. История национального движения в Крыму, 
«Ватаным», 2005, № 3, с. 20. 
 68 
 Asan Səbri Krım tatarlarının nümayəndə heyəti-
nin tərkibində 1917-ci ilin mayında Moskvada Rusiya 
müsəlmanlarının qurultayında iştirak etmişdi. Keçmiş 
imperiyanın gələcək dövlət quruluşunun və idarəçilik 
prinsiplərinin müzakirəyə çıxarıldığı mötəbər məclis-
də Əlimərdan bəy Topçubaşov və Məhəmməd Əmin 
Rəsulzadənin irəli sürdükləri federal demokratik res-
publika forması üstünlük qazanmışdı. Gərgin müzaki-
rələr və səsvermə zamanı Krım heyəti də ümumən 
azərbaycanlı həmkarlarının mövqeyinə tərəfdar çıx-
mışdı1.  
Baş redaktor isə Krımda müstəqil tatar dövlətinin 
qurulması məsələsində ardıcıl, prinsipial mövqeyi ilə 
seçilirdi. 1917-ci il noyabrın 26-da Bağçasarayda top-
lanan “Krım Tatarlarının Qurultayı Parlamenti milli-
azadlıq hərəkatının lideri, Milli Firqənin2 sədri Numan 
Çələbi Cahanı (1885-1918) yeni dövlətin başçısı elan 
                                                 
1 Daha geniş məlumat üçün bax. İhsan İlqar. Rusiya`da Birinci Müslüman 
Konqresi Tutanakları, Kültür ve Turizm Bakanlıqı, Ankara, 1988. 
2 Bu siyasi qurum Krım-tatar ziyalıları tərəfindən 1917-ci ilin iyul ayında 
“Tatar partiyası” kimi təsis edilmişdi. Milli Firqə adını rəsmən iki il sonra 
almışdı. Partiyanın qurulmasında və təşkilatlanmasında əsas ağırlıq Nu-
man Çələbi Cihan və Cəfər Seyidəhmədin üzərinə düşmüşdü. Asan Səbri 
isə partiyanın rəsmi mətbu orqanı kimi fəaliyyət göstərən “Millət” qəze-
tinin baş redaktoru idi. Krımda bolşevik hakimiyyəti elan olunandan sonra 
Milli Firqə qeyri-leqal fəaliyyət göstərmişdi. Sovet xüsusi xidmət orqan-
ları millətçi və əksinqilabi təşkilat kimi Milli Firqəyə qarşı total müba-
rizəyə 1928-ci ilin payızında başlamışdı. 63 nəfərə qarşı ittiham irəli sü-
rülmüş, onların 58 nəfəri cinayət məsuliyyətinə cəlb edilərək sərt şəkildə 
cəzalandırılmışdı. Krım MİK sədri Vəli İbrahimov da daxil olmaqla 11 
nəfər barəsində ölüm hökmü çıxarılmışdı. Milli Firqə kartından 1937-ci 
ilin böyük terrorunda da istifadə olunmuşdu. Ətraflı məlumat üçün bax. 
А.К.Бочагов. Милли Фырка: Национальная контрреволюция в Кры-
му, Симферополь, 1930. 
 69 
etdi1. Qurultay səlahiyyətlərini Parlamentə verdi, 
Asan Səbri isə qanunverici quruma ilk sədr, habelə 
Rusiya Müəssislər Məclisinə nümayəndə seçildi. Cə-
fər Seyidəhməd, Əhməd Şükrü, Əhməd Özənbaşlı, 
Seyid Cəlil Xəttat kimi tanınmış ictimai-siyasi xa-
dimlər yeni Krım Xalq Cümhuriyyəti hökumətinin 
tərkibinə daxil oldular2. Müstəqillik uğrunda ağır, 
qanlı mücadilə başlandı.  
Yarımadada siyasi hakimiyyət uğrunda mübarizə-
nin şiddətləndiyi dövrdə Asan Səbri digər həmkarları 
ilə birlikdə Krımın müstəqilliyi və tatarların aparıcı 
qüvvəyə çevrilməsi məsələsində qətiyyət nümayişinin 
tərəfdarı kimi çıxış edirdi. Parlamentə rəhbərlik döv-
ründə ağ və qırmızı Rusiyanın işğalçılıq niyyətlərin-
dən qorunmaq üçün Almaniya himayəçiliyinin təmin 
olunması xahişi ilə alman hökumətinə və imperator 
İkinci Vilhelmə 21 iyul 1918-ci il tarixli müraciət 
məktubunu da sədr kimi o imzalamışdı3. Əslində heç 
nəyi dəyişməyən sənəd 1920-ci illərin sonunda, milli 
firqəçilərə qarşı siyasi təzyiqlər başlayanda keçmiş 
parlament sədri üçün böyük başağrısına çevrilmişdi.  
 Krım Xalq Cümhuriyyəti hökuməti Almaniya, 
Polşa, Türkiyə kimi güclərin himayəsi altında müs-
                                                 
1 Daha geniş məlumat üçün bax. В.Е.Возгрин. Исторические судьбы 
крымских татар. М., Мысль, 1992. 
2 Эльведин Чубаров. Курултай крымскотатарского народа и созыв 
национального съезда. Официальный сайт Меджлиса крымскотатар-
ского народа. hhtp/qtmm.org. 
3 Протоколы заседаний Таврической Ученой Архивной Комиссии, 
Приложения к 57 выпуску Известий ТУАК, Симферополь (nəşr ili 
göstərilməyib – V.Q.), s. 6. 
 70 
təqil türk-tatar dövləti yaratmaq məqsədini qoymuşdu. 
Bunun üçün yarımadada tatar əhalisinin sayını 600 
min nəfərə çatdırmaq (onların 200 minini mərkəzi 
quberniyalardan, 70 minini Rumıniyadan, 30 minini 
isə Polşa və Litvadan köçürmək nəzərdə tutulurdu)1, 
dövlət aparatını Türkiyədən dəvət olunmuş təcrübəli 
məmurların, ordunu Polşa və Litva tatarlarının, habelə 
neytral mövqeli rus zabitlərinin hesabına formalaş-
dırmaq, Qərb dövlətləri ilə qarşılıqlı maraqlara cavab 
verən anlaşmalar imzalamaq, bütün vətənpərvər və 
milliyyətçi qüvvələrlə iş birliyi şəraitində çalışmaq 
nəzərdə tutulurdu.  
1918-ci ilin iyununda tatar əsilli rus generalı Ma-
sey Sulkeviçin (1870-1920) rəhbərliyi ilə mövcudluğu 
bir neçə ay sürən müstəqil Krım Respublikası quru-
landa2 Asan Səbri Osmanlı dövlətinin fəal siyasi və 
maliyyə yardımını təmin etmək məqsədi ilə diploma-
tik təmsilçi statusunda İstanbula göndərilmişdi. Əksər 
xarici nümayəndə heyətlərinin üzvü kimi o da məşhur 
“Pera Palas” otelində yaşayırdı. Həmin dövrdə Tür-
kiyə paytaxtında olan M.Ə.Rəsulzadə xarici işlər na-
ziri M.H.Hacınskiyə 4 avqust 1918-ci il tarixli mək-
tubunda Krım nümayəndəsi A.S.Ayvazovun da İstan-
bula gəldiyini xəbər verirdi3. Azərbaycan Cümhuriy-
                                                 
1 Асан Сабри Айвазов. История национального движения в Крыму, 
«Ватаным», 2005, № 3, с. 30. 
2 Bu barədə daha geniş məlumat almaq üçün bax. Вилаят Гулиев. Поль-
ские татары в Азербайджане. Торун, Wydawnistwo Adam Marszalek, 
2010, с. 40-55. 
3 Донесение председателя азербайджанской делегации в Стамбуле 
М.Э.Расулзаде министру иностранных дел М.Г.Гаджинскому от 4 
 71 
yəti hökumətinin səlahiyyətli naziri Ə.M.Topçubaşov 
da İstanbuldan göndərdiyi hesabat və məktublarda bir 
neçə dəfə Bakıdan yaxşı tanıdığı Asan Səbrinin adını 
xatırlatmışdı1. Onun Ukrayna Radasının təmsilçisi 
A.Y.Şulginlə tanışlığında və aralarında görüşün ke-
çirilməsində də Asan Səbrinin bəlli rolu olmuşdu2.  
 Osmanlı imperiyasının müharibədə məğlubiyyətə 
uğraması gözlənilən siyasi-maliyyə dəstəyi ilə bağlı 
arzuları puça çıxardı. Tələt Paşa, Ənvər Paşa kimi 
hökumət rəsmiləri Krım nümayəndəsi ilə nəzakət 
görüşünə razılaşsalar da, heç bir ümidləndirici vəd 
vermədilər. Yarımadadakı növbəti hakimiyyət dəyi-
şikliyi isə yerli tatar siyasətçilərin çoxu kimi, Asan 
Səbrini də oyundan kənar vəziyyətə saldı. Siyasi səh-
nədə general Masey Sulkeviçi əvəz edən Solomon 
Krım hökuməti İstanbul təmsilçiliyinə lüzum görmə-
mişdi. Krım tatarlarının Milli Direktoriyası ona Pa-
risə, Versal Sülh konfransına nümayəndə kimi yollan-
maqla bağlı səlahiyyət verəndə Asan Səbri yeni tə-
yinatı acı gülüşlə qarşılamışdı... Yalnız adı qalan, hət-
ta öz nümayəndəsinin ən cüzi xərclərini belə ödəyə 
bilməyən bir dövləti Avropada təmsil etməyin pers-
pektivsizliyi göz önündə idi. 
Artıq simvolik statusunu itirən, Osmanlı hökumə-
                                                                                                       
августа 1918 г. Азербайджанская Демократическая Республика 
(1918-1920). Внешняя политика. (Документы и материалы). Изд. 
«Азербайджан», Баку, 1998, с. 49. 
1 Запись беседы А.М.б. Топчибашева с министром иностранных дел 
Турции Наби беем. 5 ноября 1918 г. Алимардан бек Топчибашев. 
Избранное. В 4-х томах. Т.3, Баку, 2016, с. 63. 
2 Orada, s. 174. 
 72 
tinin maddi yardımından da məhrum olan uğursuz 
diplomat bir müddət “İqdam” və digər türk qəzetlərinə 
məqalələr yazmaq və tərcümələr etmək hesabına yol 
pulu düzəldib vətənə dönmüşdü1. Beləcə, Krım Xalq 
Cümhuriyyətinin qısa mövcudluğu dövründəki rəmzi 
“diplomatlığı” eyni dərəcədə rəmzi parlament sədrliyi 
ilə birlikdə Asan Səbriyə qarşı irəli sürülən ittiham-
ların əsas maddələrinə çevrilmişdi.  
 
*** 
 
Krımda bolşevik rejiminin tam qələbəsindən sonra 
(1921) Asan Səbri Krım Mərkəzi İcraiyyə Komitə-
sində tərcüməçi kimi (bəzən səhvən MİK üzvü olduğu 
göstərilir – V.Q) çalışmışdı2. Eyni zamanda ali mək-
təblərdə fəaliyyət imkanı qazanmışdı. 1919-cu ildə 
əsası qoyulan Tavriya Universitetinin baş assistenti 
idi, Simferopol Pedaqoji İnstitutunda ərəb və fars 
dillərini tədris edirdi. Krım-tatar mətbuatında bədii 
yazıları, publisist məqalələri, habelə klassik rus ədə-
biyyatından tərcümələri işıq üzü görürdü. Krım-tatar 
ziyalılarının tanınmış nümayəndəsi kimi yeni respub-
likanın mədəni və ictimai həyatında yaxından iştirak 
edirdi. Lakin xüsusi xidmət orqanlarının 1922-ci ildən 
etibarən ardıcıllıqla topladığı agentura məlumatı köh-
nə silahdaşları ilə ünsiyyəti də kəsmədiyini göstərirdi. 
Başqa sözlə desək, sovetlərə rəğbəti daha çox özünü-
                                                 
1 Асан Сабри Айвазов. «История национального движения в Крыму», 
«Ватаным», 2005, № 3, с. 46. 
2 Orada, s. 45. 
 73 
qoruma instinktinə əsaslanırdı.  
İstənilən halda həmvətənləri və Anadolu türkləri 
arasındakı nüfuzu, əlaqələri işinə yarayırdı. 1922-ci 
ildə yarımadada dəhşətli aclıq başlananda Krım Mər-
kəzi İcraiyyə Komitəsi və “Pomqol” («Помощь голо-
дающим» – “Aclara yardım”) cəmiyyəti Mahmud 
Nədimlə Asan Səbrini yardım toplamaq məqsədi ilə 
Ankaraya göndərmişdi1. Türkiyədə onları ehtiramla 
qarşılamışdırlar. Paytaxta gəldiklərinin ertəsi günü so-
vet Rusiyası nümayəndəliyində Qazi Mustafa Kamal 
Paşa ilə danışıqları olmuşdu. Türk ictimaiyyətini ac-
lıqla üz-üzə qalmış krımlı soydaşların ağır vəziyyəti 
ilə tanış etmək məqsədi ilə Qazinin göstərişi əsasında 
qəzetlərdə elanlar verilmiş, şəhər teatrında Krım heyə-
ti ilə izdihamlı görüş keçirilmişdi2. 
Aprelin 18-i, yaxud 19-da Türkiyə Böyük Millət 
Məclisi (TBMM) üzvlərinin, hökumət və mətbuat nü-
mayəndələrinin, habelə Krım siyasi mühacirlərinin 
iştirakı ilə Asan Səbrinin yarımadanı bürüyən dəhşətli 
aclıq barədə məruzəsi dinlənilmişdi. Onun yanğı dolu 
nitqi təsirsiz qalmamışdı. Atatürkün yaxın silahdaş-
larından biri, İstiqlal Savaşı qəhrəmanı general Refat 
Paşanın sədrliyi ilə ianə toplamaq məqsədi ilə xüsusi 
komissiya yaradılmışdı. Türkiyə özü aclıq və dağıntı-
lardan əzab çəksə də, hökumətin tapşırığına əsasən 
mahal və qəzalarda yardım kampaniyası başlanmışdı. 
                                                 
1 Асан Сабри Айвазов. «История национального движения в Крыму», 
«Ватаным», 2005, № 3, c. 48. 
2 Hakan Kırımlı. Hasan Sabri Ayvazov`un Türkiye`deki Elçilikleri, “Kırım 
sedası”, 14 yanvar 2002-ci il. 
 74 
Bolşevik Rusiyasının Ankaradakı diplomatik nüma-
yəndəsi S.İ.Aralov (1880-1969) tədbirlərdə yaxından 
iştirak etmişdi1. Rəsmi təmasların mühüm qismi də 
əsasən nümayəndəliyin binasında keçirilmişdi. 
Krım tatarlarının tarixi, dili, folkloru, musiqisi ilə 
yaxından maraqlanan Mustafa Kamal Paşa ilə Asan 
Səbrini qısa müddətdə üç dəfə qəbul etmişdi. Həmin 
görüşlərdən ikincisi Ankaradakı Azərbaycan Səfirliyi-
nin bağçasında, səfir İbrahim Əbilovun ev sahibliyi ilə 
baş tutmuşdu2. Məclisə bir neçə tanınmış türkoloq, 
jurnalist və millət vəkili də qatılmışdı. Bu da həmin 
dövrdə Səfirliyin yeni paytaxtın mədəni-siyasi həya-
tında oynadığı mühüm roldan, Atatürkün səfir İbrahim 
Əbilova, eləcə də Sovet Azərbaycanına xüsusi müna-
sibətindən xəbər verir. 
Müəllifin Atatürkün dilindən eşidib yazıya aldığı 
aşağıdakı sözlər yeni Türkiyə qurucusunun Azərbay-
canın zorla sovetləşdirilməsinə münasibətini aşkara 
çıxarmaq baxımından maraqlıdır. Pantürkizm və slav-
yanofilliyin keçmişdə qaldığını, bu ideya təmayül-
lərinin Osmanlı imperiyası ilə çar Rusiyası arasındakı 
rəqabət və münaqişədən qaynaqlandığını bildirən Ata-
türk Asan Səbri ilə söhbətində milli müstəqillik tərəf-
darlarını yox, sovet Krımını dəstəklədiyini gizlətmə-
mişdi: “Sizin rəhbərləriniz çar zabitlərinin təsiri altına 
düşərək sovetlərə qarşı vuruşmaqla böyük səhvə yol 
                                                 
1 Daha geniş məlumat üçün bax. С.И.Аралов. Воспоминания советского 
дипломата. 1922-1923. М., ИМО, 1960. 
2 Асан Сабри Айвазов. История национального движения в Крыму, 
«Ватаным», 2005, № 4, с. 53. 
 75 
vermişlər. Bu səhv zavallı tatar xalqını bolşeviklərlə 
savaşa sürükləyənlərə bir ibrət dərsi olmalıdır. 1918-ci 
ildə buraxılan səhvin üstündən artıq dörd il keçib, 
Krımda sovet hakimiyyəti tam möhkəmlənib. Bildi-
yim qədər bolşeviklərin proqramı çox genişdir, onla-
rın milli siyasəti bütün millətlərə öz ədəbiyyatını, mə-
dəniyyətini inkişaf etdirmək, iqtisadi vəziyyətini yax-
şılaşdırmaq imkanı verir”1.  
Asan Səbri Türkiyəyə səfəri, yüksək səviyyəli gö-
rüşlər üçün kimə borclu olduğunu bildiyindən, bol-
şeviklərin etimadını doğrultmağa çalışmışdı – bir sıra 
türk və Avropa qəzetlərinə verdiyi müsahibələrdə so-
vet quruluşu, yeni üsuli-idarə haqqında tərifli dolu 
sözlərini əsirgəməmişdi. Ankarada qaldığı müddətdə 
yeni formalaşan sovet nümayəndəliyinin fəaliyyətinə 
də bacardığı qədər kömək göstərmişdi. Tərcüməçilik 
missiyasını üzərinə götürmüş, nümayəndəlik yanın-
dakı məktəbdə türk uşaqlarına rus dilini tədris etmişdi. 
Amma bu yolla hər addımını izləyən çekistləri arxayın 
salmaq mümkün olmamışdı. Türk ziyalıları, ilk növ-
bədə isə mühacir həmvətənləri ilə əlaqələri sovet xü-
susi xidmət orqanlarında şübhə doğurmuşdu. Bir ara 
onu hətta bacarıqlı mütəxəssis kimi nümayəndəlikdə 
saxlamaq istəyən S.İ.Aralov əlaqələrin getdikcə daha 
təhlükəli xarakter aldığını görüb təcili şəkildə geri 
çağırılması ilə bağlı məsələ qaldırmışdı.  
1922-ci ilin sonunda Krıma qayıdandan sonra ba-
rəsində hər hansı ölçü götürülməmişdi. Burada bəlkə 
                                                 
1 История национального движения в Крыму, «Ватаным», 2005, № 4, 
c.54. 
 76 
səfər yoldaşı Mahmud Nədimin şübhəli hərəkətləri, 
Cəfər Seyidəhmədin “təxribatları” barəsində lazımi 
orqanlara dərhal məlumat verməsi də öz rolunu oyna-
mışdı. Digər tərəfdən, 20-ci illərin əvvəllərində müəy-
yən siyasi tolerantlıq mövcud idi. Amma hər ehtimala 
qarşı gələcək üçün “qeydlər” aparmağı da unutmur-
dular. Sonradan barəsində ilk məxfi dosyenin hələ 
Türkiyəyə ezamiyyət dövründən hazırlanmağa başla-
dığı məlum olacaqdı1.  
 Növbəti 1923-cü il Asan Səbrinin təntənəsinin 
zirvəsi və tənəzzülünün başlanğıcı kimi dəyərləndirilə 
bilər. İyun ayında ədəbi-bədii və pedaqoji fəaliyyə-
tinin 25 illiyi muxtar respublika səviyyəsində bayram 
edilmişdi2. Yubiley sessiyasında xidmətləri qeyd olun-
muş, bir sıra dilçilik tədqiqatları, habelə üçcildlik 
türk-tatar ədəbiyyatı tarixi üzərində işi vurğulanmışdı. 
Həmvətəni, gənc və enerjili professor Bəkir Çoban-
zadənin simasında özünə ciddi rəqib görsə də, sovet 
Krımının tanınmış ədəbi simalarından sayıla bilərdi. 
Bədii-publisist əsərləri, xüsusən də vətəndaş mühari-
bəsi illərində soydaşlarının üzləşdiyi dəhşətli aclıqdan 
bəhs edən “Anneciyim, nerdesin, gel...” hekayəsi bö-
yük populyarlıq qazanmışdı.  
Asan Səbri Ayvazov 1926-cı ildə Bakıda keçirilən 
                                                 
1 А.В.Ефимов. Тюремные записки Асана Сабри Айвазова, «Ватаным», 
2005, № 4, с. 69. 
2 Riza Fazil-Safter Naqayev. Krımtatar Edebiyatının Tarihi, Akmescit, 
2001, s. 226. 
 77 
Türkoloji qurultayın işində iştirak etmişdi1. Türkoloq-
ların SSRİ-dəki ilk forumunda Krım tatarları kifayət 
qədər geniş nümayəndə heyəti ilə təmsil olunmuşdu. 
Səkkiz nəfərdən ibarət heyətin tərkibinə professor 
Bəkir Çobanzadə, Hüseyn Akçokraklı, Asan Səbri 
Ayvazov, Həbibulla Odabaşlı, Şefki Bektörə, İsmayıl 
Lemanov, Mahmud Nədim və Yaqub Kamal daxil idi. 
Fevralın 26-dan martın 5-nə qədər davam edən qu-
rultayda müxtəlif türk xalqları təmsilçilərinin, Rusiya 
və Avropanın bir sıra tanınmış türkoloqlarının, şərq-
şünaslarının iştirakı ilə türk dili, tarixi, ədəbiyyatı, 
etnoqrafiyası, etimologiyası, habelə yeni əlifba ilə bağlı 
çoxsaylı aktual məsələlər müzakirəyə çıxarılmışdı.  
Qurultayın stenoqrafik hesabatlarından da görün-
düyü kimi, Asan Səbri həmvətəni Bəkir Çobanzadə ilə 
müqayisədə xüsusi fəallığı ilə seçilməmişdi. O, yalnız 
iki iclasda, hər ikisində də türk dilində çıxış etmişdi. 
Çox güman, stenoqramlar rus dilində aparıldığından 
çıxışı barədə yalnız ümumi məlumat verilmiş, mətn 
əlavə olunmamışdı. Asan Səbri ilk dəfə martın 4-də, 
Həbib Cəbiyevin sədrliyi ilə keçən iclasda kürsüyə 
qalxmışdı2. Fikirlərin haçalandığı, bəzi iştirakçıların 
zəngin milli tarixi irslə əlaqələri qırmamaq üçün ərəb 
əlifbasında sadəcə islahat aparmaq təklifini səsləndir-
dikləri müzakirələr zamanı Krım-tatar təmsilçisi latın 
əlifbasına keçidin qətiyyətli tərəfdarı kimi çıxış etmiş-
                                                 
1 Первый Всесоюзный Тюркологический Съезд. 26 февраля – 5 марта 
1926 г. Стенографический отчет. Общество Обследования и Изуче-
ния Азербайджана, Баку, 1926, с. 541. 
2 Первый Всесоюзный Тюркологический Съезд, с. 400. 
 78 
di. Ərəb yazısını cəhalət və irtica rəmzi adlandırıb 
onun sadəcə islahını yarımçıq, ziyanlı addım kimi də-
yərləndirmişdi. Onun fikrincə, hər şeyi kökündən də-
yişdirməyin tələb olunduğu bir vaxtda mədəni inqi-
labın başlıca şərti kimi köhnəlmiş əlifbadan əl çəkmək 
lazım idi. Tərəddüddə qalanları, qətiyyətsizlik göstə-
rənləri həyat özü tezliklə buna vadar edəcəkdi. Krım-
tatar nümayəndəsinin çıxışı Azərbaycan hökumətinin 
rəsmi orqanının – “Kommunist” qəzetinin də diqqə-
tindən yayınmamışdı1. 
Nəticədə Asan Səbri də təklif və düzəlişləri nəzərə 
almaqla yeni əlifba layihəsi ilə bağlı qətnamə hazır-
layan redaksiya şurasının tərkibinə seçilmişdi2.  
Növbəti çıxışı isə ertəsi gün – martın 5-də Səməd-
ağa Ağamalıoğlunun sədrliyi ilə keçən, türk xalqla-
rının dil və ədəbiyyatına həsr edilən toplantıda olmuş-
du3. Burada toxunduğu mövzu və məsələlər haqqında 
qurultay sənədlərində və öz qeydlərində hər hansı mə-
lumata təsadüf edilmir. Nəhayət, Asan Səbri türko-
loqların Bakı forumu zamanı sonralar şəraitin tələbi 
ilə əleyhinə çıxdığı, siyasi damğalar vurmağa məcbur 
olduğu bir sıra görkəmli şəxsiyyətlərlə, o cümlədən də 
Əli bəy Hüseynzadə ilə görüşüb fikir mübadiləsi apar-
mışdı. Türk tədqiqatçısı Ömər Özcanın yazdığına gö-
rə, qurultay zamanı o, həm Əli bəy, həm də digər 
nüfuzlu qonaq – İstanbul Darülfünunu tarix-ədəbiyyat 
                                                 
1 Yeni əlifba haqqında Ayvazov yoldaşın nitqi, “Kommunist”, 7 mart 1926-
cı il, say 1036. 
2 Первый Всесоюзный Тюркологический Съезд, с. 417. 
3 Orada, s. 426. 
 79 
fakültəsinin dekanı, professor Mehmet Fuad Köprülü 
ilə söhbətləri zamanı bundan sonra da Sovet İttifaqın-
da yaşamağın həyatına böyük təhlükə olduğunu bil-
dirərək mümkün qədər tezliklə Türkiyəyə dəvət edil-
məsi üçün hər ikisinin yardımını istəmişdi1. 
Krıma qayıtdıqdan sonra yarımadada Yeni Türk 
Əlifbası Komitəsinin sədri kimi regionda yeni əlifba-
nın atəşin tərəfdarlarından biri kimi tanınmışdı. Krım 
tatarları üçün latın qrafikası əsasında əlifba hazır-
lanması işində yaxından iştirak etmişdi. Bütünlükdə, 
1920-ci illərin ortalarında həyatı hələlik nisbətən sakit 
axarda keçsə də, gələcək fırtınaların yaxınlaşdığını 
özü də hiss edirdi. Etirafına görə, hələ də müəyyən 
gizli tellərlə bağlandığı “Milli Firqə”dən olan keçmiş 
həmkarları ona şübhə və inamsızlıqla yanaşırdılar. Sə-
mimiyyətinə inanmırdılar. Həm “köhnələrin”, həm də 
“yenilərin” yanında etibarını itirməsi Asan Səbriyə 
əzablı anlar yaşadırdı. Keçirdiyi stress yaradıcılığına da 
təsirsiz qalmırdı. Əslində, 1930-cu illərdə bir tərəfdən 
tam siyasi-mənəvi təcrid vəziyyətinə salınması, digər 
tərəfdən isə düşdüyü gərgin ruhi vəziyyət bir zamanlar 
fəallığı ilə seçilən müəllifi susmağa, bir küncə çəkil-
məyə və sadəcə xilas yolları aramağa məcbur etmişdi. 
 
*** 
 
1920-ci illərin ikinci yarısından etibarən Krımda 
milli hərəkat təmsilçilərinə, ilk növbədə də yarımada-
                                                 
1 Omer Özcan. Hasan Sabri Ayvazof`un Huseyinzade Ali`ye Mektupları, 
s.237. 
 80 
da müstəqil tatar dövləti qurmaq iddiasına düşən 
“Milli Firqə” üzvlərinə qarşı geniş miqyaslı təqiblər 
başlanmışdı. Krım Xalq Cümhuriyyəti Parlamentinin 
sədri, “Millət” qəzetinin baş redaktoru, Milli Direkto-
riyanın Türkiyə təmsilçisi kimi adları təmtəraqlı səs-
lənən vəzifələrin sahibi kimi Asan Səbrini ilk dəfə 
birinci dalğa ötəndən sonra, 1930-cu ildə həbs etmiş-
dilər1. Amma həmin dövrə qədər də daim çekistlərin 
sayıq nəzarəti altında olmuşdu. Keçmiş Milli Firqə 
üzvləri (əslində Krımın tatar əhalisinin seçkin, ziyalı 
nümayəndələri olan bu şəxslər müxtəlif sovet orqan-
larında çalışırdılar və nəyi isə dəyişmək qüdrətində 
deyildilər) ilə əlaqələri diqqətlə araşdırılmışdı. Bir ne-
çə ay çəkən rəsmi Türkiyə ezamiyyəti də daxil az qa-
la, hər addımı izlənmişdi. Bütün görüşləri, şəxsi ya-
zışmaları nəzarətdə saxlanmış, yaxın əhatə və ünsiy-
yət dairəsi müəyyən edilmişdi2. Nəticədə, həbsin zəru-
riliyini əsaslandıran sənəddə “günahı” tam şəkildə or-
taya qoyulmuşdu.  
Belə əsaslı “hazırlıq” işlərindən sonra nə ictimai 
statusu, nə də özünü sovet yanlısı kimi göstərmək 
cəhdləri onu illərdən bəri başı üzərində dolaşan fəla-
kətdən xilas edə bilmişdi. Krımlı tədqiqatçı A.V.Ye-
fimovun sovet çekistlərinin Asan Səbrinin şəxsiyyət 
və fəaliyyəti ilə yeni quruluşun ilk illərindən maraq-
                                                 
1 Люди и судьбы. Биобиблиографический словарь востоковедов – 
жертв политического террора в советский период. Асан Сабри 
Айвазов. Санкт-Петербург, 2003, с. 41. 
2 А.В.Ефимов. Тюремные записки Асана Сабри Айвазова, «Ватаным», 
2005, № 4, с. 67. 
 81 
lanmaları haqda yazdıqları da dairənin bir gün mütləq 
qapanacağını göstərirdi1. 
OQPU-nun 1929-cu ildə “Tam məxfi” qrifi ilə 
hazırladığı “Tatarların Krımda milli-azadlıq hərəka-
tının mənşəyi və inkişaf yolları haqda tarixi arayış”da 
Asan Səbri ilə bağlı aşağıdakı sətirlər yer almışdı: 
“Ayvazov Asan Səbri, 1878-ci il təvəllüd, ali pedaqoji 
təhsilli, hazırda Krım Pedaqoji İnstitutunun türk dili 
müəllimi. İxtisasca ədəbiyyatçıdır. Eser partiyasının 
(1906-1908) keçmiş üzvü. 1907-1913-cü illərdə Krım-
dan kənarda, sürgündə yaşayıb. 1915-1916-cı illərdə 
(əslində 1906-1908 olmalıdır – V.Q.) panislamist 
“Vətən xadimi” qəzetini nəşr edib. 1917-ci il fevral 
inqilabından sonra “Millət” qəzetinin redaktoru olub 
və Krımın tam muxtariyyəti ideyasını yayıb. Müəs-
sislər Məclisinin üzv seçilib. Oktyabr inqilabından 
sonra Qurultaya sədrlik edib. Almaniyanın Krım üzə-
rində himayə xahişi ilə II Vilhelmə müraciət məktubu 
imzalayanlardan biridir. 1918-ci ilin ortalarında Krım 
Milli Hökumətinin (Qurultay) səfiri kimi Türkiyəyə 
göndərilmişdi”2. 
Arayışın sonuna 1929-cu il tarixi qoyulsa da, onun 
tərtibi üçün agentura məlumatlarının daha əvvəllər, 
hələ Asan Səbrinin humanitar missiya ilə Türkiyəyə 
göndərildiyi dövrdən toplandığı aydın olur. Bunu 
mətndəki aşağıdakı sətirlər də aydın göstərir: “Ay-
vazov Qasprinskinin silahdaşıdır, Krım MİK-nin üzvü 
                                                 
1 А.В.Ефимов. Тюремные записки Асана Сабри Айвазова, «Ватаным», 
2005, № 4, c 67. 
2 Orada, с. 68. 
 82 
olub. Alupkada bağ sahibidir, xüsusi ağlı ilə fərqlən-
mir. Amma təmkinlidir, həm də bir az qorxaqdır. Ha-
zırda Krımın aclıqdan əziyyət çəkən əhalisinə yardım 
toplamaq məqsədi ilə Anqoraya (Ankara) Türkiyə Hö-
kumətinin yanına göndərilmişdir. Təhsilini Konstan-
tinopol və Smirnada alıb”1.  
Sonrakı illərdə bu sənəd yeni fakt və müşahidə-
lərlə “zənginləşdirilmişdi”. Buraya Asan Səbrinin keç-
miş silahdaşları ilə əlaqələri, Krımı ziyarət edən türk 
nümayəndələri ilə görüşləri, sovet idarəçiliyi, ilk növ-
bədə sovxoz quruluşu haqqında qaralayıcı söhbətləri, 
həbsə alınan “Milli Firqə” üzvlərinin müdafiəsinə 
qalxması, proletar beynəlmiləlçiliyinə şübhə ilə ya-
naşması və s. barəsində məlumat və arayışlar əlavə 
olunmuşdu. 15 avqust 1929-cu ilə aid bir qeyd sovet 
çekistlərinin saymazyanalıqla “dərin ağıl sahibi” say-
madıqları Asan Səbrinin siyasi uzaqgörənliyi barədə 
daha ciddi düşünməyə əsas verir. Həmin gün o, Alup-
kada, həmşəhərlisi Bəkir Sadlayevlə söhbət zamanı 
məşhur Paris Kommunasının aqibətini misal gətirib 
Sovet quruluşunun da uzun müddət yaşamayacağını, 
təsadüfi adamların dövləti idarə etmələrinin cəfəng iş 
olduğunu sübuta çalışmışdı2. Təbii ki, məlumatı “la-
zımi yerə” və təcili şəkildə elə həmsöhbətinin özü çat-
dırmışdı... 
Dövrün sovet gerçəkliyi şəraitində, hətta ayrılıqda 
bu ittihamların hər biri cinayət işi açmağa və yad 
                                                 
1 А.В.Ефимов. Тюремные записки Асана Сабри Айвазова, «Ватаным», 
2005, № 4, с. 68. 
2 Orada. 
 83 
ünsürü həbs etməyə yetərli idi. Sadəcə, hələlik siyasi 
repressiyaların kütləvi şəkil almaması qəti addım at-
mağı təxirə salırdı. Sonda rejimin də səbir kasası 
doldu və 1930-cu ildə artıq həmin vaxta qədər bir 
neçə dəfə şahid qismində istintaqa çağırılan Asan 
Səbrinin həbsi ilə bağlı qərar verildi.  
Düzdür, onu həbs etdilər, amma zindanda çox sax-
lamadılar. İki aydan sonra gözlənilmədən azadlığa 
çıxdı1. Səbəbi başa düşmək olardı: məhbus inadkarlığı 
faydasız saymış, təzyiq və işgəncələrdən qorxub 
NKVD ilə əməkdaşlıq yolunu tutmuşdu. 1937-ci il 
dekabrın 27-də, təkrar həbsindən sonra istintaqa ifa-
dəsində Asan Səbri özü də ilk həbsi zamanı gizli 
agenti olmağa razılıq verdiyini, müvafiq sənəd imza-
ladığını etiraf etmişdi2. Aradakı “centlmen sazişi” çe-
kistlərin işinə çox yarayırdı. Milli hərəkatın tanınmış 
simalarından biri və geniş əlaqələrə malik ictimai-
siyasi xadim kimi ondan mümkün qədər çox məlumat 
almağa çalışırdılar. Eyni zamanda, yeddi il ərzində 
keçmiş mübarizə yoldaşları ilə bağlı ifşaedici mate-
rialları çekistlərə ötürməsi də istisna olunmamalıdır. 
Əks-təqdirdə, 1930-cu ildə salındığı zindandan çıxma-
sı qeyri-mümkün idi... 
Bəlli şərtlər daxilində canını müvəqqəti qurtarsa 
da, Asan Səbri tələyə salındığını, tələnin isə istənilən 
an qapana biləcəyini yaxşı başa düşürdü. Çekistlər 
hələlik centlmensayağı davranırdılar: həbsxanadan çı-
                                                 
1 А.В.Ефимов. Тюремные записки Асана Сабри Айвазова, «Ватаным», 
2005, № 4, c. 68. 
2 Orada, s. 70. 
 84 
xan kimi pozulmuş səhhətini düzəltmək üçün Kislo-
vodsk sanatoriyalarından birinə müalicəyə göndəril-
mişdi. Özü dövlət hesabına istirahətdə olduğu müd-
dətdə xanımı da unudulmamışdı – Olqa Vasilyevna 
Ayvazova 1959-cu ildə ərinin işi üzrə əlavə istintaqda 
ailənin mütəmadi şəkildə az tapılan ərzaqla – peçenye, 
şokolad, kakao, yağ və s. təmin edildiyini bildirmişdi1. 
Bütün bunların müvəqqəti xarakter daşıdığını, tələ-
dəki pendirdən başqa bir şey olmadığını anlamaq üçün 
xüsusi müdrikliyə lüzum yox idi. Odur ki, Asan Səbri 
vəziyyətdən çıxış yolu axtarır, getdikcə daha dözül-
məz şəkil alan sovet cəhənnəmindən qurtulmağa çalı-
şırdı. Əlaqələrindən istifadə edib Türkiyə, yaxud Pol-
şada sığınacaq tapmaq məsələsi üzərində ciddi düşü-
nürdü.  
1932-ci ildə onu Pedaqoji İnstitutdakı işindən uzaq-
laşdırmışdılar. Mətbuata yolu bağlanmışdı. Hər tərəf-
dən təcrid olunmuşdu. Yaşamaq imkanları tükənmiş-
di. Ən pisi isə ünsiyyət saxlaya biləcəyi kimsənin 
qalmaması idi. Ətrafındakı adamların, ilk növbədə fi-
kir və əməl dostlarının sürətlə seyrəldiyini, yoxa çıx-
dığını görmək bir vaxtlar ədəbi-mədəni həyatın, siyasi 
proseslərin mərkəzində dayanan yaradıcı şəxsə xüsusi 
ilə ağır gəlirdi. Təbii ki, yaxın çevrəsindəki insanlar 
da ondan şübhələndiklərindən məsafə saxlamağa çalı-
şırdılar.  
Belə vəziyyətdə yeganə ümidi keçmiş əqidə yol-
daşlarına – Türkiyədəki Krım mühacirəti nümayən-
                                                 
1 А.В.Ефимов. Тюремные записки Асана Сабри Айвазова, «Ватаным», 
2005, № 4, с.71. 
 85 
dələrinə, bir vaxtlar türkçülük idealları ilə bağlandığı 
insanlara qalırdı. Şəraitin təsiri altında, məcburiyyət 
üzündən bu adamları dəfələrlə ləkələməyə, böhtan 
atmağa məcbur olsa da, həyatının təhlükə qarşısında 
qaldığı məqamda onlardan başqa ümid yeri görmürdü. 
Ankarada münaqişə edib ayrıldığı Krım tatarlarının 
mühacirətdəki lideri Cəfər Seyidəhmədə 8 iyun 1934-
cü il tarixli məktubu Asan Səbrinin iztirab və üzün-
tüləri haqqında təsəvvür yaradır: “Cəfər! Xahiş edi-
rəm, Yunus Nadi, Aka Gündüz, Əli bəy Hüseynzadə, 
Akçuraoğlu Yusif, Köprülüzadə Fuad bəy və digər 
tanışların yardımı ilə hansısa bir elmi müəssisənin, 
yaxud universitetin rəhbərliyi adından məni türkoloq, 
Şərq dilləri və dialektləri üzrə mütəxəssis kimi rəsmi 
şəkildə Türkiyəyə dəvət edin”1.  
Daha sonra şübhə doğurmamaq üçün ölkədən çıx-
masının leqal yolla həyata keçirilməsinin zəruriliyini 
vurğulayırdı. Bunun üçün bütün işlər rəsmi kanallar 
vasitəsi ilə, diplomatik xətlə görülməli idi: “Dəvəti 
təhsil nazirliyi adından türk səfirliyi vasitəsi ilə 
Moskva hökumətinə, bir nüsxəsini isə mənə göndər-
mək lazımdır. Dəvətlə birlikdə vizanın da açılması 
zəruridir. Buradan getmək üçün ayrı heç bir imkan 
yoxdur. Daha qalmağım mümkün deyil. Artıq dörd 
ildir ki, maddi və mənəvi cəhətdən zillət içindəyəm. 
Nə hüququm, nə də vəzifəm var. Öhdəmə düşən işləri 
son imkanıma qədər yerinə yetirmişəm. İndi məni 
                                                 
1 “Kırım” jurnalı, 1994, say 6, s. 31. Məsələ ilə bağlı əlavə məlumat almaq 
üçün bax. Ayşe Aktaş. Tarihi Önemi Haiz İki Bez Mektup, “Kırım”, say 
6, 1994, s. 30-31. 
 86 
buradan xilas edin. “Yadellilərə” münasibətdə bunu 
etmək sənin borcundur”1.  
Rahat, təhlükəsiz şəraitdə yaşadıqlarından bəlkə də 
onun Krımda çəkdiyi iztirab və üzüntülərinin miqya-
sını təsəvvürə gətirməyən keçmiş həmfikirlərini riq-
qətləndirmək üçün Asan Səbri əsla dəyişmədiyini, 
əski inanclarında qaldığını da diqqətə çatdırırdı: “Mən 
yenə əvvəlki adamam, amma çox qocalmışam. Həya-
tımın sonunu Türkiyədə keçirmək istəyirəm. Burada 
məni türkçülükdə, türkpərəstlikdə ittiham edirlər. Ün-
vanımı sənə deyərlər. Əczaçı Bəkir bəy ünvanımı bi-
lir. Ümid edirəm ki, iyulun sonuna qədər müsbət ca-
vab ala biləcəyəm”2.  
Parça üzərində kimyəvi karandaşla yazılmış mək-
tubu inanılmış şəxs vasitəsi ilə göndərdiyini bir daha 
vurğulayan Asan Səbri onunla bütün məsələlər barə-
sində açıq danışmağın, fikir mübadiləsi aparmağın 
mümkünlüyünü bildirir və təkidlə xəbərdarlıq edirdi: 
“Əgər məsələyə laqeyd yanaşsan, bil ki, sonum çatıb. 
Mən bütün hadisələrin canlı şahidiyəm. Tarixə lazı-
mam. Türkiyədə tanışlar çoxdur. Onların köməyi ilə 
məni rəsmi yolla buradan çıxara bilərsiniz”3.  
Cəfər Seyidəhmədin reaksiyası bəlli deyil. O, mü-
barizələrinə arxa çevirən əski dostu xilas etməyə cəhd 
göstərmişdi, yoxsa ümumən əlini ağdan-qaraya vurma-
                                                 
1 “Kırım” jurnalı, 1994, say 6, s. 31. Məsələ ilə bağlı əlavə məlumat almaq 
üçün bax. Ayşe Aktaş. Tarihi Önemi Haiz İki Bez Mektup, “Kırım”, say 
6, 1994, s. 30-31. 
2 “Kırım” jurnalı, 1994, say 6, s. 32. 
3 Orada. 
 87 
mışdı – bu barədə mənbələrdə məlumata təsadüf edil-
mir. Böyük ehtimalla hər hansı təşəbbüs göstərilmə-
mişdi. Digər tərəfdən, sovet xüsusi xidmət orqanla-
rının çoxdan nəzarətə götürdükləri təhlükəli potensial 
“cinayətkarın” hansısa elmi cəmiyyət xətti ilə ölkədən 
çıxmasına imkan yaradacaqları da inandırıcı görün-
mürdü. Bu, sadəcə suda boğulanın saman çöpündən 
yapışması idi... 
Dairənin qapandığını anlayan Asan Səbri isə hə-
yəcan təbili çalmaqda davam edirdi. Vəziyyətin çıxıl-
mazlığı onu ehtiyat hissini itirməkdən də çəkindirmə-
mişdi. Birincinin ardınca İstanbula çox güman ki, 
etibarlı dənizçi dostu (Mehmet əfəndi) vasitəsi ilə 
ikinci məktub göndərmək mümkün olmuşdu. Eyni hə-
yəcan, qorxu, təlaş, gərginlik və ümid bu məktubun da 
hər sətrində, hər sözündə sezilməkdə idi.  
“Əzizim Cəfər, Həmdi Bəkir, qardaşlar, dostlar! – 
deyə Asan Səbri daha sonra yazırdı: – Mehmet əfəndi 
ilə göndərdiyim məktuba indiyə qədər cavab alma-
mışam. Vəziyyətim çox ağırdır. Burada bir müddət də 
qalmaq ölmək, ya da öldürülmək deməkdir. Ölümdən 
qorxmuram, gizlində it kimi gəbərdilməkdən qorxu-
ram. Ölümdən, əzab-əziyyətdən qorxsaydım, getmə-
yin asan olduğu vaxt aradan çıxa bilərdim. Amma tək-
başına qalsam da, 35 il əvvəl başladığım işi davam 
etdirdim. Daha belə şəraitdə yaşamaq mümkün deyil. 
Həyatım təhlükədədir. Ömrümdə ilk dəfədir ki, yar-
dım istəyirəm – məni bacardığınız qədər tez buradan 
aparın.  
Məni ümidsiz vəziyyətdə atıb getməklə ölümümə 
 88 
səbəb olmayın. Qardaşım, dostum olduğunuzu əməldə 
sübuta yetirin. Tarix üçün yazmalı, deməli sözlərim 
çoxdur. Onları məndən başqa kimsə eləyə bilməz”1.  
Səfərin mütləq leqal, qanuni xarakter daşımasının 
vacibliyi bu məktubda da xüsusi vurğulanırdı: “Əv-
vəldə də yazdığım kimi, məni universitet, Türk Ocaq-
ları, Maarif Nazirliyi, ya da başqa bir rəsmi təşkilat 
tərəfindən türk səfirliyi vasitəsi ilə etnoqraf, yaxud 
türkoloq kimi dəvət etmək olar. Bunun üçün sovet hö-
kumətinə müraciət etmək lazımdır. Məni yaxşı tanı-
yan türklər kifayət qədərdir. Siz bu işi Yunis Nadi, 
Tofiq Rüştü, Köprülüzadə Fuad, Nəcib Asim və baş-
qalarının yardımı ilə görə bilərsiniz. Məni də Çələbi 
Cihan kimi tək qoymayın”2.  
Tələsik yazılmış məktub həyəcanlı xəbərdarlıqla 
başa çatırdı: “Əziz qardaşlar, əgər bir ay ərzində təd-
bir görməsəniz, məhvim labüddür. Araqarışdıranlar 
hər cür fırıldaqlara əl atırlar. Amma sizin mənə inan-
dığınıza əminəm. 
Ah, bilsəydiniz ürəyimdə nələr çəkirəm! Sevgi və 
salamlarla: qardaşınız... 
Mümkün qədər tez hərəkət edin! Məhvin astana-
sındayam. 
                                                 
1 “Kırım” jurnalı, 1994, say 6, s. 32. 
2 “Kırım” jurnalı, 1994, say 6, s. 32. Krımı işğal edən bolşevik qüvvələri – 
Qara dəniz donanmasının matrosları 1918-ci il yanvarın 26-da Numan 
Çələbi Cihanı həbs etmiş, fevralın 23-də isə mühakiməsiz güllələmişdilər. 
1917-ci ilin iyununda, birinci həbsi zamanı minlərlə Krım tatarı öz lide-
rinin müdafiəsinə qalxıb onun azadlığına nail olmuşdusa, ikinci həbsi 
zamanı bolşevik terrorunun dəhşətləri qarşısında başını itirmiş xalq, eləcə 
də mübarizə yoldaşları onun xilası üçün heç bir iş görə bilməmişdi. Asan 
Səbri məktubunda bu məsələyə işarə edirdi. 
 89 
Aclıq, ehtiyac içində yaşayıram, amma vicdanım 
təmiz, üzüm ağdır. Tariximiz mənə yardım əli uzat-
mağınızı tələb edir.  
Məni xilas etmək – vəzifənizdir! Gözləyirəm”1. 
Lakin “xaric” heç bir yardım göstərə bilməmiş, 
yaxud sadəcə bunu istəməmişdi. Bəlkə öz növbəsində 
mühacirətdəki keçmiş həmkarlarının da əlində Asan 
Səbrinin çekistlərlə əməkdaşlığı barəsində müəyyən 
məlumatlar vardı. 1933-cü ildə SSRİ-Türkiyə münasi-
bətlərinin mülayimləşməsi, Stalinin xahişi ilə türk-
əsilli siyasi mühacirlərin əksəriyyətinin ölkədən çıxa-
rılması, bütün Sovetlər İttifaqı miqyasında “böyük 
terrorun” başlanması da hadisələrin gedişinə təsirini 
göstərmişdi. Nəticədə, on altı ildən bəri davam edən 
təqib və təzyiqlər məntiqi sonluğuna yetişmişdi – 
1937-ci ilin aprelin 5-də Krım-tatar ədəbiyyatının 
canlı klassiki Asan Səbri Ayvazovun həbsi ilə bağlı 
qərar verildi. Aprelin 6-dan 7-nə keçən gecə yazıçını 
Simferopolda, yaşadığı mənzildə həbs etdilər2. İrəli 
sürülən ittiham kifayət qədər ağır və qorxunc idi: onu 
türk və fransız kəşfiyyat orqanları ilə əməkdaşlıqda, 
casusluqda, həmin orqanların göstərişi ilə Krım yarı-
madasında əksinqilabi fəaliyyətlə məşğul olmaqda 
təqsirləndirirdilər. Yeganə təsəllisi həbsə tək getmə-
məsi ola bilərdi. Onunla bir sırada Krım-tatar mədə-
niyyətinin qaymağı, Krım türklərinin cövhəri sayıla 
biləcək bütün görkəmli ziyalılar da həbs ounmuşdu... 
                                                 
1 “Kırım” jurnalı, 1994, sayı 6, s. 32. 
2 А.В.Ефимов. Тюремные записки Асана Сабри Айвазова, «Ватаным», 
2005, № 4, с. 72. 
 90 
 
*** 
 
1920-ci illərin sonlarından etibarən sovet həbs 
düşərgələrində insan istismarının özünəməxsus for-
ması – intellektual istismar uğurla həyata keçirilirdi. 
Nə qədər qəribə səslənsə də, “xalqlar atası” Stalinin 
rəhbərlik etdiyi SSRİ-də elm və texnikanın son nailiy-
yətləri, uğurlu kəşfləri bir sıra hallarda akademiya və 
institut laboratoriyalarında deyil, məhbəs universitet-
lərində – “şaraşkalarda” meydana çıxırdı. Doğrudur, 
bu məcburi “elm kontorlarında” daha çox dəqiq və 
texniki elmlər sahələrində çalışan fiziklərin, kimyaçı-
ların, silah ixtiraçılarının, aviakonstruktorların intel-
lekt, bilik və təcrübəsindən istifadə olunurdu. NKVD-
nin tabeliyindəki xüsusi konstruktor bürolarında dün-
ya miqyasında tanınan Sergey Korolyov, Andrey Tu-
polev, Leonid Kerber, Nikolay Timofeyev-Resovski 
və b. kimi onlarla məhbus sovet alimi çalışmışdı. 
Sonralar QULAQ-ın ilk salnaməçisi kimi məşhurlaşan 
sovet yazıçısı, ədəbiyyat üzrə Nobel mükafatı laureatı 
Aleksandr Soljenitsının yolu da riyaziyyatçı kimi 
“məhbəs akademiyasından” keçmişdi.  
Humanitar ziyalıların intellektual imkanlarından 
istifadə məsələsi isə xüsusi xidmət orqanlarının diqqə-
tini o qədər də cəlb etməmişdi. Bunun da səbəbləri 
vardı. Çünki yaradıcı şəxslər – yazıçılar, tarixçilər, 
filosoflar texniki kəşflərlə yox, ideologiya və mənə-
viyyatla bağlı idilər. Onları rejimlə üz-üzə gətirən, 
sürgünlərə göndərən, məhbəsə salan da məhz sovet 
 91 
ideologiyasını daxilən qəbul etməmələri idi. Digər 
tərəfdən, Cavidin, yaxud Müşfiqin zindanda şeir yaz-
malarını təsəvvürə gətirmək də imkansızdır. Yəqin ki, 
onlar həbsxana divarları arasında Lenini, Stalini, par-
tiyanı vəsf etməyəcəkdilər. Hətta etsələr belə, buna 
inanan tapılmayacaqdı... Lakin hər yerdə olduğu kimi 
humanitarlara münasibətdə də istisnalara yol verilmiş, 
rejimin tələblərinə uyğun şəkildə bəzən onların da 
xidmətindən istifadə edilmişdi. Məşhur rus rəssamı 
Sergey İvaşev-Musatovun, yaxud tənqidçi və ədəbiy-
yatşünas Lev Kopelevin nümunəsini misal gətirmək 
mümkündür.  
Həmin istisna 1937-ci ilin aprelində yenidən həbsə 
düşən Asan Səbriyə də şamil edilmişdi. NKVD-nin 
muxtar respublika təşkilatı ona Krımda milli hərəkatın 
tarixi haqqında bildiklərini qələmə almaq tapşırığı 
vermiş və müvafiq imkan yaratmışdı. Əslində çekist-
lər üçün geniş fəaliyyət meydanı açan bu əsərin planı 
hələ 1930-cu ildə, Asan Səbrinin ilk həbsi sırasında 
hazırlanmışdı1. Hətta bir sıra fəsillər qaralama halında 
yazılmışdı. Lakin nədənsə o zaman, eləcə də əməkdaş-
lığa razılıq verib həbsxanadan çıxdıqdan sonra müəllif 
əsər üzərində işini tamamlamaq barəsində düşünmə-
mişdi. Görünür, sadəcə məcbur edən olmamışdı. 
Mətni ilk dəfə Krım tatarlarının “Vətənim” jurna-
lında, Tavriya Universitetinin professoru A.V.Yefi-
movun “Asan Səbri Ayvazovun həbsxana qeydləri”2 
                                                 
1 А.В.Ефимов. Тюремные записки Асана Сабри Айвазова, «Ватаным», 
2005, № 4, с. 72. 
2 Orada, s. 68-74. 
 92 
adlı müqəddiməsi ilə çap olunan əlyazmasında XIX 
əsrin ortalarından 1930-cu ilə qədər Krım tatarlarının 
ictimai-mədəni və milli-mənəvi inkişaf yolu nəzərdən 
keçirilmişdi. Ötən əsrin birinci yarısında əslində feno-
menal xarakter daşıyan Krım milli hərəkatının tarixini 
öyrənmək baxımından bir sıra digər təşəbbüslər də 
göstərilmişdi1. Daha çox ümumiləşdirici, bəzi hallarda 
isə polemik xarakter daşıyan bu əsərlərlə müqayisədə 
Asan Səbrinin qeydləri avtobioqrafikliyi, təsvir olu-
nan hadisələrin əksər hallarda müəllifin şəxsiyyət 
prizmasından keçməsi, haqqında söz açılan şəxslərin 
böyük əksəriyyətinin onun yaxından tanıması, əmək-
daşlıq etməsidir. 
Hadisə və şəxslərə imkan daxilində obyektiv qiy-
mət verməyə çalışmaqla bərabər, Asan Səbri əsərini 
xüsusi şəraitdə – məhbus kamerasında yazdığına görə 
bir çox hallarda “xalq düşmənləri” üçün nəzərdə tu-
tulan yarlıq və klişelərdən imtina edə bilməmişdir. Bu 
mənada “Krımda milli hərəkatın tarixi” adlı araşdırma 
ilə istintaqa verilən ifadənin qəribə bir simbiozunu 
təşkil etməkdədir. 
 
*** 
 
1905-ci ildən etibarən Asan Səbrinin həyatının və 
ədəbi yaradıcılığının bir sıra səhifələri Azərbaycanla 
                                                 
1 Bax. Djafer Seidamet. La Crimee: passe-present, revendications des Tatars 
de Crimee. Lausanna, 1921; В.Елагин. Националистические иллюзии 
крымских татар в революционные годы, «Революция в Крыму», 
1924, № 3, с. 39-101; А.К.Бочагов. Милли Фырка. Национальная 
контреволюция в Крыму, Симферополь, 1930. 
 93 
sıx bağlı olduğundan, adıçəkilən əsərində Bakıda cə-
rəyan edən hadisələr, türkçülük hərəkatında Cənubi 
Qafqazın yeri və rolu, ədəbiyyat və mədəniyyətimizin 
ayrı-ayrı tanınmış simaları barəsində də müəyyən fi-
kir, mülahizə və təəssüratlar yer almışdır. Digər tə-
rəfdən, Krım tatarlarının milli hərəkat tarixi başdan-
başa panislamizm, pantürkizm kimi ideya cərəyanları 
kontekstində nəzərdən keçirildiyindən müəllif hətta 
istəməsə belə Osmanlı imperiyası və Azərbaycanın 
üzərindən sükutla keçə bilməzdi. Nəhayət, əsərin av-
tobioqrafik səciyyəsi, habelə sovet xüsusi xidmət or-
qanlarının əlində olan faktlar da onu üzərindən sükutla 
keçməyə daha böyük üstünlük verdiyi faktlara işıq 
salmağa məcbur edirdi. Təbii ki, bizi daha çox maraq-
landıran keçmiş füyuzatçının həyatının Azərbaycanla 
bağlı səhifələrini hansı rakursdan işıqlandırması, bu 
zaman tarixi faktlara, əxlaqi-mənəvi meyarlara nə də-
rəcədə sadiq qalmasıdır.  
Bu suallara cavab axtararkən bir sıra mühüm amil-
ləri nəzərə almaq vacibdir. İlk öncə, qeydlərin həbs-
xana şəraitində, həyatını xilas etmək üçün çox şeyə 
hazır olan əzilmiş, iradəsi sındırılmış məhbusun qələ-
mindən çıxdığını yadda saxlamaq lazımdır. Təbii ki, 
o, bütün mümkün vasitələrlə suçunu (daha doğrusu, 
irəli sürülən saxta ittihamları) azaltmağa, günah sayı-
lan əməllərdə özünə şərik, həmfikir tapmağa çalışırdı. 
Bu səbəbdən də həyatlarına təhlükə yaratdığının fər-
qinə varmadan, yaxud buna heç bir əhəmiyyət vermə-
dən əvvəllər tanıdığı, əlaqə saxladığı bəzi şəxslərə 
qarşı siyasi təqib və ittihamlara yol açan epitetlərdən 
 94 
çəkinmirdi.  
Asan Səbri tarixi ekskurslardan istifadə yolu ilə 
çar Rusiyasının müstəmləkəsinə çevrildikdən sonra 
Krımda milli ruhu, dil və dini yaşatmaq uğrunda sə-
ləflərinin, eləcə də mənsub olduğu nəslin mübarizə-
sinin əsas məqamlarını özünün həyat yolu fonunda 
işıqlandırmışdı. Bu, Rusiya imperiyasında yaşayan 
müsəlman və türk xalqlarının ortaq dəyərlər uğrunda 
mücadiləsinin bir hissəsi olduğundan təbii ki, müba-
rizənin önündə gedən bir sıra azərbaycanlı həmkar və 
məsləkdaşlarının adı üzərindən də sükutla keçmək 
məqbul sayılmamışdı.  
Özünün Azərbaycanla əlaqələri, habelə 1905-ci il 
inqilabından sonra Bakının panislamizm və pantür-
kizm cərəyanlarının əsas mərkəzlərindən birinə çevril-
məsi haqda Asan Səbri yazırdı: “Türk-yapon müha-
ribəsi zamanı Əli bəy Hüseynzadə Bakıya qayıtdı və 
burada milyonçu – panislamist Tağılının (H.Z.Tağı-
yev nəzərdə tutulur – V.Q.) vəsaiti ilə panislamist 
(sonralar pantürkist) Əhməd bəy Ağalı ilə birlikdə 
1905-ci ildə gündəlik “Həyat” qəzetini nəşr etməyə 
başladı. Qəzet nəşri ilə bir sırada Əli bəy Hüseynzadə 
Bakıda “Səadət” məktəbinin də əsasını qoydu. Bura-
dakı müəllimlərin bəziləri İstanbul türkləri idi.  
1907-ci ildə (müəllif yanlışlığa yol vermişdir, əs-
lində 1906 olmalıdır – V.Q.) “Həyat” qəzeti rus haki-
miyyəti tərəfindən bağlanandan sonra Əli bəy türk şair 
və yazıçılarının iştirak etdikləri “Füyuzat” məcmuə-
sinin çapına başladı. “Türk” qəzetinin baş redaktoru 
Əhməd Kamal bəy xüsusi olaraq Qahirədən dəvət 
 95 
edilmişdi (Burada bilərəkdən, yaxud bilməyərəkdən 
iki yanlışlığa yol verilmişdi. Əhməd Kamal “Türk” 
deyil, “Doğru söz” qəzetinin redaktoru olmuşdu, Ba-
kıya Qahirədən deyil, Bolqarıstanın Varna şəhərindən, 
həm də öz təşəbbüsü ilə gəlmişdi – V.Q.). O, demək 
olar ki, imperialist müharibəsi (Birinci Dünya müha-
ribəsi – V.Q.) başlanana qədər Bakıda yaşayırdı. Əh-
məd Kamal bəy qatı ittihadçı-pantürkist idi. “Həyat” 
qəzeti və “Füyuzat” məcmuəsi ilə mən də əməkdaşlıq 
edirdim”1. 
Göründüyü kimi, tarixi gerçəklik baxımından ümu-
milikdə hər şey həqiqətəuyğun idi. Faktlar təhrif 
edilməmişdi. Sadəcə, onlar sovet çekistlərinin işinə 
yarayan və “cinayətin” dairəsini genişləndirməyə im-
kan yaradan şəkildə təqdim olunmuşdu. Hamı, hətta 
hər cür izmlərdən uzaq və həyatının mənasını xeyriy-
yəçilikdə görən Hacı Zeynalabdin Tağıyev də qatı 
panislamist, pantürkist kimi qələmə verilmişdi. 
Müəllif təkcə ayrı-ayrı şəxslərə yox, bütöv nəşr-
lərə, mətbuat orqanlarına, ictimai həyat tendensiya-
larına da eyni asanlıqla qatı islamçılıq və türkçülük 
damğasını vurmağa tərəddüd etməmişdi. Bunu bir 
vaxtlar özünün də yaxından əməkdaşlıq etdiyi mətbu 
nəşrlər haqqında yazılan aşağıdakı sətirlər də aydın 
göstərməkdədir: “Hüseynzadə Əli bəylə Əhməd Ka-
mal Azərbaycanda ittihadçılıq ideyası yayır və azər-
baycanlılarda milli şüur formalaşdırırdılar. “Həyat” 
qəzeti panislamist və pantürkist, “Füyuzat” məcmuəsi 
                                                 
1 Асан Сабри Айвазов. История национального движения в Крыму, 
«Ватаным», 2005, № 3, с. 14. 
 96 
isə pantürkist mətbuat orqanı idi. İmperialist müha-
ribəsi dövründə də gənc türk yazıçıları və müəllimləri 
Bakıda “Salam” (çox güman ki, müəllifin xətti həbs-
xana makinaçısı tərəfindən düzgün oxunmayıb və 
söhbət “Şəlalə” jurnalı barədə gedir – V.Q.) və 
“Məktəb” jurnallarını nəşr edir, Azərbaycan məktəb-
lərində türk dili və ədəbiyyatı (burada Osmanlı türk-
cəsi və ədəbiyyatı nəzərdə tutulur – V.Q.) tədris olu-
nurdu”1.   
Əsərinin “Pantürkist-panturanistlərin rəhbərləri” 
adlı XXXIV bölümündə Asan Səbri diqqəti Azər-
baycan və Krım arasında milliyyətçilik zəminində 
meydana çıxan əlaqələrə çəkirdi: “Cəfər Seyidəhməd-
lə birlikdə “Saqqız” adlı türk gəmisində pantürkist-
panturanistlərin rəhbərləri – tarixçi Əhməd bəy Ağa-
yev və İstanbul Tibb məktəbinin professoru Əli bəy 
Hüseynzadə də Sevastopola qədər getmişdilər.  
Hər iki keçmiş azərbaycanlı (? – V.Q.) ali təhsillə-
rini Rusiyada almışdılar. Onlar Krımda gəmidən düş-
mədilər. Ağayevlə Hüseynzadə Azərbaycandan gəlir-
dilər və özləri ilə pantürkist əqidəli türkləri gətir-
mişdilər. “Saqqız” onları Batuma qədər aparmalı idi. 
Heç şübhə yoxdur ki, Ağayevlə Hüseynzadə Azərbay-
cana əliboş getmirdilər. Onlar azərbaycanlılar üçün 
müxtəlif təlimat və maliyyə ehtiyatları ilə təmin olun-
muşdular. Rəhbərlər Bakıda bir həftəyə qədər qaldılar 
və dərhal da geri qayıtdılar”2. Burada faktların qarış-
                                                 
1 Асан Сабри Айвазов. История национального движения в Крыму, 
«Ватаным», 2005, № 3, s. 15. 
2 Orada, s. 16. 
 97 
dırıldığı göz önündədir. Əli bəylə Əhməd Ağaoğlunun 
Azərbaycana getmələri, yaxud geri dönmələri bəlli 
olmur. Hər hansı konkret tarix də göstərilməmişdir. 
Çox güman ki, söhbət 1918-ci ilin baharından gedir. 
Digər tərəfdən, öz-özlüyündə də aydındır ki, adıçəki-
lən şəxslərin Krımdan keçmələri onların hansısa ha-
disə və proseslərdə iştirakı anlamına gəlməməlidir. 
Əlbəttə, hər iki görkəmli həmvətənimizin yerli tatarlar 
üzərindəki təsiri həqiqətən də böyük idi. Lakin nəzər-
dən keçirdiyimiz konkret təsadüfdə çox güman ki, 
Əhməd Ağaoğlu və Əli bəy Hüseynzadəni Krım hadi-
sələri ilə bağlamaqla, Asan Səbri əslində istintaqın 
istədiyi ssenariyə – geniş pantürkist və panturanist şə-
bəkənin mövcudluğu məsələsinə sadəcə yeni ştrixlər 
əlavə etməyə çalışmışdı.  
Qeydlərin yazıldığı dövrdə Əli bəy Hüseynzadə, 
Əhməd Ağaoğlu və Əhməd Kamalın Türkiyədə 
yaşadıqlarını, NKVD üçün əlçatmaz olduqlarını, Hacı 
Zeynalabdin Tağıyevin isə haqqın rəhmətinə qovuş-
duğunu nəzərə alsaq, müəllifin bol-bol işlətdiyi “pan-
türkist”, “panislamist” “ittihadçı” siyasi damğalarının 
o qədər də təhlükəli səslənmədiyi ilə razılaşmaq la-
zımdır. Eyni sözləri 1927-ci ilin dekabrına qədər 
Bakıda, müxtəlif ali məktəblərdə, xüsusən də Pedaqoji 
İnstitutda çalışdıqdan sonra vətəninə dönən, Azərbay-
can ədəbiyyatı tarixi haqqında ikicildlik fundamental 
əsəri ilə milli mədəniyyət tariximizdə iz buraxan tür-
kiyəli professor İsmayıl Hikmət1 haqqında da söylə-
                                                 
1 İsmayıl Hikmət Ərtaylan (1889-1967) – Azərbaycan SSR Xalq Maarif 
Komissarlığının dəvəti ilə 1923-cü ilin aprel ayında Bakıya gəlmiş, Bakı 
 98 
mək mümkündür.  
Asan Səbrinin “sovet hakimiyyəti qurulandan son-
ra uzun müddət “Kommunist” qəzetinin redaktorla-
rından biri, 1918-ci ildə Gürcüstanı və Azərbaycanı 
tutan işğalçı türk ordusunun zabiti, sonuncu dəfə 
1930-cu ildə Bakıda görüşdüyü Əhməd Vedi Tırni” 
(əslində isə Əhməd Bədi Triniç – V.Q.) ilə bağlı yaz-
dıqları da bu mənada əhəmiyyətli sayılmaya bilərdi. 
Çünki həqiqətən də qəzet redaktoru, “Azərnəşr”in, 
hətta Bakı Konservatoriyasının direktoru vəzifələrini 
tutan, Bakı şəhər partiya təşkilatı təftiş komissiyasının 
üzvü seçilən alban əsilli keçmiş türk zabiti Əhməd 
Triniç Mir Cəfər Bağırovla yaxın münasibətlərinə 
baxmayaraq, 1936-cı ildə həbs edilmiş, bir il sonra isə 
rəsmən elan edildiyinə görə Bayıl həbsxanasında hə-
yatına intiharla son qoymuş, yaxud sadəcə öldürül-
müşdü1. 
Müəllifin fikrincə, 1918-ci ildə Antantanın zərbə-
ləri altında İttihad və Tərəqqi partiyası siyasi səh-
nədən uzaqlaşdırılandan sonra Bakı əvvəlki dövrlərlə 
müqayisədə daha artıq dərəcədə türkçülüyün mərkə-
zinə çevrilmişdi. Hərəkatın başında Məhəmməd Əmin 
Rəsulzadənin “Müsavat” partiyası dayanırdı. Məhbus 
türk xalqları arasındakı milli oyanışın incəliklərindən 
o qədər də baş çıxarmayan istintaqın nəzərinə çatdı-
                                                                                                       
Universitetində, Bakı Teatr Məktəbində, Pedaqoji İnstitutda və Darül-
müəllimatda türk dili və ədəbiyyatı, Qərb ədəbiyyatı fənlərini tədris etmiş, 
bir sıra tədqiqat əsərləri qələmə almışdı.  
1 Daha ətraflı məlumat almaq üçün bax: Aslan Kənan. “Əhməd Triniç xalq 
düşmənidirmi?”, XX əsrdə repressiyaya məruz qalanlar. Bakı, Azərnəşr, 
2011, s. 160-171. 
 99 
rırdı ki, “Milli Firqə” (Krım), “Milli Şura” (Qazan), 
“Azad Türküstan” (Türküstan) siyasi hərəkatları kimi 
“Müsavat” da ilkin mərhələdə “gənc türklərin” İttihad 
və Tərəqqi partiyasının filialı şəklində fəaliyyət gös-
tərmiş, lakin zaman keçdikcə təsir qüvvəsini, xalq 
içində nüfuzunu artırıb adıçəkilən bölgələrdə həlledici 
mövqeyə yüksəlmişdi. “Bütün bu təşkilatların əsas 
hədəfi türk-tatar tayfalarını birləşdirib vahid türk, ya-
xud tatar dövləti yaratmaq idi”1 – deyə fikirlərinə ye-
kun vuran Asan Səbri yenə bilərəkdən, yaxud bilmə-
yərəkdən çekistlərə geniş fəaliyyət meydanı açmış, 
Volqaboyundan tutmuş Daşkəndə qədər böyük bir 
ərazidə türk əsilli ziyalıların, ictimai-siyasi xadimlə-
rin, mətbuat nümayəndələrinin, bir sözlə, namuslu 
adamların həyatını təhlükədə qoymuşdu.  
Bu sırada tatar həmkarından ən sarsıdıcı zərbə alan 
yazıçı-diplomat, Krımda Milli Direktoriya tərkibində 
birgə fəaliyyət göstərdikləri Yusif Vəzir Çəmənzə-
minli olmuşdu. Asan Səbri əsərinin (təbii ki, “əsər” 
sözü burada çox yumşaq səslənir, çünki krımlı müs-
təntiqlər milli hərəkat tarixini məhbus müəllifə sadəcə 
mütaliə üçün yazdırmamışdılar, əksinə, ondan istintaq 
materialı, müttəhim və şahid ifadəsi kimi yararlanaraq 
yeni cinayət işləri açmışdılar) “Azərbaycan nümayən-
dələri Krımda” adlı bölümünü başdan-başa ona həsr 
etmişdi. O yazırdı: “Almanların Ukrayna və Krımı iş-
ğal etməsi və Tatar Milli Direktoriyasının bərpasından 
sonra müsavatçıların təmsilçisi Yusif bəy Vəzirov 
                                                 
1 Асан Сабри Айвазов. История национального движения в Крыму, 
«Ватаным», 2005, № 3, s. 47 
 100
Krıma gəldi. Artıq 1917-ci ildən o, Kiyevdə, Ukrayna 
Radası yanında Azərbaycan federalistlərinin daimi 
nümayəndəsi idi. Vəzirovun Krıma hansı tapşırıqlarla 
gəlməsi, burada bir neçə ay qalması mənə bəlli deyil, 
çünki həmin vaxt İstanbulda idim”1 – deyə iz azdır-
mağa çalışan Asan Səbri əvvəlcə hətta Yusif Vəzirlə 
tanışlığını da danmağa çalışmışdı. Lakin sonrakı sə-
tirlər bu fikirlə dissonans yaradır, vəziyyətin fərqli 
olduğunu üzə çıxarır: “Almanlar Krımı işğal etməz-
dən əvvəl Vəzirov Azərbaycana çağırılmış, dərhal da 
məşhur türk ictimai xadimi, Dövlət Dumasının keçmiş 
deputatı Əlimərdan bəy Topçubaşovun rəhbərlik et-
diyi Azərbaycan nümayəndə heyətinin sərəncamına 
göndərilmişdi. Antanta donanması İstanbulu ələ keçi-
rəndən və gənc türklər hakimiyyəti süquta uğrayandan 
sonra Topçubaşov Antanta qüvvələri ilə əlaqə yaratdı. 
Bir müddət sonra Vəzirovu öz yerində qoyub Parisə 
getdi. İstanbuldan çıxarılana qədər Vəzirov da İstan-
bulda idi (mətndə belədir – V.Q.), amma sonradan o 
da Parisə, Topçubaşovun yanına yollandı”2. Məlu-
matda səhvlərə yol verilsə də (Yusif Vəzir Versal 
konfransına göndərilən nümayəndə heyətinin üzvü 
deyildi, İstanbula isə artıq Sülh nümayəndə heyəti 
Parisə yola düşəndən bir neçə ay sonra Azərbaycan 
Cümhuriyyətinin diplomatik təmsilçisi kimi gəlmişdi) 
bütünlükdə Yusif Vəzirin 1918-1920-ci illərdəki 
fəaliyyəti və milli mübarizədə tutduğu mövqe üzərinə 
                                                 
1 Асан Сабри Айвазов. История национального движения в Крыму, 
«Ватаным», 2005, № 3, 47-48. 
2 Orada, s. 48. 
 101 
işıq salır.  
“1926 və 1930-cu illərdə mən Bakıya səfər etmiş-
dim. Lakin o zaman Vəzirov Azərbaycanda deyildi. 
Görünür, 1930-cu ildən sonra qayıtmışdır”1 – deyə 
nədənsə digər müasirləri ilə müqayisədə Yusif Vəzirin 
şəxsiyyəti və ömür yolu üzərində daha geniş dayanan 
müəllif fikrinə davam edərək yazırdı. Əslində isə 
burada faktlara nabələdlik, yaxud yazıçısını daha çox 
qaralamaq niyyəti göz önündədir. Doğrudur, Asan 
Səbrinin I Türkoloji qurultaya qatıldığı 1926-cı ilin 
fevralında Yusif Vəzir hələ vətənə dönməmişdi. Azər-
baycan hökumətinə müraciətindən sonra yalnız həmin 
ilin aprelində Bakıya qayıda bilmişdi. Təbii ki, hər 
şeylə belə yaxından maraqlanan Asan Səbrinin mət-
buatdan, yaxud Bakıda olduğu günlərdə ünsiyyət sax-
ladığı dairələrdən hər hansı məlumat almaması inan-
dırıcı görünmür.  
Nəhayət, krımlı müəllif Yusif Vəzirlə bağlı xeyir-
xahlığı ilə seçilməyən, əksinə, əqidə və qələm yolda-
şının üzərinə kölgə salmağa xidmət edən fikirlərinə 
yekun vuraraq yazırdı: “Bir neçə il bundan əvvəl 
Azərbaycan türk mətbuatında dəfələrlə Vəzirov barə-
sində məlumatlar yayılmışdı. Onun proletar yazıçıları 
cəmiyyətinin üzvü olduğu qeyd edilirdi. Yusif bəy 
Vəzirovun proletar yazıçısına çevrilməsi məni xeyli 
təəccübləndirdi. Qatı millətçi – müsavatçı, ittihadçı və 
Antantanın casusu (! – V.Q.) Vəzirov indi gözlənilmə-
dən proletar yazıçısı olmuşdu! Onun xaricdən nə za-
                                                 
1 Асан Сабри Айвазов. История национального движения в Крыму, 
«Ватаным», 2005, № 3, 47-48. 
 102
man və hansı tapşırıqlarla qayıtdığı təbii ki, bəlli de-
yil, lakin fransız agenti olması faktdır!”1 
Asan Səbrinin şəxsiyyət və yaradıcılığına, habelə 
ideallarının səmimiliyinə və gerçək türk sevgisinə, 
Krım-tatar xalqına məhəbbətinə yaxşı bələd olduğu 
azərbaycanlı həmkarı barədə belə qəzəb və hiddətlə 
danışmasının səbəbləri qaranlıq qalır. Lakin sadəcə bir 
məsələni unutmaq olmaz ki, sitat gətirdiyimiz sətirlər 
NKVD zindanında yazılmışdı. Burada isə yalnız bir 
janr – donos keçərli sayılırdı. Amma istənilən halda, 
müəllifin fəaliyyətinə xüsusi diqqət yönəltdiyi Yusif 
Vəzir işi başından aşan Krım ÇK-sı üçün o qədər də 
zəruri obyekt deyildi. Lazımlı sayıldığı təqdirdə 
Azərbaycan çekistləri məsələ ilə özləri məşğul ola bi-
lərdilər.  
Elə isə yersiz canfəşanlığın səbəbi nə idi? Fikrim-
cə, əslində münasibətlərin gerçək mənzərəsi Krım-
tatar jurnalistinin təsvir etdiyindən fərqli səciyyə daşı-
yırdı. Asan Səbri ilə Yusif Vəzir biri-birlərini yaxşı ta-
nıyırdılar. Müstəqil Krım-tatar dövlətinin mövcudluğu 
uğrunda birgə mübarizə aparmışdılar. Həmkar və 
həmfikir olmuşdular. Mövcudluğu bir neçə ay çəkən 
kiçik türk dövlətinin qurucuları sırasında yer almış-
dılar. Bolşevik zindanında mübarizə yoldaşlarından 
imtina etmək, yaxud günahı onların üzərinə atmaq 
perspektivsiz də olsa, çıxış yollarından biri sayılırdı. 
Donosun yazılmasını zərurətə çevirən əsas amil də 
yəqin özünüqoruma instinkti olmuşdu. Azərbaycanlı 
                                                 
1 Асан Сабри Айвазов. История национального движения в Крыму, 
«Ватаным», 2005, № 3, 47-48. 
 103 
həmkarını sərt ittiham etməklə, Asan Səbri müəyyən 
mənada özünü sığortalamaq, ehtimali zərbələri ney-
trallaşdırmaq istəmişdi.  
Əslində hadisələrin təsvir olunan məcrada cərəyan 
etmədiyini, əksinə, tam fərqli xarakter daşıdığını sü-
buta yetirmək üçün yetərincə dəlil-sübutlar vardı. Bu-
rada həmin qəbildən olan maraqlı bir mənbəyə də 
diqqəti çəkmək istərdim: 1919-cu ildə Yusif Vəzir 
Azərbaycan Cümhuriyyətinin İstanbuldakı diplomatik 
nümayəndəsi təyin olunanda, rusdilli “Tavriçeskiy 
qolos” qəzeti Asan Səbrinin redaktorluğu ilə çıxan 
“Millət”ə istinadən “Krımlı diplomatın karyerası” adlı 
məqalə çap etmişdi. Bu barədə Yusif Vəzirin xarici 
işlər naziri M.Y.Cəfərova 12 iyul 1919-cu il tarixli 32 
saylı məktubunda məlumat verilirdi1. Mətni bütünlük-
də məktuba daxil edilən yazıda əsasən azərbaycanlı 
diplomatın həmin dövrə qədərki fəaliyyətindən söz 
açılırdı: “Millət” qəzetinin məlumatına görə, xarici 
işlər naziri Cəfər Seyidəhmədin keçmiş müavini Yusif 
bəy Vəzirov Azərbaycan Respublikasının Krım, Polşa 
və Ukrayna hökumətləri yanında diplomatik nüma-
yəndəsi təyin olunub. Yusif bəy Vəzirov indi Simfe-
repoldadır, Tatar Direktoriyasının ədliyyə müşaviri və 
milli siyasətə rəhbərlik edən üç şəxsdən biridir”2.  
                                                 
1 Азербайджанская Демократическая Республика (1918-1920). Внешняя 
политика (Документы и материалы). Изд. »Азербайджан», Баку, 1998, 
с. 293. 
2 Карьера крымского дипломата, «Таврический голос», 1919 г., № 17 
(sitat Азербайджанская Демократическая Республика (1918-1920). 
Внешняя политика (Документы и материалы) kitabından (s. 293-294) 
götürülüb. 
 104
Bir müddət sonra Yusif Vəzir yeni təyinatı ilə 
əlaqədar Ağməsciddən ayrılanda Asan Səbri da daxil 
olmaqla Tatar Direktoriyasının rəhbərliyi onun şərə-
finə qəbul düzəltmişdi. Tədbir yerli mətbuatda, eləcə 
də “Millət” qəzetində işıqlandırılmışdı. M.Y.Cəfərova 
yuxarıda istinad etdiyimiz məktubda bu barədə deyi-
lirdi: “Krımdan ayrılmadan əvvəl tatarlar şərəfimə 
təntənəli vida yeməyi verdilər. Ziyafətdə parlamentin 
sədri S.C.Xəttatov, müavini S.Özənbaşlı, parlament 
üzvü Şəfiqə xanım Qasprinskaya, Tatar Direktoriya-
sının başçısı A.Misgərli, Hərbi Nazirliyin rəhbəri ge-
neral A.Milkovski, “Millət” (bir daha vurğulamağa 
ehtiyac var ki, baş redaktor Asan Səbri idi – V.Q.) və 
“Krım” qəzetlərinin redaktorları, Şəhər Dumasının 
qlasnıları və başqa şəxslər iştirak edirdilər. Nitqlər 
söyləndi və müstəqil Azərbaycan Respublikasının çi-
çəklənməsi şərəfinə badə qaldırıldı. Cavab nitqimdə 
mən Krım tatarlarının və digər soydaşlarımızın gə-
ləcək mədəni tərəqqisində bizim respublikanın vacib 
rolunu qeyd etdim”1. 
Göründüyü kimi, milli müstəqillik və türk birliyi 
eyforiyasının yaşandığı 1919-cu ilin yayında Asan 
Səbri Ayvazovun nəzərində Yusif Vəzir qətiyyən “qa-
tı millətçi, müsavatçı, ittihadçı və Antantanın casusu” 
deyildi. Hətta sonradan duyuq düşdüyü kimi, “fransız 
casusu” da deyildi, sadəcə sadiq və səmimi mübarizə 
yoldaşı idi. Onları birləşdirən kifayət qədər ümumi 
cəhətlər, ortaq dəyərlər vardı. Lakin nəzərə alaq ki, 
                                                 
1 Азербайджанская Демократическая Республика (1918-1920). Внешняя 
политика, с. 294. 
 105 
Asan Səbri hətta özünün əksəriyyəti təxəyyül məhsulu 
sayılacaq günahlarını “səmimi şəkildə” etiraf edirdisə, 
millətçi, pantürkist olduğunu, Krım yarımadasını Ru-
siyadan ayırıb yenidən Osmanlı imperiyasının tərki-
binə qatmaq istədiyini boynuna alırdısa, bu zaman heç 
kimi, o cümlədən də Yusif Vəziri qorumaq haqqında, 
təbii ki, düşünməyəcəkdi... 
Asan Səbrinin Yusif Vəzirlə bağlı donosundan 
Azərbaycan yazıçısının əleyhinə nə dərəcədə istifadə 
edilməsi haqda əlimizdə səhih məlumat yoxdur. Lakin 
Bakıda professor Bəkir Çobanzadədən işgəncə yolu 
ilə Krımdakı milli hərəkat və onun tanınmış simala-
rından biri kimi Asan Səbri haqqında alınan ifadələrin 
(öz növbəsində sonuncu da “Krımda milli hərəkatın 
tarixi” qeydlərində Çobanzadə ilə bağlı kifayət qədər 
sərt və əsassız ittihamlar irəli sürmüşdü. Buradakı 
“Bəkir Çobanzadə kimdir?”, “Bəkir Çobanzadə və 
Mahmud Nədimin gəlişi”, “Bəkir Çobanzadə millət-
çilərin rəhbəri kimi və “Milli Firqə”nin yenidən dir-
çəlməsi”1 bölmələri başdan-başa soydaşının ifşasına 
həsr edilib) sonuncunun əleyhinə istifadə olunması çe-
kistlər arasındakı intensiv əlaqələrin və qarşılıqlı mə-
lumat mübadiləsinin mövcudluğundan xəbər verir. 
 
*** 
 
1922-ci ildə Krım siyasi müxalifətinin lideri Cəfər 
Seyidəhmədlə sovet hökumətinin nümayəndəsi kimi 
                                                 
1 Асан Сабри Айвазов. История национального движения в Крыму, 
«Ватаным», 2005, № 4, s. 32-33, 37. 
 106
Türkiyəyə gələn Asan Səbri arasında Ankarada, son-
ralar ikincinin təfsirində günümüzə çatan ibrətamiz 
dialoq olmuşdu. Cəfər Seyidəhməd əqidə dostunu ye-
nidən sovet cəhənnəminə qayıtmaqdan çəkindirməyə 
çalışmış, onu Krım mübarizəsini Avropada davam et-
dirməyə çağırmışdı:  
“- Siz Krıma qayıtmağı düşünürsünüzmü? Cavabı-
nız müsbətdirsə, nə zaman? 
- Əlbəttə, qayıdacağam. Qayıtmalıyam. Amma də-
qiq vaxtını bilmirəm.  
- Bunu sizə məsləhət görməzdim. Çünki bolşe-
viklər bir müddət sizdən istifadə edəcək, sonra isə ha-
mınızı qıracaqlar. Odur ki, mənimlə birlikdə İstan-
bula, oradan da Parisə getməyi münasib sayıram. 
Krım tatarlarının siyasi maraqlarını həmin şəhərlərdə 
daha yaxşı müdafiə etmək olar.  
- Təklifinizə və məsləhətinizə görə minnətdaram. 
Lakin mən Krımdan və SSRİ-dən başqa heç yerə 
getmək, hər hansı təkliflə razılaşmaq niyyətində de-
yiləm. 1918-ci ildən sonra sovet quruluşuna qarşı heç 
bir günah işlətməmişəm. Ona görə də geri qayıtmaq-
dan qorxmuram. 
- Yəqin siz də bolşevik olmusunuz. Mən bunu 
1917-ci ildə, “Millət” qəzetində Leninlə Stalinin Şərq 
xalqlarına müraciətini çap etdiyiniz zaman anlamış-
dım. Özünüz bilərsiniz. İstənilən halda bolşeviklər sizi 
rahat buraxmayacaq. 
- Bolşeviklər kimi öldürüb-öldürməməyi yaxşı bi-
lirlər. Sizin bu məsələdə başqalarını mühakimə et-
 107 
məyə haqqınız yoxdur. Yaxşısı budur ki, susasınız”1. 
Bu dialoq mənə istər-istəməz oxşar mahiyyətli 
başqa bir söhbəti – Məhəmməd Əmin Rəsulzadə ilə 
leninçi “vahid və bölünməz Rusiya” mövqeyində da-
yanıb könüllü şəkildə milli dövlətçiliyin qəbirqazanı 
vəzifəsini üzərinə götürən bolşevik yanlısı Əliheydər 
Qarayev arasındakı mükaliməni xatırladır. 
Hələ on beş il qabaqdan Sovet İttifaqında gələcək 
siyasi terror və qətllərin anonsunu verən Cəfər Se-
yidəhməd haqlı idi. (Eləcə də Əliheydər Qarayevin 
günlərin birində qazdığı quyuya özü düşəcəyini, əqidə 
yoldaşı saydığı adamların əli ilə güllələnəcəyini söy-
ləyən müdrik Məhəmməd Əmin haqlı çıxmışdı). Bol-
şeviklərin kimi öldürüb-öldürməməyi yaxşı bildiklə-
rini söyləyən Asan Səbri də müəyyən dərəcədə haqlı 
idi. Necə deyərlər, hərənin öz həqiqəti, hərənin öz 
qisməti ... 
Cəfər Seyidəhməd uzun illər Türkiyə və Avropada 
siyasi mühacir həyatı keçirdi. Biri-birindən ağır sınaq-
lara düçar olan xalqının səsini bacardığı qədər dünya-
ya çatdırmağa çalışdı. Məqalələr, kitablar yazdı. Qəzet 
və jurnallar çap elədi. Konfranslara qatıldı. 1960-cı 
ildə Krım türklərinin lideri kimi həyatdan köçdü.  
1938-ci il aprelin 17-də, 60 yaşının tamamına bir 
neçə gün qalmış ənənəvi ölüm triumviratının – “Üç-
lüyün” eyni dərəcədə ənənəvi hökmü ilə güllələnən 
Asan Səbri Ayvazov isə tale qardaşlarının çoxu kimi 
adsız məzarda dəfn edildi. Ümumiyyətlə, 1938-ci ilin 
                                                 
1 Асан Сабри Айвазов. История национального движения в Крыму, 
«Ватаным», 2005, № 4, s. 60. 
 108
17 aprel günü tam əsasla XX əsr Krım-tatar mədə-
niyyəti tarixinə milli ziyalıların soyqırım günü kimi 
daxil ola bilər. Həmin gün Asan Səbri ilə birlikdə 
tarixçi, sənətşünas, etnoqraf, Bağçasaray muzeyinin 
qurucusu və ilk direktoru Hüseyn Bodanalı, dilçi və 
ədəbiyyatşünas Osman Akçokraklı (Bakıda həbs edi-
lib Simferopola aparılmışdı – V.Q.), şair, filoloq, pe-
daqoq Abdulla Lətifzadə, tarixçi, Krım Xalq Təhsil 
Komissarı Mahmud Nədim, Krım Yazıçılar İttifaqının 
sədri, şair-publisist İlyas Tarxan və başqalarının hə-
yatına amansızlıqla son qoyulmuşdu. Dönə-dönə mü-
raciət etdiyimiz “Krımda milli hərəkat tarixi” əsərində 
bu şəxslərə qarşı bir sıra ittihamlar irəli sürülmüşdü. 
Yəqin ki, onlar da öz növbələrində Asan Səbrini möv-
cud olan və olmayan müxtəlif günahlarda suçlu bil-
mişdilər. Amma bu yol nəticə etibarı ilə heç birinə 
nicat gətirməmişdi...  
Maraqlıdır ki, indiyə qədər adı İsmayıl Qaspiralı 
ilə bir sırada Krım-tatar ədəbiyyatının klassikləri sıra-
sında çəkilən Asan Səbriyə formal bəraət verilməyib. 
Bəzi qaynaqlarda bunu övladının, vərəsəsinin olma-
ması ilə izah edirlər. Əslində isə onu və yüz minlərlə 
insanları məhvə sürükləyən sovet rejiminin özü biabır-
çı şəkildə tarixin arxivinə atıldığından, belə bəraətə 
indi ümumiyyətlə lüzum qalmayıb.  
Doğma mədəniyyəti, habelə içərisində Azərbay-
canla bağlı həm işıqlı, həm də kölgəli səhifələrin yer 
aldığı irsi isə öz taleyini yaşamaqdadır. 
  
*** 
 109 
II HİSSƏ 
    
ƏHMƏD KAMAL 
 
“Füyuzat”dakı ilk yazısı məcmuə özünün bir illik 
ömrünün yarısını başa vurandan sonra – 16 may 1907-
ci il tarixli 17-ci sayında çap olunmuşdu. “Fəlsəfeyi-
pərişan” adlanan şeir parçası müəllifinin müəyyən is-
tedadından, habelə ənənəvi poeziyaya hansısa yenilik-
lər gətirmək niyyətindən xəbər verirdi. Amma, təbii 
ki, bir tərəfdən yeni ədəbi istiqamətin carçısı kimi 
meydana çıxan dekadans ruhlu məcmuədə, digər tə-
rəfdən isə dövrün parlaq adlarla təmsil olunan Azər-
baycan şeir sənətində diqqətəlayiq nümunə sayılmaq-
dan çox uzaq idi. 
Növbəti, 25 may tarixli sayda isə müəllifliyinin 
baş redaktor Əli bəy Hüseynzadəyə məxsusluğu heç 
bir şübhə doğurmayan “İdarədən” başlığı ilə “Yeni 
qələm yoldaşımız” adlı qeyddə həmin vaxta qədər 
kimsənin tanımadığı şair barəsində müxtəsər məlumat 
verilmişdi: “...idarəmiz bu məcmuənin bir qat daha 
kəsbi-təkmil etməsi əsbabını (daha da təkmilləşməsi 
səbəblərini) düşünməkdə olduğundan Osmanlı türklə-
rinin ən mükəmməl mühərrir və şairlərindən Əhməd 
Kamal bəyi Bakıya dəvətə məcbur oldu... Bundan 
sonra müntəzəmən asari-qələmiyyəsi ilə (qələmindən 
çıxan əsərlərlə) məcmuəmizi təzyinə (bəzəməyə) qey-
rət edəcəkdir”1. 
                                                 
1 “Yeni qələm yoldaşımız”, “Füyuzat”, 1907, say 18, s. 275. 
 110
Əli bəy özünə məxsus yüksək mədəniyyət və takt-
la, ən başlıcası isə ürək genişliyi ilə Əhməd Kamalı 
sadəcə “Osmanlı türklərinin ən mükəmməl mühərrir 
və şairlərindən biri” kimi təqdim etməklə kifayətlən-
məmişdi. Həm də təcrübəsinə və qələminə güvəni-
lərək onun jurnalın gələcəyi ilə bağlı yaranmış zərurət 
üzündən Bakıya xüsusi dəvət edildiyini diqqətə çat-
dırmışdı. Əslində isə vəziyyət təsvir olunandan fərqli 
idi. Amma bu barədə bir qədər sonra... 
Adı hələlik məcmuə oxucularına heç nə deməyən 
yeni əməkdaşın şəxsiyyəti, ədəbi keçmişi, qəzetçilik 
sahəsindəki əvvəlki fəaliyyəti haqda da eyni diqqət və 
qədirşünaslıqla məlumat verilirdi: “Əhməd Kamal bəy 
ən əsl istanbullu olub, Darüşşəfəq məktəbi-alisindən 
nəşət etdikdən sonra ibtida o məktəbdə ədəbiyyat 
müəllimi təyin olunmuş və bir tərəfdən də “Sabah” və 
“Sərvəti-fünun” qəzetələrində türk ədəbiyyatına xeyli 
xidmətlərdə bulunmuş və yeni ədəbiyyati-cədidəyə 
(yeni ədəbiyyata), yəni ədəbiyyatın ən son tərəqqiyyat 
və təcəddüdatına (tərəqqi və yenilənməsinə) Tofiq 
Fikrət, Cənab Şəhabəddin, İsmayıl Səfa, E.Nadir, Hü-
seyn Suad, N.Surət, Süleyman Nəsib bəylərlə bərabər 
qeyrət etmişdir”1. 
Ardınca isə Əli bəy “yeni qələm yoldaşının” daha 
yaxşı tanıtmaq üçün onun çağdaş türk mətbuatı ta-
rixində müəyyən yer tutması, üsyankar təbiətinə və 
fəal ictimai mövqeyinə görə siyasi təqiblərə məruz 
qalması ilə bağlı bəzi bilgiləri də məcmuə oxu-
                                                 
1 “Yeni qələm yoldaşımız”, “Füyuzat”, 1907, say 18, s. 275. 
 111 
cularının diqqətinə çatdırmağı zəruri saymışdı: “Qare-
lərimizin əksərincə məlum olan “Doğru söz”ü təsis 
eyləmiş idi. Bəzi əsbabi-xüsusiyyəyə məbni (bəzi xü-
susi səbəblərə görə) “Doğru söz” 13-cü nömrəsindən 
təvqif (bağlanması) ilə Misiri tərkə məcbur olmuşdur. 
“Füyuzat”ın qayeyi-amali zatən doğru sözlərlə nəşri-
feyzi-həqiqət olduğundan doğru sözlər söyləyənlər 
doqquz köydən deyil ya, doxsan köydən qovulsalar 
belə onlara kamali-meyli-məhəbbətlə ağuşi-iştiyaqını 
açacağı təbiidir”1. 
Sitat gətirilən sətirlər kifayət qədər intriqa doğu-
rucu mahiyyət daşımaqla yanaşı, “Füyuzat”ın yeni 
əməkdaşının ilk baxışdan adi, sıradan bir qəzetçi ol-
madığını göstərməkdədir. Bu, müəyyən dərəcədə hə-
qiqətən də belə idi. Türk publisisti, şair, tənqidçi, pe-
daqoq, “gənc türklər” hərəkatının tanınmış simaların-
dan sayılan Əhməd Kamalın (1934-cü ildə Türkiyədə 
soyad qanunu qəbul edildikdən sonra özünə Akünal 
familiyası götürmüşdü və milli ədəbiyyat tarixində də 
daha çox bu adla tanınmışdı) hadisələrlə zəngin ömür 
yolu, xüsusən də XX əsrin əvvəllərində Bakıdakı çox-
cəhətli fəaliyyəti Əli bəyin səxavətli təqdimatının özü-
nün əsas xətləri ilə gerçəklərə dayandığını söyləməyə 
əsas verir. Bütün Asiya qitəsi, xüsusən də müsəlman 
Şərqi üçün mühüm dövrün başlanğıcı olan 1905-ci il 
Birinci rus inqilabının tarixi dərslərindən sonra Azər-
baycanda ictimai-siyasi fikrin, mətbuat və mədəniy-
yətin sürətli inkişafı dövründə Əhməd Kamal Anadolu 
                                                 
1 “Yeni qələm yoldaşımız”, “Füyuzat”, 1907, say 18, s. 275. 
 112
və Qafqaz türklərinin dil, qayə, ideya zəminində 
yaxınlaşmasında, “Füyuzat” ədəbiyyatın istiqaməti-
nin, simasının, ictimai və poetik hədəflərinin forma-
laşmasında, eləcə də Bakıda türkçülük fikir cərəyanı-
na əsaslanan yeni maarif ocaqlarının, mətbuat orqan-
larının qurulmasında bilik və imkanları daxilində bəlli 
xidmət göstərmişdi. 
Təəssüf ki, milli ədəbiyyatşünaslığımızda şair və 
tənqidçi kimi özünü ilk növbədə Azərbaycanda təsdiq 
etməyə, Bakı ilə İstanbul arasında mədəni-mənəvi 
körpü salmağa çalışan Əhməd Kamalın ədəbi irsi, 
mətbuat və maarif sahəsindəki fəaliyyəti indiyə qədər 
yetərincə araşdırılaraq dəyərləndirilməyib. Onun poetik 
irsini toplayan, barəsində bioqrafik məlumat və ədəbi 
təhlillərlə birlikdə ayrıca kitab şəklində çap etdirən 
müasir türk tədqiqatçısı, Ankaradakı Qazi Universi-
tetinin dosenti Metin Kayahan Özgül1 həmvətəninin 
şəxsiyyətinə, türkçülüyün yayılması, mətbuat və maarif 
sahəsindəki xidmətlərinə, yaradıcılıq taleyinə Azər-
baycanda bəslənən soyuq münasibətdən narazılığını 
gizlətməmişdir. Bunu müəllifin aşağıdakı sətirlərindən 
də sezmək mümkündür: “Müstəqillikdən sonra yazı-
lan ədəbiyyat tarixlərində “Füyuzat”a və Əhməd K-
amala dair təsbitlərin dəyişəcəyi yolunda bir ümid 
daşımaqda idimsə, bu günə qədər bəklədiyim qədirşü-
naslıq hənuz göstərilmədi”2.  
Oxucuların diqqətinə təqdim olunan bu müxtəsər 
                                                 
1 M.Kayahan Özgil. Son Jon Türk Kalesi. Ahmed Kemal Akünal. Kitabevi 
yayınları, İstanbul, 2010, 436 səh. 
2 Orada, s. 169. 
 113 
araşdırma həyatının, yaradıcı fəaliyyətinin müəyyən 
dövrü Azərbaycanla bağlı olan türk şair və tənqidçisi 
haqqında mətbuat və ədəbiyyat tarixçiliyimizdə ilk 
araşdırmadır. Lakin onu da xatırlatmalıyam ki, “Füyu-
zat”ın latın əlifbasına transliterasiya edilmiş nəşrinin 
meydanda olması (2007) bu məcmuəyə, onun yayma-
ğa çalışdığı fikir və ideyalara, ətrafında birləşən ədəbi 
qüvvələrə və təbii ki, onların ən öncüllərindən biri 
kimi Əhməd Kamala diqqətin ən yaxşı nümunəsi sa-
yıla bilər. Çünki həmin nəşr vasitəsi ilə türk müəlli-
finin də əsərləri özünün ikinci həyatına qovuşmuş, 
yenidən ədəbi-ictimai fikrin mütaliə və müzakirəsinə 
çıxarılmışdır. 
 
MACƏRALI YOLUN BAŞLANĞICINDA 
 
Bakıya gələndə Əhməd Kamal 34 yaşının içində 
idi. Xeyirxahı Əli bəy Hüseynzadənin yuxarıdakı təq-
dimatından da göründüyü kimi, İstanbulda, 1873-cü il-
də doğulmuşdu. Atası tanınmış Ocaqağasızadələr ailə-
sindən Osmanlı ordusunun miralayı (polkovnik –V.Q.) 
Əhməd Rasim idi. O, Bosniya-Hersoqovina üsyanı za-
manı aldığı yaralardan vəfat edəndə oğlunun cəmisi 
dörd yaşı vardı. Əhməd Kamalın təlim-tərbiyəsi ilə 
dayısı Fərid İsmayıl Paşa məşğul olmuşdu.  
Təhsilini həmin dövrdə Osmanlı imperiyasının eli-
tar maarif müəssisəsi sayılan Darüşşəfəq məktəbində 
almış, 1893-cü ildə buranı “birinci tələbə” ünvanı ilə 
 114
bitirmişdi1. Ardınca ali təhsil məqsədi ilə Parisə, Yük-
sək Teleqraf Okuluna getmək istəsə də, həmin dövrdə 
Fransa paytaxtının İkinci Sultan Əbdülhəmidə qarşı 
çıxan İttihad və Tərəqqi hərəkatının mərkəzlərindən 
birinə çevrilməsi və türk gəncliyi üçün təhlükəli yer 
sayılması səbəbindən arzusunu gerçəkləşdirə bilmə-
mişdi2. 
Cazibədar Paris xəyallarını kiçik məmur həyatı ilə 
əvəz etmək lazım gəlmişdi. Əhməd Kamal Avropa 
fikrinin və yasaq mətbuatın İstanbula daxil olduğu 
əsas mərkəzlərdən birində – Qalata poçtunda çalış-
mağa başlamışdı. Eyni zamanda bitirdiyi Darüşşəfəq 
məktəbində ədəbiyyat müəllimliyi vəzifəsini də üzə-
rinə götürmüşdü. XX əsr Azərbaycan bədii publisis-
tikasının tanınmış nümayəndəsi, Əhməd Kamal kimi 
Darüşşəfəq məzunu (1891-ci il buraxılışı) Ömər Faiq 
Nemanzadənin xatirələrindən3 göründüyü kimi, İstan-
bulda təhsilini başa vurduqdan sonra o da bir müddət 
eyni poçt idarəsinin məmuru olmuşdu. Məqsəd milli 
ədəbiyyat və mətbuat sahəsində mühüm izlər qoymuş 
bu iki ədəbi şəxsiyyət arasında hansısa paralellər 
aramaq deyil. Sadəcə, qeyd etmək lazımdır ki, Qalata 
poçtu həmin dövrdə indi anladığımız mənada bir poçt 
şöbəsi deyildi. O, daha çox türk gəncliyi üçün Avro-
paya açılan pəncərə rolunu oynayırdı. Çünki məhz 
burada ümumən Qərb, ələlxüsus da müxalif fikirli 
                                                 
1 M.Kayahan Özgül. Adıçəkilən kitabı, s. 7. 
2 Osman Ergün. Türk Maarif Tarihi. c. I, İstanbul, Kültür Yayınları, 1977, 
s.623-624. 
3 Ömər Faiq Nemanzadə. Xatirələrim. Bakı, “Gənclik”, 1985, s. 6. 
 115 
Qərb nəşrləri, hətta qadağan olunmuş ədəbiyyatla ta-
nışlıq imkanı vardı. M.Kayahan Özgilin də dəqiq mü-
şahidə etdiyi kimi, “Qalata Posthanesinin Türk posta 
tarihi kadar siyasi tarihi içinde de önemli bir yeri 
vardır”1. 
Yeniliklərdən hamıdan tez xəbər tutmaq, yasaq qə-
zet və jurnalları birincilər sırasında oxumaq imkanının 
açılmasına baxmayaraq, monoton məmur həyatı Əh-
məd Kamalı özünə çəkməmişdi. Çox tezliklə yerini 
ədəbiyyat və mətbuatda tapmışdı. “Ey sevdigim afet...” 
misraları ilə başlanan ilk şeiri 1895-ci ildə İsmayıl 
Səfanın redaktorluğu ilə çıxan “Maarif məcmuəsi”ndə 
çap olunmuşdu2. İki il sonra isə artıq özü müstəqil 
dərgiyə – “Pul məcmuəsi”nə rəhbərlik edirdi. 24 yaşlı 
gəncin redaktorluğu ilə 1897-1898-ci illərdə bu jur-
nalın 13 sayı çıxmışdı. Təbii ki, ən fəal müəlliflərdən 
biri baş redaktorun özü idi. Böyük türk şairi Tofiq 
Fikrətlə tanışlıq isə Əhməd Kamalı yeni Osmanlı ədə-
biyyatının başlıca ideya mərkəzinə – “Sərvəti-fünun” 
jurnalına yol tapmasına imkan yaratmışdı. “Sərvəti-
fünun” yeni türk ədəbiyyatının siması sayılırdı. Digər 
tərəfdən, ictimai proseslərin önündə getdiyinə, fəal 
mövqeyi ilə seçildiyinə görə bu məcmuəyə yaxınlıq 
yalnız ədəbi deyil, həm də siyasi mahiyyət daşıyırdı. 
Əhməd Kamal həyatının sonrakı istiqamətini tama-
                                                 
1 M.Kayahan Özgül, Adıçəkilən kitabı, s. 9. 
2 “Füyuzat” məcmuəsinin 1907-ci il 22-ci sayında dərc etdirdiyi “Bir 
səhfeyi-həyat, yaxud İsmayıl Səfa” adlı məqaləsində Əhməd Kamal döv-
rün ədəbi mühitinə yol tapmasında İsmayıl Səfanın və onun redaktorluğu 
altında çıxan “Maarif Məcmuəsi”nin rolundan söz açmışdı. 
 116
milə fərqli səmtə yönəldən dəyişiklikdən 1938-ci il 
yanvarın 31-də sənət dostu Mehmet Behcet Yazara 
göndərdiyi məktubunda söz açmışdı: 
“Tofiq Fikrət hamımızı “Sərvəti-fünun”a topladı. 
Orada səmimi və ədəbi, qismən də siyasi bir ailə təşkil 
etdi. Bu ailənin keyfiyyəti o zamankı hökumətin ma-
hiyyəti ilə uyğun görülmədiyi üçün qarşımıza “Tərcü-
mani-həqiqət”də Əhməd Midhət, “Iqdam”da Əmrul-
lah, “Məlumat”da Əhməd Rasim ilə daha bəzi mət-
buat tüfeylilərindən mürəkkəb (ibarət) bir cəbhə təşkil 
etdirildi. Bizə dekadansmı, simvolistmi demədilər?.. 
Biz “Sərvəti-fünun”da çalışarkən bir tərəfdən də hö-
kumətin və hökmdarın artıq bütün cəmiyyəti sarmış 
olan istibdadı ilə də çarpışırdıq. Orada biz ara-sıra 
münfəridən və ya müctəmiən (tək-tək, yaxud cəm hal-
da) Zəbtiyyə qapısına, yaxud Həsən Paşa karakoluna 
(o zamankı İstanbulun məhəlli polis idarələri nəzərdə 
tutulur – V.Q.) baş çəkməli olurduq”1.  
Cavan, iddialı və enerjili Əhməd Kamal az müddət 
sonra getdikcə daha çox siyasi xarakter almağa baş-
layan bu yarıleqal toplantıların əsas simasına çevril-
mişdi. “Məmləkətin həyatını və istiqbalını təhdid edən 
istibdad idarəsinə qarşı savaşın yollarını arayan” gənc 
intellektuallar bəzən İsmayıl Səfa, bəzən isə Əhməd 
Kamalın evində bir araya gəlirdilər. M.Kayahan Öz-
gülün yazdığına görə “Həftədə bir necə dəfə gecələr 
Əhməd Kamalın Daşqapı məhəlləsindəki evində İs-
mayıl Səfa, Şeyx Vəsfi, nadir hallarda Tofiq Fikrət, 
                                                 
1 Edebiyatçılarımız və Türk Edebiyatı. İstanbul, 1938, Kanaat Kitabevi, 
s.37-38. 
 117 
Heybəli məktəbindən (İstanbul yaxınlığındakı Heybəli 
adasında yerləşən Dənzçilik Məktəbi nəzərdə tutulur – 
V.Q.) Tatar Riza (əslən Krım tatarı idi, sonralar o da 
dostu Əhməd Kamal kimi Əli Rza Krımzadə adı ilə 
“Füyuzat”da yazılar çap etdirmişdi – V.Q.), doktor 
Əhməd Cövdət bir neçə il sürən toplantılara bir neçə 
dəfə gəlib müzakirələrin vəhamətindən (vahiməsin-
dən) ürkərək ora bir daha ayaq basmayan Sami Pa-
şazadə Səzayi toplanırdı. Əhməd Kamalın Ada məktə-
bində mütəşəkkil komitə ilə də ayrıca təması vardı”1. 
Seçdiyi yol sonda gənc Osmanlı bürokratını labüd 
şəkildə polis təqibləri, hətta həbs təhlükəsi ilə üz-üzə 
qoymalı idi və aradan az müddət keçəndən sonra həqi-
qətən də belə oldu. “Məmaliki-Osmaniyyəyə sokul-
ması (gətirilməsi) yasak olan yayınları” dostları və 
həmfikirləri arasında yaydığına görə 1898-ci ilin no-
yabrında ilk dəfə həbsə düşmüşdü2. Birinci məhbusluq 
dövrü qısa sürmüş, cəmisi bir neçə gün çəkmişdi. Onu 
sadəcə Parisdən Əli Kamal imzası ilə göndərilən 
şübhəli bir məktubun müəllifi saymışdılar. Məsələ ay-
dınlaşınca sərbəst buraxılmışdı.  
1899-cu ildə Cənubi Afrikada ikinci ingilis-bur 
müharibəsi başlananda səltənətində sərt əllə qayda-qa-
nun yaratmaq istəyən Sultan Əbdülhəmidin Böyük 
Britaniya ilə münasibətləri o qədər də yaxşı deyildi. 
Belə vəziyyətdə aralarında Əhməd Kamalın da olduğu 
əsasən yaradıcı gənclərdən ibarət təxminən 30 nəfərlik 
bir qrup sultan əleyhdarı eyni ilə Birinci Dünya müha-
                                                 
1 M.Kayahan Özgül. Adıçəkilən kitabı, s. 12. 
2 Orada, s. 14. 
 118
ribəsində öz ölkəsinin – Rusiyanın məğlubiyyətini 
istəyən bolşeviklər kimi hərəkət etmişdi. Onlar ingilis-
lərin qalib gələcəyi təqdirdə II Əbdülhəmidin vəziy-
yətinin daha da pisləşəcəyini göz önünə gətirib İstan-
buldakı Britaniya elçisi Nikolas O`Konnora məktub 
hazırlamış və 1899-cu il noyabrın 20-də onu səfirə 
təqdim etmişdilər1. Məktub müəllifləri 1853-1855-ci 
illər Krım savaşı zamanı müttəfiq kimi Türkiyə ilə 
eyni cəbhədə vuruşan dost ingilislərə zəfər arzuladıq-
larını bildirirdilər. Sultana nifrətlərini uzaq Afrika 
qitəsində müstəmləkəçi Britaniyaya rəğbət ifadə et-
məklə ortaya qoymağa çalışırdılar. Əslində “beşinci 
dəstə” funksiyası daşıyan qrupun məqsədi müvafiq şə-
rait yetişdiyi təqdirdə rəsmi Londonun sultan hökumə-
tinə təzyiqinə nail olmaq idi. 
İşin başında dayananlar – gələcək Türkiyə Cüm-
huriyyəti Böyük Millət Məclisi (TBMM) üzvü Meh-
met Übeydullah Xətiboğlu (1858-1937) və şair Hü-
seyn Siyret Özsever (1872-1959) həbs edilsələr də, bir 
neçə gün sonra Britaniya səfirinin şəxsi binagüzarlığı 
ilə “əfvi-şahanəyə” əsasən sərbəst buraxıldılar. Lakin 
hadisələrin sonrakı gedişi hiyləgər və məkrli Sultan 
Əbdülhəmidin bu xeyirxah addımı sadəcə iştirakçıla-
rın, eləcə də onların britaniyalı havadarlarının sayıq-
lığını azaltmaq məqsədi ilə atdığını göstərmişdi. Çün-
ki az keçməmiş “məktub məsələsi” yenidən gündəmə 
gətirilmişdi. 1900-cu ilin martından başlayaraq ingi-
lisləri hökumət üzərinə qaldırmaq fikrinə düşənlərin 
                                                 
1 Edebiyat Aniları (hazırlayan R.Mutluay). İstanbul, 1975, s. 132. 
 119 
bəziləri ucqar əyalətlərə sürgün olundu, bəziləri hökm-
dara “ərzi-übudiyyətlə” müraciət etdikdən sonra ba-
ğışlandılar1.  
Polisə çağırılan Əhməd Kamal isə ağlına daha 
dəhşətli şeylər gətirmişdi. O, xalasının əri, Sultan 
Əbdülhəmidin yanında xüsusi etibar qazanmış Cəmil 
Paşanın saraya yaxınlığından faydalanıb hökmdarı öl-
dürmək niyyətinin hansı yollarlasa aşkara çıxarıldığını 
düşünmüşdü. Çətinliklə hərəkət edən Cəmil Paşa sul-
tanın bayram günlərində seçkin təbəələri üçün təşkil 
etdiyi mərasimə – salamlığa yavərinin köməyi ilə ge-
dirdi. Əhməd Kamal beynində qorxunc plan cızdıqdan 
sonra Paşadan hökmdarın hüzuruna yavərlə yox, 
onunla getməyi xahiş etmişdi. Çünki Yıldız sarayında 
keçirilən qeyri-rəsmi təmaslarda tam bir arxayınlıq 
əhval-ruhiyyəsinin hökm sürdüyünü, II Əbdülhəmidin 
lazımi şəkildə qorunmadığını görüb növbəti salamlıq-
ların birində onu öldürməyin mümkünlüyü qənaətinə 
gəlmişdi. Sonralar xatirələrində yazdığına görə, niyyə-
tini Tofiq Fikrət də daxil olmaqla, dörd yaxın sir-
daşına açmış, lakin onların hamısının kəskin etirazı ilə 
qarşılanmışdı. Tezliklə özü də düşdüyü sevdanın cə-
fəngliyini anlayaraq fikrindən əl çəkmişdi2.  
Ona görə də əmniyyət müdirinin yanına aparılanda 
ilk ağlına gələn ehtimal sui-qəsdlə bağlı sadəcə xəya-
                                                 
1 Daha ətraflı məlumat üçün bax. Ahmed İhsan. Matbuat Hatıralarım. I cild, 
İstanbul, 1930, s. 105-109. 
2 Bu barədə M.Kayahan Özgülün “Son Jon Türk Kalesi. Ahmet Kemal 
Akünal” kitabının “Sultan Hamide Suikasd” bölümündə (s.22-25) əhatəli 
məlumat verilmişdir. 
 120
lında yaşatdığı planın aşkarlanması olmuşdu. Sirrini 
açdığı dostlardan kiminsə onu ələ verdiyini düşün-
müşdü. Polis məntəqəsində əleyhinə irəli sürülən it-
tihamı eşidəndə isə sanki üstündən dağ götürülmüşdü: 
çünki saxlanma səbəbinin nisbətən təhlükəsiz motivlə 
– ingilis səfirinə kollektiv məktubun imzalanması ilə 
bağlılığı aşkara çıxmışdı. Yəqin, digər əqidə yoldaş-
ları kimi onu da tezliklə imperiyanın ucqar əyalətlə-
rindən birinə sürgün gözləyirdi. Lakin Əhməd Kamal 
qəribə təsadüfdən – rəisin qapını açıq qoyub harasa 
getməsindən yararlanıb karakoldan – yəni polis idarə-
sindən qaçmağı bacarmışdı. Rumlu dostlarının kömə-
yi ilə ertəsi gün yunan gəmisində Pirey adasına, ora-
dan da Afinaya yollanmışdı.  
Əhməd Kamalın siyasi mühacir həyatının başlan-
masından bir neçə ay sonra – 1901-ci il avqustun 31-
də II Sultan Əbdülhəmidin taxta çıxmasının 25 illiyi 
bayram edilirdi. Bu münasibətlə böyük əfvi-ümumi 
gözlənilirdi. Saraydakı əlaqələrdən istifadə edib yeni-
dən hökmdarın lütfünü qazanmaq, gənclik günahının 
bağışlanmasına nail olmaq mümkün idi. Ancaq tövbə 
qapısının açıq saxlandığı belə əlverişli vaxtda da o, 
əfv diləmək fikrinə düşməmişdi. Əksinə, Afinada “İcmai-
ümmət” qəzetnin ilk sayını çıxarmış və birinci səhifə-
sində özünün Sultana ünvanlanan “Bir gün Əzrail haq-
qından gəlir, ey Firoun”1 misrası ilə başlayan on bənd-
lik son dərəcə sərt ruhlu müxəmməsini çap etmişdi.  
Qəzetin cəmisi səkkiz sayını buraxdıqdan sonra 
                                                 
1 M.Kayahan Özgül. Adıçəkilən kitabı, s. 25. 
 121 
Əhməd Kamal Misirə getmişdi. Bir müddət Qahirə və 
İskəndəriyyədə yaşayaraq buradakı mühacir “gənc 
türklərin” Sultan istibdadına qarşı mübarizəsini əlaqə-
ləndirmək istəmişdi. Lakin niyyətinə nail ola bilmə-
diyini görüb həmfikirləri ilə daha sıx təmas qurmaq 
niyyəti ilə Avropaya yollanmağı qərara almışdı. M.Ka-
yahan Özgülün yazdığına görə “növbə ilə İtaliya, Al-
maniya və Fransada bir neçə il yaşamış və oradakı 
“jön türklərlə” (“gənc”, yaxud “yeni türklər” – Os-
manlı imperiyasında köklü islahatlar aparmaq istəyən 
vətənpərvərlər müasir türk tarixşünaslığında əsasən bu 
ad altında tanınmaqdadırlar – V.Q.), xüsusən də Əh-
məd Pza qrupu ilə sıx əlaqələr yaratmışdı”1. 
Həmin dövrdə Qahirə “gənc türklər” hərəkatının 
Orta Şərqdəki mühüm mərkəzlərindən biri idi. Misir 
xədivi Abbas Hilmi Paşanın Osmanlı sarayı ilə o qə-
dər də isti sayılmayacaq münasibəti II Sultan Əbdül-
həmid əleyhdarlarına daha təhlükəsiz sığınacaq vəd 
edirdi. Digər tərəfdən, Misir formal şəkildə də olsa 
hələlik Osmanlı imperiyasının ərazisi sayıldığından 
burada çap olunan qəzetləri və digər ədəbiyyatı Tür-
kiyə hüdudlarına gətirmək nisbətən asan idi. “Gənc 
türklərin” Parisdəki mərkəzi hər iki mühüm amili göz 
önünə alaraq Əhməd Kamalın Misir paytaxtına qayıt-
masını və nəşriyyat işlərinə başlamasını məqsədəuy-
ğun saymışdı.  
O, Qahirəyə gələndə ingilis səfirliyi ilə bağlı ma-
cəranın iştirakçıları olmuş iki tale və qələm dostu – 
                                                 
1 M.Kayahan Özgül. Adıçəkilən kitabı, s. 25. 
 122
Hüseyn Siyrətlə Mehmet Ubeydullah burada idilər. 
“Gənc türk”lərin fəal isimlərindən sayılan doktor 
Abdullah Cövdətin gəlişi gözlənilirdi. Tezliklə “Doğ-
ru yol” adlı qəzet çıxarmağa hazırlaşan Ubeydullah 
Əhməd Kamalı yeni nəşrin ədəbiyyat hissəsini tam 
müstəqil şəkildə hazırlamağa dəvət etmişdi. 1905-ci 
ilin oktyabrından başlayaraq o, “Doğru yol”da, no-
yabrdan isə Amerika təbəəsi Georg Nelken Vald-
berqin (sonralar dinini dəyişərək Mehmet Zeki bey 
adını almışdı – V.Q.) təsisçiliyi ilə çıxan “Həqayiqi-
Şərq” qəzetlərində əsasən ictimai-siyasi və ədəbi xa-
rakterli mövzularda yazılarla çıxış edirdi1. 
Bütün bu çoxcəhətli fəaliyyəti ilə bir sırada mü-
barizələrini işıqlandıran yeni və daha konkret hədəf-
lərə tuşlanmış mətbu orqanın təsisi ilə bağlı Parisdəki 
məslək dostlarının istəyini də yaddan çıxarmamışdı. 
1905-ci ilin sonlarında Qahirəyə gələn dokror Abdul-
lah Cövdət “İctihad” məcmuəsinin nəşrini təzələmiş-
di2. Digər tərəfdən, indiyə qədər mövcud olan “Doğru 
yol”u bağlamaq, əvəzinə imtiyaz sahibi və baş re-
daktorluğu Əhməd Kamala məxsus “Doğru söz” adlı 
qəzet təsis etmək qərara alınmışdı. Yeni nəşrin birinci 
sayı “Füyuzat”dan bir neçə ay əvvəl, 1906-cı il martın 
22-də çıxmışdı. Abdullah Cövdət ilk saya yazdığı mə-
qalədə redaktorun yüksək şəxsi məziyyətləri, poetik 
                                                 
1 M.Kayahan Özgül. Adıçəkilən kitabı, s. 32-36. 
2 Abdullah Cövdətin bu dövrdəki fəaliyyəti və az sonra Əhməd Kamalın da 
daxil olacağı Bakı mühiti, habelə Əli bəy Hüseynzadə ilə əlaqələri haq-
qında daha ətraflı məlumat üçün bax. Vilayət Quliyev. Abdullah Cövdətin 
Əli bəy Hüseynzadəyə məktubları, “525-ci qəzet”, 9,16,23 mart 2016-cı il. 
 123 
istedadı və ədəbi zövqü üzərində ayrıca dayanmışdı: 
“Cəridə sahibinin qeyri-qabili-inkar olan qüdrəti-qələ-
miyyvü şeiriyyəsi bu mövcud cəridəyə bir kisveyi-
dilnişini-ədəb (ürək oxşayan ədəbi şəkil) vermişdir. 
Doğru söz söyləmək kafi deyil, bir də doğru sözü gö-
zəl söyləmək də iktiza edər ki, bu müktəzayi (zərurəti) 
ifaya Kamal bəyin qüdrəti-qələmiyyəsi kafidir”1.  
“Doğru söz” türk mətbuatı tarixində bu adla çıxan 
ilk mətbu orqan deyildi. 1869-1870-ci illərdə eyni adı 
daşıyan qəzeti Paris və Londonda sultan rejiminin 
başqa bir əleyhdarı – jurnalist, teoloq və islahat hərə-
katının pionerlərindən biri kimi tanınan Əli Süavi 
(1838-1878) buraxmışdı2. Əli Süavi bizim milli ədə-
biyyatşünaslıq tarixində daha çox Mirzə Fətəli Axund-
zadənin ərəb əlifbasının islahı ilə bağlı açıq polemi-
kaya girdiyi türk ziyalılarından biri kimi tanınmaq-
dadır. Əslində isə, Süavi dövrün ictimai-siyasi fikrin-
də daha böyük islahat və dəyişikliklərə imza atmağa 
çalışmışdı. 1878-ci ildə II Əbdülhəmidi devirib yerinə 
qardaşı V Muradı hakimiyyətə gətirmək üçün İstan-
bulda qiyam hazırlamış, lakin lap başlanğıcda sultanın 
mühafizə xidməti tərəfindən yerindəcə qətlə yetiril-
mişdi3. Bu da adının zülm və istibdad əleyhdarlarının 
nəzərində bir rəmzə, simvola çevrilməsinə təkan ver-
mişdi.  
                                                 
1 “İctihad” məcmuəsi, 1906, sayı 10. 
2 Bu barədə daha geniş məlumat almaq üçün bax. Vilayət Quliyev. Mirzə 
Fətəli və Əli Süavi: Bir mübahisənin tarixçəsi. “525-ci qəzet”, 23-30 iyun 
2012. 
3 Başlanqıcdan Günümüze Kadar Büyük Türk Klassikleri. Tarih. Antoloji. 
Ansiklopedi. c.IX, İstanbul, “Ötüken” Yayın evi, 1989, s. 46. 
 124
Qəzetin ilk sayında Əhməd Kamal da təxminən 
yarım əsr əvvəlki “Doğru söz”ün qısamüddətli möv-
cudluğu dövründə formalaşdırdığı mütləqiyyətə qarşı 
mübarizə ənənələrini yaşadacağına işarə edərək yazır-
dı: “Doğru söz”... Bu isim mənim deyil, piri-canfə-
dayi-hüriyyət (canını azadlıq yolunda qurban etmiş 
ustad) Əli Süavi mərhumundur. Mənim qəzetəyə bu 
ismi intixab edişim doğruluğumu, yaxud doğru söz 
söyləyə biləcəyimi iddia etməkdən ziyadə mərhumun 
peyrəvü (davamçısı) pərəstişkari-məsləkdaşı olduğu-
mu anlatmaq üçündür...”1 
“Doğru söz” II Sultan Əbdülhəmid rejiminə qarşı 
çevrilməklə, həm də tezliklə türkçülüyü təbliğ edən 
nəşr kimi də tanınmağa başlamışdı. Nəticədə qəzet 
yalnız Osmanlı hüdudlarında, məhdud siyasi dairədə 
deyil, geniş miqyasda türkoloqlar arasında yayılırdı. 
Onun oxucu və müəllifləri içərisində rus ədəbiyyatı-
nın orijinaldan türk dilinə ilk tərcüməçisi kimi tanınan 
Olqa Lebedova (Gülnar xanım), məşhur macar türko-
loqu Armin Vamberi və b. vardı. Nəşri alqışlayan 
Vamberi 1905-ci il Birinci rus inqilabı nəticəsində 
Osmanlı imperiyası ilə müqayisədə Rusiya türkləri 
arasında mədəni inkişafın, ictimai tərəqqi və mətbuat 
işlərinin daha böyük vüsət aldığını məmnunluqla vur-
ğulayaraq, 1906-cı ilin mayında “Qahirədə “Doğru 
söz” qəzetesi mühərriri Əhməd Kamal Beye” müra-
ciəti ilə başlayan məktubunda yazırdı: 
“Rusiyada müsəlmanlar olan məmləkətlərin ço-
                                                 
1 “Doğru söz”, 1906-cı il, sayı 1. Sitat M.Kayahan Özgülün kitabından 
götürülüb. s. 37. 
 125 
xundan bizə varid olan qəzetlərdən yaxın zamanlara 
qədər məchuli-əhval olan tatarların nə qədər irəliləmiş 
olduqlarını anlayıram. Ülum və fünunda, umuri-siya-
siyyədə nə əcayib tərəqqilər göstərməkdə olduqlarına 
heyrətlənirəm. Hər gün yeni-yeni qəzetələr çıxarır, 
teatrolar açır, parlaq-parlaq nütuklar söylüyorlar və 
adeta mədəniyyətin ən yüksək təbəqəsində olan mil-
lətlər kimi davranırlar. Bunları gördükcə öz-özümə 
soruşuram: tatarlar, başqırdlar və qırğızlar az vaxt 
içində bu qədər irəli gedə bilirkən niçin istedadi-
fitrisiyle kaffeyi-mileli-mütellimeye mütrfevvik olan 
(fitri istedadı ilə öyrənmək istəyən millətlərin hamı-
sına yol göstərə bilən) Osmanlı qardaşlarımız geri 
qalırlar? Cavabı asandır. Bu müəmmanı həll etmək və 
o mövzunu meydandan rəf eyləmək xüsuslarını 
faizeyi-zimmet ədd edərək qeyrət sərf etməlisiniz”1. 
Qəzetin fəaliyyəti yalnız türkçülük və maarifçilik-
lə məhdudlaşsaydı, Əhməd Kamal yəqin ki, Qahirədə 
uzun müddət problemsiz yaşayıb işini davam etdirə 
bilərdi. Lakin onun Osmanlı-ingilis münasibətləri, xü-
susilə də Böyük Britaniya şirkətlərinə verilən ifrat im-
tiyazlar haqqında yazdığı məqalələr həm II Sultan 
Əbdülhəmidin, həm də britaniyalıların simasında öz 
xeyirxahını görən Misir xədivi Abbas Hilmi Paşanı 
eyni dərəcədə əsəbiləşdirmişdı. Nəticədə on üçüncü 
sayından sonra “Doğru yol”un çapını Qahirədə davam 
etdirmək mümkün olmamışdı. Başı üzərindəki bulud-
ların getdikcə daha da qatılaşdığını və labüd həbs 
                                                 
1 “Doğru söz”, 1906-cı il, sayı 7. 
 126
təhlükəsini başa düşən Əhməd Kamal yeganə çıxış 
yolunu yenə də qaçmaqda görmüşdü1.  
1907-ci ilin baharında o, artıq Avropada – Bolqa-
rıstanda idi. Varna şəhərindən Əli bəy Hüseynzadəyə 
göndərdiyi məktubda vəziyyətinin ağırlığından şika-
yətlənərək yazırdı: “Doğru söz”ün on birinci nömrə-
sində “Misirdə imtiyaziyati-əcnəbiyyə” ünvanı ilə yaz-
mış olduğum bir məqaləyi-əsasiyyə məni təhlükeyi-
siyasiyyəyə atdı. O məqalədə lord Gurzonun imtiya-
ziati-əcnəbiyyənin ilqası (xaricilərin imtiyazlarının 
ləğvi) xüsusundakı təşəbbüsatını mətbuati-məhəlliy-
yənin tərvicinə rəğmən (müdafiəsinə) müahizə etdi-
yimdən, ingilislərin iğbirarınıa mucib (təzyiqinə hə-
dəf) olduğum kimi zatən ötədən bəri həşmi-həyatım 
olan xədivin icrayi-hüsumət üçün əlinə fürsət vermiş 
oldum. Bir müddət mücadilədən sonra Misiri tərk et-
məkdən başqa mühafizəyi-səlamət yolunun olmadığı-
nı anlayaraq Qahirədən çıxdım...”2 
                                                 
1 Əhməd Kamalın həyatının keşməkeşli dövrünü özünün qələmə aldığı 
yarımçıq xatirələrə və digər mənbələrə əsaslanaraq araşdıran Metin 
Kayahan Özgül yazır: “Herşeye rağmen, tehlike tam olaraq geçmemişdir. 
Kahirede de polis tərəfindən arandığını haber alan Kemal Nilin karşı 
sahilindeki parkda üç gün saklanarak ortalığın yatışmasını bekler ve 
nihayet, sular durulunca tekrar görünmeye başlar. Lakin “Doğru söz”ün 
on dördüncü sayını bir turlu çıkaramaz; zira, ölüm tehditleri, hapis kor-
kusu, yandaşlarının destegini kaybetme endişesi gibi sebepler yoluna çı-
kar. Nihayetinde çareyi Varnaya kaçmakda bulur”. Adıçəkilən kitab, s. 50. 
2 Aşağıda daha bir neçə dəfə istinad edəcəyim bu məktub Əli bəy Hü-
seynzadənin qızı Feyzavər Alpsar tərəfindən Egey Universiteti Dil və 
Ədəbiyyat Bölümünə bağışlanan sənədlər arasındadır. Fürsətdən istifadə 
edərək həmin məktubun, habelə Əli bəylə bağlı digər sənəd və ma-
terialların foto-surətlərini göndərdiyinə görə köhnə dostum, Azərbaycan 
ədəbiyyatının tədqiqatçısı professor Əli Yavuz Akpinara səmimi minnət-
darlığımı bildirirəm. 
 127 
Göründüyü kimi, bu məcburi addımın atılmasında 
Əhməd Kamalın ingilis dostundan Britaniya imperiya-
sının əleyhdarına çevrilməsinin rolu da az olmamışdı. 
 
BİR DƏVƏTİN SİRRİ 
 
Bolqarıstanda, çox güman ki, soydaşları arasında 
müvəqqəti sığınacaq tapan Əhməd Kamal yol ayrıcın-
da qalmışdı. Xüsusi ciddiyyətlə təqib edilməsə də, İs-
tanbula qayıtdığı təqdirdə həyatına təhlükə yaranaca-
ğını başa düşürdü. Sadəcə, qələmi ilə dolanan adam 
üçün üz tuta biləcəyi yerlərin sayı da çox deyildi. O, 
mətbuat, yaxud maarif sahəsində çalışa bilərdi. Bun-
dan ötrü isə getdiyi məmləkətdə türk dili əksəriyyət 
üçün anlaşılan olmalı idi. Belə məqamda vətənindən 
didərgin düşmüş türk qəzetçi və şairinin nəzərləri ilk 
növbədə Bakıya yönəlmişdi. 
1905-ci ildən sonra Azərbaycanın baş şəhərində 
milli mətbuat onilliklər boyu sürən qadağaların buxo-
vundan çıxaraq sürətlə inkişaf etməyə başlamışdı. Ən 
başlıcası isə bu mətbuat özü ilə birlikdə ölkəyə mil-
liyyətçilik və türkçülük ruhu gətirmişdi. Çar jandar-
mının II Sultan Əbdülhəmidin xəfiyyələri ilə sıx 
əməkdaşlığına baxmayaraq, Bakı “gənc türklərin” 
nəzərində öz fikir və ideyalarını yaymaq baxımından 
get-gedə daha münbit və cazibədar mərkəzlərdən bi-
rinə çevrilməkdə idi. Bu mənada Əhməd Kamal da 
Bakını seçərkən əqidə dostları arasında yayılan fikri 
paylaşmış olurdu. M.Kayahan Özgülün yazdığına gö-
rə, “Əhməd Kamal üçün 1905-ci il sonrasının Azər-
 128
baycanında yaşananlar çox önəmlidir: gəlişmələri bö-
yük diqqətlə təqib edər. Bu marağı Azərbaycan 
aydınları da fərq edərlər. Bu səbəbdən də Əhməd Ka-
malın qəzeti qapanınca onu Bakıya dəvət edib “Fü-
yuzat” məcmuəsinə mühərrir yapanlardan biri də bu 
aydınlardan biri, Hüseynzadə Əli bəydir”1. 
XIX əsrin sonlarından etibarən İstanbulun intellek-
tual mühitində mühüm rol oynayan, rəsmi imperiya 
düşüncəsinə – osmanlılıq siyasi platformasına türkçü-
lük və turançılıq ruhu gətirən Əli bəy Hüseynzadənin 
ədəbi dairələrdə yaxşı tanınmış bir qəzetçini Bakıya 
dəvət etməsi tamamilə təbii görünə bilərdi. Həm də 
“Füyuzat” kimi böyük bir ədəbi-ictimai layihənin baş 
redaktoru qismində onun bacarıqlı, sözə hakim qələm 
sahiblərinə ehtiyac duyması da tam anlaşılandır.  
Lakin müəyyən fərqli yanaşma və versiyalara yol 
açdığına görə, bu dəvət məsələsinə sona qədər aydın-
lıq gətirməyə lüzum var. “Doğru söz” redaktorunun 
zərurət üzündən dəvət edilməsi fikri yalnız M.Kaya-
hana məxsus deyil. Əhməd Kamal özü də Bakıya gə-
lib işlərini nizama salandan sonra “Füyuzat” səhifələ-
rində dəfələrlə adına, ədəbi nüfuzuna, qələminə ehti-
yac duyulduğu üçün Azərbaycana çağırıldığını diqqə-
tə çatdırmışdı. Tez-tez təkrarlanan bu məqamda hətta 
müəyyən minnət çalarının olduğu da göz önündədir. 
Dəfələrlə məcmuə oxucularının və bütünlükdə, ədəbi 
cameənin diqqətinə çatdırılan iddialı monoloqlarına 
əsasən bəzən elə təəssürat yaranır ki, sanki o gəlməsə, 
                                                 
1 M.Kayahan Özgül. Adıçəkilən kitabı, s. 52. 
 129 
“Füyuzat” mövcudluğunu dayandıracaqdı... 
Əli bəy Hüseynzadə qarşısına ortaq türkcədə 
müasir ruhlu, intellektual ədəbi məcmuə nəşr etmək 
məqsədi qoyduğundan təbii ki, bu dilin incəliklərini 
bilən, dünya ədəbiyyatına bələd olan yaradıcı şəxslərə 
ehtiyacı vardı. Üstəlik, müəyyən obyektiv səbəblər 
üzündən birlikdə çalışdıqları “Həyat” qəzetində yol-
ları ayrıldıqdan sonra dövrün müqtədir qələm sahib-
lərindən biri, çoxillik dostu və məsləkdaşı Əhməd bəy 
Ağayevin məsləhətlərindən, dəstəyindən də məhrum 
olmuşdu. Doğrudur, bir yerdə çalışmamaları şəxsi 
münasibətlərə, eləcə də aralarındakı səmimiyyətə heç 
bir təsir göstərməmişdi. Amma yenə də dillə bağlı 
müəyyən fikir ayrılığı və ədəbi zövq müxtəlifliyi or-
tada idi. Əhməd Ağaoğlu "Molla Nəsrəddin" qədər 
sadə, xəlqi dildə yazmırdı. Eyni zamanda “Füyuzat” 
qədər də Osmanlı türkcəsinə meydan vermirdi. Bü-
tünlükdə isə "Füyuzat”la müqayisədə onun istifadə 
etdiyi ədəbi dil Azərbaycan türkcəsinə daha yaxın idi. 
Nəhayət, mündəricatından da göründüyü kimi, Əhməd 
bəy dostunun nəşrində bir sətir də çap etdirməmişdi. 
“Həyat”da yolları ayrılandan sonra o, illər boyu ar-
zusunda olduğu müstəqil qəzeti – Azərbaycan türkcəsi 
ilə “İrşad”ı təsis etmiş, hətta bəzən üstüörtülü şəkildə 
“Füyuzat”la polemika da aparmışdı.  
Əhməd Kamala gəldikdə isə, açıq demək lazımdır 
ki, Əli bəy Hüseynzadəyə böyük ehtiramına, füyuzat-
çılıq ideyalarına sıx bağlılığına baxmayaraq, heç bir 
halda onun məcmuənin taleyində həlledici rol oyna-
dığını iddia etmək, saymaq mümkün deyildir. Ən azı 
 130
jurnalın türk müəllifin fəaliyyətə başladığı dövrə qə-
dər çıxan sayları belə bir fikrin həqiqətdən uzaq oldu-
ğunu göstərir. Bu baxımdan M.Kayahan Özgülün 
“Füyuzat”ın Əhməd Kamalın iştirakı ilə çıxmayan 
saylarının ədəbi cəhətdən maraqsızlığı, solğunluğu haq-
qındakı mülahizələri1 heç bir tənqidə dözmür. Əksinə, 
irəlidə də görəcəyimiz kimi, onun başladığı intriqalar, 
böyük ədəbiyyatın hədəfi ilə bağlı olmayan qərəz və 
çəkişmələr bir sıra hallarda məcmuəni qarşısına qoy-
duğu məqsədlərdən yayındırmağa gətirib çıxarmışdı. 
Dəvət məsələsinə dəqiqlik gətirərək bildirməliyəm 
ki, əslində, 1906-cı ilin baharında ciddi maddi və mə-
nəvi sıxıntılar çəkən, Qahirəni tərk etsə də İstanbula 
qayıda bilməyən, türk düşmənçiliyinin hər an hiss 
olunduğu Bolqarıstanda guşənişin həyat tərzi keçirən 
Əhməd Kamal özü Əli bəyə minnətçi düşmüşdü. Hə-
yatının bu çətin məqamında ən minimal tələblərinin 
yerinə yetirilməsi şərti ilə ona yardım əli uzadılmasını 
xahiş etmişdi. Bu, türk qəzetçisinin məktubundan da 
aydın görünməkdədir. Əhməd Kamal düçar olduğu 
uğursuzluqlardan, Misirdə üzləşdiyi çətinliklərdən, çı-
xılmaz vəziyyətə düşməsindən təsirli bir şəkildə, üs-
təlik də “Əhli-dil bir-birini bilməmək insaf deyil!” hə-
qiqətindən çıxış edərək yazırdı: 
“Nəhayət, Varnaya gəldim. İki aydan bəridir ki, 
buradayam. Lakin ötədən bəri hayrani-intibahü tərəq-
qiyyatı (inkişaf və çiçəklənməsinin) olduğum Kafka-
                                                 
1 Bu mülahizələr müəllifin “Son Jon Türk Kalesi. Ahmet Kemal Akünal” 
kitabının “Bakıda bir Jon Türk” bölümündə (s. 52-90) müxtəlif münasi-
bətlərlə bir neçə dəfə təkrarlanır. 
 131 
siya müsəlmanlarının arasına düşmək istərdim. Əlan 
bu arzudayam. İştə bu məktubumu da o arzu yazdırır. 
Əzizim bəyim, orada sənakarınız xocalıq, mühərrirlik, 
mətbəədə müsəhhihlik kibi və əlhasil hər nə surətlə 
olursa olsun, ancaq kuti-yövmiyyəmi (gündəlik ruzi-
mi) çıxara biləcək, daha doğrusu, bu əyyami-mesaibi 
bitirincəyə qədər sokakda qalmayacaq bir iş yapa 
bilirmiyim? İştə himmət və kamalınıza müraciətim bu 
sualın cavabı üçündür. Əgər sürəti-mümkinə ilə cava-
ba himmət buyurularsa, zati-alilərinizə minnəti-əbə-
diyyə ilə minnətdar olaram. Çünki burada çətin du-
rumdayam. Çünki mətbuati-Osmaniyyəyə iyirmi sənə 
qələm işlətmiş (əslində, sonralar dəfələrlə təkrarlana-
caq bu məsələyə aydınlıq gətirmək üçün mübaliğəyə 
yol verildiyini vurğulamaq lazımdır, çünki məktubun 
yazıldığı dövrdə müəllifin ilk şeirinin çapından cəmisi 
on iki il keçirdi – V.Q.) bir mühərririn vəzi-həyatı ki, 
dövri-Hamidin (sultan II Əbdülhəmid – V.Q.) tərcü-
meyi-şəxsiyyəsinə bir zeyli-siyah (qara ləkə) olsa, sə-
zadır (yeri var). Baqi-ehtirami-vədadiyyəyi-acizanə-
min qəbulu istirhamını hatimeyi-təsdilat ittihaz eylə-
rəm, əfəndim həzrətləri”1.  
Məktubundan da göründüyü kimi, Əli bəylə Əh-
məd Kamal əvvəllər şəxsən tanış olmamışdılar. İmzası 
artıq Osmanlı mətbuat dairələrində tanınan, ən baş-
lıcası isə həqiqətən də yardıma ehtiyacı olan türk qə-
zetçisini “Füyuzat” redaktoruna köhnə dostları Əhməd 
Cəlaləddin Paşa və Kərim Səbati (“Əhməd Cəlaləddin 
                                                 
1 M.Kayahan Özgül. Adıçəkilən kitabı, s. 54. 
 132
Paşa sizə səlamimi təbliğ etməmi söylədiyi kimi, Kə-
rim Səbati qardaşım da vəsileyi-təşərrüf olmaq üçün 
sizə təslim etmək üzrə bir məktub verdi”)1 təqdim 
etmişdilər. 
Adıçəkilən hər iki şəxsi Əli bəy Hüseynzadə ilə 
sıx əlaqələr bağlayırdı. Əhməd Cəlaləddin Paşa bir 
müddət II Əbdülhəmidin etibarını qazanaraq sultanın 
ən yaxın adamlarından biri olmuş, hətta Təşkilati-
Məxsusiyyə adlanan siyasi xəfiyyə qurumuna rəhbər-
lik etmişdi. Sultan müxtəlif Avropa ölkələrində, xüsu-
sən də Fransa və İsveçrədə səltənət əleyhinə mübarizə 
aparan “gənc türkləri” zərərsizləşdirmək məqsədi ilə 
onun nüfuz, əlaqə və bacarığından yararlanmışdı. Hə-
qiqətən də Əhməd Cəlaləddin Paşanın təlqinləri ilə 
Fransanın Kontrakseville şəhərində əldə olunmuş an-
laşmaya əsasən “gənc türklərin” bəzi tanınmış nüma-
yəndələri müəyyən şərtlər daxilində vətənə dönmüş, 
bəziləri Osmanlı dövlətinin xaricdəki diplomatik təm-
silçiliklərində vəzifə, yaxud təhsil üçün müavinət al-
mışdılar2. Nəticədə, Avropa ölkələrində “gənc türklər” 
hərəkatını müəyyən dövrə qədər zəiflətmək olmuşdu. 
Lakin II Əbdülhəmid vədlərinə sonadək sadiq qalma-
dığından Əhməd Cəlaləddin Paşa da bir müddət sonra 
ölkədən qaçıb əski ideya dostlarına qoşulmuşdu.  
Sonralar Türkiyənin hərb və səhiyyə tarixinə məş-
hur Gülhanə Əsgəri Tibb Akademiyasının qurucusu 
                                                 
1 M.Kayahan Özgül. Adıçəkilən kitabı, s. 55. 
2 Geniş məlumat üçün bax. Ernest E.Ramsaur. “Jön türkler ve 1908 ihtilalı”. 
İstanbul, Kitabevi Yayınları, 2008. Habelə Edvard F.Knight “1908 
İhtilalinin Hikayesi – Jön Türklər və II Abdulhamid, İstanbul, 2008. 
 133 
kimi daxil olan Kərim Səbati Gürgünə (1870-1942) 
gəldikdə isə o, Əsgəri Tibbiyyə Məktəbində Əli bəylə 
birlikdə oxumuşdu. Aralarında yaranan dostluq və fi-
kir yaxınlığı həyatlarının sonrakı dövrlərində də da-
vam etmişdi. Təbii ki, belə şəxslərin zamin durduğu 
şəxsə yardım əli uzatmamaq olmazdı.  
Amma baş redaktorun yuxarıda istinad etdiyimiz 
"İdarədən" adlı yazısında hadisələrin pərdəarxası ba-
rədə heç nə deyilmirdi. Əksinə, Əli bəy qələm həm-
rəyliyi və qədirşünaslıq nümayiş etdirərək məhz re-
daksiyanın ehtiyac duyduğuna görə tanınmış qəzetçi 
kimi Əhməd Kamalın Bakıya çağırıldığını xüsusi vur-
ğulamışdı. Çox güman ki, Əli bəyin seçiminə inam və 
hörmət əlaməti olaraq dövrün mətbuatı da öz səhi-
fələrində millətimizə xas ənənəvi sadəlövhlük qarışıq 
səmimiyyətlə “Füyuzat”ın yeni müəllifinin gəlişini 
alqışlayan yazılar vermişdilər.  
Bəlkə də adı ətrafında yaranan ajiotajın təsiri altın-
da Əhməd Kamal çox tezliklə Bakıya hansı şəraitdən, 
hansı şərtlər daxilində gəldiyini yaddan çıxarmışdı. 
Az sonra onda hamının başına ağıl qoymaq mərəzi və 
mentor ədası özünü göstərməyə başlamışdı. Yerli ədə-
bi mühitlə ilk təmasdan sonra yazdığı aşağıdakı sə-
tirlər də deyiləni sübut etməkdədir: “Mən buraya 
izhari-kəmal və kəsbi-şöhrət üçün gəlmədim. Bəlkə 
iyirmi sənədən bəri mətbuati-islamda qazanmış oldu-
ğum şöhrətə etimad edərək məni buraya dəvət etdilər 
(kursiv mənimdir – V.Q.). Və Bakuyə müvasalatımı 
 134
(gəlişimi) nəşr edən qəzetlər də bu surətlə yazdılar”1. 
Hətta türk qəzetçi daha irəli gedərək özünü öy-
məkdə, özünə difiramb oxumaqda da qeyri-adi heç bir 
şey görməmişdi: “Mətbuati-islamın ləmai-nisari-kəmalat 
olduğu heç bir üfqi-mərifət yoxdur ki, orada Əhməd 
Kamal ismi-naçizi məruf olmasın. Mətbuati-islam 
iyirmi sənə min türlü müşkülat içində və hər türlü 
əsbabi-səadətini fəda edərək kəndisinə xidmət etmiş 
bir mühərririni tanımayacaq dərəcədə qafil deyildir 
(kursiv mənimdir – V.Q). Buraya vüsulumun əqəbin-
də bütün Kafkasiyada müntəşir cəridələrin haqqı-
acizanəmdə yazdıqları təqdirani-məsləkdaşanənin da-
ha sətirləri qurumamışdır...”2 
Yaxud eyni ruhlu başqa bir bənzər nümunə: “Bən 
gərək İstanbulda, gərəksə vətənimdən xaric bulundu-
ğum zamanlar daima məmləkətdən məmləkətə, mət-
buatdan mətbuata dəvət olunan xidmətkərani-qələm-
dən biri olmaq üzərə fəxr edər və qarelərimin şu su-
rətlə təvəccöhatına məhzər olacaq xidmətlər ifasına 
bəni məzhər elədigindən dolayı cənabi-xaliqül lövh 
vəlqələm həzrətlərinin əltafi-sübhaniyyəsinə leylü-
nəhar səcdəgahı-şükrü məsar olurum”3. 
Göründüyü kimi, bir neçə ay əvvəl sadəcə gündə-
lik ruzisini təmin etmək və küçədə qalmamaq arzusu 
ilə mətbəədə müsəhhih (korrektor) olmağı da məqbul 
sayan və “iyiden iyiye yalnız ve çaresiz göründü-
yünden kendini zorakı davet ettirdigi bu müsafirlikdən 
                                                 
1 Əhməd Kamal. “Müxtəsər bir cavab”, “Füyuzat”, 1907, say 21, s. 326. 
2 Orada. 
3 Yenə orada. 
 135 
başka bir seçeneyi kalmayan”1 Əhməd Kamal Bakıya 
gəlib Əli bəyin və “Füyuzat” camiəsinin diqqəti, qay-
ğısı ilə əhatə olunandan az sonra həyatının acı səhifə-
lərini bilmərrə unudaraq, bu keçmişdən xəbərsiz yeni 
Vətəndə özünü türk-islam mətbuatının ən mötəbər 
simalarından biri kimi qələmə verməyə başlamışdı... 
Şair İbrahim Tahir Musayevlə aralarında başlanan, 
daha çox Əhməd Kamalın yersiz ötkəmliyi və sər-
hədsiz iddiaları üzündən çox tezliklə şəxsi müstəviyə 
keçən münaqişə zamanı dəvət məsələsi yenə gündə-
liyə gəlmişdi. Baş redaktor əslində sıradan ədəbi po-
lemika olan məsələyə müdaxilə edərək yazdığı “İnti-
qad ediriz, intiqad olunuyoruz” məqaləsində birmənalı 
şəkildə türk həmkarının tərəfini saxlamış, “Musa Ta-
hirovun (adın təsadüfən, yoxsa bilərəkdən təhrif edil-
diyini demək çətindir – V.Q.) qafiyə xatirəsi üçün söy-
lədiyi mənalı-mənasız sözlər intiqad olunur-olunmaz 
onun mahiyyəti-şəxsiyyəsinin də nə olduğu öz sözləri 
ilə, öz cavabları ilə aşkara çıxmadımı?”2 – deyə ədəbi 
dil kimi Azərbaycan türkcəsinin mövqeyini bir qədər 
sadəlövh səviyyədə də olsa müdafiə edən qarabağlı 
şairi haqsız çıxarmışdı. 
Əhməd Kamal Azərbaycana 1907-ci il mayın orta-
larında gəlmişdi. Həmin il avqustun 10-da səfərə 
çıxmış, anasına məktubunda “Bakıdan bir kaç gün 
təbdili-hava üçün Pyatiqorsk deyilən yerə gəldik”3 – 
yazsa da, Rusiya və Avropaya səyahəti ay yarımdan 
                                                 
1 M.Kayahan Özgül. Adı çəkilən kitab, s. 55. 
2 Ə.H. İntiqad ediyoruz, intiqad olunuyoruz, “Füyuzat”, 1907, say 23, s. 354. 
3 M.Kayahan Özgül. Adıçəkilən kitabı, s. 59. 
 136
çox çəkmişdi. Səfəri zamanı Rostov, Varşava, Berlin, 
Paris, Sürix, Vyana, Sofiya, Kostansa, Odessa şəhər-
lərində olmuşdu. Sentyabrın 12-də Tiflis üzərindən 
geri dönmüşdü. Varşavadan “Qardaşım Əli bəy” xi-
tabı ilə yazdığı 23 avqust tarixli məktubdan görün-
düyü kimi, Bakıdan ayrılarkən səfər barədə hətta baş 
redaktoru da xəbərdar etməmiş, (“Sizə xəbər vermə-
məyim mənim yola çıxarkən kimsəyə xəbər vermə-
mək kimi çox köhnə bir qaydam olduğundandır”), 
birdən-birə yoxa çıxması ilə bağlı müvafiq izahatı 
onun öhdəsinə buraxmışdı (“siz orada məni nerədə 
istər isəniz orada göstərin”). Sonda “cümləyə səlam 
ilə millətin mənbəyi-füyuzatı olan möhtərəm qələmi-
nizi öpərək ərzi-ehtiram eylərim, mirim-əfəndim”1 – 
sözləri ilə xeyirxahı Əli bəy qarşısında duyduğu 
minnətdarlıq və pərəstiş hissini bir daha dilə gətirsə 
də, bu məktub bütünlükdə onu yazan şəxsin laübalı 
xarakterindən, habelə səfərinin çox güman ki, müəy-
yən siyasi çalarlara malik olmasından və Avropadakı 
gənc türklər hərəkatı ilə bağlılığından xəbər vermək-
dədir.  
Bütövlükdə, müsafir türk qəzetçisinin “Füyuzat”-
dakı fəaliyyəti cəmisi beş aydan bir qədər artıq çək-
mişdi. Üstəlik, yuxarıda da qeyd olunduğu kimi, hə-
min müddətin ay yarımını Əhməd Kamal məqsəd və 
məramı redaksiyaya bəlli olmayan, yaxud sadəcə Əli 
bəy Hüseynzadənin bildiyi Avropa səyahətində keçir-
mişdi. Çalışdığı dövr ərzində ümumən məhsuldarlığı 
                                                 
1 M.Kayahan Özgül. Adıçəkilən kitabı, s. 61. 
 137 
ilə tanınmış, məcmuə səhifələrində 5 şeiri, 13 məqalə 
və publisist yazısı nəşr olunmuşdu1. Simpatiya və 
antipatiyaları bir kənara buraxıb obyektiv mülahizə 
yürütsək, onların “Füyuzat”ın simasını dəyişməsindən 
və Azərbaycan ədəbi fikrinə hansısa ciddi təsirindən 
danışmaq inandırıcı görünməzdi. Bu baxımdan istər-
istəməz türk müəllifin yaradıcılığını milli ədəbiyyat 
kontekstində öyrənməyə təşəbbüs göstərən tənqidçi 
Əli Nazimin hələ 1930-cu illərdəki “Əhməd Kamal 
sadəcə basılmaqla qalan bir takım şeirləri və tənqidi 
məqalələri ilə bu ədəbiyyatda bir yer tutmamışdır”2 
fikri ilə razılaşmaq lazım gəlir.  
 
 
 
 
 
                                                 
1 Həmin yazılar aşağıdakılardır: “Fəlsəfeyi-pərişan”, (şeir), “Füyuzat”, 
1907, say 17, s. 261;“Simurqun qanadları altında”, 1907, say 17, s. 276-
280; “Gözəlim, açma maziyi... (Şekspirin “sone” təbir olunan nəğmələrinə 
nəzirədir), eyni say, s.283; “Adada bir gecə” (şeir), say 19, s. 296; Tahir 
Musayev (məqalə), eyni say, s.298-299, “Bolqarıstan: Oradakı müsəl-
manlar” (məqalə), eyni say, s.299-302, “Mülahizə” (məqalə), eyni say, 
s.303-304; “İştikayi-rindanə” (şeir), say 20, s.308, Misirin vəziyyəti-
idariyyə və siyasiyyəsi (məqalə), eyni say, s.310-315; “Müxtəsər bir 
cavab” (məqalə), say 21, s.326-334 ; “İxtari-məxsus” (məqalə), say 22, 
s.337-338, “Bir səhfeyi-həyat, yaxud İsmayıl Səfa” (məqalə), eyni say, s. 
338-341; “İsbati-iştibah” (məqalə), say 23, s.361-368; “Avropalılarla 
anlaşılım” (məqalə), say 24, s. 375-378; “Şəbgərdi-xəyal” (şeir), sayı 26, 
s. 402-403; “Avropada 46 günlük bir səyahət” (məqalə), say 29, s.449-
455; “Qaranlıqlarda” (şeir), say 30, s.471; “İsbati-İştibah” (məqalə), say 
32, s. 502-507. 
2 Ali Nazim. Yeni Azeri Edebiyati Hakkinda. “Türk Yurdu Mecmuesi”, il 
16, cild V, say 31, iyul 1927, s. 671. 
 138
“FÜYUZAT”DAKI YAZILARI 
 
Əhməd Kamal “Füyuzat”ın səhifələrində şair və 
tənqidçi-publisist kimi iki fərqli ampluada çıxış etmiş-
di. Onun şeirləri Osmanlı təcəddüd ədəbiyyatının çox 
da diqqətəlayiq sayılmayacaq nümunələri idi və jur-
nalın poetik simasını formalaşdıran Məhəmməd Hadi, 
yaxud ara-sıra burada şeirlər çap etdirən Abdulla Şaiq 
yaradıcılığı ilə müqayisədə zəif görünürdü. İctimai 
məzmun daşımamaları, yalnız müəllifin hansısa fərdi 
həyəcan və üzüntülərinin ifadəsi kimi meydana çıx-
maları da həmin şeirlərin oxucu dairəsini əhəmiyyətli 
şəkildə məhdudlaşdırırdı. Lakin Əhməd Kamalın XX 
əsrin əvvəllərindəki Azərbaycan poeziya sənətinə gə-
tirdiyi bir yeniliyi qeyd etmək lazımdır – məcmuənin 
18-ci sayındakı “Gözəlim, açma maziyi” parçası ilə o 
Şekspirin təsiri altında sonetin ilk nümunəsini yarat-
mışdı. Əsər "Füyuzat"da "Şekspirin "sone" təbir olu-
nan nəğmələrinə nəzirədir"1 – qeydi ilə verilmişdi. 
Öz növbəsində əslən Cənubi Azərbaycandan olan, 
"Füyuzat"da ana dilində şeirlərlə çıxış edən Səid 
Səlmasi (1887-1909) bu ədəbi təcrübədən təsirlənib 
"Mətərs, əz çe hərasani? Ezterab ze çist?" misrası ilə 
başlayan ilk fars sonetini yazmışdı2. Beləliklə, Əhməd 
Kamal dolayı yolla olsa da, sonetin dünyanın zəngin 
poeziya məktəblərindən biri sayılan fars şeirinə yol 
tapmasına yardım göstərmişdir.  
Onun məcmuədəki debütü, özünütəqdim xarakterli 
                                                 
1 “Füyuzat”, 1907, say 18, s. 283. 
2 Orada, say 22, s. 348. 
 139 
ilk yazısı “Simurqun qanadları altında” adlanırdı1 . Əli 
bəy Hüseynzadənin yuxarıda xatırlatdığım “Yeni qə-
ləm yoldaşımız” təqdimatının ardınca verilən və pub-
lisist xarakteri ilə seçilən həmin qeydlər “Füyuzat” 
redaktorunun təxminən bir il əvvəl – 1906-cı il iyulun 
7-də “Həyat” qəzetində çıxan “Kuhi-Qaf və Simurq” 
məqaləsinin təsiri altında yazılmışdı. Bunu çıxarışda 
verilən “Ədibi-nəcib Əli Hüseyn bəyin “Həyat” və 
ondan iqtibasən “Türk” qəzetələrində müntəşir “Qaf 
və Simurq” məqaleyi-lətifieyi-ədəbiyyələrinə təlmih-
dir”2 qeydindən də görmək mümkündür.  
Əhməd Kamalın ilk yazısı müəyyən mənada həm 
də Azərbaycandakı gələcək ədəbi-ictimai fəaliyyəti 
baxımından proqram xarakteri daşıyır, müəllifin “Fü-
yuzat” vasitəsilə yaymaq istədiyi ideyaların, görmək 
istədiyi işlərin anonsunu verirdi. Məqalə yalnız Əli 
bəyin təsiri altında deyil, eyni zamanda ona müraciət-
lə yazılmışdı. Əhməd Kamal baş redaktorun Simurqun 
dilindən səsləndirilən “Gəlin! Qanadlarımın altına 
gəlin ki, həsrətkeş olduğunuz sabahi-ürfan və hürriy-
yət mənim qanadlarımın altından doğacaqdır!”3 – 
sözlərini iqtibas etməklə özünün də Bakıya gəlişinin 
və füyuzatçılar sırasında yer almasının əslində bu ça-
ğırışa qoşulmaq, Simurqun qanadları altında “sabahi-
irfan və hürriyyət” mübarizəsi aparmaq mahiyyəti da-
şıdığını diqqətə çatdırırdı: “Əsrlərdən bəri üşşaqinə 
Qafi-xəyal üzərində həsrətkeşanə, məhrumanə fəryad-
                                                 
1 “Füyuzat”, 1907, say 18, s. 276-282. 
2 Orada, s. 277. 
3 “Həyat”, 7 iyul 1906-cı il. 
 140
lar etdirən Simurq bəni qanadının altına çağırıyordu. 
Bu dəvətə qarşı tərəddüd edə bilirmi idim? Simurq 
bənim aşinayi-vicdanım deyilmidir? Simurq bənim 
ümməthayi-əvvəlinimdən olmazmı? Simurqun qanad-
ları bənim aba və əcdadımın aşiyani-nəşəti (doğul-
duğu yuva) sayılmazmı?”1 Heç şübhəsiz, həqiqətən 
səmimi səciyyə daşıyan, ürəyinin dərinliklərindən gə-
lən bu sözlərlə müəllif hər şeydən əvvəl atəşin pərəs-
tişkarı olduğu türk birliyi ideyasına işarə edirdi.  
Bakıda nəzərə çarpan ictimai-mədəni inkişaf me-
yilləri, xüsusən də maarif və mətbuatın sürətli inkişafı 
Əhməd Kamalın qələm adamının vəzifələri ilə bağlı 
təsəvvürlərinin dolğunlaşmasına təkan vermişdi. Müəy-
yən dərəcədə Əli bəy Hüseynzadə və Əhməd Ağayevə 
reveransla yazılan “Buradakı yeni həyati-ictimaidə 
görünən ənvari-“Füyuzat”ın bizi “İrşad” edə-edə, nə-
hayət, bir istiqbali-mətin və əminə irsal edəcəyinə 
şübhə olamaz!”2 – sözləri ilə müəllif türk dünyasının 
tərəqqisinə yönəlmiş prosesdə yaxından iştirak etməyi 
həyatının amalı sayırdı. Bakı bu mənada onun nəzə-
rində əfsanəvi Simurq quşunun qanadlarını sərdiyi yer 
idi. 
Əli bəyin dilindən eşitdiyi epizodu – qədim Roma 
şairi Vergilinin “Eneida” eposunda dəniz allahı Nep-
tunun şiddətli fırtına və dalğalara amiranə tərzdə 
“Quos ego!” (“Mən sizə göstərərəm!” mənasında – 
V.Q.) deməsini bir daha yada salan Osmanlı jurnalisti 
özünün belə iddialardan, Mirzə Cəlil demişkən, “qə-
                                                 
1 Əhməd Kamal. Simurqun qanadları altında. “Füyuzat”, 1907, say 18, s. 277. 
2 Orada, s. 276. 
 141 
ləmlə təşəxxüs satmaq” düşüncəsindən uzaq dayan-
dığını (hərçənd sonra görəcəyimiz kimi vədinə sonuna 
qədər əməl edə bilməmişdi) nəzərə çarpdırmağa ça-
lışırdı: “Xeyr, ey növrəstəgani-qələm! Bən sizə “Guos 
ego” demiyorum və deməyəcəyəm. Bən sizin bulun-
duğunuz bu yağmurlu, yıldırımlı, fırtınalı meydani-
mücadilədə qolunuza girəcəyəm. O meydanda bən 
çox zaman dolaşdığım üçün meydani-əzmimizdə təsa-
düf edəcəyimiz müxatirəli, sərp nöqtələri görüncə sizə 
ixtar edəcəyəm”1.  
Məqsədini həyata keçirmək üçün Əhməd Kamal 
“Füyuzat”da ədəbi tənqidi və bütünlükdə mübahisəni, 
fərqli mülahizə və mövqelərin qarşılaşdırılması ruhu-
nu, müasir istilahla desək, polemikanı genişləndirmə-
yin tərəfdarı idi. O, Avropa xalqlarının qovuşduqları 
inkişafın mühüm hərəkətverici qüvvələrindən birinin 
fərqli fikirlərə yer verilməsi olduğunu müxtəlif mə-
qalələrində dönə-dönə vurğulayırdı. Sağlam ədəbi-
ictimai tənqidi Şərq düşüncəsinə gətirməyin, tənqidlə 
təqriz (qərəz) və təhqir arasında fərq qoymağın tə-
rəfdarlarından biri kimi çıxış edirdi. Məcmuədəki 
fəaliyyətinə də məhz ədəbi əsərlərin ruhu, mahiyyəti, 
dili, ifadə tərzi ilə bağlı əsaslandırılmış tənqidlərdən 
başlamaq niyyətində olduğunu yazırdı:  
“Mühərriri-acizin də iyirmi sənədən bəri (yenə 20 
il! – V.Q.) gərək mətbuat aləmində, gərək İstanbul 
məkatibi-aliyyəsində bu xüsusda bir xeyli xədəmat və 
təcarübüm olduğundan burada xidmət qılmaya bu mə-
                                                 
1 Əhməd Kamal. Simurqun qanadları altında. “Füyuzat”, 1907, say 18, s. 278. 
 142
sələdən iqtida ediyorum. Bunun üçün “Fiyuzat”da bir 
“İmtahani-ədəbi” sərlövhəsi altında bir fəsli-intiqad 
açıyoruz ki, burada hər növ asari-müntəşirənin gərək 
əlfaz və ifadəyə, gərəksə məna cəhəti ilə məntiqə, 
elmir-ruha, hikməti-bədaeyə aid isabət və müxalifət-
ləri son təhlili-ədəbi üsulu ilə göstəriləcəkdir”1. Niy-
yətin pozitivliyi göz önündə idi.  
İlk təşəbbüs kimi Əhməd Kamal “Füyuzat”ın ya-
xın saylarında çap olunmuş iki bədii parçanı – özünün 
“Fəlsəfeyi-pərişan” şeirini və Asan Səbrinin “Əsarət 
qurbanları” hekayəsini anonsunu verdiyi tənqidi ya-
naşma mövqeyindən araşdırmışdı. Müəllifin tənqidə 
sözün hərfi mənasında özündən başlaması ümumi-
likdə təqdirəlayiq idi. Əhməd Kamal bu yolla yəqin 
ki, digər qələm yoldaşlarında da fərqli fikrə dözüm-
lülük əhval-ruhiyyəsi aşılamaq istəyirdi. Lakin son-
rakı azsaylı nüminələrdən də görəcəyimiz kimi, onun 
müraciət etdiyi əsər və müəlliflərin əhatə dairəsi məh-
dud idi. Dövrün ədəbi panoramı, XX əsrin əvvəllə-
rindəki milli ədəbiyyatın mövzu, janr və üslub rən-
garəngliyi burada öz əksini tapmırdı. Təəssüf ki, o, 
sonrakı məqalələrində də “Füyuzat” hüdudlarından 
kənara çıxa bilməmişdi. Yeni kitab və məcmuələr, 
qəzet və jurnalların ədəbiyyat bölümündə yer alan 
əsərlər, teatr tamaşaları bütünlükdə Əhməd Kamalın 
maraq dairəsindən kənarda qalmışdı. Bu isə iddiaçısı 
olduğu ədəbi-ictimai tənqidinin miqyasını, dəyərini 
xeyli aşağı salmışdı.  
                                                 
1 Əhməd Kamal. Simurqun qanadları altında. “Füyuzat”, 1907, say 18, s. 277. 
 143 
Onun məqalələrini gözdən keçirəndə milli bədii 
sözün yalnız “Füyuzat” çərçivəsində yarandığı düşün-
cəsi hasil olur. Sanki 1906-1907-ci illərdə Azərbaycan 
ədəbiyyatı sadəcə bir dərginin səhifələrinə sığan üç-
dörd müəllifin ümidinə qalmışdı. Sanki nə Sabir və 
Mirzə Cəlil, nə Əbdürrəhim bəy Haqverdiyev və Nə-
cəf bəy Vəzirov, nə Hüseyn Cavid və Üzeyir Ha-
cıbəyli, nə də adlarını sadalamadığım digər şair və 
ədiblər varmış... Məqalələrinin əhatə dairəsinin məh-
dudluğu, əksər hallarda təhlil və tənqidi mülahizələ-
rini yalnız bir müəllif, yaxud onun sadəcə bir şeiri 
üzərində qurması, əsaslı tənqiddən daha çox, öcəşmə 
ünsürlərinə yer verilməsi Əhməd Kamalın çağdaş 
ədəbi-mədəni həyatdan xəbərsizliyi və tənqidin vəzi-
fələrini yetərincə düzgün anlamaması, yaxud sadəcə 
buna əhəmiyyət verməməsi təəssüratını yaradır. Bu-
rada bir prinsipial məqamı da xüsusi qeyd etmək la-
zımdır: ədəbiyyat adına onu sadəcə Osmanlı türkcə-
sini ədəbi dil kimi qəbul edən, əsərlərini İstanbul 
şivəsində yazan azərbaycanlı müəlliflərin şəxsiyyəti 
və yaradıcılığı maraqlandırırdı. Bu mənada Əhməd 
Kamalın tənqidi yazıları müasirləri Firidun bəy Kö-
çərli, yaxud Abdulla Surun eyni səciyyəli əsərləri 
kimi dövrün ədəbi-bədii fikrinin dərinliklərinə nüfuz 
edərək ümummilli mahiyyət qazana bilməmişdi.  
“Füyuzat”dakı məqalələrinin mühüm qismi yalnız 
ədəbi deyil, həm də siyasi və ictimai xarakterli idi. Bu 
yazılar qısa müddət ərzində jurnalın ideya istiqamə-
tində ənənəvi yer tutmağa başlayan Şərq-Qərb para-
lelləri, iki fərqli mədəniyyətin, zövq və düşüncə tərzi-
 144
nin qarşılaşdırılması üzərində qurulmuşdu. Əhməd 
Kamal milliyyətçi və türkçü kimi Qərb dəyərlərini 
qeyd-şərtsiz qəbul etmirdi. Qərb qarşısında dilsiz hey-
ranlıq hissi ona yad idi. Türklərin tarixdəki yerini bilir 
və bundan qürur duyurdu. Lakin eyni zamanda Av-
ropa xalqlarının keçdiyi tarixi inkişaf yolunun uğur-
larını mənimsəmək, köhnə qitədə meydana gəlmiş 
dünyəvi, mütərəqqi meyilləri öyrənmək və onları milli 
həyata gətirməyin qızğın tərəfdarı kimi çıxış edirdi.  
Bu baxımdan onun “Avropalılarla anlaşalım”1 mə-
qaləsinin indi də öz aktuallığını itirmədiyini söyləmək 
mümkündür. Aradan yüz ildən çox vaxt keçməsinə 
baxmayaraq, yazını gözdən keçirərkən bu gün də ya-
şadığımız bəzi hisslərin, narahatlıq keçirdiyimiz mət-
ləblərin həqiqi təsvirini orada tapa bilirik. Məsələn, 
şərq həyatının əsrlər boyu qərblilər tərəfindən yalnız 
ekzotik görüntü kimi təsvir edilməsi? Buyurun. Əh-
məd Kamal türk cəmiyyətinin bilicisi sayılan, indi 
adına İstanbulda küçə, otel və qəhvəxana qoyulan ta-
nınmış fransız yazıçısı Pyer Lotinin (1850-1923) 
“Aziada”2 romanını incələyir və patriarxal İstanbul 
mühitində türk qızı ilə fransız zabitinin eşq macərası 
                                                 
1 Əhməd Kamal. Avropalılarla anlaşalım, “Füyuzat”, 1907, say 24, s. 375-
378. 
2 İlk dəfə 1879-cu ildə çap olunan bu romanın başqa adı «Konstanti-
nopol”dur. Əsər fransız dəniz zabiti ilə türk qızının macəralarla dolu 
məhəbbətindən söz açır. Müəllif gerçək həyat mənzərələrindən daha çox 
ekzotika arxasınca qaçdığı üçün bədii həqiqət və inandırıcılıqdan uzaq 
düşmüşdü. Əhməd Kamalın 1907-ci ildə Marseldə yazdığı “Pierre 
Loti`ye” şeirində aşağıdakı misralar yer almışdı: “Kalbimiz ey Pierre! 
Makamındır! Saltanatgahi-ihtiramındır. Türk`ü olmüşmü sandın?.. Haşa! 
Türküm! Ölməm! Benimle sen de yaşa!” 
 145 
haqdakı milli, dini, etnoqrafik yanlışlıqlarla dolu süje-
tin reallıqdan uzaqlığını göstərir. Bütün bunların sa-
dəcə “Min bir gecə” nağıllarının yeni variasiyaları ol-
duğunu və bəşəri dəyərlərə xidmət etmədiyini gös-
tərir.  
Avropa ensiklopediyalarında, məlumat-soraq ki-
tabçalarında, digər mənbələrdə tariximizin təhrif edil-
məsi, görkəmli şəxsiyyətlərimizin yada salınmaması? 
Buyurun. Fransanın “Böyük Laross” ensiklopediyası-
nın yeni nəşrini görən müəllif adəti üzrə dərhal orada 
Osmanlı məşhurlarını, əsrlər boyu Avropanı qorxu 
altında saxlayan türk sərkərdələrinin adlarını axtarır. 
Bəzən heç nə tapmır, bəzən isə ala-yarımçıq, təhrifə 
uğramış çiy materiallarla üzləşir. Eynən bizim gün-
lərdə olduğu kimi... Sanki onilliklər boyu heç bir şey 
dəyişməyib: “Bu gün Avropada türkləri Teymurləngin 
vaxtındakı türklərdən fərqli bilməyənlər, türk deyincə 
hala qəməsi yanda, çaxmaxlısı miyanda bir heykəli-
vəhşət və dəhşət təsəvvür edənlər az deyildir!”1 Bu-
radakı “bu gün” təyini təkcə yazıldığı dövrə deyil, 
kiçik istisnalarla bizim günlərə də şamil edilə bilər.  
Heyrət qarışıq narazılıq hissi ilə “Canım! İstan-
buldan Avropanın ən uzaq yerinə qırx səkkiz saatdır. 
Bu adamlar nə üçün bizi anlamaq istəmiyorlar? Nə 
üçün təfərrüati-siyasiyyələrə şu qədər vaqif olurlar da, 
xüsusati-ictimaiyyəmizi ehmal ediyorlar? Boyləcə, 
bizi aləmə məsxərə eliyorlar...”2 – düşüncəsini ortaya 
qoyan Əhməd Kamal həyəcanlı sualına özü cavab 
                                                 
1 Əhməd Kamal. Avropalılarla anlaşalım. “Füyuzat”, 1907, say 24, s. 375. 
2 Orada, s. 378. 
 146
verirdi: “Biz bağıra-çığıra bu həriflərin aralarına, on-
ların qaibeyi-ictimaiyyələri içinə hər nə surətlə olursa 
olsun, girməyə çalışmalıyız. Bizi aləmə istədikləri 
kimi tanıtmamaları üçün daima gözlərinin önündə 
olmalıyıq. Yoxsa şəxsiyyəti-ictimaimiz daim yanlış 
tanıdılacaqdır!”1 
Başqa üsul və vasitələr də mövcuddur. Müəllifin 
fikrincə, “kəndi mətbuatımızı nəzarət altında bulun-
durmaqla bərabər, Avropa mətbuatının da heç olmaz-
sa bizə aid əqsamını (qismini) gözdən uzaq tutmama-
lıyız. Avropanın haqqımızda olan sui-zənn və hökmü-
nü təshih üçün bundan kəsə yol yoxdur”2. 
Əli bəy Hüseynzadə və həmfikirlərinin fəaliyyətini 
təqdir edərək demək lazımdır ki, ötən əsrin əvvəllə-
rində “Füyuzat” milli mətbu nəşrlərimiz arasında ilk 
dəfə olaraq sadəcə belə qüsurları sadalamaqla kifayət-
lənməmişdi. Yazının son abzasından da göründüyü 
kimi, redaksiya “Böyük Laross”un türk-müsəlman 
dünyası ilə bağlı yol verdiyi qüsur və diqqətsizlikləri 
təshihi tələbi ilə fransızca müraciətini Parisə gön-
dərmişdi: “İştə “Füyuzat” bu xətaları burada yazdığı 
kibi Laross heyəti-təhririyyəsinə də fransızca olaraq 
yazdı, göndərdi...”3 
Əhməd Kamal hər millətin mövcudluğunun inti-
bah mərhələsinə yüksəlməsi, dilini, ədəbiyyatını, tari-
xini və digər mənəvi dəyərlərini qoruması üçün mət-
buatı fövqəladə əhəmiyyətə malik vasitələrdən biri sa-
                                                 
1 Əhməd Kamal. Avropalılarla anlaşalım. “Füyuzat”, 1907, say 24, s. 377. 
2 Orada, s. 376. 
3 Yenə orada, s. 378. 
 147 
yırdı. Qərbin müxtəlif ölkələrinə iki aylıq gəzintinin 
təəssüratları əsasında dərc etdirdiyi "Avropada. 46 
günlük bir səyahət" məqaləsində bu məsələyə toxu-
naraq yazırdı: "Lakin, əfsus! Biz hala anlayamıyoruz 
ki, bir millətin mətbuatı o millətin lisanı deməkdir. 
Mətbuatdan məhrum olan millətin lal adamdan farkı 
yoktur. Dilsiz bir adam amalü hüququnu ifadə və mü-
dafiədən nasıl aciz isə, mətbuatı olmayan bir millət də 
amalü hüququnu təcavüzi-əğyardən oyle məsum bu-
lunduramaz. Əvət! Mətbuat bir millətin lisanı, sa-
miəsi, nəzəri, beyni deməkdir. Mətbuatsız millət söy-
ləməyəz, eşidəməz, görəməz!"1. 
“Əkinçi”ni yaşada bilməyən, onilliklər boyu yalnız 
iki vərəqlik “Tərcüman”ın ümidinə qalan çoxmilyon-
luq türk-müsəlman xalqların dünyada böyük dəyişik-
liklər baş verdiyi, Asiyanın oyandığı dövrdə də mət-
buata laqeyd yanaşması həqiqi bir türkçü kimi Əhməd 
Kamalı qayğılandırırdı. “Şimdi 25-30 milyon Rusiya 
müsəlmanlarının 20-30 qəzetəyi iki sənə davam etdi-
rəcək qədər həyati-fikriyə göstərmədiklərini düşün-
dükcə, doğrusu, biz bu qəziyyənin hökmündən qor-
xuruz!”2 – deyə müəllif vəziyyətin eyni qaydada da-
vam edəcəyi təqdirdə gələcək informasiya mübarizə-
lərində məğlubiyyətin qaçılmaz olduğu barədə həyə-
can zəngi çalırdı.  
Əhməd Kamal Cənubi Qafqaz və Volqaboyunda 
çıxan qəzet, dərgi, məcmuə adlarının mənasından üs-
                                                 
1 Əhməd Kamal. Avropada. 46 günlük bir səyahət, “Füyuzat”, 1907, say 29, 
s. 450. 
2 Orada, s. 451. 
 148
lubi fiqur kimi yararlanaraq, türk mətbuatının və bu 
mətbuat vasitəsi ilə türk insanının ümidləri, gözlən-
tiləri, eyni zamanda onu təhdid edən risklər, problem-
lər barədə orijinal bir tərzdə, diqqətçəkici formada 
məlumat verirdi: “Əvət 30 milyonluq “aləmi-islam” 
ki, fəqət “Əsri-cədid” intibahında “Rəhbər”ini, “İr-
şad”ını qaib edər, səsini çıxarmaz! “Dəbistan”ı başına 
yıxılar, xəbəri belə olmaz! Hər dürlü əsbabi- “Təka-
mül” və “Bürhani-tərəqqi” əlindən çıxar, heç bir əsəri-
“Həmiyyət” izhar etməz. Və əlhasil, şu dövri-“Azad”ın 
bütün vəsaili-vacibati-“Tərəqqi”sindən heç biri ilə 
“Fikir”i “Ülfət”ə qabiliyyət göstərməz! Və əlhasil, bu 
qədər matəmi-mətbuata biganə qalır! İnsan onun “Hə-
yat”ından qət-ümmid etməkdə, əlbəttə, naçar və biix-
tiyar olur”1. Müəllifin yaratdığı mənzərə həqiqətən də 
görümlü və təsirlidir. 
XIX əsrin ortalarına qədər Osmanlı imperiyasının 
torpaqları sayılan Misir və Bolqarıstan barədə tarixi-
publisist yazılarında da Əhməd Kamal ən ağrılı möv-
zu kimi dəyişən şərtlər daxilində türk-islam dünya-
sının kifayət qədər dəyanət, əzm göstərə bilməməsinin 
səbəbləri üzərində dayanırdı. Yeni Balkan savaşla-
rının başlanmasından bir neçə il əvvəl diqqəti Bol-
qarıstan türklərinin problemlərinə cəlb edən müəllif 
yaxınlaşan fəlakətlə bağlı “Füyuzat” səhifələrində hə-
yəcan təbili çalmışdı2. Osmanlı türklərinin mövqeləri 
                                                 
1 Əhməd Kamal. Avropada. 46 günlük bir səyahət, “Füyuzat”, 1907, say 29, 
s. 450. 
2 Əhməd Kamal. Bolqarıstan. Oradakı müsəlmanlar, “Füyuzat”, 1907, say 
19, s. 300. 
 149 
biri-birinin ardınca itirməsinin səbəbləri yalnız getdik-
cə daha monolit şəkil alan xristian həmrəyliyində de-
yil, XV-XVI əsrlərdən etibarən Qərbin imza atdığı 
uğurların çoxunun Şərq üçün yad, əlçatmaz olmasında 
axtarılırdı. Əhməd Kamal Qərbin mədəni nailiyyətlə-
rini təqdir etməklə bir sırada müsəlman həmrəyliyi və 
türk vətənpərvərliyi mövqeyinə də mühüm əhəmiyyət 
verirdi. 
Əvvəldə qeyd edildiyi kimi, o, Bakıya gəlməzdən 
əvvəl bir müddət Varnada yaşamışdı. Bu mənada 
bolqar reallığına yaxından bələd idi. Zaman-zaman 
kəskinləşən bolqar-türk qarşıdurmaları barədə öz mü-
şahidələri əsasında mülahizə yürüdə bilərdi. Müşahi-
dələr isə göstərirdi ki, türklərin əsrlər boyu yaşadıqları 
Bolqarıstanı tərk edərək bütöv kəndlər, mahallar ha-
lında Anadoluya köçmələrinin əsasında yalnız yerli 
xristian əhalinin və hökumətin düşmən münasibəti de-
yil, həm də köçmənlərin cahilliyi, haqlarını qoruya 
bilməmələri, dini təbliğata uymaları dayanırdı. Əhməd 
Kamal saxta vətənpərvərlik pozası almadan türk insa-
nına o qədər də xoş görünməyəcək sərtlik və prinsi-
piallıqla vəziyyətin həqiqi mənzərəsini çızmışdı: “Bol-
qariyadakı müsəlmanarın yekdigərinə qarşı laqeydlik-
ləri yüzündən hər sənə bir kaç müsəlman köyü əm-
laklarını yox bahasına satıb Türkiyəyə hicrət etməyə 
məcbur oluyorlar. Bunlar bolqar hökumətinin zülmün-
dən, yaxud bolqarların əziyyət etmələrindən hicrətə 
məcbur oluyorlar denilirsə, bir iftiradır! Biçarə köy-
lülər sırf cahilanə bir etiqadın, cahilanə bir təəssübün, 
haqsız bir tənəffürün qurbanı oluyorlar. Əgər oralarda 
 150
müsəlmanların cəmiyyətləri, qəzetləri olsa, bunlara – 
“köylülərə” o vasitələrlə nəsihət olunaraq, əlavə vaqid 
edilərək, hicrətə məcbur edəcək ortada heç bir səbəb 
olmadığı anlatılaraq, o zavallılar o yolda pərişan ol-
madan qurtarıla bilər. Lakin biçarə ciftçiləri bir takım 
təhlükəli masallarla qorxudaraq hicrətlərindən istifa-
dəyə qalxacaq dərəcədə xainlərin də müsəlmanlar ara-
sında bulunduğunu söyləməyə dilimiz varmıyor”1. 
Türk dünyasının digər köklü problemləri kimi 
tarixi və müasir aspektdə İran-Turan qarşıdurması da 
Əhməd Kamalın ictimai-siyasi yazılarında ardıcıl mü-
raciət etdiyi mövzulardan idi. Bəzi yazılarında “Tu-
rani” təxəllüsündən də istifadə edən Əli bəy Hüseyn-
zadənin məcmuədəki "Məcnun və Leylayi-islam" 
məqaləsi2 bu baxımdan füyuzatçılarla Bakıda İran 
konsulluğunun dəstəyi ilə çap olunan “Həqayiq” qəze-
ti arasında fikir toqquşmalarının daha da kəskinləş-
məsinə təkan vermişdi. Yalnız ədəbi deyil, siyasi ba-
xışları etibarı ilə də özünü Əli bəyin ardıcılı, davam-
çısı sayan Əhməd Kamal müəllimi kimi islamda yal-
nız ərəb və İran izləri axtarmağın, 400 ildən çox 
müsəlman xəlifələri olmuş Osmanlı türklərini və bü-
tünlükdə türkləri bu prosesdən kənarlaşdırmağın qəti 
əleyhdarı idi. Başqa bir mühüm cəhət isə onun bir 
qədər bəsit şəkildə də olsa Qafqaz və türk tarixinin 
ümumi İran tarixinin bir hissəsi kimi qələmə verilmə-
                                                 
1 Əhməd Kamal. Bolqarıstan. Oradakı müsəlmanlar, “Füyuzat”, 1907, say 
19, s. 301. 
2 Ə.H. Məcnun və Leylayi-islam, “Füyuzat”, 1907, say 17, s. 257-260, say 
18, s. 273-275, say 20, s.305-308. 
 151 
sinə və ayrı-ayrı Azərbaycan türklərinin sadəcə şiəlik 
zəminində özlərini iranlı saymalarına qarşı çıxması 
hesab olunmalıdır.  
Maraqlıdır ki, ictimai-siyasi məqalələrində Əhməd 
Kamal ölkəsində – Osmanlı imperiyasında gedən si-
yasi proseslərdən uzaq dayanmağa çalışmışdı. Bunu 
məcmuəni deyil, özünü mümkün təhlükələrdən qoru-
maq üçün etdiyini düşünmək üçün əlimizdə kifayət 
qədər əsas var. Çünki yuxarıda da göstərildiyi kimi, 
Əli bəy Hüseynzadə Rusiya imperiyasının təbəəsi ki-
mi müəyyən təhlükəsizlik zəmanəti aldığından qorxub-
çəkinmədən “Füyuzat” məcmuəsini II Sultan Əbdül-
həmid rejiminə münasibətdə barışmaz mövqe tutan 
bütün qələm sahiblərinin ixtiyarına vermişdi. Qəribə-
dir ki, Əhməd Kamal nədənsə, bu imkandan yararlan-
maq istəməmişdi. Əvvəlki dövrlə müqayisədə Bakıda 
daha ehtiyatlı mövqe tutması çox güman ki, eyni istib-
dad rejimi olan çar Rusiyasına çox da güvənməməsin-
dən qaynaqlanırdı.  
 
İBRAHİM TAHİRLƏ “MÜBARİZƏ” 
 
Əhməd Kamal “Füyuzat”da fəaliyyətə başlayan-
dan az sonra Azərbaycan mətbuatını, şair və yazıçıları 
“ədəbi imtahana” çəkmək vədi verib bu istiqamətdə 
bəzi təşəbbüslər göstərsə də, “imtahanın” əhatə etdiyi 
mövzular son dərəcə məhdud, prinsipləri isə ümumi-
likdə qərəzli olmuşdu. Nə qədər qəribə görünsə də, bir 
neçə ay ərzində türk qəzetçisinin tənqidi sadəcə bir 
müəllif – şair İbrahim Tahir Musayev və bir mətbuat 
 152
orqanı – iranpərəst mövqeli “Həqayiq” məcmuəsi ilə 
məhdudlaşmışdı. Bu da ilk yazısında üzərinə ciddi və-
zifələr götürən, zəngin bilik və çoxillik ədəbi təcrübə-
sini çox sevdiyi Qafqaz türkləri ilə bölüşməyə boyun 
olan Əhməd Kamalın yaradıcı mühitə yetərincə nüfuz 
edə bilmədiyinin, yaxud istəmədiyinin, Azərbaycan 
ədəbiyyatının ruhu və problemləri ilə yaşamağı ba-
carmadığının göstəricisidir. Həyatının beş ilə yaxın 
dövrünü Bakıda keçirməsinə, daim diqqətəlayiq in-
sanların əhatəsində olmasına baxmayaraq o, sanki 
ədəbi-mədəni mühitdən xəbərsiz vəziyyətdə qalmışdı. 
Yaxud sadəcə öz daxilinə çəkilmişdi.  
XX əsr Azərbaycan ədəbiyyatı tarixində mütəvazi 
bir yer tutan şair sadə və iddiasız şair İbrahim Tahirlə1 
“mübarizəyə” gəldikdə isə hətta Əli bəyin yuxarıda 
xatırladılan havadarlığına baxmayaraq, bu ədəbi qarşı-
durmada türk müəllifin haqsız olduğu və ədəbiyyat 
adamına yaraşmayan davranış sərgilədiyi ilk baxışdan 
diqqəti çəkirdi. Həmin fikir toqquşmasındakı mövqe 
istər-istəməz onu Mirzə Cəlilin “Anamın kitabı” pye-
sindəki Səməd Vahidlə müqayisə etməyə tam əsas ya-
radır.  
O da eyni ilə Səməd Vahid kimi İstanbul türkcə-
sində danışmayanların, Osmanlı ədəbi zövqünü yam-
sılamayanların fikirlərini süngü ilə qarşılayırdı. Onları 
                                                 
1 İbrahim Tahirin müxtəlif janrlarda qələmə alınmış yaradıcılıq nümunələri 
son illərdə Azərbaycan MEA Əlyazmalar İnstitutunun əməkdaşları, 
fəlsəfə doktorları Raqib Kərimov və Əli Məmmədbağıroğlu tərəfindən 
toplanaraq geniş müqəddimə ilə birlikdə çap edilib. Bax. İbrahim Tahir. 
Əsərləri. Bakı, “Elm və təhsil”, 2010, 634 səh. 
 153 
İran qarşısında əyilməkdə suçlayırdı. Düşüncə və zeh-
niyyət geriliyində ittiham edirdi. Şair İbrahim Tahirlə 
“Füyuzat” səhifələrində qızışan və sözün həqiqi mə-
nasında palazqulaq yazılara yer açan münaqişə də bu 
zəmində yaranmışdı.  
İbrahim Tahir Musayev (1869-1943) XX əsrin əv-
vəllərində Qarabağ ədəbi mühitinin yetirdiyi istedadlı 
şair, tərcüməçi, milli ruhlu maarifçi ziyalı idi. Təh-
silini doğma şəhəri Şuşada almışdı. Ənənəvi mədrəsə 
təhsili sayəsində ərəb, fars dillərinə yiyələnməklə ya-
naşı, fərdi özünü təkmilləşdirmə yolu ilə dövrün ye-
nilikçi meyillərini mənimsəmiş, rus dilini öyrənmişdi. 
1903-cü ildən başlayaraq müxtəlif imzalarla “Şərqi-
rus”, “İrşad”, “Molla Nəsrəddin”, “Dəbistan”, “Səda” 
kimi qəzet və jurnallarda, sovet dövründə isə “Yeni 
kənd”, “Yeni yol” və b. mətbu nəşrlərdə ardıcıl çıxış 
etmişdi. Cəlil Məmmədquluzadə, Əhməd bəy Ağayev 
kimi görkəmli şəxsiyyətlərlə sıx dostluq əlaqələri sax-
layırdı. Vətənində “Şahnamə”nin mahir tərcüməçisi 
kimi şöhrət qazanmışdı. Ədəbi-ictimai fəallığına və 
uğurlarına baxmayaraq, özünü həqiqi söz adamından 
daha çox həvəskar sayırdı. Nəhayət, Azərbaycan mə-
dəniyyətinə bir sıra ziyalılar bəxş edən tanınmış bir 
ailə ocağının başçısı, ağsaqqalı idi. 
Müasirlərinin çoxu kimi İbrahim Tahir də anadilli 
mətbuata ictimai inkişafın hərəkətverici qüvvəsi kimi 
baxırdı. Bu səbəbdən “Füyuzat”ın meydana çıxmasını 
böyük sevinc hissi ilə qarşılamış, Şuşada yeni ədəbi 
nəşrin atəşin tərəfdarı kimi tanınmışdı. İlk saylardan 
 154
birində dərc etdirdiyi “Təbrik və izhari-təşəkkür”1 adlı 
şeirində o, “Gülzari-vətəndə açılıb bir güli-irfan, Ən-
bər saçıyor millətə göftari-Füyuzat”, – misraları ilə be-
lə bir məcmuəyə böyük ehtiyac duyulduğunu və onun 
ciddi maarifçilik vəzifəsi daşıyacağını müjdə verirdi: 
 
 Çoxdan var idim talibi-didari Füyuzat, 
 Nagah bürüdü qəlbimi ənvari-Füyuzat, 
 Təqdirə səzavar olacaq mündəricatı, 
 Bifeyz olamaz vaqifi-əsrari Füyuzat2. 
 
Sonrakı misralarda şair "Füyuzat"ın həm özünün, 
həm də milli ədəbiyyata xidmət etmək istəyən digər 
qələm dostlarının yaradıcılığına istiqamət verəcəyi ba-
rədə ümidlərini dilə gətirmişdi. "Bundan belə əşari-
münasib yazacaqdır, Gər Tahirini eyləsə icbar "Füyu-
zat" – deyə jurnalın təsiri altında şeirini dövrün tələb-
lərinə daha da yaxınlaşdıracağı ilə bağlı üzərinə bəlli 
ədəbi öhdəlik də götürmüşdü.  
Nəticədə daimi müəlliflərindən biri kimi tanındığı 
“İrşad”, “Tazə həyat” qəzetləri ilə yanaşı, “Füyuzat” 
səhifələrində də İbrahim Tahir həmvətənlərini inkişaf və 
tərəqqiyə çağıran, maarifin əhəmiyyətindən, insan 
azadlığından, ölkənin qanunlarla idarə olunmasının va-
cibliyindən söz açan şeirləri çap etdirmişdi. Bu poetik 
parçalar hər şeydən öncə müəllifin vətən təəssübündən, 
ölkəsini və vətəndaşlarını hür görmək istəyindən xəbər 
verirdi. Məsələn, aşağıdakı misralarda olduğu kimi: 
                                                 
1 İbrahim Tahir. Təbrik və izhari-təşəkkür. “Füyuzat”, 1906, say 3, s. 48. 
2 Orada. 
 155 
Tərəqqidən qalır bibəhrə qanun olmayan kişvər,  
Düşər izzü şərafətdən cəhlü qəflətlə dolan kişvər,  
Tənəzzül kəsb edər nik ilə bəd yeksan olan kişvər,  
Müsavat olsa vallahi olar mədhi-aman kişvər,  
Fərəh əta eylər qanda olsa əmniyyət insana!1  
 
Yaxud ictimai kəsərlilik, vətən və millət sevgisi-
nin, hürriyyət istəyinin öz əksini tapdığı başqa bir sə-
ciyyəvi nümunə: 
     
Verir hər yerdə qanun olsa insaniyyət insanə, 
Cahanda ən gözəl nemətdir hürriyyət insanə. 
Xəyali-mülki-millətdir, əgər sorsan, mənim  
dərdim. 
Bilirsənmi nədir fikri-xəyali-millət insanə?2 
 
Şeiriyyət, poetik texnika baxımından İbrahim Ta-
hirin yaradıcılığına müəyyən iradlar tutmaq mümkün-
dür. Bu da tamamilə təbiidir. O, özü də yerini bilirdi 
və qətiyyən böyük iddiada deyildi. Füzuli, Nəvai, 
Seyid Əzim Şirvani və başqa ustad sənətkarların yo-
lunu davam etdirməyi böyük şərəf sayırdı. Eyni za-
manda tədqiqatçı Paşa Əlioğlunun da yazdığı kimi, 
“XX əsrin əvvəllərində əsl milli ziyalı kimi yetiş-
mişdi”3. Şairlə “Füyuzat”ın və füyuzatçıların arasında 
hər hansı münaqişənin, ciddi fikir ayrılığının olduğu-
                                                 
1 İbrahim Tahir. İnsanlara xitab. “Füyuzat”, 1906, say 4, s. 60. 
2 İbrahim Tahir. Əsərləri, Bakı, 1998, s. 356. 
3 Paşa Əlioğlu. Ədəbi irsimizin dəyərli səhifəsi – İbrahim Tahir yaradıcılığı. 
“525-ci qəzet”, 26 yanvar 2015-ci il. 
 156
nu söyləmək üçün də tutarlı əsas yoxdur. Anlaşıl-
mayan Əhməd Kamalın Bakıda bütün tənqidçilik 
fəaliyyətini, yaradıcılığının bütün bəlağət və fəsahə-
tini İbrahim Tahirə həsr etməsidir. Əsl ədəbiyyat, bö-
yük sənət haqqında peşəkarlıqla, ədalət hissi ilə danı-
şacağını dəfələrlə vəd edən tənqidçi nə üçün müna-
sibətini, həm də əsasən obyektivlikdən uzaq və qərəzli 
münasibətini sadəcə bir nəfərin bir neçə şeiri ilə məh-
dudlaşdırırdı? Oxucularına feyz vermək, gözəl hisslər 
aşılamaq istəyən “Füyuzat”ın dilinə təhqirləri, bayağı-
lıqları necə gətirirdi? 
Aydın məsələdir ki, həmin dövrdə İbrahim Tahir 
Azərbaycan ədəbiyyatının yeganə təmsilçisi və aparıcı 
nümayəndələrindən biri deyildi. Tənqidi fikir söylə-
mək, təhlil və müqayisələr aparmaq üçün kifayət qə-
dər zəngin ədəbi material vardı. Yaradıcılığını, bədii 
zövq və mövqeyini müzakirəyə çıxarmaq üçün yetə-
rincə tanınmış ədəbi simalar meydanda idi. Milli ədə-
bi fikir özünün forma və janrlarla zəngin maraqlı, 
dinamik dövrünü yaşayırdı. Bakı mədəni həyatın rən-
garəngliyi baxımından hətta İstanbulu da üstələmişdi. 
Ədəbi məhsulun bolluğu və fərqliliyi tənqidçilər üçün 
xüsusi ilə geniş fəaliyyət sahəsi açmışdı. Amma Əh-
məd Kamal nədənsə qərəzliliyə, hətta düşmənçiliyə 
varacaq bir ardıcıllıqla məcmuənin 19-cu sayından 
son sayına qədər Qarabağ şairlərinin şəxsiyyəti və irs-
ləri haqqında dəyərli tədqiqatın müəllifi Mir Möhsün 
Nəvvabın “xoş əhvallı, düz əxlaqlı bir gənc” və “xoş 
 157 
məzmunlu qəzəllər müəllifi”1 kimi səciyyələndirdiyi 
İbrahim Tahiri qaralamaqda davam etmişdi. Fikrimcə, 
belə bir mövqe təkcə türk müəllifə deyil, bütünlükdə 
məcmuəyə də başucalığı gətirməmişdi. Onun tərəf-
sizlik və ədəbi zövqünü şübhə altında qoymuşdu. Sual 
və təəccüb doğuran başqa bir cəhət isə türk müəllifin 
bu qərəzli münasibətə ifrat ədalət hissi ilə seçilən Əli 
bəy Hüseynzadəni şərik etməyi bacarması idi.  
Beləliklə, məqalələrindən birində “Sən bəni, bən 
səni öyməkdən isə ey şair, Yazalım şeir bizi alimi-
tənqid öysün”2 – meyarını hər şeydən uca tutduğunu 
bəyan edən Əhməd Kamal “Tahir Musayev” adlı ya-
zısı ilə (həmin sayda şairin portreti də verilmişdi) əs-
lində öz prinsipindən uzaqlaşmağın bariz nümunəsini 
göstərmişdi. Nədənsə, İbrahim Tahirin “İrşad”da tez-
tez çap olunması “Füyuzat” tənqidçisinin xoşuna gəl-
məmişdi. Razılaşaq ki, məqalənin sonundakı “az və 
gözəl” yazmaq təklifi mahiyyət etibarı ilə məqbul idi. 
Lakin təhlillər, xüsusən də sərt əda ilə irəli sürülən 
iradlar bədii materiala və məntiqə söykənmirdi. Əh-
məd Kamal konkret nümunələr əsasında fikir forma-
laşdırmaq əvəzinə, ayrı-ayrı yerinə düşməyən ifadələr, 
yaxud ümumi kontekstdən çıxarılan tarixi faktlar üzə-
rində daha geniş dayanmışdı. Nəhayət, yazının ruhu 
da həqiqi ədəbiyyat adamlarına xas səmimiliyi, xeyir-
xahlığı, dostluq ab-havası ilə seçilmirdi. Müəllif “yerli 
şairə” həqarətli münasibətini gizlətmək qayğısına da 
                                                 
1 Mir Möhsün Nəvvab. Təzkireyi-Nəvvab. “Azərbaycan” nəşriyyatı. Bakı, 
1998, s. 461. 
2 Əhməd Kamal. Mülahizə, “Füyuzat”, 1907, say 19, s. 304. 
 158
qalmamışdı. Yazının az qala hər sətrindən müəyyən 
bəyənməzlik, saymazyanalıq, yuxarıdan aşağı baxmaq 
meylini sezmək mümkün idi. 
Əsl ədəbiyyatla bir araya sığmayan belə məqamlar 
tənqid hədəfinin – şair İbrahim Tahirin diqqətindən 
yayınmamışdı. O da öz növbəsində ədəbi polemika 
üçün səciyyəvi sayılan cavab haqqından istifadə et-
mişdi. Bakıya yeni gələn, hər şeyə hazır qəliblərlə 
yanaşan, hər yerdə ağına-bozuna baxmadan osmanlı-
lıq arşınından istifadə edən Əhməd Kamalın milli ədə-
biyyata nabələdliyi barədə haqlı iradlarını bildirmişdi. 
Həm də opponentindən fərqli olaraq nəzakət çərçivə-
sindən kənara çıxmamışdı. Yazıda deyilirdi: “Füyu-
zat” məcmuəsinin on doqquzuncu nömrəsində bir nə-
fər türk şairinin şeirimizi tənqid və haqqımızda bəzi 
ixtaratda bulunmalarını oxuduq. Təvarixdən və qaideyi-
şeiriyəmizə haqqınca aşina yeni qonağımızın iradların-
dan məlum olur ki, onun Qafqaza müraciətindən (gə-
lişindın) məramı sadə şeirlər söyləyib millətimizi oyan-
dırmaq deyil, məhz izhari-kamal və kəsbi-şöhrətdir”1.  
Şairin incikliyini başa düşmək mümkündür. O, 
yuxarıda da qeyd olunduğu kimi, hər hansı iddiadan 
uzaq tərzdə bilik və imkanları daxilində Vətən ədə-
biyyatına xidmət etmək istəmişdi. Söz vasitəsi ilə soy-
daşlarını oyatmağa çalışmışdı. Buna nə dərəcədə mü-
vəffəq olub-olmaması ilə bağlı kimsədən tərif umma-
mışdı. Şəxsiyyət və yaradıcılığını nəyin bahasına 
olursa-olsun, gözə soxmaq fikrinə düşməmişdi. Lakin 
                                                 
1 “Füyuzat”, say 21, s. 326. 
 159 
tarixə, poeziyaya bələdliyinə şübhə etmədiyi qonağın 
dəlləkliyi onun başında öyrənməsinə, təşəxxüslü tərz-
də yol göstərməsinə dözə bilməmişdi. 
Bəlkə də hər iki tərəfin iradlarını qarşılıqlı şəkildə 
bildirdiyi nöqtədə dayanmaq, mübahisəyə son qoy-
maq olardı. Lakin Əhməd Kamal belə düşünməmişdi. 
Əksinə, təşəxxüs və iddianın dərəcəsini daha da 
artıraraq “...bu cürə ücubə (əcaib) cavaba müstəhəqq 
olmamaq lazım gəlir isə də bu cavab Kafkasyada 
bizim ilk dəfə uğradığımız bir təcavüz olduğundan bu 
yoldakı təcavüzlərə ilk və son dəfə olmaq üzərə mü-
qabilə etmək istəriz”1 – deyə cavab hüququndan ya-
rarlanmışdı.  
“Bir neçə söz” əvəzinə, “Füyuzat”ın 21-ci sayının 
təxminən üçdə birini tutan və fikir səliqəsizliyi, sis-
temsizliyi ilə seçilən “Müxtəsər bir cavab”2 adlı mə-
qaləsində kəskin və kobud tərzdə opponentini yerində 
oturtmağa çalışmışdı. Bu yazı onun təkcə İbrahim 
Tahir şəxsiyyətinə və sözünə deyil, bütünlükdə Azər-
baycan türklərinin dilinə, tarixinə, ədəbiyyatına müna-
sibətini aydınlaşdırmaq baxımından özündə bir sıra 
tənqidə dözməyən məqamları ehtiva etməkdədir.  
Əvvəla, “Cavab”ın tonu ədəbi etikadan uzaqdır. 
Adi tənqidi mülahizəni hücum, “təcavüz” kimi dəyər-
ləndirən, həqiqəti aşkara çıxarmaq deyil, “təcavüzü 
dəf etmək” haqda düşünən müəllifdən belə etika göz-
ləmək də sadəlövhlük olardı. “Bən gərək İstanbulda, 
gərəksə vətənimdən xaric bulunduğum zamanlar daima 
                                                 
1 Əhməd Kamal. Müxtəsər bir cavab. “Füyuzat”, 1907, say 21, s. 326. 
2 Orada, s. 326-334. 
 160
məmləkətdən məmləkətə, mətbuatdan mətbuata dəvət 
olunan xidmətkarani-qələmdən biri olmaq üzrə fəxr 
edərəm”1 – deyə Bakıya əslində çarəsizlikdən doğan 
gəlişini bir daha xüsusi dəvətin nəticəsi, “yerli müsəl-
man mətbuatına” yardım kimi qələmə verən Əhməd 
Kamal sanki uşaqcasına öcəşirmiş kimi opponentinin 
belə nüfuzdan, belə qabiliyyətdən məhrum olduğunu 
diqqətə çatdırırdı: “İndi sən söylə, ey Musayev! Əcə-
ba səni də ömründə bir kərə olsun xidməti-qələmiyyə-
yə dəvət etmək, yaxud haqqında bir ufacıq təqdiri-
mütəzəmmin olmaq üzrə – bənim o tənqidatımdakı 
bir-iki fəqəreyi-təşviqiyyədən maəda (təşviqedici ifa-
dələrdən başqa) – bütün mətbuatda bir cümlə olsun 
bizə göstərə bilirmisin?”2 Belə mənasız öcəşmənin hə-
yatının 20 ilini sözə vermiş “xidmətkari-qələmə” ya-
raşmadığını sübuta ehtiyac yoxdur. 
Əhməd Kamal uzun illərin qəzetçisi olduğunu 
müxtəlif münasibətlərlə dönə-dönə vurğulasa da, mət-
buat mədəniyyətinin və əxlaqının adi tələblərindən 
xəbərsiz idi. Yaxud da sadəcə xüsusi münasibət gör-
düyü, əzizlənib başa çıxarıldığı Bakıda onları yerinə 
yetirməyə lüzum görməmişdi. Məsələn, aşağıdakı tə-
sadüfdə olduğu kimi. İbrahim Tahir “Füyuzat” redak-
siyasına şeirləri ilə birlikdə fotosunu da göndərmiş, 
dövrün reklam yeniliyi kimi şəklinin də çapını xahiş 
etmişdi. Təbii ki, həmkarları, həmvətənləri arasında 
daha çox tanınmaq istəmişdi. Jurnalda təbliği müqa-
bilində Şuşadan məcmuəyə əlli yeni abunəçi tapaca-
                                                 
1 Əhməd Kamal. Müxtəsər bir cavab. “Füyuzat”, 1907, say 21, s. 326. 
2 Orada. 
 161 
ğını boyun olmuşdu. Mətbuatın yalnız yaradıcılıq de-
yil, həm də kommersiya sahəsi kimi fəaliyyət göstər-
diyini nəzərə alsaq, burada qeyri-adi bir şey yox idi. 
Digər tərəfdən, istər ötən əsrin əvvəllərində, istərsə də 
indi belə məsələlər redaksiya sirri sayılır, açılıb-ağar-
dılmırdı. 
Lakin Əhməd Kamal opponentini mümkün qədər 
çox aşağılamaq xatirinə redaksiya sirlərini açmağı 
mümkün saymışdı. Həm də bunu “Füyuzat” üslubuna, 
məcmuənin adına yaraşmayan bir tərzdə etmişdi. Aşa-
ğıdakı sətirlərin istər jurnal redaksiyasına, istərsə də 
müəllifə hörmət və şöhrət gətirmədiyi göz önündədir: 
“Boylə yalvarmıyormu idin? İştə idarəmiz sənin təci-
zatından qurtulmaq, bir də sənə bir əsəri-təşviq olmaq 
üzrə əksini nəşrə qərar verdi. Lakin o şərtlə ki, haq-
qında bir də tənqid yapalım. Bu tənqid yalnız əsərlərin 
haqqında deyil, rəsmin haqqında dəxi olacaq idi və 
yapıldı. Sən bilirsin ya, əksinin qızıl kəmərinlə birlik-
də nəşr olunmasını istiyordun. Fotoqrafın da oylə idi... 
Şimdi Musayevmisın-nəsin, insaf ilə söylə: kəsbi-şöh-
rət etmək budalası mənmiyim, yoxsa sənmisin?”1 
Əhməd Kamalı şairə qarşı bu qədər qəzəbli, hətta 
müəyyən dərəcədə ədəbsiz mövqe tutmağa vadar edən 
nə idi? Fikrimizcə, etika hüdudlarını aşan qarşıdur-
manın kökünü ilk növbədə Azərbaycan ədəbiyyatı və 
mətbuatında ciddi müzakirə mövzusuna çevrilən və 
yaradıcı insanları iki cəbhəyə ayıran dil məsələsində, 
dilə münasibətdə axtarmaq lazımdır. İbrahim Tahir 
                                                 
1 Əhməd Kamal. Müxtəsər bir cavab. “Füyuzat”, 1907, say 21, s. 327. 
 162
Azərbaycan türkcəsini müstəqil dil sayır, İstanbul 
şivəsini süni şəkildə yamsılamağın əleyhdarı kimi 
çıxış edirdi. Özünün və qələm yoldaşlarının qarşısında 
duran ümdə vəzifəni oxucularının anladığı dildə xal-
qın və vətənin dərdlərindən söz açmaq bilirdi. Bu mə-
nada Əhməd Kamalın dillə bağlı fikirləri ilə razılaş-
mayıb istinad etdiyim cavabında yazmışdı: “Əfəndim, 
biz Qafqaz şairləri isək məqsədimiz açıq bir lisan ilə 
milli nəzmlər deyib də əbnayi-vətənimizi təqazayi-
zamanca tərəqqi və təali yoluna sövq etməkdir”1. 
İbrahim Tahirin mövqeyi Osmanlı türkcəsini Bakıda 
ədəbiyyat və təhsil dilinə çevirməyi əsas hədəf sayan 
Əhməd Kamalın məqsəd və məramı ilə düz gəlmirdi.  
“Sənin məqsədin milli şeirlər yazmaq imiş! – deyə 
türk müəllif opponentini daha ağrılı sancmaq üçün is-
tehzalı şəkildə sözünə davam edərək yazırdı: Cənabi-
Həqq səni də, bizi də milliyyətimiz dairəsində əsərlər 
yazmağa, millətimizə nafe olmağa müvəffəq buyur-
sun! Lakin sənin qullandığın bu “milli” kəlməsindən, 
“sadə” təbirindən mən bir məna çıxaramadım. Sən 
hankı millətdənsən? Türk isən bu yazdığın şeylər nə 
mənaca, nə ifadəcə türk dili deyildir”2. 
Ona görə də kifayət qədər əsaslı, ən başlıcası isə 
nəzakətli şəkildə irəli sürülmüş mülahizənin qarşılı-
ğında Əhməd Kamal şairə təhqir yağdırmağı özünə 
rəva görmüşdü: “Sən əbnayi-vətənin olan qafqaziya-
lıları o qədər aşağı bir dərrakeyi-mərifətdəmi görüyor-
sun ki, hətta tərəqqi və təali etmək üçün sənin haşa 
                                                 
1 Əhməd Kamal. Müxtəsər bir cavab. “Füyuzat”, 1907, say 21, s. 327. 
2 Orada. 
 163 
şeir dediyin ifrazati-dimağiyyənə möhtac olsunlar? 
Nəbahət və mərifətləri ilə bütün cahani-islama bu gün 
səlahani-müsabiqət olan Qafqazdakı müsəlman qar-
daşlarmı bu payeyi-əfsəldə görmək üçün sənin qədər 
əmayi-bəsirəti tutulmuş olmalıdır!”1 Azərbaycan türk-
cəsi hətta vahid türk dilinin şivəsi də olsa onu mətbuat 
“ifrazati-dimağiyyə” adlandırmaq, üstəlik də belə bir 
hərəkətə Bakıda yol vermək Əhməd Kamalın milli 
həssaslıqla bağlı bütün hüdudların kobud bir şəkildə 
aşdığını söyləməyə əsas verir.  
Azərbaycanlı şairi korluqda, bəsirət gözünün tutul-
masında ittiham edən Əhməd Kamal özü ortaya hansı 
nümunə qoyurdu? Bəlkə onun bütün türk ləhcələrinin 
varacağı son nöqtə kimi təqdim etdiyi yazı dili daha 
aydın, anlaşıqlı, ifadəli idi? Bəlkə az qala poetik 
ustalığın zirvəsi adlandırdığı şeirləri hansısa qeyri-adi 
təsir gücü, məna və mətləb dərinliyi ilə seçilirdi? 
İşin qəribə tərəfi budur ki, Əhməd Kamalın isti-
fadə etdiyi dil artıq Osmanlı ədəbi dairələrində də 
köhnəlmiş sayılmaqda idi. Onun “Füyuzat”dakı şeir-
ləri də hər hansı qeyri-adiliyi, milliyyətçi və vətənpər-
vər ruhu ilə seçilmirdi. Bunlar ən yaxşı halda fransız 
dekadans poeziyasının zəif təqlidi sayıla bilərdi. Fərq-
li dəyərlərə köklənən cəmiyyət “özü üçün” yazılmış 
belə əsərlərdən heç nə qazanmırdı. 
Bu həssas məqamı tutan İbrahim Tahir yaşadığı 
ölkədə tam fərqli – maarifçi ədəbiyyata ehtiyac duyul-
duğunu diqqətə çəkirdi. Poetik sözün cəmiyyətin han-
                                                 
1 Əhməd Kamal. Müxtəsər bir cavab. “Füyuzat”, 1907, say 21, s. 327. 
 164
sısa problemlərinə işıq tutması həqiqətinə güvənirdi. 
Özünün və əsərlərini çap etdirdiyi mətbuat orqanla-
rının mövqeyini açıqlayaraq yazırdı ki, “yeganə arzu-
ları Qafqaz şüəralarının əfradi-millətə sadə və riqqət-
bəxş mənzumələrini dərc edib də bu yolda ehtimam-
ları onlara bu vasiteyi-təşviqdir və biz qafqazlılara 
“Atidə bir gecə” ünvanlı şeirlər və ilaxirə biməna xə-
yalatlar bir səmərə verməyəcəkdir”1. Adıçəkilən şeir 
jurnalda “yüksək poeziya” nümunəsi kimi təqdim 
olunmuşdu. 
Əhməd Kamalın Azərbaycan dilinə, bu dildə ya-
ranan zəngin ədəbiyyata nihilist münasibəti məlumat-
sızlıqdan, daha artıq dərəcədə isə ifrat panosmanizmə 
əsaslanan ideoloji mövqedən və “böyük qardaş” sin-
dromundan irəli gəlirdi. Müxtəlif münasibətlərlə mə-
qalələrində də dəfələrlə vurğuladığı kimi onun nəzə-
rində Osmanlı bütün türk dünyasının yol göstərəni, 
düşünən beyni, başlıca fikir mərkəzi idi. Digər türk 
qövmlərinin məqsəd və məramı yalnız özlərini Os-
manlı türklərinə oxşatmaq, Osmanlı kimi düşünmək, 
danışmaq, yazmaq olmalı idi. Türk qövmləri fərdi si-
malarını unudaraq osmanlılaşma zəminində birləşməli 
idilər. 
Zəngin milli mədəniyyətə malik Azərbaycan türk-
lərinə də bu yolu seçmək məsləhət görülürdü. Əhməd 
Kamal yekəxana bir tərzdə opponentinin başına “ağıl 
qoymağa” çalışaraq yazırdı: “Şimdi qaldı sənin milli 
dediyin lisan ilə Osmanlı lisanı arasındakı münasibət. 
                                                 
1 “Füyuzat”, 1907, say 21, s. 331. 
 165 
Bunların arasında əsaslı bir fərq vardır ki, o da sənin 
milli dediyin lisanın qəvaid və sərf və nəhv və bəlağət 
və ilaxirə kibi təsərrüfatca rəbt və zəbt altına hənuz 
alınmamış olması və Osmanlı lisanının isə bu gün ən 
mütəməddin əbnayi-bəşərin təkəllüm elədikləri (ən 
mədəni insan övladının danışdıqları) lisanlar dərəcə-
sində məzbut (bağlı) bir lisani-ədəbiyyat olmasın-
dadır”1. Bu sözləri yalnız Nəsimidən, Füzulidən üzü 
bəri Azərbaycan türkcəsində yaranan ədəbiyyata, xü-
susən Vaqif poeziyasına, Mirzə Fətəli dramaturgiya-
sına, “Əkinçi” publisistikasına, nadir folklor inciləri-
mizə, habelə 1848-ci ildən sonra elmi qrammatikası 
dəfələrlə yazılıb ortaya qoyulan Azərbaycan türkcə-
sinə bələd olmayan adam deyə bilərdi2.  
Türk qəzetçisi daha irəli gedərək Bakıda, hətta 
onun yazdığı türkcəni sona qədər anlamayan xeyir-
sevər bir zənginin pulu ilə çıxan məcmuənin səhifə-
lərində arasında yaşadığı, qonaqpərvərliyindən fayda-
landığı xalqın dilini yerli-dibli inkar etməkdən, bunu 
açıq mətnlə söyləməkdən çəkinmirdi: “... sənin lisanın 
                                                 
1 Əhməd Kamal. Müxtəsər bir cavab, “Füyuzat”, 1907, say 21, s. 328. 
2 İsmayıl Qaspiralı dillə bağlı bu yersiz tələblər öz apogey nöqtəsinə 
çatandan az sonra “Tərcüman” qəzetinin 24 dekabr 1907-ci il tarixli 85-ci 
sayında çap etdirdiyi “Farsimi? Türkümü?” məqaləsində yazırdı: “Mər-
hum Həsən bəy Məlikovun təşəbbüsündən bu günə qədər Azərbaycanda 
“lisani-türkiyə” çalışıldı; qəzetələr, risalələr, tiyatrolar həp Türk dilində 
nəşr edildi. Əhli-Tesenni (sünnilər – V.Q.) və əhli-Şiə iki məzhəbə ayrıl-
mış Azərbaycan Türkləri “əhli-Quran olmaq sayəsində mühabbət və itti-
faqlarını artırdı. Üməra və hökmdardan faydası üçün bəslənə gəlmiş 
təəssüb və ədavət söndü, unuduldu: qardaş qardaşı gördü, bildi, təkrar 
qucaqlaşdı, birləşdi və bundan boyle ədəbiyyati-Türki Qafqasiya hüdu-
dunu aşıb İran tərəfə belə işlədi”. 
 166
pozuq bir Osmanlı lisanı olub ondan fəzlə olaraq 
ziyadə İran ruhu ilə tərbiyələnmişdir. Sənin lisanının 
islah oluna-oluna vasil olacağı müntəhayi-təkamül 
(təkmilləşməsinin son nöqtəsi) Osmanlı lisanıdır”. Ya-
xud: “Xülasə, demək istərəm ki, sənin ayrıca bir “mil-
li” lisanın yoxdur. Sənin lisanın, daha başqa yerlər-
dəki türklərin lisanı... hamısının qibləgahi-təkamülü, 
yəni ən son varacağı yol Osmanlı lisanıdır”1.  
Nümunə kimi gətirdiyim mətnlərdən də göründü-
yü kimi, Əhməd Kamalın Osmanlı türkcəsi kimi təq-
dim etdiyi və öz yazıları ilə guya mükəmməl örnək-
lərini ortaya qoyduğu dil dövrün Azərbaycan ədəbi 
türkcəsi ilə müqayisədə qat-qat qəliz, anlaşılmaz idi. 
Burada yerli-yersiz milli təfəkkürə yad olan ərəb və 
fars sözləri, ifadələri işlənirdi. “Füyuzat”ın digər 
müəllifləri ilə müqayisədə onun yazılarını tam əsasla 
məcmuənin müasir oxucu üçün ən çətin anlaşılan ma-
terialları sırasına daxil etmək olar. Məsələn, müəllif 
türk dilinin zənginliyini aşağıdakı şəkildə vəsf edirdi: 
“Lisani-şirini-farsinin tərkibi-lətifəsini, lisani-vəsii-
ərəbinin kəlimati-mətinə və xüsusəti-iştiqaqiyyəsini 
intixab edib lisanlarına qarışdırmaqda və onlara bir 
türkiyyat ruhu verməkdə türklər böyük bir hüsni-
təbiət və müvəffəqiyyət göstərmişdir”2.  
Özü belə bir hibrid dildə yazmasına baxmayaraq, 
Əhməd Kamal həmkarını ərəb-fars ifadələrindən lü-
zumsuz istifadədə günahlandırır, Azərbaycan türkcə-
sini istehza ilə “iranzadə” (İrandan doğulmuş – V.Q.) 
                                                 
1 Əhməd Kamal. Müxtəsər bir cavab. “Füyuzat”, 1907, say 21, s. 328. 
2 Orada, s. 329. 
 167 
adlandırırdı: “Osmanlı qəzetlərinin, kitablarının hər 
hankı birindən bir kaç sətir, bir kaç misra al. Bir də 
“milli” dediyin sənin o iranzadə olan dilində yazılmış 
əsərlərdən bir kaç sətir, bir kaç misra al da hər iki 
tərəfdə bulunan ərəbi və farsi kəlmələri say. Bax, 
hankısı daha ziyadə məxlutdur! (qarışıqdır)”1. Türk 
müəllifin Azərbaycan klassikasına nabələdliyini yuxa-
rıda qeyd etdim. Lakin heç şübhəsiz, Əhməd Kamal 
1907-ci ildə Bakıda həmin sətirləri yazdığı zaman 
“Molla Nəsrəddin” məcmuəsini təqib etsəydi, hələ 
Mirzə Fətəli Axundzadə və Həsən bəy Zərdabini de-
mirəm, Əhməd bəy Ağaoğlunun, Üzeyir Hacıbəylinin, 
Ömər Faiq Nemanzadənin, Firidun bəy Köçərlinin 
publisist məqalələrini oxusaydı, Cəlil Məmmədqulu-
zadə və Əbdürrəhim bəy Haqverdiyev nəsri ilə ya-
xından tanış olsaydı, nə qədər böyük yanlışlığa yol 
verdiyini anlaya bilərdi. Amma o özünü Azərbaycan-
da fərqli bir missiyanın daşıyıcısı, hətta öndəri kimi 
gördüyündən, təbii ki, məhdud dairədən kənara çıx-
maq istəməmiş, yaxud bunu bacarmamışdı.  
Başqa bir maraqlı, hətta heyrət doğuran cəhət isə 
ondan ibarətdir ki, Bakıda ədəbi həyatın nəzərəçar-
pacaq inkişaf dövrü keçirdiyi, mətbuatın və ictimai 
fikrin dirçəliş mərhələsini yaşadığı şəraitdə ana dili, 
milli tarix və ədəbiyyat, bədii sözün ictimai dəyəri ki-
mi ciddi məsələlərdə Əhməd Kamalla ilk münaqişəyə 
çıxan sadəcə bir əyalət şairi – İbrahim Tahir Musayev 
olmuşdu. Sanki ədəbi fikrin daha tanınmış nümayən-
                                                 
1 Əhməd Kamal. Müxtəsər bir cavab. “Füyuzat”, 1907, say 21, s. 330. 
 168
dələri istanbullu qonaqla mübahisə aparmağı özlərinə 
yaraşdırmamışdılar. Yalnız İbrahim Tahir sərt həqi-
qəti iddialı türk qəzetçisinin üzünə deməyə özündə 
hünər və dəyanət tapmışdı: “İştə, bəy əfəndim, mən-
zumələrimizi bu tezliklə tənqiddən dilxahınız bizlərə 
Osmanlı qaşığı ilə ərəb şorbası içirməkdir. Bizlərin 
isə bu şorbaya iştahamız yoxdur. Bizlərə ana dilində 
mənzumələr lazımdır”1 – deyə onun Azərbaycandakı 
milli ədəbi hərəkata, ana dilinə yad mövqedə dayan-
dığını, hətta bəlli bir səviyyədə emissar funksiyası 
daşıdığını açıq söyləmişdi. 
Əvvəldə də qeyd etdiyim kimi, Əhməd Kamalın 
tənqidi bir tərəfdən o qədər də əhəmiyyətli olmayan 
təfərrüatlar, xırdalıqlar üzərində qurulmuşdu (sözlərin 
düzgün yazılmaması, üslub və ifadə anlaşılmazlıqları, 
yanlış oxunuşlar, imla səhvləri və s.), o biri tərəfdən 
isə iddialı-qərəzli xarakter daşıyırdı. Bir sıra hallarda 
isə heç bir əndazə gözləməyərək açıq təhqirə, şəxsiy-
yətin alçaldılmasına keçirdi. Etik normaların bu şə-
kildə pozulmasını İbrahim Tahirin son iradına verilən 
kobud, təhqiramiz cavabdan da görmək mümkündür: 
“Biz Musayevi Osmanlı qaşığı ilə ərəb şorbası içməyə 
heç bir zaman dəvət etmədik və etməyiriz. Çünki biz 
Musayevin Əcəm kəfçəsi ilə (İran çömçəsi – V.Q.) nə 
yediyini pək əla bilənlərdəniz”2. 
Yaxud aşağıdakı nümunələr: “Əgər səndə əmsali-
lətifeyi-ruhiyyə demək olan ədəbiyyatı anlaya biləcək 
                                                 
1 “Füyuzat”, 1907, say 21, s. 332. 
2 Əhməd Kamal. Müxtəsər bir cavab, “Füyuzat”, 1907, say 21, s. 333. 
 169 
azacıq bir nəsibeyi-ədəbiyyə olsaydı...”1, “Bən səndə 
təhqirə dəyə biləcək bir mövcudiyyət və mahiyyət 
görməm ki, hətta səni təhqir edəyim... Sən kəndinin 
bir “xəşi-naçiz” olduğunu söyləmiyormusun? Mahiy-
yətinin çör-çöp olduğunu kəndin etiraf eləmiyormu-
sun”2 və s. və i.a. Əli bəy Hüseynzadə kimi yüksək 
mədəniyyət sahibinin, ədalətli fikir və qələm adamının 
baş redaktorluğu ilə çıxan məcmuədə (həm də Bakıda, 
Azərbaycanın mərkəzində!) bu cür qeyri-ədəbi və 
ədəbsiz ifadə tərzinin yer alması ən azı təəccüb doğu-
rur... 
Əhməd Kamalın qəzet və məcmuə səhifələrinə gə-
tirdiyi bayağılıq və küçə leksikonu həmin dövrdə tam 
əsasla Rusiyadakı türk mətbuatının patriarxı sayılan 
İsmayıl Qaspiralının diqqətindən yayınmamışdı. O, 
“Tərcüman”da dərc olunan “Bakı qəzetləri”3 məqalə-
sində bu xoşagəlməz məsələ üzərində ətraflı dayan-
mışdı.  
Aşağıda istinad edəcəyimiz yazının meydana çıx-
masının özünəməxsus tarixçəsi vardı. Əhməd Kama-
lın ədəbi dil kimi Azərbayan türkcəsinin Osmanlı 
türkcəsi ilə əvəz olunması yönündə apardığı təbliğat 
yalnız Qarabağda yaşayan İbrahim Tahirin deyil, Bakı 
mətbuatının tanınmış simalarından biri, jurnalist və 
naşir Sənətulla İbrahimovun (1881-?) da kəskin etira-
zını doğurmuşdu. Doğrudur, o, dil münaqişəsinə “Fü-
yuzat” öz nəşrini dayandırandan üç il sonra qoşulmuş-
                                                 
1 Əhməd Kamal. Müxtəsər bir cavab, “Füyuzat”, 1907, say 21, s. 330. 
2 Orada, s. 333. 
3 İsmayıl Qaspiralı. Bakı qəzetələri, “Tərcüman”, 1910-cu il, say 37.  
 170
du. S.İbrahimov əslən Simbirsk tatarı idi. Tale onu 
gənc yaşlarında Bakıya gətirib çıxarmışdı. Jurnalist 
fəaliyyətinə ilk dəfə 1905-ci ildə “Həyat” qəzetində 
başlamış, sonra isə əsasını Əhməd Ağayevin qoyduğu 
və bir müddət Üzeyir Hacıbəylinin redaktəsi ilə çıxan 
“Tərəqqi” qəzetində davam etdirmişdi. Daha sonra 
“Məlumat”, “Yeni irşad” kimi mətbu orqanlarda 
işləmişdi. 1912-1913-cü illərdə isə “İqbal” qəzetinin 
naşiri və baş mühərriri olmuşdu. Türklüyə xidməti 
özünə amal seçən Sənətulla İbrahimov Azərbaycanda 
milli şüurun formalaşmasında müstəsna rolu olan 
M.Ə.Rəsulzadənin təsis etdiyi “Açıq söz” qəzetinin də 
fəal müəlliflərindən biri kimi tanınmışdı. Maraqlıdır 
ki, 1918-ci ilin martında ermənilərin Bakıda törət-
dikləri dəhşətli soyqırım başlanmazdan üç gün əvvəl 
o, S.İbrahim imzası ilə “Açıq söz”də çap olunan 
“Dəhşətli saət gəlir, birlik gərək!”1 adlı həyəcanlı 
yazısında vətəndaşları daşnak-bolşevik alyansının ha-
zırladığı qırğınla bağlı duyuq salmışdı.  
Lakin səkkiz il əvvəlin daha sivil xarakterli hadi-
sələrinə qayıdaq. Beləliklə, dil məsələsində Əhməd 
Kamalla açıq polemikaya girən Sənətulla İbrahimov 
qələm dostu Haşım bəy Vəzirovun “Səda” qəzetində 
“Osmanlılarda dil varmı?”2 adlı məqalə çap etdirmiş-
di. Yazıda sadə Anadolu türkünün yüksək İstanbul 
dairələrində istifadə olunan Osmanlı türkcəsini anla-
madığı, anlaya bilmədiyi fikri irəli sürülüb əsaslandı-
                                                 
1 S.İbrahim. Dəhşətli saət gəlir, birlik gərək! “Açıq söz”, 1918, 15 mart, say 
63. 
2 Sənətulla İbrahimov. Osmanlılarda dil varmı?, “Səda”, 1910, say 164. 
 171 
rılmışdı. Vəziyyətdən çıxış yolu kimi xalqa qayıtmaq, 
dili sadələşdirmək və türkcələşdirmək tezisini müdafiə 
etmişdi. Hamının, xüsusən də geniş xalq kütlələrinin 
anlaya bildiyi dil çağdaş türk cəmiyyətində milli bir-
liyə nail olmağın başlıca vasitələrindən biri kimi də-
yərləndirilmişdi. Əhməd Kamal isə köhnə xasiyyətinə 
sadiq qalaraq “əksər Osmanlı ədiblərinin kani bulun-
dukları” (İsmayıl Qaspiralı) və milli duyğulardan, türk 
birliyi arzusundan qaynaqlanan qeydlərə “Günəş” qə-
zetində “Səndə din varmı?”1 adlı eyni dərəcədə sərt və 
öcəşkən ruhlu yazı ilə cavab vermişdi.  
Əslində, Sənətulla İbrahimovun məqaləsində həqi-
qətə dayanan məqamlar az deyildi. İsmayıl bəyin də 
haqlı müşahidə etdiyi kimi, mövzu “əski və məlum” 
idi. Məsələnin özünəqədərki digər araşdırıcıları kimi 
S.İbrahim də Osmanlı türklərinin ədəbi dilinin ərəb-
fars tərkibləri ilə dolu olduğunu, öz sərf-nəhvinə de-
yil, ərəb-fars qrammatikasına əsaslandığını önə sürə-
rək, bu dili bütün türklərin ədəbi ünsiyyət vasitəsinə 
çevirməzdən əvvəl onda ciddi islahat aparılmasının 
zəruriliyini önə çəkirdi. Bu islahat ilk növbədə dilin 
sadələşdirilməsi, anlaşıqlı şəklə salınması, bir sözlə, 
həqiqi mənbəyinə və mahiyyətinə qaytarılmalı idi. Os-
manlının öhdəsindən gələ bilmədiyi digər mühüm iş-
lər kimi dil islahatı da aradan on il keçəndən sonra 
Türkiyə Cümhuriyyətinin qurucusu Qazi Mustafa Ka-
mal Paşanın səyi ilə gerçəkləşmişdi.  
Məqalənin başdan-başa həqiqətə söykənən və zə-
                                                 
1 Əhməd Kamal. Səndə din varmı? “Günəş”, 1910, say 9. 
 172
rurəti əks etdirən mütərəqqi müəddəalarına yalnız bir 
irad tutmaq olardı. Müəllif haqlı olduğunu sübut et-
mək üçün hər kəsə məlum dəlil-sübutları bir tərəfə 
buraxıb Parisdə, yunanca çıxan “Hellenizm” qəzetinə 
üz tutmuş, oradan götürdüyü “Osmanlılar öz ana dil-
lərində lisani-ədəbiyyəyə malik deyillər”1 fikrini əlavə 
dəlil kimi gətirmişdi.  
Görünür, türkçü Əhməd Kamalı da məhz milli 
heysiyyətlə bağlı olan bu məqam haldan çıxarmışdı. 
Ya da iddialarını başqa cür əsaslandıra bilməyəcəyini 
görüb cığallıq yolunu tutmuş, əzəli düşmən yunanlara 
istinad kimi hər bir türkün izzət-nəfsinə toxuna bilə-
cək məsələni qəsdən daha da şişirtmişdi. Qələm yol-
daşının fikirlərinə münasibət bildirərkən həmişəki ya-
zı tərzinə sadiq qalıb onun ünvanına “xain”, “xuli-
qan”, “satqın” kimi sözlər işlətmişdi2.  
Təəssüf ki, Sənətulla İbrahimov da həqiqi yaradıcı 
şəxsə xas etik-mənəvi yüksəklikdə dayana bilməmiş-
di. “Səda” qəzetində dərc etdirdiyi “Əhməd Kamala 
ihtar”3 adlı cavabında “Etirazların haqsız, vaxtsız və 
mütləq bir cünuni-infial nəticəsi olduğuna görə, iki 
                                                 
1 Sitat İsmayıl Qaspiralının “Bakı qəzetləri” məqaləsindən (“Tərcüman”, 10 
sentyabr 1910-cu il, sayı 37) götürülmüşdür. Bax. Seçilmiş eserleri, c. III, 
Dil-Edebiyat-Seyahat Yazıları. “Ötüken”. İstanbul, 2008, s. 152. 
2 İsmayıl Qaspiralı adıçəkilən yazısında bir tərəfdən Əhməd Kamal, digər 
tərəfdən isə Sənətulla İbrahimovun ədəbi etika və qəzetçilik əxlaqı ilə bir 
araya sığmayan üslubuna, polemika tərzinə kəskin tənqidi münasibət 
bildirərək yazırdı: “Mühabbetli refikler, bu artıq mübaheseye-edebiyye 
degil, bazar kavqası rengini alıyor. Muharrir “holiqan” demek, “sen” ile 
hitab etmek üsuldan, edepden degildir” “Bakı qəzetələri”, “Tərcüman”, 10 
sentyabr 1910-cu il). 
3 Sənətulla İbrahimov. Ahmet Kemala ihtar, “Səda”, 1910, say 168. 
 173 
günə qədər geri almasan, o etirazda ifraz etdiyin səy-
yalati-dimağiyyə ki var, qarelərin mühakimeyi-vic-
danı hüzurunda qələmimlə sənin imanına siləcəyəm”1 
– deyə təhqiramiz şəkildə hədə-qorxu gəlmişdi. 
Bununla da kifayətlənməmiş, daha irəli gedərək 
“Səda”nın növbəti sayında həmkarına müraciətlə “Sə-
ni söyməcəyəm. Qaçma, sənə tüpürməyəcəyəm. Sö-
yüş sənin şəxsinə münhəsir hissiyyati-məxsusəndir. 
Səni söyməyəcəyəm. Onun üçün ki, sən yazıqsan. Sən 
əsəbiyyül-mizacsan, zavallı! Sən məsru (sara xəstəli-
yinə tutulmuş, dəli – V.Q.) imişsən. İlləti-sariyyəyə, 
tutar illətinə (isterika xəstəliyinə – V.Q.) mübtəla 
imişsən. Yazıq qardaş! Sən tədavü et kəndini, get 
müalicə elə!”2 – kimi mətbuata, ictimai polemikaya 
əsla uymayan söz və ifadələr işlətmişdi. Əslinə ba-
xanda, Əhməd Kamalla onun özünün istifadə etdiyi 
bir dildə danışmışdı.  
Bakı mətbuatını diqqətlə izləyən, Azərbaycandakı 
həmkarlarının uğurlarına ürəkdən sevinən (“qəzetə 
çıxarmaq, qırx dəfə yazıb bir dəfə anlatmağın nə qə-
dər müşkül olduğu bizə cümlədən daha ziyadə məlum 
olduğundan bakılı rəfiqlərimizi ciddən təbrik və uzun, 
gözəl ömürlərini təmənni ediyoruz”3) İsmayıl bəy 
Qaspiralı bəzən onların millətin ümdə məsələlərini bir 
kənara buraxıb mətbuatı şəxsi münasibətlərin aydın-
laşdırılması, aralarında haqq-hesab çürüdülməsi üçün 
                                                 
1 Sənətulla İbrahimov. Ahmet Kemala ihtar, “Səda”, 1910, say 168. 
2 Sənətulla İbrahimov. Bir daha Ahmet Kemal üzerine. “Səda”, 1910, say 
170. 
3 İsmayıl Qaspiralı. Bakı qazeteleri, “Tərcüman”, 1910, say 37. 
 174
vasitəyə çevirmələrinə laqeyd qala bilməmişdi. “Vü-
cudları ilə məmnun olduğumuz rəfiqlərimizin son 
nüsxələrdə heç birinə yakışmayacaq surətdə yazılmış 
məqalələrini gördük”1 – deyə yaşının və təcrübəsinin 
verdiyi mənəvi hüquqdan və ağsaqqallıq missiyasın-
dan yararlanıb aralarında fərq qoymadan hər iki müəl-
lifi doğru yola, həqiqi qəzetçilik mövqeyinə çəkməyə 
çalışmışdı. Onları qələmin və sözün müqəddəsliyini 
qoruyub saxlamağa, həmkarlarına pis nümunə vermə-
məyə səsləmişdi: “Əfəndi qardaşlar! Ağ kağızın üzə-
rimizdə haqqı var. Bizlər mübahisədə hammal dili 
konuşursak, hammallara ne kalır? Hər nə türlü mü-
bahisə və münazirə edilirsə edilsin, şəxsə toxunmaq 
caiz deyildir”2 . İsmayıl bəyin bu sözləri mətbuat üzə-
rində senzura götürüləndən sonra ədəb və mərifət hü-
dudlarını aşmaqda qeyri-adi heç bir şey görməyən 
qələm dostlarına dünya görmüş bir yazarın xəbərdar-
lığı, öyüd-nəsihəti idi. Və həmin nəsihət günümüzdə 
də aktuallığını saxlamaqdadır! 
Düşünmək olar ki, İsmayıl Qaspiralı qəzetçiliyin, 
ümumiyyətlə, hər cür ictimai fəaliyyətin əlifbasını əks 
etdirən bu sözləri ilə təkcə Əhməd Kamala dərs ver-
məmiş, həm də onunla polemikada daim ədəb və mə-
rifət dairəsində davranan təvazökar Azərbaycan şairi 
İbrahim Tahir Musayevə də haqq qazandırmışdı.  
 
 
 
                                                 
1 İsmayıl Qaspiralı. Bakı qazeteleri, “Tərcüman”, 1910, say 37. 
2 Orada. 
 175 
“FÜYUZAT” ƏHMƏD KAMALA  
GÖRƏ BAĞLANMIŞDI? 
 
 “Füyuzat”ın sonuncu, 32-ci sayı 1907-ci il noya-
brın 1-də işıq üzü görsə də, artıq oktyabrın ortala-
rından jurnalın fəaliyyətini dayandıracağı bəlli idi. 
Oktyabrın 19-da və 24-də çıxan saylarda sahibi-im-
tiyaz Hacı Zeynalabdin Tağıyevin adından “bəzi əsba-
ba məbna (bəzi səbəblərə görə) “Füyuzat” müvəqqəti 
olaraq 32-ci nömrədən tətil edəcəkdir”1 elanı veril-
mişdi. Sonuncu, 1 noyabr tarixli 32-ci sayda baş re-
daktor Əli bəy Hüseynzadənin “Pərdə eniyor. Son ta-
maşa” adlı vida yazısında2 məcmuənin qapanmasını 
zərurətə çevirən səbəb və amillərə toxunmuşdu. Üs-
təlik məlum olmuşdu ki, jurnal öz oxucuları ilə mü-
vəqqəti yox, həmişəlik vidalaşır. Həm imtiyaz sahibi, 
həm də baş mühərririn üstüörtülü şəkildə bəhs et-
dikləri qapanma səbəbləri hansılar idi? Əlirza Bayatın 
“Hüseynzadə Əli bəy” kitabında3, eləcə də bir sıra 
digər mənbələrdə (Ofeliya Bayramovanın “Füyuzat” 
nəşrinə ön sözü4, M.Kayahan Özgülün Əhməd Kamal 
şəxsiyyətindən və irsindən söz açan kitabı5, Şərif Bil-
gəxanın natamam xatirələri və s.) jurnalın bağlanma-
sının tarixçəsi belə nəql edilir:  
II Sultan Əbdülhəmidin cülusunun – taxta çıxma-
                                                 
1 “Füyuzat”, 1907, say 30, s. 480, say 31, s. 496. 
2 Ə.H. Pərdə eniyor, “Füyuzat”, 1907, say 32, s. 497-501. 
3 Ali Rza Bayat. Hüseyinzade Ali Bey, Ankara, AKM, 1998, s. 16. 
4 Ofeliya Bayramlı. Milli mədəniyyətimizin böyük abidəsi, “Füyuzat”, Bakı, 
2006, s. VII. 
5 M.Kayahan Özgül. Adıçəkilən kitabı, s. 63. 
 176
sının 32-ci ildönümü ərəfəsində, yəni 1907-ci ilin av-
qustunda Hacı Zeynalabdin Tağıyev Bakı qazısı Mir 
Məhəmməd Kərim ağanın Azərbaycan türkcəsində 
nəşr etdirdiyi Quran təfsirinin 4 min altun qiyməti 
olan daş-qaşla bəzədilmiş nadir nüsxəsini Axund 
Yusif Talıbzadə (məşhur ədib Abdulla Şaiqin böyük 
qardaşı, türkçülük hərəkatının tanınmış simalarından 
biri idi, bədii tərcümələri, habelə orijinal yazıları ilə 
"Füyuzat"ın müəllifləri sırasında da yer almışdı – 
V.Q.) vasitəsi ilə Osmanlı hökmdarına göndərmişdi. 
Çox ehtimal ki, müdrik Hacı Zeynalabdinin hədiyyə 
seçimində məqsədi sadəcə yeganə türk dövlətinin 
hökmdarını həyatının əlamətdar günü münasibəti ilə 
təbrik etmək deyil, həm də əsrlərdən bəri islam dün-
yasını parçalayıb gücdən salan məzhəb qarşıdurma-
sına – sünnilərlə şiələr arasındakı ədavətə son qoyma-
ğın vaxtı çatdığını xatırlatmaq idi. Çünki məzhəb 
çəkişmələri nəticəsində bəzi sünni dairələr arasında 
Sabirin satirasında da deyildiyi kimi, “şiə mollası 
yazan türkicə Quranı” “maşa ilə götürüb əl vurma-
maq” əhval-ruhiyyəsi mövcud idi. 
Hacının diqqətini yüksək qiymətləndirmək və tə-
şəkkür izhar etməklə bir sırada II Əbdülhəmid onun 
elçisinə – Talıbzadəyə yəqin ki, “Füyuzat” nəşrə baş-
layan gündən ürəyində saxladığı sözləri də demişdi: 
“Bir şey anlamadım. Zeynalabdin bəy məcmuəsində 
mənə sataşır, sonra da hədiyyə göndərir?”. Axund 
Yusif Talıbzadə Bakıya qayıdıb bu sözləri Hacı Zey-
nalabdinə çatdırandan sonra narazılıq doğuran nəşrin 
taleyi həll olunmuş, dərhal bağlanmasına qərar veril-
 177 
mişdi.  
Fərqli mənbələrdə kiçik dəyişikliklərlə təsadüf 
olunan bu versiya həqiqətə nə qədər uyğundur? Os-
manlı sultanı doğrudanmı məsələyə özü müdaxilə et-
mişdi?  
Məcmuənin bağlanmasının pərdə arxasını hadisə-
lərin isti izi ilə birincilər sırasında “Füyuzat”la ideya 
baxımından fərqli qütblərdə dayanan, lakin ona qətiy-
yən rəqib, düşmən münasibət bəsləməyən “Molla 
Nəsrəddin” jurnalı (1907, № 43) işıqlandırmışdı. Mir-
zə Cəlilin “Batdağ”1 felyetonu bu məsələyə həsr edil-
mişdi.  
Cəlil Məmmədquluzadənin felyetonunda da yuxa-
rıdakı versiya yumoristik çalarlarla təkrarlanırdı: “Ba-
kı padşahı” (Hacı Zeynalabdin Tağıyev nəzərdə tutu-
lur – V.Q.) Axund Çəyirtkəni (Mirzə Yusif Talıbzadə) 
yanına çağırıb onu Quran nüsxəsini “İstanbul pad-
şahına” (İkinci Sultan Əbdülhəmid) çatdırmağı tapşı-
rır. Neft qülləsinin başına çıxan Axund Çəyirtkə ora-
dan düz İstanbulun “Yıldız” sarayına hoppanır və Sul-
tanın hüzuruna gəlir. Onun Bakı haqqındakı söhbətlə-
rinə qulaq asan hökmdar sözünü yarıda kəsib soruşur: 
“Mənə de görüm o “Füyuzat”ı çıxaran kimdir?”2 
Məcmuənin Qurani-Kərim göndərmiş “Bakı pad-
şahı”nın pulu ilə nəşr olunduğunu eşidən sultan qeyzlə 
“Füyuzat” dərgisini gətirməyi əmr edir və özəl katibi 
Cəlal Ünsizadəyə (qardaşı Səid Ünsizadə ilə birlikdə 
                                                 
1 Cəlil Məmmədquluzadə. Əsərləri. 4 cilddə. 2-ci cild. “Öndər” nəşriyyatı, 
Bakı, 2004, s. 223-226. 
2 Orada, s. 224. 
 178
XIX əsrin 80-90-cı illərində “Ziya”, “Ziyayi-Qafqa-
ziyyə”, “Kəşkül” kimi nəşrləri çıxaran Azərbaycan 
ziyalısı, həyatının son illərini Türkiyədə, dövlət qullu-
ğunda keçirmişdi – V.Q.) 11-ci sayı açıb oxumasını 
tapşırır. Həmin sayda Əli bəy Hüseynzadənin Rusiya-
da ali qanunverici orqanın – dumanın çarın əmri ilə 
buraxılmasından bəhs edən kəskin tənqidi ruhlu və 
siyasi münədricəli "İkinci Dövlət Duması" məqaləsi 
çap olunmuşdu.  
Yazıda Birinci rus inqilabının təsiri ilə dünya 
miqyasında mütləqiyyət rejimlərinin süqutu, onların 
tədricən öz yerini konstitusiyalı monarxiyaya, yaxud 
respublika üsul-idarəsinə verəcəyi haqda söhbət ge-
dirdi. Rusiyanın ardınca Osmanlı imperiyasını da eyni 
aqibət gözlədiyini uzaqgörənliklə proqnozlaşdıran 
müəllif yazırdı: “... Türkiyədən başqa mütləqiyyət heç 
bir yerdə payidar olamıyor; çünki Rusiya hürriyyə-
tinin zərbəsinə tab gətirəmiyorlar. Bu surətlər Türki-
yənin üzərinə hər tərəfdən bir seyli-xüruşani-hürriyyət 
(coşqun azadlıq seli) hücum edərək onu mühib bir 
girdabın içinə düşürüyorlar ki, o girdabda kəştiyi-
mütləqiyyətin (mütləqiyyət gəmisinin) qərq və nabud 
olması ilə naxudasının (kapitanının) da böyük bəlalara 
düçar bulunması mühəqqəqdir (qaçılmazdır). Bunu 
sultan çox gözəl anlıyor. İştə anladığı üçündür ki, 
Rusiya duması dağıdılarkən qurbanlar kəsdiriyor”1. 
Bu sözlər oxunandan sonra Axund Çəyirtkənin 
vəlineməti Hacının savadsız olması və məcmuədə 
                                                 
1 Ə.H. İkinci Dövlət Duması, “Füyuzat”, say 11, s. 163. 
 179 
bəhs açılan məsələlərdən xəbərsizliyi ilə bağlı and-
amanlarına baxmayaraq, Sultan II Əbdülhəmid fər-
man (təbii ki, “Füyuzat”ın bağlanması haqda!) yazdı-
rır və Bakı padşahına çatdırmağı əmr edir.  
Göründüyü kimi, Cəlil Məmmədquluzadə bir qə-
dər sarkastik şəkildə də olsa hadisələrin başvermə sə-
bəbini və gedişini ümumən dəqiq izah etmişdi.  
Əgər həqiqətən də belə olmuşdusa (mənbələr digər 
versiyaya ümumiyyətlə yer qoymur) o zaman “Füyu-
zat”ın Sultan Əbdülhəmidə hansı saylarında və hansı 
şəkildə sataşması məsələsinə də aydınlıq gətirməyə 
ehtiyac var. Ümumi xarakterli tənqidi mülahizələri bir 
tərəfə qoysaq, məcmuənin konkret şəkildə nə zaman, 
hansı yazıda Sultanın bostanına daş atdığını müəyyən 
etmək çətindir. Bütünlükdə materialların diqqətli təh-
lili jurnalın sonuncu – 32-ci sayına qədər yalnız Əli 
bəyin özünün yazılarında təsadüf olunan bir-iki istisna 
xaricində “Füyuzat”da onun adının ümumiyyətlə çə-
kilmədiyini söyləməyə əsas verir. Yalnız sonuncu say-
dakı vida yazısında işin bitdiyini və zərbənin haradan 
endirildiyini yaxşı bilən Əli bəy artıq açıq mətnlə 
sultan rejiminə münasibətini ortaya qoyaraq “II Əb-
dülhəmidin otuz sənədən bəri müənnidanə bir keyfi-
istibdad ilə inlətdiyi türklərin göylərə süud edən dudi-
ahi (ah dumanı) “Yıldız”ın ətrafını oylə kəsif bir 
surətdə bürümüşdür ki, o gülşən saray Sultan Həmidin 
başına zindan kəsilmişdir” – deyə yazırdı1. 
Müəllif təkcə kəskin tənqidlə kifayətlənməmiş, 
                                                 
1 Ə.H. Pərdə eniyor, “Füyuzat”, 1907, say 32, s. 500. 
 180
türklərə onilliklər boyu içində yaşadıqları dəhşətli və-
ziyyətdən çıxış yolu da göstərmişdi: “Sultan Əbdülhə-
midin cihaddan-filandan qorxusu yoxdur. Onun yega-
nə qorxduğu, otuz sənədən bəri görməkdən, eşit-
məkdən təəşşüş etdiyi (xoflandığı) şey hürriyyət və 
qanuni-əsasidir. Ancaq bu iki kəlmeyi-əfsunkaranə ilə 
ona qalib gəlmək olar. O, üzərinizə top və tüfəng 
sədası ilə gəlsin, siz ona hürriyyət və qanuni-əsasi 
nidası ilə hücum ediniz. Vallah, billah tab gətirəməz, 
məğlub olur, qarşınızda donub qalır və otuz sənəlik 
asari-istibdadkaranəsi tar-mar olub gedər”1. 
Nəhayət, sonuncu sayda II Əbdülhəmidin karika-
turası, habelə tanınmış türk satira ustası Əşrəfin 
“Lüzumu varmıdır böylə vəkilin, ya rəsulillah?”2 – 
misrası ilə başlayan və islam Peyğəmbərinə Yer üzün-
dəki xəlifəsindən – sultandan şikayət motivləri üzə-
rində köklənən qəsidəsi çap edilmişdi. 
Göründüyü kimi, əslində sərt reaksiya post-faktum 
– yəni artıq jurnalın bağlanması xəbərinin gerçək ol-
duğu bilindikdən sonra bildirilmişdi. Füyuzatçılar 
məcmuənin bağlanması hökmünün haradan verildiyini 
öyrənəndən sonra tribuna əllərindən alınmamış müs-
təbid sultan haqqında düşündüklərini ilk dəfə açıq şə-
kildə dilə gətirmişdilər. Belə olduğu təqdirdə Hacının 
pulu ilə çıxan jurnalda şəxsinə sataşıldığını iddia 
edərkən Sultan Əbdülhəmidin yalnız hansısa ötəri bir 
işarəyə, Ezop dili ilə söylənmiş müşahidəyə əsaslan-
ması o qədər də inandırıcı təsir bağışlamır. Fikrimcə, 
                                                 
1 Ə.H. Pərdə eniyor, “Füyuzat”, 1907, say 32, s. 500. 
2 Orada, s. 501. 
 181 
Mirzə Cəlil də “Füyuzat”ın qapanma səbəblərini sona 
qədər açıqlamamışdı. Osmanlı hökmdarının incikliyi 
arxasında yalnız onun qurduğu rejimə tənqidi müna-
sibət yox, şəxsi planda acılanması, incik salınması ilə 
bağlı üstüörtülü işarə yox, daha ciddi və əsaslı sə-
bəblər dayanmalı idi. Belə səbəblər isə yetərincə idi 
və çox güman ki, İkinci Əbdülhəmidin xəfiyyələri 
məcmuənin nəşrinin sürdüyü bir ilə yaxın müddət ər-
zində kifayət qədər sanballı dosyelər hazırlamışdılar.  
Mənim nəzərimdə Əli bəy Hüseynzadənin Bakıda 
əsasını qoyduğu “Füyuzat” müəyyən dərəcədə Alek-
sandr Gertsenin Londonda çap etdiyi “Kolokol” qəze-
tinə bənzəyir. Mütləqiyyət mərkəzindən uzaqlıq hissi 
hər iki ədibin əl-qolunu və dilini əməlli-başlı açmışdı. 
“Kolokol”u burada təhlil etməyə lüzum görmürəm. 
“Füyuzat”ın da eyni yükü daşıdığını, Gertsenin nəşri 
çar II Aleksandrı haldan çıxardığı kimi, Əli bəyin 
buraxdığı məcmuənin də II Sultan Əbdülhəmidin höv-
sələsini daraltdığını inandırıcı şəkildə görmək üçün 
jurnalın müəlliflərini, burada çap olunan əsərləri və üz 
qabığında verilmiş şəkilləri gözdən keçirmək kifayət-
dir. 
“Füyuzat”ın birinci sayının üz qabığında 1876-cı 
ildə qəbul edilmiş ilk türk konstitusiyasının müəllifi, 
sədrəzəm Midhət Paşanın portreti və haqqında Əli 
bəyin yazdığı böyük məqalə verilmişdi. 4-cü sayda üz 
qabığını doktor Abdulla Cövdətin, 6-cı sayda Əlihey-
dər Midhət Paşazadənin, 11-ci sayda Namiq Kamalın, 
17-ci sayda Sultanı taxtdan salmağa çalışan “şəhidi-
hürriyyət” Əli Süavinin, 21-ci sayda Rəcaizadə Mah-
 182
mud Əkrəmin, 26-cı sayda Tofiq Fikrətin və b. por-
tretləri bəzəyirdi. Təkcə elə bu fakt hər şeydən xof-
lanan sultanı haldan çıxarmaq üçün kifayət idi. Çünki 
II Əbdülhəmid onların çoxunu yalnız səltənətin deyil, 
həm də özünün qatı düşməni sayırdı. Bunu hökmdarın 
həmin şəxslərə münasibətindən də görmək mümkün-
dür.  
İki dəfə sədrəzəm mövqeyinə yüksələn Midhət 
Paşa (1822-1884) sultanın istəyi ilə ölümə məhkum 
edilmiş, yalnız ingilislərin işə qarışmasından sonra 
cəzası ömürlük həbslə dəyişdirilmişdi. Ancaq az sonra 
gizli əmr əsasında Taifdə, həbsxanada qətlə yetiril-
mişdi. Əli Süavi (1839-1878) II Əbdülhəmidi devir-
məyə təşəbbüs göstərdiyi üçün mühafizə rəisi tərəfin-
dən öldürülmüşdü. İttihad və Tərəqqi partiyasının qu-
rucuları sırasında yer alan Abdullah Cövdət (1869-
1932) Əli bəyin gənclik dostu idi1. Əsgəri Tibbiyyə 
Məktəbində birlikdə təhsil almışdılar. Sultan xəfiyyə-
lərinin təqibindən əvvəlcə Fransa və İsveçrədə, sonra 
Misirdə sığınacaq tapmışdı. Radikal islahatçı əhval-
ruhiyyəsi ilə seçilən məşhur “İctihad” məcmuəsini 
nəşr edirdi. “Sultanın ehsanlarını, rütbələrini, məmu-
riyyətlərini rədd və xədivi-Misrin təəssütünü qəbul 
etməyərək məqsədi-müqəddəs uğrunda mal və mül-
kümü, həyatımı fəda etmək qayeyi-amalımdır”2, – de-
yən Əliheydər bəy Midhət Paşazadə (1879-?) də II 
                                                 
1 Daha geniş məlumat almaq üçün bax. Vilayət Quliyev. Abdullah Cövdətin 
Əli bəy Hüseynzadəyə məktubları. “525-ci qəzet”, 7,14,23 mart 2016-cı il 
sayları.  
2 Turani. Midhət Paşazadə Əli Hyedər bəy, “Füyuzat”, say 6, s. 91. 
 183 
Əbdülhəmid rejiminin barışmaz opponentlərindən sa-
yılırdı. Namiq Kamal (1840-1888) ilk Osmanlı konsti-
tusiyasını hazırlayan komissiyanın üzvü kimi əvvəlcə 
həbsə, ardından sürgünə göndərilmişdi. Dillərdə əzbər 
olan məşhur “Zülmün topu var, gülləsi var, qələsi 
varsa, Haqqın da bükülməz qolu, dönməz üzü vardır” 
– misralarının müəllifi Tofiq Fikrətin (1867-1915) is-
tibdad rejiminə və onun başında duran şəxsə nifrəti 
heç kimdə şübhə doğurmurdu.  
Bir sözlə, Osmanlı imperatorluğunda qanundan 
kənar elan edilmiş bu şəxslər Bakıda II Əbdülhəmid 
istibdadına qarşı mübarizə aparan qəhrəmanlar kimi 
təqdim olunurdular. Sultanın nəzərində bu, xəyanətə 
bərabər bir addım idi.  
Müəyyən istisnalarla eyni sözləri jurnalda çap olu-
nan İsmayıl Səfa, Mehmet Übeydullah, Əli Rza Krım-
zadə, Əbdülhəq Hamid və b. haqqında da söyləmək 
mümkündür. Göründüyü kimi, “Füyuzat”ın simasında 
Bakıda II Əbdülhəmidə qarşı ikinci cəbhə açılmış, 
məcmuə qısa müddət ərzində “gənc türklərin” mühüm 
ideoloji silahına çevrilmişdi. Sultanı təhqir edən həc-
vin müəllifi Əhməd Kamalın “Füyuzat”da fəal iştirakı 
isə son damlaya çevrilərək sultanın səbir kasasını da-
şırmışdı. Heç şübhəsiz, 1903-cü ildə həyatı üçün ya-
ranan təhlükəni görüb Türkiyədən gizli yolla qaçmağa 
müvəffəq olan “İttihad və Tərəqqi” qurucularından 
biri – baş redaktor Əli bəy Hüseynzadənin barəsində 
də Osmanlı xəfiyyəsinin əlində kifayət qədər məlumat 
 184
vardı1. Hacı Zeynalabdin Tağıyevin pulu ilə çıxan 
məcmuənin ona sataşmasından şikayətlənəndə sultan 
II Əbdülhəmid hansısa konkret yazını deyil, məhz 
bəlli ideya istiqamətini və həmin istiqaməti formalaş-
dıran ədəbi-siyasi qüvvələri nəzərdə tutmuşdu. Haki-
miyyətinin kökünə balta çalanların bir qismi üçün 
Hacının pulu ilə yaradılan şəraiti qəsd etmişdi. Bu 
mənada Əhməd Kamal da Bakıya gəlişi və dərginin 
fəaliyyətində yaxından iştirakı ilə “Füyuzat”ın qapan-
masına “töhfəsini” vermişdi... 
Yəqin ki, bunun fərqində olduğundan “Füyuzat”ın 
son sayında Əli bəy kimi vida sözü ilə çıxış etməyə 
lüzum görmüşdü. Doğrudur, onun “İsbati-iştibah”2 ad-
lanan məqaləsi baş redaktorun yazısı qədər ardıcıl, 
sistemli, hədəfə vuran deyildi. Lakin müəllifin səmi-
miyyətindən, tapındığı ideyalar uğrunda sona qədər 
mübarizə əzmindən xəbər verirdi. “İştə sözümüz bu-
rada bitdi, “Füyuzat” da bu nömrədə bağlandı, – deyə 
Əhməd Kamal yazırdı. – Amma bizim dilimiz bağ-
lanmadı, bağlanmaz və bağlanmayacaqdır. Özü-sözü 
düzgün bir qəzetə intişar edincəyə qədər ixtiyari-sü-
kuta məcbur olduğumuzu və “Füyuzat” məsləkində 
bir qəzetə, yəni mənafeyi-insaniyyə və milliyeyi-
tərəqqi və hüriyyəti-kamilə və müsavati-şamilə dairə-
sində ərz və müdafieyi-əqdəm və əqdəsi-şərait ittixaz 
etmiş bir qəzetə intişar etdiyi təqdirdə hətta məccanən 
                                                 
1 Azər Turan. Əli bəy Hüseynzadə, Moskva, “Salam-Press” nəşriyyatı, 
2008, s. 30. 
2 Əhməd Kamal. “İsbati-iştibah”, “Füyuzat”, 1907, say 32, s. 502-507. 
 185 
xidmətə hazır olduğumuzu ərz edəriz”1. 
Əhməd Kamal da Əli bəy Hüseynzadə kimi 
“Füyuzat”ın mövqeyindən geri çəkilməsi, məram və 
əqidəsini dəyişməsi hesabına, yəni sadəcə mövcudluq 
xatirinə yaşamasının tərəfdarı deyildi. “Məcmuəmizin 
bu bir sənə zərfindəki tərzi-bəyan və mücahidatı “Fü-
yuzat” deyilən məsləkin nədən ibarət olduğunu anlat-
dı. “Füyuzat” hüviyyətini, mayeyi-zatiyyəsini müha-
fizə üçün məsləki-müəyyənində davam etməli, davam 
etmədiyi təqdirdə bağlanmalı idi”2. Onun nəzərində 
“Füyuzat” yalnız öz əqidəsinə, amalına sadiq qaldığı 
müddətdə “Füyuzat” idi. Çünki cəmiyyət dərgini bəlli 
dəyərlər sisteminin ifadəçisi kimi tanıyır və qəbul 
edirdi. Bu baxımdan da məcmuə həmin “dairədən xa-
ricə çıxdıqca o namı daşımağa haqq və ləyaqəti ola-
maz. Ehtimal ki, tazə və köhnə bir taqım hicablar 
altına girə bilər. Fəqət məsləkindən bir xütvə sağa və 
ya sola atdıqca “Füyuzat”lığını mühafizə edəməz”3. 
II Əbdülhəmid istibdadının susdurduğu “Füyuzat” 
məhdud partiya maraqları güdmürdü. Son sayda dər-
ginin bəzən ifrata varmasına baxmayaraq, təəssübkeş 
müəllifi kimi tanınan Əhməd Kamalın bir daha vur-
ğuladığı kimi, “füyuzatçılıq” islam etiqadlı, firəng 
fikirli, Avropa qiyafətli olmaq idi; “füyuzatçılıq” is-
tibdadın, bürokratiyanın, kapitalizmin, qadına həqarət-
li münasibətin tərəfində dayanmamaq idi, “füyuzat-
çılıq” azadlıq, demokratiya, xalq, proletariat və qadın 
                                                 
1 Əhməd Kamal. “İsbati-iştibah”, “Füyuzat”, 1907, say 32, s. 507. 
2 Orada. 
3 Yenə orada. 
 186
hüquqları uğrunda mübarizə aparmaq idi”1. Bir illik 
mövcudluğu ərzində “Füyuzat”ın yeni ədəbi və icti-
mai-siyasi fikrin üzdə olan mühüm tribunasına çevril-
məsi məhz bu məqsəd və niyyət aydınlığının, ardıcıl-
lıq və prinsipiallığın nəticəsi idi. 
Məcmuəyə təzyiqlər onun öz məramına çatması-
nın təsdiqi sayıla bilər... 
 
MƏTBUATDAN MƏKTƏBƏ,  
SONRA DA HƏBSXANAYA 
 
“Füyuzat” nəşrini dayandırandan sonra Əhməd 
Kamal müəyyən dərəcədə tanındığı, özünə yeni vətən 
saydığı Bakını tərk etmədi. Əslində bunun üçün 
müsaid şərtlər də yetişməmişdi. Odur ki, ikinci peşəsi 
– müəllimliklə məşğul olmaq qərarına gəldi. Əli bəy 
Hüseynzadə Azərbaycana ayaq basdığı ilk gündən 
himayəsi altında saxladığı türk dostunu burada da yal-
qız buraxmadı. Onun Balaxanı məktəbinə müdir təyin 
edilməsinə nail oldu. Əhməd Kamal mətbuat səhifə-
lərində geniş təbliğatını apardığı İstanbul türkcəsini 
ortaq ədəbi dilə çevirmək ideyasının tətbiqi üçün bu-
rada daha geniş fəaliyyət meydanı tapdı. O, tədris 
sahəsindəki nisbi sərbəstlikdən və zəruri vəsaitlərin 
olmamasından yararlanıb dərsləri Osmanlı türkcəsin-
də aparırdı. Bunun üçün də 1908-ci il fevralın 1-də 
anasına məktubda “İstanbulda, məkatibi-edadiyyeyi-
şahanade oxunan bir həndəsə, bir kimya, bir kosmo-
                                                 
1 Əhməd Kamal. “İsbati-iştibah”, “Füyuzat”, 1907, say 32, s. 507. 
 187 
qrafiya kitabının”1 təcili olaraq ünvanına göndərilmə-
sini xahiş edirdi.  
“Məni Bakıya şiməndiförlə (qatarla) iyirmi dəqi-
qəlik məsafəsi bulunan Balaxanıdakı məktəbin başına 
keçirdilər. Bakıdakı münəvvər kitabçıları İstanbula 
sövq etdim və bütün tədrisatı İstanbul kitablarından 
yapmağa başladım. Bu, digər məktəblərə də örnək 
oldu. Bundan sonra İstanbul kitabçıları ilə Bakı kitab-
çıları arasında qüvvətli bir təmas başladı. Və az zaman 
içində bütün Kafkasiya İstanbul əvraqi-mətbəəsiylə 
doldu”2 – deyə yarımçıq xatirələrində Bakıda türkcə 
kitabların və türk ruhunun yayılmasındakı rolunu xü-
susi vurğulayırdı.  
Özünün yazdıqlarına inansaq, Əhməd Kamalın 
Balaxanıdakı müəllimliyi qəzetçilik fəaliyyəti ilə mü-
qayisədə daha uğurlu olmuşdu. Bir müddət sonra Hacı 
Zeynalabdin Tağıyevin maddi yardımı ilə İstanbuldan 
Mehmet Cövdət3, Bəha Səid, Darüşşəfəq məzunu Be-
şikdaşlı Kiçik Fuad kimi müəllimlər Bakıya gəlmiş-
dilər.  
1937-ci ildə Osman Erginin təşəbbüsü ilə hazırla-
nan “Müəllim M.Cevdet. Hayati. Eserleri. Kütübha-
nesi” əsərinin ilk nəşri üçün yazdığı qeydlərdə Əhməd 
Kamal Bakıdakı pedaqoji fəaliyyətini belə xatırla-
                                                 
1 M.Kayahan Özgül. Adıçəkilən kitabı, s. 66. 
2 Bax. Osman Ergin. Muallim M.Cevdet. Hayatı. Eserleri. Kütübhanesi. 
İstanbul, 2005, s. 486. 
3 Müəllim Mehmet Cövdətin (1883-1935) həyatının Bakı dövrü və Azər-
baycanın milli təhsil sisteminə verdiyi töhfələr haqqında daha geniş 
məlumat almaq üçün bax. Vilayət Quliyev. “Bir təşəbbüsün tarixçəsi”, 
“525-ci qəzet”, 14 və 21 sentyabr 2015-ci il tarixli saylar. 
 188
mışdı: “Məktəblər irəlilədikcə, müəllim ehtiyacı artdı 
və bir müəllim kursu açmaq düşünüldü. İştə qiymətli 
Müəllim M.Cevdetin Bakıya gətirilməsi bu lüzuma 
məbnidir ki, bu da 1323 sənəsinə (miladi 1907-ci il – 
V.Q.) müsadifdir. Çarlıq Rusiyasının bizi orada uzun 
müddət burakmayacağı aşkar olduğundan bu kursa 
çox əhəmiyyət verildi. Və M.Cevdet de yaratırcasına 
müəllim yetişdirməyə müvəffəq oldu”1. 
Onların fəal iştirakı ilə yerli azərbaycanlılar ara-
sında tədrisi türk dilində aparmaq məqsədi ilə semi-
nariya – Darülmüəllimat açmaq nəzərdə tutulsa da, bu 
niyyəti düşünüldüyü şəkildə gerçəkləşdirmək müm-
kün olmadı. Nəticədə, sadəcə pedaqoji kurslar təşkil 
edildi. Kursların mövcudluğu və buradan məzun olan-
ların fəaliyyəti çar üsul-idarəsinin kosmopolit şəhər 
kimi görmək istədikləri Bakıda türklük duyğusunun 
daha sürətlə yayılmasına təkan vermişdi. Azərbaycan-
da “müsəlman camaatın” tədricən “türk millətinə” 
çevrilməsi prosesində mətbuatla bir sırada bu kurslar 
və İstanbuldan gələn maarif xadimləri də bəlli bir rol 
oynamışdılar.  
Balaxanı məktəbinə rəhbərlik fəaliyyətinin ilk 
dövrünə yekun vuran Əhməd Kamal yazırdı ki, onun 
səyi nəticəsində gənclər, xüsusən də uşaqlar Osmanlı 
türkcəsi ilə danışmağa başlamışdılar. Hətta yaşlılar da 
bu prosesdən kənarda qalmamışdı. Daha çox İran tə-
siri ilə təlim olunan təliq xətti tədricən yerini İstanbul 
üçün daha səciyyəvi sayılan riqəyə vermişdi. Şiə və 
                                                 
1 Osman Ergin. Adıçəkilən əsəri, s. 486. 
 189 
sünni məzhəblərinə mənsubluqlarına görə bəzən hətta 
biri-birinə əl uzatmağa tərəddüd edən, biri-birinin 
məclislərinə ayaq basmayan insanlar övladlarının bir 
yerdə oxumalarına razılıq vermişdilər.  
Sonralar Cümhuriyyət Türkiyəsində kitabşünas və 
mənbəşünas alim kimi tanınan Mehmet Cövdət də 
“Əli bəy Hüseynzadə, Əhməd Kamal və mənim sa-
yəmdə İstanbulun riqə xətti oralarda (Bakı nəzərdə 
tutulur – V.Q.) intişar etdi. Bilxassə, Əhməd Kamal 
ilə mən iki məktəbə, dolayısı ilə səkkiz məktəbə ha-
kim idik. Yüzlərlə tələbəmizə riqə xəttini öyrətmiş-
dik”1, – deyə Əhməd Kamalın Bakıya gəldiyi ilk vaxt-
lardan qəzetçilik və müəllimlik fəaliyyətini paralel da-
vam etdirdiyinə, hətta maarif sahəsində daha çox uğur 
qazandığına diqqət çəkmişdi.  
Əhməd Kamalın Balaxanı məktəbinə təhsil sahə-
sində gətirdiyi yeniliklər "Molla Nəsrəddin"in də diq-
qətindən yayınmamışdı. Məcmuənin 1908-ci il 1 iyun 
tarixli sayındakı şəkillərin birində türk qəzetçisinin 
pedaqoji işinin pozitiv cəhətlərinə işarə edilmişdi. 
Cəlil Məmmədquluzadə isə jurnalın 21 mart 1910-cu 
il tarixli 12-ci sayında "Molla Nəsrəddin" təxəllüsü ilə 
dərc etdirdiyi "Keçi" felyetonunda onun müsbət şəxsi 
keyfiyyətlərini, bilik və bacarığını, fəaliyyətini müsbət 
səciyyələndirərək yazırdı: "Elm təhsil eləmiş, Osman-
lıdan gəlmiş bir cavan, təcrübəli müəllim, məşhur ədib 
və sahibqələm, abırlı və qeyrətli bir vətənpərəst ki, adı 
olsun Əhməd Kamal, – Bakının Balaxanısında başını 
                                                 
1 Osman Ergin. Adıçəkilən əsəri, s. 95. 
 190
salıb aşağı, uşaqlara dərs deyir. Dəxi nə istəyirsən? 
Camaat razı, şagirdlər razı, məktəb sahibi razı, Allah 
razı..."1 
Daha sonra Mirzə Cəlil Bakıdakı İran konsulluğu 
(yuxarıda adıçəkilən “Həqayiq” qəzeti də konsulluq-
dan maddi dəstək alırdı və təbii ki, bu səbəbdən də 
fars hökumət dairələrinin sözçüsü vəzifəsini üzərinə 
götürmüşdü) ilə Əhməd Kamal arasında cərəyan edən 
və "Füyuzat" məcmuəsinin səhifələrinə yol tapan qar-
şıdurmaya toxunaraq özünə məxsus ironik tonda ya-
zırdı: 
"Pəh, pəh! Elə bu? Maşallah, maşallah! Hələ utan-
mır, tərif də eləyir! Nə bilim, "sahibqələm", "vətən-
pərəst"! Zəhrimar olsun onun qələmi, cəhənnəm olsun 
onun "pərəsti". Bunlar mənim qulağıma girməz! Mənə 
əməl lazımdır, əməl, əməl!  
Bir müəllim ki, nə libası ilə, nə ibadəti ilə öz mü-
səlmançılığını büruzə vermir – dəxi bizə belə müəllim 
lazım deyil. Dua eləsin ki, bura Rusiya dövlətidir, İran 
olsaydı, onun öhdəsindən yaxşı gələrdik! Budur iran-
lıların Əhməd Kamaldan şikayəti və doğrudan da dua 
eləsin ki, Balaxanı Rusiya qanunlarının altındadır."2 
Mirzə Cəlil ədəbi zövqünü, dillə bağlı fikirlərini 
bölüşməsə də, iranpərəst “Həqayiq”lə polemikada 
maarifçilik fəaliyyətini təqdir etdiyi Əhməd Kamalın 
tərəfində idi. Onu cahil iranlıların təqiblərindən qoru-
mağı özünün borcu sayırdı. 
                                                 
1 Cəlil Məmmədquluzadə. Əsərləri. 4 cilddə. 2-ci cild. Bakı, “Öndər” nəş-
riyyatı, 2004, s. 453. 
2 Orada. 
 191 
Balaxanı məktəbinin müəllimləri arasında "Molla 
Nəsrəddin"in fəal yazarlarından biri – Mirzə Ələkbər 
Sabir də vardı. 1910-1911-ci illərdə o, Əhməd Kama-
lın müdir olduğu məktəbdə ana dili və şəriət dərslərini 
aparırdı1. Həmin dövrdə artıq “Hophopnamə” müəllifi 
və həqiqi xalq şairi kimi böyük şöhrət qazanmışdı. 
Türk həmkarının iştirak etdiyi bir sıra qəzet və məc-
muələrdə onun da şeirləri dərc olunurdu. Sabir haq-
qında ilkin mənbələrə əsaslanan bir sıra tədqiqat əsər-
lərinin müəllifi Alxan Bayramoğlunun araşdırmala-
rından da göründüyü kimi, Sabir təkcə Balaxanı mək-
təbində deyil, “Həqiqət” qəzetində də Əhməd Kama-
lın rəhbərliyi altında çalışmışdı: “Sabir “Həqiqət” qə-
zetində 1910-cu il iyunun 10-dan sonra işləməyə baş-
layır. Bu vaxt Üzeyir bəy Hacıbəyov həmin qəzetin 
redaktorluğundan getmiş, onun yerinə isə “Balaxanı 
camaat məktəbinin” müdiri Əhməd Kamal dəvət olun-
muşdu. Həmin günlərdə məktəblər yay tətilində idi. 
Odur ki, məktəbin direktoru Əhməd Kamalla müəl-
limi Sabirin “Həqiqət”də işləməsinə heç bir maneçilik 
ola bilməzdi”2. 
Onların birgə səyi nəticəsində qəzetdə “Həfteyi-
ədəbi” və “Həfteyi-fənni” adlı yeni rubrikalar açılmış-
dı. “Sabir hər iki istiqamət üzrə müsabiqə komissiya-
sının üzvü və qəzetin əməkdaşı kimi orada verdiyi sə-
mərəli təkliflər və dərc etdirdiyi əsərləri ilə yaxından 
                                                 
1 Məlumat üçün bax. Sabir xatirələrdə. Bakı, “Gənclik”, 1982. 
2 Alxan Bayramoğlu. Mirzə Ələkbər Sabir. “Mirzə Ələkbər Sabir-150. 
Biblioqrafiya”, Bakı, 2012, s. 24. 
 192
iştirak etmişdi”1. Yəqin ki, bir-birini kifayət qədər 
tanıyan iki yaradıcı şəxsin, pedaqoq və şairin birgə 
fəaliyyətinə digər mətbu nəşrlərdə – “Günəş” qəzetin-
də, habelə “Yeni füyuzat” məcmuəsində də təsadüf 
olunmaqdadır.  
Lakin nədənsə Əhməd Kamal nə Bakı mətbuatında 
işıq üzü görən tənqidi məqalələrində, ədəbi icmalla-
rında, nə də həyatının sonuna yaxın qələmə aldığı 
xatirələrdə Sabir haqda bir kəlmə də yazmamışdı... 
Eyni sözləri çətin məqamda müdafiəsinə qalxan, Tiflis 
həbsxanasında ona mənəvi dəstək verən, kitab və qə-
zetlər göndərən Cəlil Məmmədquluzadə haqqında da 
söyləmək mümkündür. Çox ehtimal ki, bu soyuq mü-
nasibətin arxasında hər iki böyük azərbaycanlının Əh-
məd Kamalın anladığı mənada türkçülük ölçülərinə 
uyğun gəlməmələri idi. 
1908-ci ilin iyulunda İstanbulda tarixə İkinci Məş-
rutiyyət dönəmi kimi daxil olan “gənc türklər” inqi-
labı qələbə çaldı. Sultan II Əbdülhəmidin bir qərinəlik 
mütləqiyyət idarəçiliyinə son qoyuldu. Ölkədə 1876-
cı il Konstitusiyası yenidən qüvvəyə mindi, parlament 
fəaliyyətə başladı. Aralarında Əhməd Kamalın da ol-
duğu ittihadçılar iqtidara gəldilər. “İttihad və Tərəq-
qi”nin mühacirətdəki üzvlərinin çoxu vətənə qayıtdı. 
Xatirələrində “1323-1324 (miladi tarixlə 1907-1908-
ci illər – V.Q.) sənəsi tədrisatını ikmalə bir-iki ay qal-
mış Türkiyədə məşrutiyyət elan edildi və hamımız 
sənələrdən bəri mütəəssiri olduğumuz vətənə dön-
                                                 
1 Alxan Bayramoğlu. Mirzə Ələkbər Sabir. “Mirzə Ələkbər Sabir-150. 
Biblioqrafiya”, Bakı, 2012, s. 24. 
 193 
dük”1 – yazsa da, inqilab qələbə çalan kimi, dərhal ge-
ri qayıdanların arasında Əhməd Kamal yox idi. Nəinki 
geri dönməmişdi, hətta necə deyərlər, əlindəki işləri 
buraxıb yeni tarix yazılan İstanbula üz tutmaq əvə-
zinə, bütün yay tətilini Azərbaycanda keçirmişdi. İyu-
lun sonlarında anasına göndərdiyi məktubda yazırdı: 
“Şimdilik yaz olduğundan üç ay tətilimiz vardır. Bu 
üç ay Kafkasiyanın ötəsinə bərisinə səyahətlə ümrari-
vəqt və təbdili-hava ediyorum. İştə bunu da sizə Zə-
yəm denilən bir səfiyədən yazdım”2. 
Tədqiqatçı M.Kayahan Özgül də onun Türkiyəyə 
məşrutiyyət elanından dərhal sonra qayıtmamasını Ba-
kıdakı müəllimlik fəaliyyəti ilə əlaqələndirir: “Çünki 
Kafkasiyada idarə etdiyi məktəbdən ilk məzuniyyət 
bir sənə sonra olacaqdı. Bu müvəffəqiyyəti görmədən 
əvdət etməyə könlü razı olmadı”3. 
Fikrimcə, tək səbəb bu deyildi. Sadəcə, ittihadçılar 
hakimiyyətə yiyələnəndən və İstanbulda vəzifə böl-
güsü başlayandan sonra hərəkatın bir çox sıra nəfərləri 
kimi Əhməd Kamalı da yada salan olmamışdı. Başqa 
sözlə desək, o da “qurdlar süfrəsindən pay qapmağı 
bacarmayanlar”4 (M.Kayahan Özgül) arasına düşmüş-
dü. Bu baxımdan Bakıda qalıb növbəti məzuniyyətini 
gözləməsi seçimdən daha çox məcburiyyət üzündən 
atılan addım sayılmalıdır. Eyni zamanda Əhməd Ka-
malın dərhal İstanbula üz tutmaması həm də yeni ha-
                                                 
1 Osman Ergin. Adıçəkilən əsəri, s. 503. 
2 M.Kayahan Özgül. Adıçəkilən kitabı, s. 67. 
3 Orada. 
4 Yenə orada, s. 171. 
 194
kimiyyət təmsilçiləri ilə bağlı müəyyən inamsızlıqdan, 
şübhələrdən qaynaqlanırdı. 1911-ci ilin yayında o, üç 
il əvvəlki həyəcanlı iyul günlərində yaşadığı hissləri 
yada salaraq yazırdı: “Məşrutiyyətimizin istirdad və 
ilan olunduğunu istibşar etdiyim zaman Kafkasiyada, 
Bakıda bulunuyordum. Bu müjdəni şübhəli sevinclər 
içində qəzetə teleqraflarından aldım. On Temmuz 
iydi-mübarəkini bizi kəndilərindən az sevməyən Kav-
kasiyalılarla icra etdik. Fəqət nə yalan söyləyim, bən 
bu məşrutiyyətin bir məşrutiyyəti-həqiqiyyə, daha 
doğrusu, bir məşrutiyyəti-salimə olacağına vicdanımın 
aldanmaq arzu və ehtiyacına rəğmən inanmıyordum”1. 
Dərhal yada düşməməsi, dəvət olunmaması ilə 
bağlı bəlli inciklik hissi yaşasa da, Əhməd Kamal 
1908-ci ilin sonunda İstanbula dönmüşdü. Dostlarının 
yardımı ilə artıq Tələt Paşa kimi tanınan gələcək 
Triumvirat üzvü Tələt bəylə görüşmüşdü. “İttihad və 
Tərəqqi”nin üç liderindən biri “məşrutiyyətdə sənin 
çox haqqın vardır”, – deyə ünvanına tərif yağdırandan 
sonra yenidən Bakıya qayıdıb Qafqaz türkləri arasında 
Rusiya əleyhinə “beşinci dəstə” yaratmağı təklif et-
mişdi. Əhməd Kamal eyforiya içərisində olan ittihadçı 
dostlarına “Siz rusların Türkiyə ilə bağlı nöqteyi-
nəzərinə müxalif dövlətlərin müdaxiləsini təmin etmə-
səniz, Kafkasiyada vüqua gətiriləcək üç-beş günlük 
hərəkat Türkiyə ilə bərabər qafqaziyalıları da eyni 
aqibətə sürükləməkdən başqa bir nəticə verməz” söz-
ləri ilə xəbərdarlıq etsə də, sözünə ciddi yanaşan 
                                                 
1 M.Kayahan Özgül. Adıçəkilən kitabı, s. 68. 
 195 
olmamışdı. Söhbətin iştirakçılarından Cavid bəy “O 
cəhətə maraq etmə. Bakıya dön, fikirləri hazırlamağa 
çalış. Biz sənə lazım olan hər şeyi (para, silah) gön-
dərəcəyik. Sən gələcək arkadaşlara rəhbərlik et!”1 – 
deyə onu sakitləşdirmişdi. 
Beləliklə, Əhməd Kamal Bakıya qayıdıb Balaxanı 
məktəbindəki müəllimliyini davam etdirməli olmuşdu. 
Etirafına görə, aradan keçən müddət ərzində apardıq-
ları məqsədəuyğun fəaliyyət nəticəsində Osmanlı 
türkcəsinin və türklük düşüncəsinin yayılması baxı-
mından uğurları xeyli artmışdı: “Xalq ilə artıq osman-
lıca-azərbaycanca arasında bir lisanla konuşuyor-
duq”2. Onun 1910-cu ildə Bakıda çapdan çıxan “Fü-
yuzati-qiraət” kitabı da eyni məqsədə xidmət edirdi. 
Bir sıra qəzetlərin, “Yeni Füyuzat” məcmuəsinin3, 
eləcə də “Molla Nəsrəddin” jurnalının4 haqqında dəfə-
lərlə elan yaydığı kitabın naşiri Balaxanı məktəbinin 
nəzarətçisi Baxış Əhmədov idi. Nəşrin yarımbaşlı-
ğında onun “Balaxanı cəmaəti-müslimin məktəb dərs-
lərində” keçilən materiallar əsasında tərtib edildiyi 
bildirilirdi. 
Əvvəldə də qeyd etdiyim kimi, Əhməd Kamal 
Bakıda dil uğrunda mübarizəsinin əsas hədəfini Azər-
baycan türkcəsinin rus-fars təsirindən qorunması və 
mümkün qədər Osmanlı türkcəsinə yaxınlaşması, hət-
ta əvəzlənməsi şəklində müəyyən etmişdi. Həm də 
                                                 
1 Osman Ergin. Adıçəkilən əsəri, s. 487. 
2 Orada. 
3 Bax. “Yeni Füyuzat”, 2, 4, 10, 24 yanvar 1910-cu il sayları. 
4 Bax. “Molla Nəsrəddin”, 24 yanvar 1910-cu il sayı. 
 196
digər məsələlərdə müəyyən qədər hərdəmxəyal olsa 
da, dilə münasibətdə xüsusi ardıcıllığı və prinsipiallığı 
ilə seçilirdi. Əli Heydər Bayat türk qəzetçisinin bu 
istiqamətdəki fəaliyyəti ilə bağlı səciyyəvi misal 
gətirir. Əli bəy Hüseynzadənin təşəbbüsü ilə 1907-ci 
ildə Bakıda “Səadət” məktəbi açılanda binanın qapı-
sına “Məktəbxana” yazılmış lövhə vurulmuşdu. Əh-
məd Kamal belə ad daşıyan təhsil ocağının türklər 
üçün maarif yox, cəhalət yuvası olacağını açıq demək-
dən çəkinməmişdi. Hətta imkan düşdükcə əhali ara-
sında İran təsiri yayan “məktəbxanaya” şagird vermə-
məklə bağlı təbliğat da aparmışdı. Bakı qoçularına 
yaxınlığı ilə tanınan məktəb xadimlərindən biri ona 
özünü işə salmamağı, arı yuvasına çöp uzatmamağı 
məsləhət görmüşdü. Cavab ləngiməmişdi. Əhməd Ka-
mal “Mən qəsdən çöp uzadıram. İçəridəkilərin bal 
arısı, yoxsa eşşək arısı olduqlarını bilmək istəyirəm”1 
– demişdi. Yalnız bundan sonra lövhə dəyişdirilərək 
yenisi ilə əvəz edilmişdi.  
Əhməd Kamalın Bakıdakı mətbuat həyatı “Füyu-
zat”la bitməmişdi. Bir neçə il maarif sahəsində ça-
lışdıqdan sonra o, yenidən, həm də sıravi müəllif kimi 
deyil, baş redaktor kimi qəlbən bağlandığı mətbuat 
aləminə qayıtmışdı. Bu mənada Əli bəy Hüseynzadə-
nin yanında keçdiyi məktəb, əxz etdiyi təcrübə işinə 
yaramışdı. Balaxanı məktəbinin bağlanması bütünlük-
lə mətbuata qayıdışına təkan vermişdi. 1910-1911-ci 
illərdə 121 sayı işıq üzü görən “Günəş” qəzetinin 
                                                 
1 Ali Haydar Bayat. Hüseyinzade Ali Bey. Ankara, 1998, s. 344. 
 197 
(M.Kayahan Özgül kitabında yanlışlığa yol verərək 
adıçəkilən nəşrin Əhməd bəy Ağayevin redaktəsi al-
tında çıxdığını yazır) baş redaktoru olmuşdu. Tanın-
mış kitab maqnatlarının – Orucov qardaşlarının imti-
yaz sahibi olduqları qəzetdə Əhməd Kamalla birlikdə 
Azərbaycan ədəbiyyatının Mirzə Ələkbər Sabir, Ab-
dulla Şaiq, Qafur Rəşad, Abdulla bəy Divanbəyoğlu 
kimi şair və yazıçılarının əsərləri çap edilmişdi. 
Eyni illərdə müvazi şəkildə Əhməd Kamal həm də 
“Füyuzat” ənənələrini davam etdirməyə çalışan, gənc 
milli burjuaziyasının maraqlarının ifadəçisi kimi tanı-
nan, eyni zamanda cəmiyyətdə türkçü fikirlərin yayıl-
masına önəm verən həftəlik ədəbi-bədii və ictimai-
siyasi illüstrasiyalı məcmuənin – “Yeni füyuzat”ın 
(1910-cu ildə 11, 1911-ci ildə 10 – bütünlükdə 21 sayı 
çıxmışdı) baş redaktoru idi. Naşir və məsul redaktoru 
Əlipaşa Hüseynzadə (Səbur) olan jurnalda Əhməd 
Kamalın şeir və məqalələri Sabir, Abdulla Şaiq, Əli-
qulu Qəmküsar, Əlabbas Müznib, Namiq Kamal, 
Axund Yusif Talıbzadə, Əli Səbri, Məmməd Sadıq 
Axundov və s. müəlliflərin əsərləri ilə yanaşı nəşr 
olunmuşdu. Türkçülüyün ideoloji əsasları məsələsində 
həmin dövrdə İstanbulda yaşayan Əhməd Ağaoğlu 
redaksiyanın və baş redaktorun yaxın məsləhətçisi 
kimi çıxış edirdi. Lakin yaradıcı heyətin səylərinə 
baxmayaraq, “Yeni füyuzat” sələfinin səviyyəsinə 
yüksələ bilməmişdi. 
Sabirin “Düşdü bütün qəzetlər qiymətdən ay can, 
ay can” misrası ilə başlayan satirasının səbəbkarla-
rından biri də Əhməd Kamal sayıla bilər. Azərbaycan 
 198
mətbuatı tarixindən bəlli olduğu kimi, 1911-ci il 
martın 19-da, Novruz bayramı ərəfəsində Bakı polisi 
Azərbaycan qəzetlərinin redaksiyasına basqın etmişdi. 
Nəticədə, bir neçə naşir və redaktor həbs olunmuş, 
bəzi mətbu orqanın nəşrinə yasaq qoyulmuşdu. Hadisə 
Sabirə qəzetlərin bağlanmasına obıvatel münasibətini 
əks etdirən satira yazmağa mövzu vermişdi. “Bir gecə 
teatrdan dönmüş və hənuz yatmışdım, – deyə Əhməd 
Kamal aradan 20-25 il keçəndən sonra həyatının 
axarını dəyişən həbsin tarixçəsini xatırlayaraq yazırdı: 
“Yalnız işğal etdiyim kiçik bir dairənin qapısı çalındı. 
Açdım. On polislə dairəm basılmışdı. Dərhal Bakıdan 
xeyli uzaq olan Babil (mətndə belə getmişdir. Məşhur 
Bayıl həbsxanası nəzərdə tutulur – V.Q.) götürüldüm 
və içəri atıldım. Məgər məndən əvvəl bütün qəzetəçi 
arkadaşlarımı da toplamışlar”1. 
Polis basqını nəticəsində “Günəş”, “Yeni füyuzat”, 
“Şəhabi-saqub”, “Səda”, habelə “Yeni həqiqət” kimi 
nəşrlərin fəaliyyəti dayandırılmış, onların naşir və 
redaktorlarından Əhməd Kamal, Əli Paşa Hüseynzadə 
(Səbur), Haşım bəy Vəzirov, Əlabbas Müznib, Mə-
həmməd Sadıq, Cəfər Bünyadzadə və b. həbsə alın-
mışdılar. Bakıda milli mətbuata qarşı çevrilmiş ak-
siya, xüsusən də Osmanlı təbəəsi Əhməd Kamalın 
saxlanması türk mətbuatının diqqətindən yayınma-
mışdı. İstanbulun “Tənin” qəzeti 31 mart 1911-ci il 
sayında bu barədə məlumat yaymışdı. M.Kayahan Öz-
gülün yazdığına görə, “Şərq Postası. Rusiyada Mət-
                                                 
1 Osman Ergin. Adıçəkilən əsəri, s. 488. 
 199 
buat” adlı yazının müəllifi həmin dövrdə Osmanlı 
paytaxtında yaşayan və qəzet redaksiyasında şərq dil-
ləri mütərcimi vəzifəsində çalışan tanınmış Azərbay-
can şairi Məhəmməd Hadi idi1. 
İki həftə sonra Məhəmməd Hadi “Kafkasiya xa-
tiratı” adlı məqaləsində türk ictimaiyyətinin diqqətini 
yenidən Əhməd Kamalın həbsinə yönəldərək yazırdı: 
“Tam bu parlaq, bu əməlfüruzi-istiqbal olan zaman-
larda idi. Əli bəyin təhti-müdiriyyətində bu gün ancaq 
namı yaşayan “Füyuzat” məcmueyi-ədəbiyyəsi nəşr 
olunurdu. Naçiz də heyrəti-təhririyyəyə daxil idim. 
Təsadüf bizə hür fikirli bir qələm arkadaşı göndər-
mişdi. O, şimdi zindani-əsarətdə yaşayır – Əhməd Ka-
mal. Bu arkadaş da bizimlə birlikdə çalışır, məhsuli-
fikriyyəsini əvraqi-“Füyuzat”a nəşr edirdi. Badehu 
(bundan sonra), Bakı qəryələrindən olan Balaxanıda 
millət tərəfindən güşad edilən məktəbə müdir təyin 
olunaraq iki sənə ərzində əhalini məmnun edəcək mü-
vəffəqiyyətlər göstərdi. Bir çox münəvvər dimağlar 
yetişdirdi. Aqibət bu məktəbə də sair məkatibi-isla-
miyyə kimi şayani-tətil görüldü. Bağlandı. Məktəbin 
tətilindən sonra ərbabi-şəbabın arzusuyla son zamanlar 
tətil edilən “Yeni füyuzat” məcmuəsinin sərmühər-
rirliyində bulunurdu. Şimdi arayişi-zindani-əsarətdir”2. 
“Kafkasiya xatiratı” qələm dostunun həbsi ilə bağ-
lı Məhəmməd Hadinin türk mətbuatında çap olunan 
                                                 
1 M.Kayahan Özgül. Adıçəkilən kitabı, s. 77. 
2 Mehmet Hadi. Kafkasiya Hatıratı. “Tənin” qəzeti, 1911-ci il, say 954. Sitat 
M.Kayahan Özgülün “Son Jon Türk Kalesi. Ahmet Kemal Akünal” 
kitabından (İstanbul, 2010, s. 77) götürülüb. 
 200
ikinci məqaləsi idi. Bundan əvvəl də İstanbulda Bakı 
qəzetlərinin bağlanmasından və redaktorların həbs 
edilməsindən yazmışdı. Şair bu yolla həyəcan təbili 
çalır, hökuməti, ilk növbədə isə ittihadçıların lider-
lərini Rusiyada zindana atılmış əqidə dostlarının ta-
leyinə laqeyd qalmamağa səsləyirdi.  
Bakı polisinin milli mətbuata hücumu arxasında 
siyasi motivlər dayanırdı. Lakin Mirzə Bala Məhəm-
mədzadə1, ardınca isə M.Kayahan Özgül2 hadisələri 
sadəcə xəyanətə bağlayaraq Əhməd Kamalın türk 
həbsini sonralar Azərbaycan Cümhuriyyəti Məclisi-
Məbusanında “İttihad” fraksiyasına rəhbərlik etmiş 
ictimai-siyasi xadim doktor Qara bəy Qarabəyovun 
xəyanəti ilə əlaqələndirirlər.  
1907-1908-ci illərdə Bakıda yaşayan və qəzetçi 
həmvətəni ilə yaxın dostluq əlaqələri saxlayan Müəl-
lim Cövdət haqqında fundamental əsər müəllifi Osm-
an Ergin də eyni iddianı təkrarlayır: “O zaman Əhməd 
Kamalı Qafqasiyaya siyasi bir vəzifə ilə göndərən 
“İttihad və Tərəqqi” firqəsi kəndi aralarında bulunan 
doktor Qara bəyin bir rus casusu olduğunun fərqində 
belə deyildi. Əhməd Kamalın siyasi vəzifəsini bu 
doktor ruslara xəbər vermiş və Müəllim Cövdətin 
siyasətlə əlaqəsinin bulunmadığını da yenə bu zatın 
söyləmiş olması mühtəməldir”3. 
Hər üç tədqiqatçının iddiasına görə, Qara bəy 
İttihad və Tərəqqi rəhbərliyinin Bakıda Əhməd Ka-
                                                 
1 Mirze Bala Mehmetzade. Milli Azerbaycan Hareketi. Ankara, 1991, s. 103. 
2 M.Kayahan Özgül. Adıçəkilən kitabı, s. 76. 
3 Osman Ergin. Adıçəkilən əsəri, s. 99. 
 201 
mala çatdırmaq üçün verdiyi pulları xərcləmiş, işdən 
xəbər tutan partiya funksionerlərinin təzyiqlərdən ca-
nını qurtarmaq üçün vəsaitin çatmayan hissəsini ailə-
sinin yerində ödəyəcəyini bildirmişdi. Bu yolla Os-
manlı hüdudlarından çıxmaq imkanı qazanmış, o biri 
tərəfdən isə Qafqaz canişini İ.İ.Vorontsov-Daşkova 
gizli məktubla müraciət edərək ittihadçıların Azər-
baycandakı planları ilə bağlı əlində vacib sənədlərin 
olduğunu xəbər vermişdi. Beləliklə, ruslar tərəfdən də 
sərhəddi maneəsiz keçməsinə şərait yaradılmışdı. 
Sonradan isə təqdim etdiyi materiallar əsasında bir 
sıra şəxslər, o cümlədən Əhməd Kamal həbsə atıl-
mışdı. 
Bu məlumatın həqiqətə uyğunluğu müəyyən şüb-
hələr doğurur. Çünki həbs edilən təkcə Əhməd Kamal 
deyildi. Onunla birlikdə milli mətbuatın Haşım bəy 
Vəzirov, Əlabbas Müznib kimi tanınmış simaları da 
saxlanmışdı. Həm də birinci dəfə yox! 1906-cı ildən 
sonra çar xəfiyyəsi əsasən Qafqaz Senzura Komitə-
sinin erməni əsilli senzorlarının təlqini ilə Azərbaycan 
mətbuatını panislamizm və pantürkizm təbliğatının 
əsas ruporlarından biri kimi daim diqqət mərkəzində 
tutur, ara-sıra şübhələndikləri jurnalistlər arasında 
profilaktiki dindirmə və həbslər keçirirdilər. 1911-ci il 
martın 19-da həmin iş sadəcə daha geniş miqyasda 
görülmüşdü. Nəhayət, nəzərə almaq lazımdır ki, poli-
sin də Bakıda gizli agentura şəbəkəsi vardı. Yəni 
həbslər yalnız kiminsə şəxsi-qərəzliyi, yaxud “şeytan-
çılığı” əsasında deyil, alınan xəbərlərin təhlili, əməl və 
fəaliyyətin izlənməsi nəticəsində həyata keçirilirdi.  
 202
Əhməd Kamalın həbs müddəti müxtəlif mənbə-
lərdə fərqli şəkildə göstərilir. M.Kayahan Özgül onun 
martın 19-dan avqustun 12-nə qədər Bayılda saxlan-
dığını iddia edir1. Qəzetçi özü həmin həbsxanada yaz-
dığı “Şaka” şeirinə qeyddə “altı bucuq ay sürən məh-
bəs həyatı”2 (təxminən 19 mart – 3 oktyabr) haqqında 
danışır. Əslində isə aşağıda da görəcəyimiz kimi, o, 
məhbəsdə dörd aydan çox qalmamışdı. Ümumiyyətlə, 
macəraçı təbiətə malik, bir az da özündən müştəbeh 
Əhməd Kamal xatirələrində həbsi ətrafında sirli halə 
yaratmağa çalışmışdır. Edam cəzasına məhkum olun-
ması, xalqın hücum çəkib onu həbsxanadan qaçırma-
ması üçün saxlandığı yerlərin tez-tez dəyişdirilməsi, 
Sibirə aparılması, burada sibirli türk əsgər tərəfindən 
zindandan qaçmasına kömək göstərilməsi və s. daha 
çox xəyal məhsulu olan əsassız versiyalar da məhz 
fəaliyyəti və şəxsiyyəti ətrafında sirli-romantik aura 
yaratmaq təşəbbüsünün nəticəsi kimi meydana çıx-
mışdır. Bütünlükdə isə haqqında qüvvəyə minmiş hər 
hansı məhkəmə hökmünün olmaması daha ağlabatan-
dır. 
Mövcud fakt və tarixlərin müqayisəsindən aydın 
olur ki, Əhməd Kamal iyunun sonlarında Bayıl həbs-
xanasından Tiflisə aparılmışdı. Təxminən iyulun orta-
larına qədər burada saxlandıqdan sonra həmin tarixdə 
Batumidə Trabzon valisi, Atatürk hökumətinin gələ-
cək xarici işlər naziri Bəkir Sami bəyə təhvil veril-
mişdi. Azadlığa qovuşmasında köhnə dostu, Məclisi-
                                                 
1 M.Kayahan Özgül. Adıçəkilən kitabı, s. 72. 
2 Orada, s. 285. 
 203 
Məbusan üzvü İsmayıl Haqqı Paşanın zəhməti olmuş-
du. O, Məclisdəkı çıxışında Rusiyada yerli türklərə 
qarşı ayrıseçkilik siyasətindən bəhs etmiş, bir Osmanlı 
təbəəsinin – qəzetçi Əhməd Kamalın həbsi məsələsinə 
toxunaraq demişdi: “Hökumət tərəfindən Bakıda dörd 
qəzetəçinin təvqif edildiyi sırada təbəəyi-Osmaniyyə-
dən və ərbabi qələmdən Əhməd Kamal bəy namında 
bir zatı da Rusiya hökuməti təvqif etmişdir. Əhməd 
Kamal bəy namında olan bu zatı şəxsən tanırım. Da-
rüşşəfəq məzunlarındandır və burada aləmi-mətbuatı-
mıza da məlumdur. Xüsusilə bundan dörd-beş sənə 
əvvəl İrana getdiyim zaman Kafkasiyada kəndisini 
görmüşdüm. Orada pək mühüm bir mövqe qazanmış, 
hörməti-amməyə məzhər olmuş, Kafkas aləmi-mət-
buatına qələmi ilə bir çox xidmətlərdə bulunmuşdu. 
Oylə politika ilə məşğul olan bir adam deyildir”1. 
Nəticədə, dövrün xarici işlər naziri Rifat Paşa Ru-
siyanın İstanbul səfiri, “türk dostu” kimi tanınan və 
soyadından göründüyü kimi, mənşəcə özü də böyük 
ehtimalla türk əsilli olan Nikolay Çarıxova (1855-
1930) müraciət etmişdi. Sonda səfirin yardımı ilə Əh-
məd Kamal Batum üzərindən vətənə qaytarılmışdı. 
Beləliklə, narahat qəzetçinin həyatının Azərbaycanla 
bağlı səhifəsi qapanmışdı.  
Türk mətbuatında köhnə dostunun təhlükəli macə-
ralardan sonra qayıdışını ilk xəbər verən isə yenə sə-
daqətli Məhəmməd Hadi idi. “Tərəqqi” qəzetinin 25 
iyul 1911-ci il sayında çap etdirdiyi “Əhməd Kamalın 
                                                 
1 Osman Ergin. Adıçəkilən əsəri, s. 489. 
 204
vətənə əziməti” məqaləsində o yazırdı: “İki sənədən 
bəri (əslində 4 olmalıdır – V.Q.) vətənimiz Kafkasiya-
da iqamət edən, məsaiyi-maarifpərvəranədə bulunan 
Əhməd Kamal bəy cənabları vətəni-əzizi olan İstan-
bula bu gün əzimət etdi. Məsləki-müqəddəsi yolunda 
iki sənə vətən-cüda olaraq pək çox zəhmət və məşəq-
qətlərə köks gərmiş olan bu zat təsadüfən Bakıya 
getmiş idi. Gəldiyi gündən bəri ülum və maarifin in-
tişarına və məktəb təsisinə çalışmaqla bulunmuşdu. 
İştə “Füyuzat”, “İrşad”, “Tərəqqi” cəridələrində yaz-
dığı əşar və məqalələri bunu isbat edəcək dəlaildən-
dir”1. 
Bayıl məhbəsində keçən aylar Əhməd Kamal üçün 
yaradıcılıq baxımından məhsuldar olmuşdu. Burada o, 
bir sıra orijinal əsərlərini yazmış, yaxşı bildiyi fransız 
və Bakıda öyrənməyə başladığı rus dilindən bəzi tər-
cümələr (Lafontenin və Lermontovun şeirləri) etmiş, 
ayrı-ayrı Molla Nəsrəddin lətifələrini və ibrətamiz 
xalq hekayələrini nəzmə çəkmişdi. Zindan həyatı id-
dialı türk qəzetçisinin yalnız davranış tərzini deyil, 
əsərlərinin dilini və mövzusunu da əsaslı şəkildə də-
yişdirmişdi. Əhməd Kamal dekadansdan realist şeirə 
keçmişdi. Hətta bir zamanlar bəyənmədiyi didaktik 
janrda da qələmini uğurla sınamışdı. Xəlqi mövzulara 
müraciət nəticəsində şeir dilindəki ərəb-fars tərkibləri 
                                                 
1 Mehmet Hadi. Ahmet Kemal`ın Vatanına Azimeti. “Terakki”, 1911, say 
729. (Məhəmməd Hadinin həyatının İstanbul səhifələri və XX əsrin 
əvvəllərindəki türk mətbuatı ilə əlaqələri Türkiyədə yaşayan azərbaycanlı 
araşdırmaçı Mehdi İsmayılovun hələlik əlyazması halında olan doktorluq 
dissertasiyasında geniş tədqiq edilmişdir). 
 205 
xeyli azalmış, üslubu sadələşmişdi.  
Bir məqamı da qeyd etmək istərdim. Xatirələrin-
dən məlum olur ki, Tiflis həbsxanasında saxlandığı 
müddətdə “Molla Nəsrəddin” redaksiyası Əhməd Ka-
malla yaxından maraqlanmışdı. Həbsxanada ona baş 
çəkmişdilər, oxuması üçün məcmuə və kitablar gön-
dərilmişdi1. Jurnalların birində o, həmin vaxta qədər 
adını eşitmədiyi Ziya Göyalpın “Sənət” və “Turan” 
şeirlərini görmüşdü. Sadə dillə yazılmış şeirlər ona 
dərin mətləbləri anlatmışdı. Türklüyün xəyali vətən – 
Turan sevdası və keçmişin möhtəşəm xatirələri ilə de-
yil, daha çox bu günlə yaşamasının vacibliyini vurğu-
layan “Şaka” (“Zarafat”) şeirini də həmin mütaliədən 
təsirlənərək yazmışdı:  
 
Ey Türk oğlu, bu ölkədir vətənin 
Toros, Altay, Qızılirmaq, Ceyhunun! 
Geri baxma! Sür atını irəli! 
Dədəsilə öyünəməz bir torun! 
 
Dədələrin sözləriylə yaşamaq – 
Məzarlıqda uyumaqdır bunu bil! 
                                                 
1 Əhməd Kamal bu münasibətlə yarımçıq xatirələrində yazırdı: “1911-ci 
ildə Rusiyaya ikinci gedişimdə pantürkist deyə ruslar tərəfindən edama 
məhkum edilmişdim. Altı bucuk ay sürən mövqufiyyət müddətində ruslar 
bəni həbsxanadan həbsxanaya nəql ediyorlardı. Bunun səbəbi də sonradan 
anladım ki, türklər həbsxanayi basıb bəni qurtararlar vahiməsi üçün! Bu 
həbsxanaları dolaşırkən Tiflisdə 4 şubat 1326 -22 şubat 1326 (4 fevral 
1911-22 fevral 1911 – V.Q.) tarixli və Selanikdə müntəşir iki məcmuə 
əlimə keçdi. Bunları bana göndərən Tiflisdə çıxan “Molla Nəsrəddin” adlı 
mizah qəzetəsi idarəxanası idi” Bax. M.Kayahan Özgül. Adıçəkilən kitabı, 
s. 285. 
 206
Bu ölkədir məzarlığın, beşiyin, 
Sənə vətən bu ölkədir, o deyil!1 
 
İstanbula qayıdışında Əhməd Ağaoğlu vasitəsi ilə 
tanış olduğu Ziya Göyalpdan şeiri haqda bu sözləri 
eşitmişdi: “Ağabəy! Bənim içimdə bir şey var. Bana 
çox bərk sarılmış. Bən onu ifadə edəmiyorum, çünki 
hənuz tamamilə yüzünü görəmiyorum. Sənin şakaların 
bənim gözümlə onun yüzü arasında bir kibrit çəkdi”2. 
 
AZƏRBAYCANLILARDAN SEVGİ, 
AZƏRBAYCANA LAQEYDLİK 
    
Əvvəldə də qeyd olunduğu kimi, Əhməd Kamal 
həyatının çətin dönəmində Azərbaycana “gündəlik ru-
zi” ardınca gəlməsinə baxmayaraq, qısa müddət ərzin-
də cəmiyyətdə özünə yer tapmış, nüfuz qazana bil-
mişdi. Hətta XX əsrin əvvəllərindəki milli mətbuatı-
mızın aparıcı simaları arasında yer almışdı. Təbii ki, 
bu türk qəzetçisinin şəxsi məziyyətləri ilə yanaşı, xal-
qımızın qonaqpərvərlik və qədirbilənliyi ilə bağlı idi. 
Onunla birlikdə Bakıda pedaqoji sahədə çalışmış həm-
vətəni, müəllim Cövdət – Məhəmməd Cövdət İnancalp 
(1883-1935) həmin dövrdə Azərbaycanın ən görkəmli 
şəxsiyyətinin – Hacı Zeynalabdin Tağıyevin türk 
qəzetçiyə ehtiramından bəhs edərkən yazırdı ki, “bir 
hökmdar sarayı kimi böyük və o nisbətdə təşrifata 
tabe mülkünə getdiyimiz zaman Tağıyev bəndəni və 
                                                 
1 M.Kayahan Özgül. Adıçəkilən kitabı, s. 285-286. 
2 Orada, s. 286. 
 207 
Əhməd Kamalı hər kəsə tərcihən və təqdimən yanına 
çağırır, əlini öpdürür və dizinin dibində oturdurdu”1. 
 Hacı Zeynalabdinin ölümü münasibəti ilə 1925-ci 
ildə “İctihad” məcmuəsində minnətdarlıq və şükran 
dolu məqalə2 çap etdirən müəllim Mehmet Cövdət bu-
rada da “millət atasının” Türkiyədən dəvət olunan zi-
yalılara xoş münasibətini xatırlayaraq: “O vaxta qədər 
Bakı ilə İstanbul arasında heç bir nevi münasibəti-
fikriyyə və elmiyyə yoxdu. Bu münasibəti ilk dəfə 
vücuda gətirən Hüseynzadə Əli bəy, fəqir və şair 
Əhməd Kamal bəydir. Hər üçümüzü də himayə edən 
mərhum Hacı idi”3 – yazmışdı. 
İstanbula döndükdən sonra Əhməd Kamal həm 
Qafqazda, həm də İstanbulda yaşayan azərbaycanlı-
lardan eyni diqqət və hörmət görmüşdü. Bakılı tələ-
bələrin Osmanlı paytaxtında nəşr etdikləri və fəal 
müəlliflərindən birinin Məhəmməd Hadi olduğu “Mah-
tab” məcmuəsi onu “türk üdəbasının ən güzidələrin-
dən biri” kimi yüksək qiymətləndirmişdi. “Kafkasiya-
dakı nəşriyyati-intibah-pərvəranəsindən dolayı Rusiya 
hökuməti-zaliməsi tərəfindən” həbsə atılması türk bir-
liyi, hürriyyət və istiqlal uğrunda mübarizənin parlaq 
səhifəsi adlandırılmışdı4. Məcmuə “ustad” deyə müra-
ciət etdiyi Əhməd Kamalı türk gəncliyinin milli 
mücadiləni gələcəkdə daha da əzmlə davam etdirməsi 
                                                 
1 Osman Ergin. Adıçəkilən əsəri, s. 100. 
2 Muallim M.Cevdet. Sahibul-Hayrat Hacı Zeynalabdin Merhum. “İctihad”, 
1925, № 177, s. 3541-3547. 
3 Osman Ergin. Adıçəkilən əsəri, s. 94. 
4 Məhtab məcmuəsi, 25 iyul 1911-ci il, say 3. 
 208
üçün baş redaktor olmağa, artıq Bakıdan yaxşı tanı-
dığı azərbaycanlı qələm adamları ilə əlbir çalışmağa 
çağırmışdı: “İştə biz də sizin kibi hürr yaşamaq isti-
yoruz. Və sizin kibi oradan-buradan kovuluyoruz. De-
mək, məsləkən sizə doğru bir əlaqə var. İştə bu əla-
qəyə istinadən sizdən rica ediyoruz: Məcmuəmizi 
təhti-himayənizə alınız. Bizim baş mühərririmiz olu-
nuz”1. 
Yalnız aradan iki ay keçəndən sonra Əhməd Ka-
mal daha çox yaşlılarla gənclərin yollarının müxtə-
lifliyi, birinin keçmişə, o birinin isə gələcəyə üz tut-
ması barədə ümumi sözlərdən ibarət yayğın məktubu 
ilə İstanbul mühitində özlərinə rəhbər axtaran azər-
baycanlı gənclərin xahişini rədd etmişdi2. 
Məlumdur ki, Əli bəy Hüseynzadə 1910-cu ilin 
dekabrında Bakı ilə həmişəlik vidalaşıb İstanbula 
köçmüşdü. Düşünmək olardı ki, bir zamanlar onun 
yardımı ilə müşküllərini çözən, Bakının mətbuat, 
maarif aləmində özünə yer tutan Əhməd Kamal ustadı 
axtarıb tapacaq. Azərbaycanda gördüyü hörmət və eh-
tiramın əvəzini vətənində çıxmağa çalışacaq. Amma 
əksi olmuşdu. Yenə də Əli bəy böyüklük göstərmişdi. 
Əhməd Kamalın “Bir az da mən” adlı şeiri çap 
olunanda Salonikdən 21 noyabr 1911-ci il tarixli kiçik 
bir məktub göndərib müəllifə təbrik sözlərini çatdır-
mışdı: “Bir az da mən”i kəmali-zövq və ləzzətlə oxu-
dum. Böylə “bir azlar” çoxaldıqca bir çox qeylü-qallar 
                                                 
1 Məhtab məcmuəsi, 6 avqust 1911-ci il, say 5. 
2 Orada, 15 avqust 1911-ci il, say 6. 
 209 
həll olunar”1. Yaradıcılığına eyni diqqətli və həssas 
münasibəti nisbətən yaxın münasibət saxladığı Əhməd 
Ağaoğlundan da görmüşdü2. 
Azərbaycanın başqa bir görkəmli şəxsiyyəti – Mə-
həmməd Əmin Rəsulzadə də Əhməd Kamalın milli 
mətbuatımız qarşısındakı xidmətini qədirşünaslıqla qiy-
mətləndirmişdi. 1922-ci ildə İstanbulda nəşr olunan 
“Azərbaycan Cümhuriyyəti” əsərindəki aşağıdakı sə-
tirlər bunu bir daha sübut edir: “Hüseynzadə Əli bəy 
tərəfindən təsis olunub Əhməd Kamal bəy kimi jon 
türk mühərrirlərin təhrir müavinəti ilə çıxan ədəbi 
“Füyuzat” məcmuəsi Kafkasiya mühitində yeni bir 
zövqi-ədəbi tərbiyə edir, Azəri Türkcəsinin qərbləş-
məsinə şaik oluyordu”3. 
Əhməd Kamal 1911-ci ilin martında tutulandan 
sonra Bayıl həbsxanasında “Müsavat” partiyasının qu-
rucularından biri, Məhəmməd Əminin yaxın silahdaşı 
Abbasqulu Kazımzadə ilə eyni kamerada saxlanmışdı. 
Və təbii ki, özü üçün hər cəhətdən qeyri-adi, göz-
lənilməz olan bu şəraitdə istər artıq bəlli bir təcrübəyə 
malik Abbasqulu bəyin, istərsə də ətrafındakı digər 
azərbaycanlıların yardımlarından faydalanmış, daim 
qayğı və himayələrini hiss etmişdi.  
Düşünmək olardı ki, həbsxanada yaranan dostluq 
(həm də hansısa cinayətkar ünsürlərlə deyil, əqidəsi 
uğrunda məhbəsə düşən insanlarla!) azadlığa çıxandan 
                                                 
1 M.Kayahan Özgül. Adıçəkilən kitabı, s. 84. 
2 Orada, s. 84, 250. 
3 Resulzade Mehmet Emin. Azerbaycan Cümhuriyyeti. “Türk yılı”, İstan-
bul, 1928, s. 503. 
 210
sonra da davam edəcək. Amma belə olmamışdı. Həm 
də ən qəribəsi budur ki, etibarsızlıq əslində şükranlıq 
və minnətdarlıq bildirməli tərəfdən – Əhməd Kamal-
dan gəlmişdi. Əli bəyin nümunəsində gördüyümüz ki-
mi, İstanbula dönəndən sonra onu axtaran, soraqlayan 
yenə sədaqətli azərbaycanlı tanışı olmuşdu. Bunu Ba-
kıdan “Tənin” qəzeti redaksiyasına göndərilən aşağı-
dakı 2 may 1912-ci il tarixli məktub da sübut edir. 
“Əfəndim Əhməd Kamal, – deyə Abbasqulu Kazım-
zadə yazırdı: – Dörd dəfə sizə məktub yazıb cavabını-
za nail olmamışam. İki dəfə məktubu “Tənin” qəzetə-
sinə göndərmişəm, sizə versinlər, əfəndim. Bizim həbs-
xanada danışdıqlarımız böyləmi oldu, əfəndim? Hər 
halda yoldaşlarımız sizdən müəyyən vaxtlarda məktub 
almağa müntəzir olurlar. Əcələ məktub yazın. Sonra 
müfəssəl yazarız”1. 
Ehtimal etmək olar ki, türk qəzetçisi dörd divar 
arasında saxlandığı günlərdə gənc azərbaycanlı siya-
sətçilərə özünün İstanbuldakı geniş əlaqələrindən, zən-
gin siyasi keçmişindən danışmış və yəqin hansısa əla-
qələrin qurulması ilə bağlı vədlər vermişdi. Əks-təq-
dirdə həbsdən çıxandan sonra Bakıda, öz evində ya-
şayan və hər hansı bir maddi ehtiyacı, yaxud digər 
çətinliyi olmayan “Müsavat” funksionerinin Əhməd 
Kamalla əlaqə yaratmağa çalışmasına başqa izah tap-
maq mümkün deyil.  
Gətirdiyim bu misallar istər həyatının Bakı döv-
ründə, istərsə də sonralar həmvətənlərimizin Əhməd 
                                                 
1 M.Kayahan Özgül. Adıçəkilən kitabı, s. 84. 
 211 
Kamala nə qədər diqqətlə, ehtiramla yanaşdıqlarını, 
onun milli mətbuat və maarif sahəsindəki bəlli xid-
mətini unutmadıqlarını ortaya qoyur. Belə münasibə-
tin qarşılığında türk müəllifin də ömrünün sonuna hə-
yatının çətin günlərində ona sahib çıxmış, həyan dur-
muş Azərbaycanın, azərbaycanlıların ən yaxın dostu 
kimi qalacağını düşünmək olardı. Amma təəssüf ki, 
bu qənaətdə də yanıldığımızı etiraf etməliyik. Məmlə-
kətimiz mövcudluğunun nə faciəli, nə də möhtəşəm 
günlərini yaşayanda Əhməd Kamalın səsi eşidilmə-
mişdi. Əksinə, ölkəmiz, xalqımızla bağlı məsələlərdə 
qəribə bir etinasızlıq nümayiş etdirmişdi. 
Ümumiyyətlə, onun 1920-1930-cu illər Türkiyə-
sində həyatının Azərbaycan dövrü haqqında son də-
rəcə xəsisliklə yazdığı qeydlər müəyyən anlaşılmazlıq 
doğurur. Elə təəssürat yaranır ki, sanki o, hadisələr və 
şəxsiyyətlərlə zəngin bir dövrdə, dörd il Bakıda yaşama-
mışdı, mətbuat aləmində isə “Füyuzat” redaksiyasın-
dan kənarda hər hansı bir şəxslə, insanla, fərdlə ünsiy-
yət saxlamamışdı.  
Məsələn, onunla eyni dövrdə Bakıda maarif sahə-
sində çalışmış müəllim Mehmet Cövdət haqqında 
1935-ci ildə qələmə aldığı xatirələrində Əhməd Ka-
mal Azərbaycana gəlişini hansısa mifik mərkəzdən 
idarə olunan xüsusi missiya kimi qələmə verəndən 
sonra ədəbi həyata, hətta daim içərisində olduğu milli 
mətbuata səthi bələdliyini nümayiş etdirərək yazırdı: 
“...Mənim Bakıda, türk mühitində yeni doğan inqilaba 
yardım etməkliyim üçün oraya getməkliyim qərarlaş-
dırıldı və həmən getdim. Orada möhtərəm ustad Ağa-
 212
oğlu Əhmədin gündəlik “Günəş” və Hüseynzadə Əli-
nin həftəlik “Füyuzat” və Tiflisdə mizahi “Molla Nəs-
rəddin” qəzetələri ilə yeniləşmək istəməyən və əksə-
riyyəri-əziməni təşkil edən təbəqeyi-mütəəsibəyə qar-
şı atəşli bir cidal açıldığını və cəmaəti-islamiyyə tə-
rəfindən Qafqazın ötəsində-bərisində məktəblər açıl-
mağa başlandığını gördüm. Bu qəzetlərdən başqa İran 
konsolosxanası tərəfindən “Həqayiq” və Haşım bəy 
ismində birisi tərəfindən də Axundlar (mətndə bu söz 
böyük hərflə və qəzet adı kimi də başa düşülə bilər – 
V.Q.) və təbəqəyi-mütəəssibə orqanı olan “Tazə hə-
yat” nəşr ediliyordu. Mən “Füyuzat”da bunlarla uzun 
müddət və pək yorucu qeyrətlə (səylə) didindikdən 
sonra “Füyuzat” qapandı. Fəqət bu zamana qədər də 
məktəblər keyfiyyət və kəmiyyətcə xeyli yol almış-
dı”1. 
Bir abzaslıq mətndə özünü Bakı mətbuat mühitinin 
aparıcı simalarından biri kimi təqdim edən müəllif bir 
neçə yanlışlığa yol vermişdi. Məsələn, Əhməd Ağa-
oğlu heç zaman "Günəş" adlı qəzet nəşr etməmişdi. 
Burada, aydın məsələdir ki, "İrşad"dan söhbət gedir. 
"Füyuzat" və "Molla Nəsrəddin" qəzet deyil, məcmuə 
idi. Əgər Əhməd Kamalın "Füyuzat"dakı fəaliyyəti 
altı aydan da az çəkmişdisə, hansı "uzun müddətli və 
pək yorucu" mübarizədən söhbət gedə bilərdi? Müəl-
lifin eyni suçdan ittiham olunduğu, eyni həbsxana 
kamerasını bölüşdüyü, Azərbaycan milli mətbuat və 
ictimai fikir tarixində özünəməxsus yeri olan məşhur 
                                                 
1 Osman Ergin. Adıçəkilən əsəri, s. 486. 
 213 
pedaqoq və qəzetçi Haşım bəy Vəzirovdan "birisi" 
kimi bəhs etməsi də ədəbi etikadan uzaqdır. "Tazə 
həyat"ın az qala irticanın başlıca tribunası kimi qə-
ləmə verilməsi, yaxud müəllifin guya bu nəşrə qarşı 
mübarizəsi haqqında deyilənlərin də heç bir əsası 
yoxdur. Şübhəsiz, “Tazə həyat”ı cəmiyyətə təsir gücü 
baxımından “Molla Nəsrəddin”lə bir sıraya qoymaq 
olmaz. Lakin onu “axundlar və təbəqəyi-mütəəssibə-
nin (fanatik təbəqənin) orqanı” kimi qələmə vermək 
də ən azı ədalətsizlik, qərəz, yaxud cahillikdir.  
“Tazə həyat”ın milliyyətçilik mövqeyində dayanan 
baş redaktoru (Əhməd Kamaldan fərqli olaraq, o, bir 
deyil, bir neçə dəfə həbsə düşmüş, təqiblərə uğramış, 
lakin sona qədər türkçü, milliyyətçi mövqeyindən geri 
çəkilməmişdi), müəlliflər heyəti, səhifələrində toxu-
nulan mətləblər Əli Kamalın obyektivlik hissindən 
çox uzaq durduğunu göstərməkdədir. Onlarla misal-
dan biri: qəzetin 19 sentyabr 1907-ci il tarixli sayında 
dövrün böyük söz ustadı Mirzə Ələkbər Sabir “Zaman 
nə istəyir? Amma biz...” adlı məqaləsində yazırdı: 
“Hər bir dərdin, illətin çarəsini tapmaq zamanı yetişdi. 
Bəs bizim dərdimizin çarəsi varmı?... Bilmirsən ça-
rəmiz nədir? Bəli, çarəmiz məktəbdir! Məktəb, yenə 
məktəb! Elə isə hər şəhərdə, bacardıqca hər kənddə 
ittifaq ilə, iştiyaq ilə məktəb açmalı, məktəbi-islamiy-
yə açmalı, islamın o məsum balalarının saf qəlblərini 
islamiyyət nuru ilə tənvir etdikdən sonra əcnəbi dillə-
rini də nə qədər oxunursa oxunsun – oxutmalı, övladi-
vətəni tərəqqiyə, mədəniyyətə irsal etməli! Əcnəbi tə-
rəqqiyə islamiyyə tərəqqisi demək olmaz, islam özü 
 214
tərəqqi etməli, bunun üçün də çalışmalı!”1 Belə nümu-
nələrdən yenə gətirmək olar. Və təbii ki, axundların, 
təəssübkeş ünsürlərin qəzetində belə materiallara, ça-
ğırışlara yer olmamalı idi.  
Yaxud Əhməd Kamalın Azərbaycana səbəblərini 
bilmədiyimiz qeyri-dost, ən azı laqeyd münasibəti ilə 
bağlı başqa bir nümunə. Tanınmış türk tarixçisi Osman 
Nuri Ergün (1883-1961) Mehmet Cövdət İnancalp 
haqqında “Müəllim Cövdət: həyatı, əsərləri, kitabxa-
nası”2 tədqiqatı üzərində işləyərkən Azərbaycan haq-
qında təəssürat və xatirələrə daha geniş yer vermək 
məqsədilə həmin dövrün canlı şahidlərindən biri kimi 
Əhməd Kamala üz tutmuşdu. 13 may 1936-cı il tarixli 
məktubunda ona bir sıra digər sorularla birlikdə “Hə-
yatınızın Bakı dövrü? Azərbaycanlılar haqqında qə-
naətiniz nədir?” sualları ilə müraciət etsə də, bütün sə-
yinə rəğmən konkret cavab ala bilməmişdi. Doğrudur, 
Əhməd Kamal kitab üçün xatirələrini qələmə almışdı3. 
Lakin əsər müəllifini maraqlandıran konkret məsələ-
lərə aydınlıq gətirməmişdi. Əslində onun ölkəmiz və 
xalqımız haqqında obyektiv, xeyirxah sözünə ehtiyac 
vardı. İstəsəydi, həyatının Bakı dövrü barədə, ona 
qucaq açan, xeyirxahlıq göstərən azərbaycanlı qələm 
                                                 
1 Mirzə Ələkbər Sabir. Zaman nə istəyir? Amma biz..., “Tazə həyat”, 19 
sentyabr 1907-ci il. 
2 Müəllim Mehmet Cövdət haqqında Əhməd Ağaoğlu, Əhməd Cəfəroğlu, 
Şərif Bilgəxan kimi azərbaycanlı müasirlərinin də xatirələrinin yer aldığı 
bu fundamental kitab İstanbulda iki dəfə – 1937 və 2005-ci illərdə çap 
olunmuşdur. Bax. Osman Erfin. Muallim M.Cevdet. Hayatı. Eserleri. 
Kütübhanesi. İstanbul, 2005, 645 s. 
3 Osman Ergin. Adıçəkilən əsəri, s. 485-490. 
 215 
dostları haqqında bizə naməlum qalan həqiqətlərin 
üzərinə işıq sala bilərdi. 
1920-ci ilin aprelində Azərbaycan Cümhuriyyəti-
nin süqutu nəticəsində Əhməd Kamalın Bakıdan yaxşı 
tanıdığı, hətta əqidə yoldaşı sayılacaq bəzi tanınmış 
şəxslər mühacir kimi Türkiyəyə sığınmalı olmuşdular. 
Onlardan birinin – artıq İldeniz soyadını qəbul etmiş 
Abbasqulu Kazımzadənin keçmiş məhbəs qonşusu ilə 
əlaqə yaratmaq cəhdləri 25 il əvvəl olduğu kimi son-
ralar da uğursuzluqla nəticələnmişdi. 1936-cı il de-
kabrın 30-da İldəniz-Kazımzadə qısa bir kağızla əski 
münasibətləri təzələmək istəmişdi: “Pək Möhtərəm 
Əhməd Kamal bəy! Dün möhtərəm məktubçu Osman 
Bəyəfəndidən zati-alinizin adresini bir təsadüf olaraq 
öyrəndim. Bu münasibətlə sizin yeni yılbaşınızı kut-
lamakla kəsbi-şərəf eylərəm. Azərbaycan paytaxtı Ba-
kıda haziran 1911-də Bayıl dustaqxana arkadaşlarınız-
dan Kazımzadə Abbas İldəniz”1. Ancaq bu məktub da 
cavabsız qalmışdı.  
Siyasi mühacirlərin səyi ilə 1923-1934-cü illər 
arasında Türkiyədə “Yeni Kafkasiya”, “Odlu yurd”, 
“Azəri – Türk”, “Bildiriş”, “Azərbaycan Yurd Bilgisi” 
kimi qəzet və jurnallar çap olunmuşdu. Xüsusi ilə so-
nuncu nəşr neytral mövqeyi ilə seçilərək başdan-başa 
dilçilik, tarix, ədəbiyyat, türk xalqlarının ortaq mədəni 
və mənəvi dəyərləri kimi məsələləri işıqlandırırdı. Bu 
mətbuat orqanları ilə əməkdaşlıq edənlərin, orada çalı-
şanların bir çoxunu Əhməd Kamal daha – həyatının 
                                                 
1 M.Kayahan Özgül. Adıçəkilən kitabı, s. 84. 
 216
Bakı dövründən tanıyırdı. Lakin adıçəkilən məcmuə-
lərdə müəyyən qədər bələd olduğu Azərbaycan haq-
qında hər hansı yazı yazmaq bir yana qalsın, bir vaxt-
lar torpağında yaşadığı, üstəlik də kədərli mühacir hə-
yatı keçirən, adi təsəlliyə, bir xoş sözə ehtiyac duyan 
azərbaycanlılarla təmas qurmağa belə ehtiyac görmə-
mişdi.  
Doğrudur, şair-qəzetçinin arxivini araşdıran M.Ka-
yahan-Özgülün yazdığına görə, Əhməd Kamal “...dö-
nüşünden yıllar sonra Azerbaycan`da toplanan bir 
egitim şurasına” teleqraf yollayaraq özünü xatırlatma-
ğa çalışmışdı. Qəribədir ki, bu teleqrafın da mətni 
hansısa şükranlıq hissinin ifadəsindən daha çox öcəş-
kən-tələbkar xarakter daşıyırdı: “Memleketinize hiz-
metimin takdirini nesli-mustakbelin fazileti-ahlakiy-
yesi hesabına taleb ederim. Bütün Azerbaycana eh-
tiram”1. Çox ehtimal, teleqram 1926-cı ildə Bakıda 
toplanan Birinci Türkoloji qurultaya ünvanlanmışdı. 
Lakin etiraf edək ki, Azərbaycan qarşısında xidmətləri 
Əhməd Kamaldan qat-qat artıq olanların heç bir 
qarşılıq istəmədən fəaliyyətlərinə davam etdikləri 
dövrdə onun belə bir dillə danışması ən azı təva-
zökarlıqdan uzaq idi. Üstəlik də belə tələbdə bulunan 
şəxs Azərbaycandan gedəndən sonra ölkənin adını 
sanki birdəfəlik unutmuşdu... 
Əslində həssas şair, duyğulu söz adamı kimi ta-
nınan Əhməd Kamalın qəribə davranışını necə izah 
etmək olar? Fikrimcə, əsas səbəblərdən birini hər 
                                                 
1 M.Kayahan Özgül. Adıçəkilən kitabı, s. 114. 
 217 
şeydən öncə keçmiş füyuzatçının özünün ağır maddi 
və mənəvi durumunda, cəmiyyətdə üzləşdiyi etinasız-
lıq və çətinliklər qarşısında hər şeyə, hər kəsə ma-
rağını itirməsində axtarmaq lazımdır. Tədqiqatçısı 
M.Kayahan Özgülün də yazdığı kimi, o, “jon türklük 
üçün çalışmış, iqtidarı və iqbalı başqaları qapmışdılar, 
Milli Mücadilə üçün çalışmış, sonunda Beykoz Bə-
lədiyyəsində kiçik məmur olmuşdu”1. Uğursuzluq zo-
lağından çıxa bilməməsi, xidmətlərinin müqabilində 
həm maddi, həm də mənəvi baxımdan cüzi qazancla 
kifayətlənməsi sonda Əhməd Kamalın xarakter və psi-
xikasına təsirsiz qalmamışdı. O, mətbuat mühitindən, 
ədəbiyyat və siyasət aləmindəki dostlarından uzaqlaş-
mış, tamam inzivaya çəkilmişdi. Belə şəraitdə “Xati-
rələrim və düşüncələrim” adlandırdığı memuarlarını 
yazmağa başlasa da, yarımçıq buraxmışdı. Həyatının 
son illərində sirroz xəstəliyi ilə mübarizə apararaq hö-
kumətdən aldığı mütəvazi pensiya ilə çox çətin gü-
zəran keçirmişdi. Tədricən yaradıcılıqdan da əli soyu-
muşdu. Beləcə adı yaddaşlardan silinmiş, hamı tərə-
findən unudulmuşdu. 
Bu səbəbdən 1942-ci il dekabrın əvvəllərinə tə-
sadüf edən ölümü də yaxınlarından başqa kimsənin 
diqqətini çəkməmişdi. 
Amma maraqlı və ibrətamizdir ki, xatirəsinə so-
nuncu ehtiram həmvətənləri deyil, yurduna döndük-
dən sonra etinasız yanaşdığı Azərbaycan türkləri tərə-
findən göstərilmişdi. İki konkret nümunə gətirə bilə-
                                                 
1 M.Kayahan Özgül. Adıçəkilən kitabı, s. 174. 
 218
rəm. 
Tanınmış ədəbiyyatşünas Sadəddin Nühzət Ergün 
“Türk şairləri” kitabında adı artıq vətənində unudul-
muş şairin Azərbaycanda hələ də yad edildiyini, xati-
rəsinin hörmətlə anıldığını qeyd edirdi: “Ahmet Ke-
mal yazıda İstanbul şivesini o mühitte (Bakı nəzərdə 
tutulur – V.Q.) yaymağa da muvaffek olmuştu. Şair, 
orada icten bir hürmet kazandı. Hatta bugün bile onun 
Azerbaycan`da takdir ile anıldığını görmekteyiz”1. 
Yaxud eyni dərəcədə səciyyəvi olan başqa bir 
nümunə. 1940-cı ildə İstanbulda türkoloq Əhməd Cə-
fəroğlunun “Azərbaycan” kitabı çapdan çıxmışdı. Ara-
dan yalnız iki il keçdikdən sonra şairin oğlu Dündar 
Akünal kitabla tanışlıq imkanı qazanmışdı. Əsrin əv-
vəllərindəki milli mətbuatın tarixi və tanınmış nüma-
yəndələri ilə bağlı səhifələrdə atasının adını tapa bil-
məyəndə, alimə 15 dekabr 1942-ci il tarixli məktub 
ünvanlayaraq Azərbaycan türklərinin unutqanlığın-
dan, çətin şəraitdə milli mətbuat və mədəniyyətləri 
qarşısında xidmət göstərmiş bir şəxsə etinasız münasi-
bətdən acı-acı şikayətlənmişdi2. Məktubun təxminən 
Əhməd Kamalın həyatdan köçdüyü günlərdə yazıldı-
ğını, Dündar Akünalın atasının şəxsiyyət və yaradı-
cılığına diqqət çəkmək üçün göstərdiyi bir sıra təşəb-
büslərin uğursuzluqla nəticələndiyini, müraciətlərinin 
                                                 
1 Sadeddin Nüzhet Ergün. Türk şairləri. c. 1, İstanbul, 1936, s. 298 (M.Ka-
yahan Özgülün iddiasına görə, Əhməd Kamalın kitaba daxil edilən 
tərcümeyi-halı əsər müəllifinin özü deyil, şairin oğlu Dündar Akünal 
tərəfindən yazılmışdı. Bax. M.Kayahan Özgül. Adıçəkilən kitabı, s. 114. 
2 M.Kayahan Özgül. Adıçəkilən kitabı, s. 114-115. 
 219 
cavabsız qaldığını nəzərə alsaq, buradakı inciklik, qı-
rıqlıq hisslərinin hansı mənbədən qaynaqlandığını an-
lamaq çətin deyildir.  
Məktuba yeni il qabağı, dekabrın 29-da “Hürmətli 
kardeşim!” müraciəti ilə cavab verən professor Əh-
məd Cəfəroğlu bayram günləri ilə əlaqədar tətildə 
olduğu üçün cavabı gecikdirməsi ilə bağlı üzrxahlığını 
bildirdikdən sonra yazırdı: “Muhterem pederinizin 
vefatını mektubunuzdan anladım. Vaktıyle haberdar 
edilmiş olsa idim, şübhesiz, onun yolunda çalışdığı 
Azerbaycan və azerilər namına tabutu altına girmək 
şeirefine nail olmuş olurdum. Fakat, maatteesüf kim-
senin haberi olmadı ve biz de o muhterem ve ideal 
ruhlu Azeri inkilapçısını görmekden mehrum kaldık. 
Başınız sağ olsun”1. Heç şübhəsiz, bu sözlər vəfatının 
hətta vətənində kimsənin diqqətini cəlb etmədiyi bir 
şəxsə Azərbaycan icması adından verilən böyük qiy-
mət idi.  
Əhməd Kamalın Bakını tərk etdikdən sonra otuz il 
ərzində Azərbaycanla demək olar ki, maraqlanma-
masına baxmayaraq, adaşı Əhməd Cəfəroğlu həqiqi 
ziyalı mövqeyindən çıxış edərək hər hansı umu-küsüyə, 
qarşılıqlı ittihamlara yer qoymamış, bir zamanlar öl-
kəsi üçün çalışan bir şəxsi itirib-axtarmağı həm özü-
nün, həm də soydaşlarının borcu saymış, diqqətsiz-
likdən dolayı təəssüf və üzrxahlığını bildirmişdi. Eyni 
zamanda Türkiyədə mühacir həyatı yaşamağa başla-
dığı ilk vaxtlardan gerçək bir “Azərbaycan dostu” 
                                                 
1 Məktubun tam mətni üçün bax. M.Kayahan Özgül. Adıçəkilən kitabı, 
s.115. 
 220
saydığı Əhməd Kamalı dönə-dönə soraqladığını, lakin 
onunla şəxsən görüşmək cəhdlərinin uğursuzluqla nə-
ticələndiyini də oğlunun diqqətinə çatdırmışdı: “Azer-
baycan” adlı eserimdə babanıza yer vermemem, şüb-
həsiz büyük bir kusurdur. Onu telafi etmek benim için 
bir vicdan borcudur. Daha 1922 (müəllif yanlışlığa 
yol verir, əslində 1923-cü il olmalıdır – V.Q.) tarihle-
rinde Resulzade ile çıkarmağa başladığımız “Yeni 
Kafkasiya” adına babanızı çok araştırdık. Yüzlerle ze-
vattan sorduq, bir türlü bulamadık. Arasıra hakkında 
məlumat alabiliyorduk, fakat bir türlü babanızı bul-
mak bize nasip olmadı”1.  
Alim təkcə üzrxahlıqla kifayətlənməmiş, diqqət-
sizliyin aradan qaldırılması yolunu da göstərmişdi. 
Həmin dövrdə Əhməd Cəfəroğlu “Azərbaycan yurd 
bilgisi”nin davamı kimi “Türk amacı” jurnalını nəşr 
edirdi. Bu imkandan istifadə edərək türk qəzetlərinin 
vəfatı barədə bir sətir də yazmadıqları Əhməd Ka-
malın həyat və fəaliyyətini öz jurnalının səhifələrində 
işıqlandırmağa məmnuniyyətlə hazır olduğunu bildir-
mişdi: “Şimdi mektubunuz üzerine muhterem pederi-
nizi “Türk amacı” adlı mecmueye büyükce bir makale 
yazmakla yaşatmamız lazımdır. Lütfen bana pederiniz 
hakkında bildiklerinizi etraflıca yazmanızı rica ede-
rim. Ben şimdi bunu kendimə bir mevzu olarak seç-
dim. Fotoqrafını da lütfereseniz onu da neşr ederim”2.  
Nəhayət, Əhməd Cəfəroğlu lazım bildiyi təqdirdə 
                                                 
1 Məktubun tam mətni üçün bax. M.Kayahan Özgül. Adıçəkilən kitabı, 
s.115. 
2 Orada. 
 221 
Dündar Akünalı ətraflı fikir mübadiləsi aparmaq, 
müəyyən materialları birlikdə gözdən keçirmək üçün 
rəhbəri olduğu İstanbul Universiteti Türkiyyat İnstitu-
tuna da dəvət etmişdi.  
Bu görüşün baş tutub-tutmadığı bəlli deyil. Lakin 
“Türk amacı” məcmuəsinin 1943-cü il saylarından 
birində Dündar Akünalın “Azerbaycan için çalışanlar-
dan Ahmet Kemal”1 adlı məqaləsinin dərci onların 
arasındakı əməkdaşlığın qarşılıqlı faydalı istiqamətdə 
davam etdiyini və nəticə verdiyini göstərməkdədir. 
Adıçəkilən məqalədə həm də atasının ilk bioqrafı 
kimi çıxış edən Dündar Akünal yazırdı: “Edebiyat, 
Türkçülük ve inkilab tarihimizin sayfalarını çevirenler 
orda satırların arasına sıkılmış bir isim göreceklerdir. 
Ahmet Kemal Akünal... İstibdadın tazyikiyla İstan-
bul`dan Atina`ya, oradan Kahire`ye kaçmış, Yunanis-
tan, Bulgaristan Romanya, Rusya, Fransa ve Alman-
ya`da yaşamış, nihayet Türk Azerbaycan`ın kardeş 
topraklarında Türklük ve hürriyyeti teneffüs etme ve 
ettirebilme imkanını bulmuştur.”2 Beləcə, oğul Akünal 
atasının Azərbaycanda həm də türklük havası ilə nəfəs 
alması barəsində qiymətli etirafda bulunmuşdu... 
Dündar Akünal bununla da kifayətlənməmişdi. 
Sanki atasının ölkəmizə nisbətən soyuq münasibə-
tinin, həyatının müsbətə doğru dəyişməsində bəlli xid-
mətləri, xeyirxah rolu olan insanları unutmasının əvə-
zini ödəməyi borcu saymışdı. Türk milliyyətçilərinin 
başlıca yayın orqanında – “Çinaraltı” məcmuəsində 
                                                 
1 “Türk amacı”, 1943, say 2, s. 349-355. 
2 Orada, s. 355. 
 222
çap etdirdiyi “Huseynzadə Ali bəy. Kafkasyada türk-
çülük herekatına bir bakış” məqaləsində1 vaxtı ilə 
atasını Azərbaycanda himayə edən, onun mətbuata və 
ictimai fikrə yolunu açan Hacı Zeynalabdin Tağıyev, 
Əli bəy Hüseynzadə, Əhməd Ağaoğlu kimi insanlara 
övlad minnətdarlığını çatdırmışdı. Onun nəzərində bu 
üç görkəmli şəxsiyyət yalnız kiçik vətənləri Azər-
baycan üçün çalışmamışdılar, türklüyə yol göstərmiş-
dilər, həmişə bir qədər iddialı görünən atasının həqiqi 
xeyirxahları və müəllimləri olmuşdular.  
*** 
Araşdırma boyu “Son Jon Türk Kalesi. Ahmet 
Kemal Akünal” kitabına dönə-dönə müraciət etdiyim 
M.Kayahan Özgül əsərinin giriş bölümündə "Əhməd 
Kamal kimdir?” sualına cavab axtararkən onun hamı 
tərəfindən unudulmasını, adının və xidmətlərinin xati-
rələrdən silinməsini vurğulayaraq yazırdı: “Boyle biri 
hiç yaşamadı ki... Onu ne Türkiye tanıyor, ne de 
Azerbaycan... Ne edebiyyat tarihlerine girdi, ne de 
siyasi tarihlere... Ne mezartaşı var, ne de ölüm tarihini 
hatırlayan...”2 
Bu unutqanlığın aradan qaldırılmasında, fikrimcə, 
türk müəllifi öz kitabı ilə mövcud boşluğu xeyli dol-
durmuşdur. Əhməd Kamalın Azərbaycanla əlaqələ-
rinin aşkara çıxarılması və müəyyən sistemə salınması 
baxımından isə təqdim olunan araşdırmanın müəyyən 
təsəvvür yaradacağına ümid etmək istərdim. 
*** 
                                                 
1 “Çinaraltı”, 1942, say 28, s. 12-14. 
2 M.Kayahan Özgül. Adıçəkilən kitabı, s. VII. 
 223 
BƏLƏDÇİ 
 
İsa Həbibbəyli – Ədəbiyyatşünaslıq andına            
sədaqət ................................................................. 
 
I Hissə 
 
Asan Səbri Ayvazov ............................................ 
 
II Hissə 
 
Əhməd Kamal ..................................................... 
Macəralı yolun başlanğıcında ............................. 
Bir dəvətin sirri ................................................... 
“Füyuzat”dakı yazıları ........................................ 
İbrahim Tahirlə “Mübarizə” ................................ 
“Füyuzat” Əhməd Kamala görə bağlanmışdı? .... 
Mətbuatdan məktəbə, sonra da həbsxanaya ........ 
Azərbaycanlılardan sevgi, Azərbaycana    
laqeydlik .............................................................. 
3 
 
 
 
11 
 
 
 
109 
113 
127 
138 
151 
175 
186 
 
206 
 
 224
 
“Elm və təhsil” nəşriyyatının direktoru: 
professor Nadir Məmmədli 
 
 
 
Nəşriyyat redaktoru:  Töhfə Talıbova 
Texniki redaktor:  Rəşid Kərimli 
 
 
 
 
 
 
 
Çapa imzalanmış: 27.02.2017 
Formatı: 60x84  1/16.    
Tirajı: 500     
Həcmi: 14 ç.v. 
Sifariş № 119 
 
 
 
 
 
 
 
 
============================= 
Китаб «Елм вя тящсил» няшриййат-полиграфийа 
мцяссисясиндя hazır diapozitivlərdən чап олунмушдур. 
E-mail: nurlan1959@gmail.com 
Тел: 497-16-32; 050-311-41-89 
Цнван: Бакы, Ичяришящяр, 3-ъц Магомайев дюнэяси 8/4 
 
