 1 
 
 2 
 
 
İNKİŞAF –  
MƏQSƏDİMİZDİR 
 
 
QIRXINCI KİTAB 
————— 
FEVRAL 2010 - MART 2010 
 
 
 
AZƏRNƏŞR  
BAKI - 2017 
 3 
 
 
 
ÇIXIŞLAR * NİTQLƏR 
 
BƏYANATLAR * MÜSAHİBƏLƏR 
 
MƏKTUBLAR * MƏRUZƏLƏR 
 
MÜRACİƏTLƏR  
 
 
 
AZƏRNƏŞR  
BAKI – 2017 
 
 4 
BBK 32 
Ə 56              
                                  Buraxılışına məsul 
akademik 
 
        RAMİZ MEHDİYEV 
 
ƏLİYEV İLHAM 
Ə 56  İnkişaf – məqsədimizdir. B., Azərnəşr, 2017, 408 səh. 
 
 
Azərbaycan Respublikasının Prezidenti İlham Əliyevin 
oxuculara təqdim olunan «İnkişaf - məqsədimizdir» çoxcildliyinin bu 
cildində dövlət başçısının Estoniya Respublikasına rəsmi səfəri 
zamanı bu ölkənin dövlət və hökumət başçıları ilə ölkələrimiz 
arasında çoxşaxəli əlaqələrin inkişafına dair danışıqlarından, enerji və 
qeyri-neft sektoruna aid bağlanan müqavilələrdən bəhs olunur. 
Azərbaycan prezidenti bütün görüş və danışıqlarında Ermənistanın 
işğalçılıq siyasətini önə çəkmiş, Dağlıq Qarabağ probleminin 
beynəlxalq hüquq normaları çərçivəsində həllinə dəstək olmağa 
çağırmışdır. 
Dövlət başçısının bölgələrə səfəri, regionların sosial-iqtisadi 
inkişaf proqramının həyata keçirilməsi, kənd təsərrüfatının inkişafına 
həsr olunmuş nitqləri və ictimaiyyətin nümayəndələri, həmçinin 
ölkəmizə gəlmiş bir sıra beynəlxalq təşkilatların üzvləri, mədəniyyət 
və din xadimləri ilə görüşlərinə dair materiallar da bu cilddə dərc 
olunmuşdur. 
 
 
İSBN  978-9952-8100-7-3 
 
32-ББК                         
2016651(07)М
0801000000
Я   

 
© Azərnəşr, 2017 
 5 
 
 
 
 
PAKİSTAN İSLAM RESPUBLİKASININ 
PREZİDENTİ 
ZATİ-ALİLƏRİ CƏNAB ASİF ƏLİ ZƏRDARİYƏ 
 
Hörmətli cənab Prezident! 
Lakki Marvat şəhərində törədilmiş terror aktı nəticəsində 
çoxsaylı insan tələfatı xəbərindən olduqca sarsıldıq. 
Biz bu dəhşətli hadisədən son dərəcə hiddətlənir, terrorun 
bütün təzahürlərini qətiyyətlə pisləyir, terrorizmə qarşı 
mübarizəni hər cür dəstəkləyirik. 
Baş vermiş faciə ilə əlaqədar Sizə, həlak olanların ailələrinə 
və yaxın adamlarına dərin hüznlə başsağlığı verir, yaralananlara 
və xəsarət alanlara şəfa diləyirəm. 
 
Allah rəhmət eləsin! 
İLHAM ƏLİYEV 
Azərbaycan Respublikasının Prezidenti 
 
Bakı, 3 yanvar 2010-cu il 
 
 
 
 
 
 
 
 6 
 
 
 
AZƏRBAYCANIN PRAVOSLAV XRİSTİAN 
İCMASINA 
 
Hörmətli həmvətənlər! 
İsa Peyğəmbərin mübarək mövludu – Milad bayramı 
münasibətilə Azərbaycanın bütün xristian icmasını ürəkdən 
təbrik edir, hamınıza ən səmimi arzularımı yetirirəm. 
Səmavi dinlər Azərbaycanda yüz illər boyu sülh və anlaşma 
şəraitində, dinc yanaşı fəaliyyət göstərərək cəmiyyətimizdə əmin-
amanlığın, dostluq və qardaşlıq münasibətlərinin formalaşmasında 
misilsiz rol oynamışdır. Mütərəqqi tarixi-mədəni ənənələr üzərində 
bərqərar olan müasir Azərbaycan cəmiyyətində xalqlar və dinlər 
arasında qarşılıqlı hörmət və etimada əsaslanan dözümlülük mühiti, 
mövcud milli mənəvi həmrəylik, haqlı olaraq, ölkəmizi dünyada 
tolerantlıq örnəyi kimi tanıtmışdır. 
Bu gün xristian inanclı vətəndaşlarımız, o cümlədən çoxsaylı 
pravoslav icması cəmiyyətimizin ayrılmaz hissəsidir və 
ölkəmizin ictimai-siyasi həyatında yaxından iştirak edir. Əmin 
olduğumu bildirirəm ki, Azərbaycanın tərəqqisi və daha da 
çiçəklənməsi naminə vətəndaşlıq borcunuzu bundan sonra da 
layiqincə yerinə yetirəcəksiniz. 
Əziz həmvətənlər! 
Yeniliyin, əmin-amanlığın, mərhəmət və şəfqət duyğularının 
rəmzi olan Milad bayramı hər il Azərbaycanda böyük təntənə 
ilə qeyd edilir. Bu əziz gün münasibətilə bir daha hər birinizə 
bayram təbriklərimi yetirir, ailələrinizə xoşbəxtlik və firavanlıq 
arzulayıram. 
 
Bayramınız mübarək olsun! 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 5 yanvar 2010-cu il 
 7 
 
 
 
HİNDİSTAN RESPUBLİKASININ PREZİDENTİ  
ZATİ-ALİLƏRİ  
XANIM PRATİBHA PATİLƏ 
 
Hörmətli xanım Prezident! 
Hindistanın milli bayramı – Respublika günü 
münasibətilə Sizi və xalqınızı öz adımdan və Azərbaycan xalqı 
adından təbrik edirəm. 
Ümidvaram ki, Azərbaycan–Hindistan münasibətləri 
xalqlarımızın mənafelərinə uyğun olaraq daim qarşılıqlı 
anlaşma, dostluq və əməkdaşlıq məcrasında inkişaf edəcəkdir. 
Bu əlamətdar gündə Sizə ən xoş arzularımı yetirir, dost 
Hindistan xalqına sülh və rifah diləyirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 13 yanvar 2010-cu il 
 
 
 8 
 
 
 
ŞRİ-LANKA DEMOKRATİK SOSİALİST 
RESPUBLİKASININ PREZİDENTİ ZATİ-ALİLƏRİ 
CƏNAB MAHİNDA RACAPAKSAYA 
 
Hörmətli cənab Prezident! 
Ölkənizin milli bayramı – Müstəqillik günü münasibətilə 
Sizi və Sizin simanızda bütün xalqınızı öz adımdan və 
Azərbaycan xalqı adından ürəkdən təbrik edirəm. 
Ümidvaram ki, Azərbaycan ilə Şri-Lanka arasındakı dostluq 
və əməkdaşlıq münasibətləri xalqlarımızın mənafelərinə uyğun 
olaraq daim inkişaf edəcək və möhkəmlənəcəkdir. 
Bu əlamətdar gündə Sizə ən xoş arzularımı yetirir, dost 
xalqınıza əmin-amanlıq və firavanlıq diləyirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 13 yanvar 2010-cu il 
 
 
 9 
 
 
 
AVSTRALİYA İTTİFAQININ GENERAL-
QUBERNATORU  
ZATİ-ALİLƏRİ  
XANIM KVENTİN BRYUSA 
 
Hörmətli xanım General–Qubernator! 
Milli bayramınız – Avstraliya günü münasibətilə Sizə və 
xalqınıza ən səmimi təbriklərimizi yetirməkdən məmnunluq 
duyuram. 
Əminəm ki, Azərbaycan ilə Avstraliya arasında dostluq və 
əməkdaşlıq münasibətlərinin inkişafı, əlaqələrimizin 
genişlənməsi daim xalqlarımızın rifahına xidmət edəcəkdir. 
Sizə möhkəm cansağlığı, işlərinizdə uğurlar, dost Avstraliya 
xalqına əmin-amanlıq və firavanlıq arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 13 yanvar 2010-cu il 
 
 
 
 
 10 
 
 
 
XORVATİYA RESPUBLİKASININ PREZİDENTİ  
ZATİ-ALİLƏRİ  
CƏNAB İVO YOSİPOVİÇƏ 
 
Hörmətli cənab Prezident! 
Xorvatiya Respublikasının Prezidenti vəzifəsinə 
seçilməyiniz münasibətilə Sizi ürəkdən təbrik edirəm. 
Ümidvaram ki, Azərbaycan-Xorvatiya dövlətlərarası 
münasibətləri, ölkələrimiz arasında təşəkkül tapmış dostluq və 
əməkdaşlıq əlaqələri xalqlarımızın mənafelərinə uyğun olaraq 
bundan sonra da inkişaf edəcək və genişlənəcəkdir. 
Sizə möhkəm cansağlığı, xoşbəxtlik, dost Xorvatiya xalqının 
rifahı naminə qarşıdakı fəaliyyətinizdə uğurlar arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 13 yanvar 2010-cu il 
 
 
 
 
 
 
 11 
 
 
 
DÖVLƏT BAYRAĞI MEYDANINDA İNŞAAT 
İŞLƏRİNİN GEDİŞİ İLƏ TANIŞLIQ 
 
Bakı  
 
13 yanvar 2009-cuil 
 
Azərbaycan Respublikasının Prezidenti İlham Əliyev 
yanvarın 13-də Dövlət bayrağı meydanına gələrək, burada 
həyata keçirilən inşaat işlərinin gedişi ilə tanış olmuşdur. 
Dövlətimizin başçısına Dövlət bayrağı meydanında görülən 
işlər barədə ətraflı məlumat verildi. 
Xatırladaq ki, Prezident İlham Əliyev 2007-ci il noyabrın 
17-də Bakıda Dövlət bayrağı meydanının yaradılması barədə 
Sərəncam imzalamışdır. 2009-cu il noyabrın 17-də isə 
Prezident İlham Əliyev Azərbaycan Respublikasının Dövlət 
Bayrağı Gününün təsis edilməsi barədə Sərəncam imza-
lamışdır. Həmin Sərəncama əsasən hər il noyabrın 9-u res-
publikamızda Dövlət Bayrağı Günü kimi qeyd olunacaqdır. 
2007-ci il dekabrın 30-da Bakının Bayıl qəsəbəsində – Hərbi 
Dəniz Qüvvələrinin Bazası yaxınlığında Dövlət bayrağı 
meydanının təməli qoyulmuşdur. Tikinti işlərinin gedişi ilə 
müntəzəm maraqlanan dövlətimizin başçısı bir neçə dəfə Dövlət 
bayrağı meydanında olmuş, inşaat işlərinin yüksək səviyyədə 
aparılması ilə bağlı tapşırıq və tövsiyələrini vermişdir. Xüsusi 
layihə əsasında reallaşdırılan tikinti işlərini xarici və yerli 
mütəxəssislər həyata keçirirlər. 
Prezident İlham Əliyevə inşaat işlərinin hazırkı vəziyyəti və 
burada görüləcək növbəti tədbirlər barədə geniş məlumat 
verildi. Qeyd olundu ki, 20 min kvadratmetr ərazisi olacaq 
meydanda bütün lazımi infrastrukturun yaradılması isti-
qamətində işlər davam etdirilir. Dayağının hündürlüyü 162 metr 
 12 
olan Dövlət bayrağının uzunluğu 70 metr, eni 35 metr, çəkisi 
350 kiloqram olacaqdır. 
Prezident İlham Əliyev inşaat işləri ilə bağlı növbəti dəfə 
tapşırıq və tövsiyələrini verdi. 
 
 
 13 
 
 
 
 
DƏNİZKƏNARI MİLLİ PARKDAKI YAXT-
KLUBDA APARILAN YENİDƏNQURMA İŞLƏRİ 
İLƏ TANIŞLIQ 
 
Bakı  
 
14 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 14-də Dənizkənarı Milli parkdakı Yaxt-klubda 
aparılan yenidənqurma işləri ilə tanış olmuşdur. 
Prezident İlham Əliyev Yaxt-kluba gəldi. Dövlətimizin 
başçısına burada aparılan yenidənqurma işləri haqqında ətraflı 
məlumat verildi. Bildirildi ki, Yaxt-klub Dənizkənarı Milli 
parkın ümumi ansamblına uyğun tikilmiş yaraşıqlı binalardan 
biridir. Bu binanın layihəsi orijinallığı ilə seçilir. 
Prezident İlham Əliyev binanın yenidən qurulması layihəsi 
ilə tanış oldu. Dövlətimizin başçısına təmir işlərinin gedişi və 
istifadə olunan tikinti materialları barədə məlumat verildi. Qeyd 
olundu ki, bu materiallar ən müasir standartlara cavab verir və 
binanın dizaynını daha da zənginləşdirəcəkdir. Hazırda 
yenidənqurma tədbirlərinə əsasən Yaxt-klubun ərazisi də 
genişləndirilir. 
Aparılan yenidənqurma tədbirlərindən sonra Yaxt-klub daha 
yaraşıqlı görkəm alacaq və burada yüksək səviyyəli qonaqların 
qəbulu, habelə müxtəlif tədbirlərin keçirilməsi üçün əlverişli 
şərait olacaqdır. Bu obyektdə aparılan əsaslı yenidənqurma 
işləri bütövlükdə ölkədə idmanın, o cümlədən yelkənli qayıq 
idmanının inkişafına göstərilən dövlət qayğısının bariz 
nümunəsidir. 
 14 
Dünyada 2009-cu ildən başlayaraq hökm sürən maliyyə 
böhranına baxmayaraq, Azərbaycanda sürətli iqtisadi inkişaf 
davam etmiş, bütün sosial və infrastruktur layihələri ardıcıl 
olaraq həyata keçirilmişdir. İşlərin gedişi göstərir ki, Yaxt-
klubda 2009-cu ildə başlanmış əsaslı yenidənqurma işləri də 
uğurla başa çatacaqdır. Dövlətimizin başçısı yenidənqurma 
işləri ilə tanışlıqdan sonra tapşırıq və tövsiyələrini verdi. 
 
 
 15 
 
 
 
HAİTİ RESPUBLİKASININ PREZİDENTİ  
ZATİ-ALİLƏRİ  
CƏNAB RENE PREVALA 
 
Hörmətli cənab Prezident! 
Ölkənizdə baş vermiş güclü zəlzələ nəticəsində çoxsaylı 
insan tələfatı və dağıntılar barədə xəbər məni son dərəcə 
sarsıtdı. 
Bu faciə ilə əlaqədar Sizə, həlak olanların ailələrinə və yaxın 
adamlarına, bütün Haiti xalqına şəxsən öz adımdan və 
Azərbaycan xalqı adından dərin hüznlə başsağlığı verir, 
yaralananlara və xəsarət alanlara şəfa diləyirəm. 
 
İLHAM ƏLİYEV 
Azərbaycan Respublikasının Prezidenti 
 
Bakı, 14 yanvar 2010-cu il 
 
 
 
 
 
 
 
 
 
 16 
 
 
 
BAKI BUXTASINDA TİKİLƏN QURU YÜK 
LİMAN MƏNTƏQƏSİNDƏ İNŞAAT İŞLƏRİNİN 
GEDİŞİ İLƏ TANIŞLIQ 
 
Bakı  
 
14 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 14-də Bakı buxtasında tikilən quru yük liman 
məntəqəsində inşaat işlərinin gedişi ilə tanış olmuşdur. 
Prezident İlham Əliyev Bakı buxtasına gəldi. Dövlətimizin 
başçısına quru yük liman məntəqəsində həyata keçirilən inşaat 
işləri barədə ətraflı məlumat verildi. Burada tikintiyə 2008-ci 
ilin may ayında başlanmışdır. Layihəyə Prezident İlham 
Əliyevin sərəncamlarına müvafiq olaraq dövlət büdcəsindən 
vəsait ayrılmışdır. Həmin məntəqədən yalnız quru yüklər 
daşınacaqdır. Bu obyektin tikintisindən başlıca məqsəd 
ekologiyanı sağlamlaşdırmaqdan, sənaye müəssisələrini 
paytaxtın mərkəzindən kənara köçürməkdən və 
respublikamızdan yük daşımalarının həcmini artırmaqdan 
ibarətdir. 
Prezident İlham Əliyevə bildirildi ki, indiyə qədər liman 
məntəqəsində quru yüklərin boşaldılması üçün 6 körpünün 
inşası başa çatdırılmışdır. Təmirə dayanacaq gəmilərin yuyulub 
təmizlənməsi üçün 4 körpü də artıq hazır vəziyyətdədir. Liman 
məntəqəsində yüklərin yığılması üçün çoxsaylı anbarların 
tikintisi də yekunlaşdırılmışdır. Məntəqəyə çəkilən dəmir yolu 
da işlək vəziyyətdədir. «Paris Kommunası» adına gəmitəmiri 
zavodunun bir hissəsinin köçürülməsi üçün 4 gəminin yan ala 
biləcəyi 250 metr uzunluğunda körpünün tikintisi isə davam 
 17 
edir. Liman məntəqəsində inzibati binanın tikintisi başa çatmaq 
üzrədir, burada tamamlama işləri aparılır. 
Liman məntəqəsində aparılan inşaat işlərinin gedişi ilə tanış 
olan Prezident İlham Əliyev tapşırıq və tövsiyələrini verdi. 
 
 
 
 18 
 
 
 
AZƏRBAYCAN PREZİDENTİ İLHAM ƏLİYEV  
GÖRKƏMLİ NEFTÇİ-ALİM XOŞBƏXT 
YUSİFZADƏNİN 80 İLLİK YUBİLEY 
MƏRASİMİNDƏ İŞTİRAK ETMİŞDİR 
 
Bakı  
 
15 yanvar 2009-cu il 
 
Yanvarın 14-də «Buta» sarayında görkəmli neftçi-alim, 
Azərbaycan Respublikası Dövlət Neft Şirkətinin geologiya, 
geofizika və yataqların işlənməsi üzrə birinci vitse-prezidenti, 
geologiya-mineralogiya elmləri doktoru, akademik Xoşbəxt 
Yusifzadənin 80 illik yubileyi münasibətilə mərasim 
keçirilmişdir. 
Azərbaycan Prezidenti İlham Əliyev və xanımı Mehriban 
Əliyeva mərasimdə iştirak etmişlər. 
Azərbaycan Prezidentinin «Xoşbəxt Yusifzadənin 80 illik 
yubileyinin keçirilməsi haqqında» 2009-cu il 28 dekabr tarixli 
Sərəncamına əsasən təşkil edilmiş mərasimə toplaşanlar 
dövlətimizin başçısını və xanımını hərarətlə qarşıladılar. 
Prezident İlham Əliyev mərasimdə çıxışı: 
– Əziz Xoşbəxt müəllim! 
Bu gün sizin yubileyinizdir. Bu gözəl yubiley münasibətilə 
sizi ürəkdən təbrik edirəm, sizə möhkəm cansağlığı 
arzulayıram. Arzu edirəm ki, siz həmişə olduğu kimi cavan, 
gümrah, nikbin olasınız və biz ölkəmizin gələcək inkişafı üçün 
birlikdə çox işlər görə bilək. 
Siz böyük insansınız, böyük alimsiniz. Sizin yubileyiniz 
Azərbaycanda geniş qeyd olunur. Bilirsiniz ki, yubileyinizin 
ölkə miqyasında keçirilməsi üçün mən bir müddət bundan əvvəl 
müvafiq Sərəncam imzalamışam. Bu onu göstərir ki, 
 19 
Azərbaycan dövləti sizin fəaliyyətinizi çox yüksək qiymət-
ləndirir. Siz həqiqətən də buna layiqsiniz. Siz uzun illər Azər-
baycanın neft-qaz potensialının inkişafı üçün çalışırsınız, 
işləyirsiniz. Fəal işləyirsiniz və ən önəmlisi ondan ibarətdir ki, 
bu fəaliyyətin ölkəmiz üçün çox gözəl və çox vacib nəticələri 
vardır. 
Sizin bilavasitə rəhbərliyiniz və iştirakınız sayəsində 
Azərbaycanda 20 neft-qaz yatağı kəşf edilmişdir. Onların içində 
bu gün Azərbaycanın neft-qaz potensialını böyük dərəcədə 
müəyyən edən «Azəri», «Çıraq», «Günəşli», «Kəpəz», «Bahar» 
yataqları vardır. Bütün bu yataqlar Azərbaycanı bu gün dünya 
neft aləmində təmsil edir. 
Bütün bu yataqların kəşfi və işlənilməsi, onların bugünkü 
mövcudluğu Azərbaycanın nəinki iqtisadi, eyni zamanda, siyasi 
imkanlarını böyük dərəcədə genişləndiribdir. Bu gün 
Azərbaycanı «Azəri», «Çıraq», «Günəşli» yataqlarsız təsəvvür 
etmək mümkün deyildir. Əgər bu yataqlar sizin tərəfinizdən 
vaxtında kəşf edilməsəydi, bu gün bizim neft-qaz imkanlarımız 
çox məhdud ola və bunun nəticəsində ölkəmiz müstəqillik 
dövründə böyük çətinliklərlə üzləşə bilərdi. Uzun illər ərzində 
sizin tərəfinizdən və sizin rəhbərliyinizlə kəşf edilmiş 
yataqlarımız bundan sonra da Azərbaycanın gələcək inkişafını 
təmin edəcəkdir. Bu, imkan verəcək ki, biz bundan sonra da 
neft amilindən səmərəli şəkildə istifadə edərək ölkəmizi 
hərtərəfli inkişaf etdirək. Ölkəmizin qeyri-neft sektorunun 
inkişafı üçün daha da böyük işlər görək. Ölkəmizi daha da 
gözəlləşdirək, abadlaşdıraq. 
Siz, eyni zamanda, böyük alimsiniz, Azərbaycan Milli 
Elmlər Akademiyasının həqiqi üzvüsünüz, çoxsaylı elmi 
əsərlərin müəllifisiniz. O əsərlərin ki, onların, sözün əsl 
mənasında, praktiki nəticələrini də biz görürük, Azərbaycan 
vətəndaşları görür. «Əsrin müqaviləsi»nin imzalanmasında sizin 
böyük rolunuz olmuşdur. Ulu öndər Heydər Əliyevin rəhbərliyi 
ilə həyata keçirilən Azərbaycanın neft strategiyasının icrasında 
həmişə fəal olmusunuz. 
 20 
Məhz bu siyasət bugünkü Azərbaycanın inkişafını təmin 
edir. Məhz 1994-cü ildə «Əsrin müqaviləsi»nin imzalanması ilə 
Azərbaycan özü üçün yeni imkanlar açdı. Azərbaycan özünü 
tanıtdı, ilk dəfə olaraq Xəzər dənizini xarici sərmayədarlar üçün 
açdı. Bunun nəticəsində bu gün bizim hasilat və ixrac 
imkanlarımız o səviyyədədir ki, bəlkə bu barədə heç təsəvvür 
etmək də mümkün deyildir. Bu gün Azərbaycan 50 milyon ton 
neft hasil edir, təxminən 25 milyard kubmetr qaz hasil edir. 
Neftçilər bunu çox yaxşı bilirlər ki, bu nə deməkdir. 
Azərbaycanın tarixində öz imkanlarımızı, neft-qaz yataqlarımızı 
biz heç vaxt belə böyük həcmdə işlədə bilmirdik. Bu gün bu 
imkanlar vardır və başlıca səbəbi ondan ibarətdir ki, bunun 
arxasında 1994-cü ildə ulu öndər Heydər Əliyevin rəhbərliyi ilə 
başlanan neft strategiyası, onun məntiqi nəticəsi – «Əsrin 
müqaviləsi»nin imzalanması və ondan əvvəl sizin iştirakınızla 
bu yataqların kəşfi və hasilat üçün hazırlanması məsələləri 
dayanır. 
«Əsrin müqaviləsi»ndən sonra «Şahdəniz» yatağı üzrə 
kontrakt imzalanmışdır. Bu kontrakt da böyük çətinliklərlə 
imzalanmışdır, biz bunu yaxşı xatırlayırıq. Azərbaycanın geniş 
ictimaiyyəti bəlkə də bundan xəbərsizdir, ancaq çox ciddi 
müqavimət göstərilirdi. Əfsuslar olsun ki, nəinki xaricdən, eyni 
zamanda, ölkə daxilindən və o vaxt Azərbaycanın rəhbərliyində 
təmsil olunan bəzi insanlar «Şahdəniz» yatağının işlənilməsinə 
çox ciddi şəkildə əngəllər törətməyə çalışırdılar. Siz bir peşəkar 
neftçi, geoloq, alim, mütəxəssis kimi öz sözünüzü qətiyyətlə 
demisiniz. Mən bunu çox yaxşı xatırlayıram, ulu öndər Heydər 
Əliyevin yanında keçirilmiş iclasda Azərbaycan Dövlət Neft 
Şirkətinin bütün rəhbərləri öz sözünü demişlər. Ancaq sizin 
sözünüz səslənən o başqa fikirlərdən bəlkə də daha da vacib idi. 
Çünki siz dünya şöhrətli alimsiniz və ulu öndər Heydər Əliyev 
sizin sözünüzə çox inanırdı. Mən də sizin sözünüzə həmişə 
inanmışam və onu da xatırlayıram ki, müəyyən müddət bundan 
əvvəl bəzi xarici şirkətlərin təkliflərinə də siz öz iradlarınızı 
bildirmisiniz. Sübut etməyə çalışmısınız ki, qazılacaq quyular 
 21 
üçün onların seçdiyi yer məqbul deyildir. Əfsuslar olsun ki, 
həyat bunu göstərdi. Sizə qulaq asmadılar və qazdıqları quyular 
boşa çıxdı. Ancaq həmin yataqlar bu gün yenə xarici şirkətlər 
tərəfindən işlənilir, bir neçə ildən sonra da işlənəcəkdir. Bu 
yataqlara maraq vardır. Ona görə ki, biz hamımız bilirik, həmin 
yataqlarda həm neft, həm də qaz vardır. 
Mən sizin haqqınızda çox danışa bilərəm və bir daha qeyd 
etmək istəyirəm ki, sizin fəaliyyətiniz və Azərbaycana 
verdiyiniz töhfələr xalqımız tərəfindən yüksək qiymətləndirilir. 
Bu gün bizim neft-qaz imkanlarımız iqtisadi inkişafımız üçün 
başlıca şərtdir və bunun başında Azərbaycan neftçiləri durur. 
Azərbaycan neftçiləri öz əməyi hesabına Vətənə xidmət 
göstərirlər. Neftçilər bütün zamanlarda Azərbaycanda böyük 
hörmətə malik olmuşlar, bu gün də bu davam edir. 
Bu gün bir daha onu qeyd etmək istəyirəm ki, Azərbaycan 
dövləti sizin fəaliyyətinizi çox yüksək qiymətləndirir. Eyni 
zamanda, bizi şəxsi münasibətlər də bağlayır. Səmimi 
münasibətlər. On beş ildən çoxdur bizim münasibətlərimiz 
davam edir. Təkcə ona görə yox ki, vaxtilə ikimizin bir qəbul 
otağımız var idi və tez-tez o qəbul otağında görüşürdük. Həm 
də ona görə ki, mən Dövlət Neft Şirkətində işləməyə başlayanda 
sizinlə daim təmasda idim. Daim biz fikir mübadiləsi aparırdıq. 
Mənim üçün o sahə yeni idi. Sizdən çox şey öyrəndim və eyni 
zamanda, bizim aramızda o vaxtdan yaranan bu səmimi 
münasibətlər bu gün də davam edir. Bu, bizə də və əminəm ki, 
Azərbaycan dövlətinə də lazımdır. 
Mən bu əziz gündə sizi bir daha ürəkdən təbrik etmək 
istəyirəm. Qeyd etmək istəyirəm ki, siz Azərbaycan dövlətinin 
ali mükafatları ilə təltif edilmisiniz. Ulu öndər Heydər Əliyev 
tərəfindən «İstiqlal» ordeni ilə təltif edilmisiniz. Beş il bundan 
əvvəl siz «Şöhrət» ordeni və bu yaxınlarda «Şərəf» ordeni ilə 
təltif edilmisiniz. Mən istərdim ki, bu yüksək mükafatı bu gün 
özüm sizə təqdim edim və sizə gələcək fəaliyyətinizdə yeni 
uğurlar və cansağlığı arzulayım. 
 
 22 
* * * 
 
Prezident İlham Əliyev Azərbaycanda neft sənayesinin və 
elminin inkişafında böyük xidmətlərinə görə Xoşbəxt 
Yusifzadəyə «Şərəf» ordenini təqdim etdi. 
Azərbaycanın dövlət mükafatları laureatı, respublikanın 
əməkdar mühəndisi, SSRİ-nin fəxri neftçisi Xoşbəxt Yusifzadə 
təşəkkür edərək dedi: 
– Mən sizin hamınıza minnətdaram. Hamınız məni sayıb 
gəlmisiniz, yubiley mərasimində iştirak edirsiniz. Mən hamınıza 
minnətdaram. Hamınıza təşəkkürümü bildirirəm. 
Mən bu gün ulu öndər Heydər Əliyevin ruhu qarşısında baş 
əyirəm. Mən həyatda nə əldə etmişəmsə, nəyə nail olmuşamsa, 
Heydər Əliyevin diqqət və qayğısı sayəsində nail olmuşam. O, 
məni 1970-ci ildə Dəniz Birliyində müavin təyin edib. Ondan 
sonra həyatım boyu onun rəhbərliyi altında işləmişəm. Ayrı-ayrı 
mərasimlərdə mənim haqqımda xoş sözlər deməyi, işimi 
qiymətləndirməyi, hərdən mənimlə zarafat da etməyi, doğrudan 
da məndə həmişə ruh yüksəkliyi yaradıb, məni canla-başla 
işləməyə ruhlandırıbdır. 
Cənab Heydər Əliyevin haqqımda dediyi sözləri təkrar 
etmək istəmirəm. Ancaq bir-iki məqamı yada salmaq istərdim: 
70 yaşım olanda mənə zəng etdi. Onun birinci cümləsi belə 
oldu: «Xoşbəxt, sən də qocaldın». Ondan sonra 6-7 dəqiqə 
ərzində mənə elə xoş sözlər dedi ki, indiyədək xatırlayıram, nə 
qədər ömrüm var yadımdan çıxmayacaqdır. Mən ulu öndər 
haqqında həmişə çox gözəl, çox yaxşı fikirlərdə olmuşam. Onun 
respublikamız üçün, neft sənayemiz üçün gördüyü işlər 
əvəzsizdir. Cənab Prezident İlham Əliyevin bir yaxşı sözü var, 
hansı rayona gedirsə, tikintiləri, müasir kompleksləri göstərib 
deyir: Bunları özünüz görürsünüz, daha mən sizə nə danışım. 
Cənab Heydər Əliyev də o qədər gözəl işlər görüb ki, onların 
hamısının nəticəsini biz indi görürük. İndi bizim respublika 
keçmiş sovet respublikaları arasında ən qabaqcıl ölkələrdən 
biridir. 
 23 
Mənim ikinci xoşbəxtliyim onda oldu ki, cənab İlham 
Əliyev Prezident seçildi. Cənab İlham Əliyev ulu öndər Heydər 
Əliyevin siyasətini, gördüyü işləri davam etdirməklə bərabər, 
eyni zamanda, onun mənə olan münasibətini də davam etdirdi. 
İndiyəcən də davam etdirir. Amma bir balaca fərq ondadır ki, 
cənab Heydər Əliyev həmişə ali vəzifədə olub, rəhbər olub. 
Ancaq cənab İlham Əliyev ilə həmkar olmuşuq, bir yerdə 
işləmişik, 9 il qonşu olmuşuq. Qonşu da deyirəm, bağ qonşusu 
yox, işdə qonşu olmuşuq. Ona görə də həmişə 
məsləhətləşmişik, bir-birimizə kömək etmişik. Cənab İlham 
Əliyev bizim şirkətə təzə gələndə, bilirsiniz, xarici işlər üzrə 
vitse-prezident təyin olunmuşdu. Biz elə hesab etdik ki, o, 
ancaq xarici işlərlə məşğul olacaq, daha ayrı işlərlə - neftlə, 
qazla bir o qədər də məşğul olmayacaqdır. Bir-iki ay keçdi, 
gördük ki, cənab İlham Əliyev neftdən, qazdan təklif verir. 
Doğrusu, yarım il keçəndən sonra bizdə elə təsəvvür yarandı ki, 
cənab İlham Əliyev şirkətdə yarım il deyil, 15-20 ildir işləyir. 
Qısa vaxtda neft-qaz işinin incəliklərinə elə yiyələndi ki, sanki, 
çoxdanın neftçisi idi, elə bil uzun illərdir bizimlə bir yerdə 
işləyir. Bizimlə bir yerdə 9 il işləməyin, neft sənayesinin bütün 
problemlərini dərindən bilməyin nəticəsidir ki, indi də neft 
məsələsi ilə bağlı ortaya bir problem çıxan kimi dərhal həll 
olunur. 
Cənab İlham Əliyevin şirkətimizdə ən böyük xidmətlərindən 
biri də «Əsrin müqaviləsi»nin imzalanması ilə bağlıdır. İndi 
hamımız deyirik ki, qol çəkildi, imzalandı. Bu heç də asan başa 
gəlmədi. Ay yarım oturduq orada, o nə günlər idi, bir Allah 
bilir. Bunu mən hər yerdə deyirəm, indi də təkrar edəcəyəm: elə 
olurdu ki, bir də gördün qarşı tərəf küsdü getdi. Elə də olurdu 
ki, biz küsüb gedirdik. O müqaviləni biz çox çətinliklə, 
əziyyətlə başa gətirdik. Bu işdə cənab İlham Əliyevin böyük 
rolu oldu. Doğrudan da, çox əziyyətli idi. Cənab İlham Əliyev 
diplomatiya institutunu bitirmişdi, ona görə bu işlərdə bizə çox 
kömək etdi, «Əsrin müqaviləsi»nin hazırlanmasını uğurla başa 
çatdırdıq. 
 24 
Ölkəmizin inkişafında «Əsrin müqaviləsi»nin çox böyük 
rolu oldu. Ən başlıcası bütün dövlətlər, bütün şirkətlər inandılar 
ki, Azərbaycan sabit ölkədir, burada işləmək olar və gəldilər, 
başladılar bizimlə bir yerdə işləməyə. Heç təsadüfi deyildir ki, 
bu müqavilədən sonra 27 müqaviləyə imza atıldı. Buna «Əsrin 
müqaviləsi» yol açdı. 
Mən indi İlham müəllim barəsində çox danışa bilərəm. 
Ancaq bizimlə bir yerdə işləməyindən, bizə, neft sənayesinə 
köməyindən iki misalı diqqətə çatdıracağam. Birinci dəfə 
Prezident seçiləndən sonra biz «Neft daşları»na getdik. «Neft 
daşları»nın 55 illiyini qeyd etdik. İkinci dəfə 60 illiyini qeyd 
etdik. 60 illikdə cənab İlham Əliyev bütün günü neftçilərin 
arasında oldu, elə bil, necə deyərlər, öz həmkarları arasında idi. 
Bu, hamımızı, bütün neftçiləri çox sevindirdi. Sonra «Əsrin 
müqaviləsi»nin 15 illiyi – o da çox təntənəli keçdi. Bunlar 
hamısı cənab İlham Əliyevin neftçilərə olan hörmətidir, 
neftçilərin əməyinə verdiyi yüksək qiymətdir. 
İndi mən nə deyə bilərəm? Onu deyə bilərəm ki, nə qədər 
imkanım var, işləyəcəyəm, yaşayacağam. Amma bir şey var: 5 
ili mən mütləq sağ qalmalıyam, işləməliyəm. Çünki bunu 
Prezident mənə «Neft daşları»nda tapşırıb. Mən nə karəyəm ki, 
Prezidentin tapşırığını yerinə yetirməyim. Ondan sonra 
baxaram, görüm nə olacaq? Hələlik, o tapşırığı gərək yerinə 
yetirim. 
İndi burada hörmətli Mehriban xanım əyləşib. Mehriban 
xanım da respublikamız üçün çox işlər görür, hamınız bilirsiniz, 
indi mən onları təkrar etmək istəmirəm. Amma o da bizimlə 
Hyustonda külüng vuranlardan biri olub. Bir ay yarım bizimlə 
orada qalıb. Biz hamımız bir yerdə çörək yeyirdik, söhbət 
edirdik. Hətta çörək yeyəndə də işdən danışardıq. O, öz 
məsləhətləri ilə bizə kömək edirdi, öz sözlərini deyirdi. Ən 
vacibi o idi ki, bizi səhər bir bacı kimi yola salırdı. Sanki biz 
davaya gedirdik. Hər səhər bizi yola salır, bizə uğurlar arzu 
edirdi. Sizə də cansağlığı arzu edirəm. Uşaqlara, nəvələrə, 
 25 
hamınıza xoşbəxtlik arzu edirəm. Siz də bizim millətin 
fəxrisiniz. Biz hamımız Sizə baxıb fəxr edirik. 
Ona görə mən bilmirəm öz təşəkkürümü necə çatdırım. 
Bütün dünyaya səs yayılıb ki, Xoşbəxtin 80 illiyi keçirilir. Çox 
sağ olun ki, mənim üçün belə tədbir, belə məclis təşkil 
etmisiniz. Heç bilmirəm nə deyim, heç deməyə də sözüm 
qalmayıb. Bircə onu bilirəm ki, həyatımda üç şeyi həmişə əsas 
tutmuşam. 
Birinci, xoşbəxtliyim onda olub ki, işlədiyim adamların 
hamısı yaxşı insanlar olublar. İstəyir «Neft daşları»nda, istəyir 
birliklərdə insanlar ilə münasibətim həmişə yaxşı olub. 
Rəhbərlərin – cənab Heydər Əliyevin, cənab İlham Əliyevin də 
mənə münasibəti həmişə yaxşı olub. Bu, əlbəttə, mənim 80 yaş 
yaşamağıma, iş görməyimə böyük kömək olub. 
İkinci, Bakıxanovun 103 nəsihəti vardır. Onun biri belədir: 
«Heç vaxt öz halından şikayət etmə. Minlərlə insan var ki, sənin 
vəziyyətində olsalar özlərini xoşbəxt hesab edərlər». Bunun 
mənası odur ki, yuxarı çox baxma, aşağı da bax hərdən. 
Üçüncüsü də zəhmətdir. Leninin bir sözü var: «Oxumaq, 
oxumaq, yenə də oxumaq!» Mən də deyirəm ki, işləmək, 
işləmək, yenə işləmək! İnsan gərək can yandırsın, işləsin. Deyir, 
balığı at dəryaya, balıq bilməsə də xalıq bilər. Bu fikir həmişə 
mənim başımdadır ki, əgər sən əziyyət çəkirsənsə, mütləq onun 
nəticəsi olacaqdır. Məktəb vaxtı, institutda oxuyurdum, 
oxuyurdum, oxuyurdum, görürdüm sabah imtahan olacaq 
hamısı yadımdan çıxıb. Sonra özüm özümə deyirdim: Ola 
bilməz, bu qədər əziyyət çəkmişəm, bunların hamısı mənim 
yadımdan çıxsın. Elə bileti götürən kimi, hamısı gəlib dolurdu 
başıma. Ona görə əgər əziyyət çəkirsənsə, zəhmət çəkirsənsə 
həmişə nəticəsini görəcəksən. 
Bir daha çox sağ olun deyirəm, cənab Prezident. Sizin 
hamınıza, ailənizə, Sizə öz minnətdarlığımı bildirirəm. Amma 
onu da qeyd etmək istəyirəm ki, burada əsasən, neftçilər 
əyləşiblər. Sizin mənə bu diqqətiniz, məni mükafatlan-
dırmağınız, elə hesab edirəm ki, bax bütün bizimlə birlikdə 
 26 
burada əyləşən neftçilərə aiddir. Sizin mənə hörmətinizi, 
qayğınızı bütün neftçilərə aid edirəm. Ona görə bir daha Sizə 
minnətdarlığımı bildirirəm. Hamınıza uzun ömür, cansağlığı, 
bütün burada əyləşənlərə xoşbəxtlik arzu edirəm. O gün olsun 
ki, sizin də 80, 90, 100 yaşınız olsun. Sağ olun! 
 
* * * 
 
Sonra görkəmli neftçi-alim Xoşbəxt Yusifzadənin 80 illik 
həyat yoluna həsr olunmuş film nümayiş etdirildi. 
Mərasim konsert proqramı ilə başa çatdı. 
 
 
 
 
 
 
 
 
 27 
 
 
 
 
ABŞ PREZİDENTİNİN AVRASİYA ENERJİ 
MƏSƏLƏLƏRİ ÜZRƏ XÜSUSİ NÜMAYƏNDƏSİ 
RİÇARD MORNİNQSTARIN BAŞÇILIQ ETDİYİ 
NÜMAYƏNDƏ HEYƏTİ İLƏ GÖRÜŞ  
 
Bakı  
 
15 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 15-də ABŞ Prezidentinin Avrasiya enerji məsələləri 
üzrə xüsusi nümayəndəsi Riçard Morninqstarın başçılıq etdiyi 
nümayəndə heyətini qəbul etmişdir. 
Görüşdə Azərbaycan ilə ABŞ arasında energetika və regio-
nal əməkdaşlıq məsələlərinə dair fikir mübadiləsi aparılmışdır. 
 
 
 
 28 
 
 
 
RESPUBLİKA MEHMANXANASINDA APARILAN 
ƏSASLI TƏMİR VƏ YENİDƏNQURMA 
İŞLƏRİNİN GEDİŞİ İLƏ TANIŞLIQ 
 
Bakı  
 
15 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 15-də Respublika mehmanxanasında həyata keçirilən 
əsaslı təmir və yenidənqurma işlərinin gedişi ilə tanış olmuşdur. 
Prezident İlham Əliyev və xanımı Mehriban Əliyeva 
Respublika mehmanxanasına gəldilər. 
Dövlətimizin başçısına məlumat verildi ki, yenidənqurma 
işlərini yerli mütəxəssislərdən ibarət inşaat briqadası həyata 
keçirir. İnşaat işlərinə 140-a yaxın fəhlə və mütəxəssis cəlb 
olunub. Təmir və yenidənqurma işləri ən müasir standartlara 
uyğun şəkildə aparılır. Qeyd olundu ki, mehmanxanada 
müxtəlif tədbirlərin keçirilməsi üçün konfrans zalı da nəzərdə 
tutulub. Qonaqlara yüksək səviyyəli iaşə xidməti göstərmək 
üçün restoran və kafelər fəaliyyət göstərəcəkdir. Təmir və 
yenidənqurma işlərinin may ayında başa çatdırılması nəzərdə 
tutulur. 
Görülən işlərlə yaxından tanış olan dövlətimizin başçısı 
müvafiq tövsiyə və tapşırıqlarını verdi. 
 
 
 
 29 
 
 
 
PREZİDENT İLHAM ƏLİYEVİN SƏDRLİYİ İLƏ 
NAZİRLƏR KABİNETİNİN 2009-CU İLİN SOSİAL-
İQTİSADİ İNKİŞAFININ YEKUNLARINA HƏSR 
OLUNMUŞ İCLASI  
 
Bakı  
 
18 yanvar 2009-cu il 
 
Azərbaycan Respublikasının Prezidenti İlham Əliyevin 
sədrliyi ilə yanvarın 18-də Nazirlər Kabinetinin 2009-cu ilin 
sosial-iqtisadi inkişafının yekunlarına həsr olunmuş iclası 
keçirilmişdir. 
Dövlətimizin başçısı iclası giriş nitqi ilə açdı. 
 
 
AZƏRBAYCAN PREZİDENTİ İLHAM ƏLİYEVİN 
GİRİŞ NİTQİ 
 
– Nazirlər Kabinetinin bugünkü iclası 2009-cu ilin sosial-
iqtisadi inkişafının yekunlarına həsr edilmişdir. 2009-cu il 
dünyada maliyyə böhranı ili kimi tarixdə qalacaq və demək olar 
ki, bütün ölkələr böhrandan bu və ya digər formada əziyyət 
çəkmişlər. Baxmayaraq ki, Azərbaycan dünya iqtisadiyyatına 
                                                          
         Назирляр Кабинетинин 2009-ъу илин сосиал-игтисади 
инкищафынын йекунларына щяср олунмуш исласында Малиййя 
назири Самирн Шярифов, Мяркязи Банкын идаря щейятинин 
сядри Елман Рцстямов, Рабитя вя информасийа тенолоэийалары 
назири Яли Аббасов вя Дювлят Сосиал Мцдафия Фондунун 
сядри Сялим Мцслцмов чыхыш етдиляр.  
 30 
çox uğurla inteqrasiya edir və bütün beynəlxalq maliyyə 
qurumları Azərbaycanda iqtisadi inkişaf sahəsində görülən işləri 
yüksək qiymətləndirirlər, yenə də demək istəyirəm ki, buna 
baxmayaraq, Azərbaycan dünya iqtisadiyyatının bir parçası 
kimi bu böhranlı vəziyyətdən minimum itkilərlə çıxa bilmişdir. 
Qeyd etdiyim kimi, biz dünya iqtisadi proseslərinə getdikcə 
daha da sürətlə qoşuluruq. Azərbaycanda aparılan ciddi sosial-
iqtisadi islahatlar ölkəmizi hərtərəfli inkişaf etdirməyə imkan 
yaradır. Dünya iqtisadiyyatının tərkib hissəsi olan ölkəmizdə 
2009-cu ildə çox düzgün və vaxtında atılmış addımlarla iqtisadi 
maraqlarımızı qoruya bildik, insanların rifah halının 
pisləşməsinə yol vermədik. Əksinə, 2009-cu ildə Azərbaycan 
əhalisinin sosial vəziyyəti daha da yaxşılaşdı. Qarşıda duran 
bütün infrastruktur layihələri, sosial proqramlar icra edildi. 
Ölkəmiz 2009-cu ildə də sürətlə inkişaf etməyə davam edirdi, 
bu dinamika saxlanılırdı. 
2009-cu ilin yekunlarına görə, Azərbaycan dünya miqya-
sında ən sürətlə inkişaf edən ölkələr sırasındadır. Bunu əyani 
şəkildə göstərmək üçün, sadəcə iqtisadi və sosial göstəri-
cilərimizə baxmaq kifayətdir. 2009-cu ildə Azərbaycanda 
ümumi daxili məhsul 9,3 faiz artmışdır. Hesab edirəm ki, bu 
tarixi nailiyyətdir. Bu, bir daha onu göstərir ki, bütün uğur-
larımızın təməlində düşünülmüş siyasət və düzgün atılmış 
addımlar dayanır. 
Demək olar ki, bizim bölgədə və postsovet məkanında və 
geniş mənada qitədə ölkələrin tam əksəriyyəti böyük 
çətinliklərlə üzləşmişlər. O ölkələrdə iqtisadi inkişaf böyük 
dərəcədə aşağı düşmüşdür. Bəzi ölkələr demək olar ki, faciə 
astanasındadırlar. Ancaq bizdə vəziyyət tam başqadır və 9,3 faiz 
artan iqtisadiyyatımız, bir daha demək istəyirəm ki, 2009-cu 
ildə və ondan əvvəlki illərdə görülən işlərin nəticəsidir. 
Sənaye istehsalı 2009-cu ildə 8,6 faiz artmışdır. Bu onu gös-
tərir ki, sənayemiz də artıb. Azərbaycanda son illər ərzində 
sürətlə aparılan sənayeləşmə siyasəti öz bəhrəsini verməkdədir. 
Kənd təsərrüfatı 3,5 faiz artmışdır. Bu da çox önəmli 
 31 
göstəricidir. Çünki əgər sənayenin inkişafında, artırılmasında 
müəyyən dərəcədə neft amili də vardır. Kənd təsərrüfatının 
inkişafı sırf onu göstərir ki, Azərbaycanın qeyri-neft sektoru, o 
cümlədən ölkəmizdə həm iqtisadi və eyni zamanda, sosial 
məsələlərin həlli üçün vacib olan aqrar sahənin sürətlə artması 
görülən işlərimizin nəticəsidir. 
2008-ci ilin də Azərbaycan üçün çox uğurlu olmasına 
baxmayaraq, 2008-ci ildə bizi narahat edən əsas məsələ 
inflyasiyanın yüksək həddə çatması idi. Yaxşı xatırlayırıq ki, 
2008-ci ildə inflyasiya təxminən 21 faiz təşkil etmişdi. Onun da 
əlbəttə ki, obyektiv səbəbləri var idi. Çünki beş il ərzində sürətli 
artım istər-istəməz istehlak qiymətlərinin artmasına təsir 
göstərmişdi. Eyni zamanda, dünyada neftin qiyməti kəskin 
şəkildə artmışdı. Bu da birbaşa inflyasiyanın artımına xidmət 
göstərirdi. 
Bu il isə inflyasiyanın səviyyəsi 1,5 faizdir. Bu onu göstərir 
ki, 2009-cu ildə biz makroiqtisadi sabitliyi saxlaya bildik. 
İnsanların sosial vəziyyətinin yaxşılaşdırılması üçün konkret 
addımlar atdıq. İstehlak qiymətlərinə nəzarət böyük dərəcədə 
gücləndirilmişdir. Bütün bu amillər bugünkü vəziyyəti 
şərtləndirir. Beləliklə, hər bir ölkənin iqtisadi və sosial 
inkişafını müəyyən edən göstəricilər bu gün Azərbaycanda çox 
gözəldir, ürəkaçandır. 
2009-cu ildə Azərbaycana investisiya qoyuluşu davam 
etmişdir. İl ərzində 9,2 milyard dollar investisiya qoyulmuşdur 
ki, bunların da 7,3 milyardı daxili sərmayələrdir. Bu da çox 
gözəl göstəricidir. Çünki bilirik ki, dünyada həm banklarda 
yaranmış ciddi vəziyyət, eyni zamanda, maliyyə resurslarının 
azaldılması istər-istəməz investisiya qoyuluşunun davamına 
müsbət təsir göstərə bilməzdi. Ancaq biz bütün imkanları 
səfərbər edib, həm dövlət, həm yerli şirkətlər, özəl sektorun 
xətti ilə, eyni zamanda, xarici şirkətlərin Azərbaycana marağını 
nəzərə alaraq, biz Azərbaycanda böyük həcmdə investisiya 
qoyuluşunu təşkil edə bildik. Burada da ölkəmizdə aparılan 
ümumi siyasət öz xüsusiyyətlərini göstərir. 
 32 
Həm dövlət tərəfindən qoyulan əsaslı investisiyalar, eyni 
zamanda, yerli şirkətlərin böyüməsi və onların imkanlarının 
artırılması, onlar üçün gözəl şəraitin yaradılması, dövlət 
tərəfindən sahibkarlığın inkişafına ayrılan vəsait, kreditlər, 
subsidiyalar, başqa güzəştlər, ölkəmizdə güclü infrastruktur 
layihələrinin icrası, hər yerdə yollar, elektrik stansiyaları, sosial 
obyektlərin yaradılması, digər tərəfdən xarici investorlar üçün 
də yaxşı şəraitin yaradılması amilləri bax bu vəziyyətə gətirib 
çıxarıbdır. Mən əminəm ki, Azərbaycan gələcək illərdə də həm 
daxili, həm xarici investorlar üçün cəlbedici ölkə kimi öz 
marağını saxlayacaq və biz növbəti illərdə, keçən il – 2009-cu 
ildə başlanmış layihələrin və yeni layihələrin icrası nəticəsində 
daha da böyük dərəcədə investisiya qoyuluşunu görəcəyik. 
2009-cu ildə Azərbaycanda bir neçə nəhəng layihənin təməli 
qoyuldu, yaxud da ki, o layihələrin müəyyən hissəsi icra edildi. 
Xarici investorlar tərəfindən maliyyələşdirilən yeni böyük 
sement zavodunun təməl daşı qoyuldu. Ora qoyulacaq 
investisiyaların məbləği təxminən 400 milyon dollar 
səviyyəsindədir. Azərbaycan dövləti tərəfindən ekoloji 
vəziyyətin yaxşılaşdırılmasına böyük dərəcədə xidmət edəcək 
yeni məişət tullantıları emalı zavodunun təməli qoyuldu. Ora 
qoyulacaq investisiyalar təxminən 400 milyon dollar 
səviyyəsindədir. “Sumqayıt texnopark”ın müəyyən hissəsi artıq 
istifadəyə verildi və orada nəhəng tikinti-quraşdırma işləri 
aparılır. Sumqayıtın həqiqətən müasir sənaye şəhərinə 
çevrilməsi üçün bu texnoparkın çox böyük əhəmiyyəti vardır. 
Oraya, ümumiyyətlə, qoyulacaq investisiyaların həcmini indi 
hesablamaq çətindir. Amma nəzərə alsaq ki, orada ən azı 10 
nəhəng zavod qurulacaq, yəqin investisiyaların həcmi 100 
milyon dollarla ölçüləcəkdir. Mən təkcə 3 layihəni qeyd etdim. 
Bu layihələrin hər biri ölkə üçün çox böyük əhəmiyyətə 
malikdir. Bu onu göstərir ki, həm dövlət, həm xarici, həm yerli 
sahibkarların xətti ilə Azərbaycana qoyulan sərmayələrin həcmi 
artır. Biz gələcəkdə də bu siyasəti davam etdirəcəyik. Əminəm 
 33 
ki, Azərbaycanın qeyri-neft sektorunun inkişafı üçün bunun çox 
böyük və əhəmiyyətli nəticələri olacaqdır. 
2009-cu ildə valyuta ehtiyatlarımız artdı. Deyə bilərəm ki, 
bu da çox gözəl göstəricidir. Çünki ağır maliyyə böhranı ilində 
valyuta ehtiyatlarının artırılması hər bir yerdə müşahidə 
olunmur. Bizim indi valyuta ehtiyatlarımız 20,4 milyard dollar 
təşkil edir. Bu, böyük məbləğdir. Bu bizə imkan verir ki, 
gələcəkdə də özümüzü çox rahat hiss edək. Bizim heç kimin 
yardımına ehtiyacımız yoxdur, öz hesabımıza yaşayırıq. Nəzərə 
alsaq ki, görülən tədbirlər nəticəsində 2010-cu ildə daha da 
böyük işlər aparılacaq, əminəm, 2010-cu ilin yekunlarına görə 
valyuta ehtiyatlarımız daha da artacaqdır. 
Bu, bizə imkan verir ki, makroiqtisadi sabitliyi qoruyaq, 
ölkədə gedən bütün sosial proqramları, bütün infrastruktur 
layihələrini vaxtında icra edək. 2010-cu ildə həyata keçiriləcək 
investisiya layihələri ölkəmizin hərtərəfli inkişafına xidmət 
göstərməlidir. Biz tezliklə investisiya proqramını təsdiq 
etməliyik. Vaxt itirmədən maliyyə vəsaiti ayrılmalıdır ki, 2010-
cu ildə də sürətli inkişafımızı davam etdirək. 
Keçən il regionların sosial-iqtisadi inkişafı prosesi uğurla 
davam etmişdir. Ümumiyyətlə, keçən il 74 min yeni iş yeri 
açılmışdır. Bu da onu göstərir ki, bu proses davam edir. Bax-
mayaraq ki, biz işsizliklə bağlı əsas məsələləri demək olar həll 
etmişik. Bu gün xarici vətəndaşlar var ki, Azərbaycana işləməyə 
gəlmək üçün müraciət edirlər. Azərbaycana xaricdən gələn 
miqrantların sayı artır və bu məsələyə də biz ciddi nəzarət 
etməliyik. Elə etməliyik ki, xaricdən Azərbaycana işləməyə 
gələn vətəndaşlar qanunlarımıza hörmətlə yanaşsınlar. Əminəm 
ki, Azərbaycana xoş niyyətlə gələn insanların, turistlərin yəqin 
ki, işçi qüvvəsinin sayı artacaqdır. Çünki Azərbaycanda indi 
böyük tikinti-quraşdırma işləri nəzərdə tutulur. Ancaq bütün bu 
işlər, yenə deyirəm ki, Azərbaycan qanunlarına hörmət əsasında 
görülməlidir. 
İş yerləri ilə bağlı, qeyd etdiyim kimi, demək olar ki, əsas 
məsələlər öz həllini tapdı. Halbuki hələ ki, işsizlik vardır və biz 
 34 
işsizliklə bundan sonra da mübarizə aparacağıq. Amma bu 
böyük sosial bəlanın əsas hissəsi həll olundu. Bunu göstərən 
həm son 6 il ərzində yaradılmış 840 min iş yeri, eyni zamanda, 
Azərbaycanda yoxsulluq şəraitində yaşayan insanların sayının 
azaldılmasıdır. Altı il bundan əvvəl Azərbaycan vətəndaşlarının 
təxminən 50 faizə yaxını yoxsulluq səviyyəsində yaşayırdı, bu 
gün bu göstərici 11 faizdir. Əgər 2008-ci ilin yekunları ilə 
müqayisə etsək, görərik ki, keçən il ərzində yoxsulluq 13,2 
faizdən 11 faizə düşmüşdür. Bu da çox gözəl göstəricidir. Bu 
onu göstərir ki, hətta böhranlı ildə Azərbaycanda yoxsulluğa 
qarşı çox ciddi mübarizə aparılıb. Bu mübarizənin praktik 
nəticələri vardır və Azərbaycan vətəndaşları gündən-günə daha 
da yaxşı yaşamağa başlayırlar. 
Demək olar ki, Azərbaycanın iqtisadi göstəriciləri bundan 
ibarətdir. Sosial proqramların həlli həmişə olduğu kimi, böyük 
əhəmiyyət kəsb edir. Mən qeyd edə bilərəm ki, burada da bütün 
sosial proqramlar vaxtında icra edildi, ünvanlı sosial yardım 
proqramı davam etdi. 2009-cu ildə Azərbaycanda 64 məktəb 
tikilmişdir. 59 səhiyyə müəssisəsi tikilmiş və təmir edilmişdir. 
Beş böyük olimpiya kompleksi istifadəyə verilmişdir. Bu onu 
göstərir ki, hətta maliyyə imkanlarımız bir az azalanda da biz 
sosial infrastrukturun inkişafı üçün lazımi tədbirləri görürük, 
maliyyə vəsaiti ayırırıq və beləliklə, Azərbaycanda bütün sosial 
məsələlər öz həllini tapır. Böyük infrastruktur layihələrinin 
icrası davam edir. Bütün istiqamətlərdə həm magistral, həm də 
şəhərlərarası yollar çəkilir. 
2009-cu ildə Azərbaycanda 840 meqavatlıq yeni enerji 
gücləri yaradılmışdır. «Sumqayıt», «Şahdağ» böyük elektrik 
stansiyaları tikilib istifadəyə verilmişdir. Biz əvvəlki illərdə 
tikilmiş stansiyalarda yenidənqurma işləri nəticəsində əlavə 
güclərin yaradılmasına nail ola bildik. Beləliklə, biz özümüzün 
enerji tələbatını tam şəkildə təmin edirik. Bu, artıq uzun 
müddətdir ki, belədir və ixrac üçün də gözəl imkanlar vardır. 
Biz bu imkanlardan istifadə edirik. Xarici ölkələrə 
Azərbaycanın elektrik enerjisinin ixracı artır. Gələcək illərdə 
 35 
görüləcək tədbirlər nəticəsində biz bu işləri daha da böyük 
həcmdə görəcəyik. Biz 2010-cu ildə isə görülən işlər 
nəticəsində ən azı əlavə 400 meqavat elektrik enerjisinin 
istifadəyə verilməsini gözləyirik. Beləliklə, Azərbaycan nəinki 
neft-qaz ixracı ilə öz imkanlarını genişləndirəcək, eyni 
zamanda, elektrik enerjisini xaricə böyük həcmdə satmaqla 
məşğul olacaqdır. İndi bütün infrastruktur yaradılır. 
Qazlaşdırma prosesi uğurla davam etdi. Biz bu sahədə daha 
da böyük işlər görə bilərik və görürük. Bilirsiniz ki, bu 
yaxınlarda əhalinin qazdan istifadəyə görə yaranan bütün 
borcları silindi, bağışlandı və beləliklə, biz insanları böyük 
əziyyətdən xilas etdik. Çünki o borcların yığılması prosesi artıq 
uzun illər idi ki, davam edirdi. Bəzi hallarda bu, təbii narazılığa 
səbəb olurdu. Bəzi hallarda insanların maliyyə imkanları o 
borcu ödəməyə imkan vermirdi. Biz bütün bunları başa 
düşməliyik. Azərbaycan xalqı ildən-ilə yaxşı yaşayır. Ancaq 
hələ ki, çətin vəziyyətdə yaşayanlar da vardır. Biz onlara daim 
qayğı göstərməliyik, onların problemlərini həll etməliyik. Bu 
məqsədlə ünvanlı sosial yardım proqramı icra edilir. Bu 
məqsədlə digər başqa yardımlar edilir. Qazdan istifadəyə görə 
olan borclar silindi. Halbuki bu, Azərbaycan büdcəsi üçün o 
qədər də asan məsələ deyildi. Təxminən 400 milyon dollar 
həcmində – 330 milyon manat məbləğində vəsait silindi. Ümid 
edirəm və əminliyimi bildirmək istəyirəm ki, bundan sonra 
əhali qaz pulunu və ümumiyyətlə, bütün kommunal xərcləri 
vaxtında ödəyəcəkdir. Borclar yaranmamalıdır. Çünki yığılan 
vəsait büdcənin təmininə yönəldilir. Nə qədər çox vəsait yığılsa, 
bizim imkanlarımız o qədər də çox artacaq, pensiyalar, maaşlar 
o qədər də çox artırılacaq və bütün başqa işlər də görüləcəkdir. 
Yəni, demək istəyirəm ki, sosial məsələlərin həlli həmişə 
olduğu kimi, bizim üçün prioritet məsələlər olmuşdur. 
Baxmayaraq ki, böhranlı ildir, yaxud da ki, neftin qiyməti aşağı 
düşüb, yuxarı qalxıb. Bütün bunlar əlbəttə ki, Azərbaycanın 
iqtisadiyyatına təsirsiz ötüşmür. Ancaq sosial məsələlər həmişə 
prioritet olaraq qalır və qalacaqdır. Gələcək illərdə də bu sahədə 
 36 
bir dənə də yubanma, yaxud da ki, geriləmə olmamalıdır və 
olmayacaqdır. 
2009-cu ildə xarici siyasət sahəsində çox vacib addımlar 
atılmışdır. Azərbaycanın xarici əlaqələri daha da güclən-
dirilmişdir. Mənim çoxsaylı xarici səfərlərim, xarici dövlət və 
hökumət başçılarının Azərbaycana səfərləri Azərbaycanın 
dünya miqyasında tanınmasında və mövqeyimizin güclən-
məsində böyük rol oynamışdır. Dostlarımızın, strateji 
tərəfdaşlarımızın, Azərbaycanla əməkdaşlıq etmək istəyən 
ölkələrin sayı artır. Biz də bundan çox razıyıq və həmişə olduğu 
kimi, bütün ölkələrlə əlaqələrimizi qarşılıqlı hörmət, bir-
birimizin işlərinə qarışmamaq, qarşılıqlı etimad və qarşılıqlı 
maraqlar əsasında qururuq. Əminəm ki, gələcəkdə bu meyillər 
daha da gücləndiriləcək, xarici əlaqələrimiz daha da çoxşaxəli 
və möhkəm olacaqdır. 
Xarici siyasətimizin əsas məsələsi – Ermənistan–Azər-
baycan, Dağlıq Qarabağ münaqişəsinin həlli işində 2009-cu ildə 
praktiki nəticələr əldə edilməsə də, hesab edirəm ki, müəyyən 
irəliləyiş olmuşdur. Artıq məsələnin hansı yolla həll olunması 
daha da dəqiqləşdi. Keçən ilin sonunda Afinada ATƏT-in xarici 
işlər nazirlərinin səviyyəsində keçirilən iclasda məsələ ilə bağlı 
qəbul edilmiş sənəd münaqişənin hansı yollarla həll olunmasını 
açıq–aydın göstərir. Orada göstərilir ki, bu məsələ ölkələrin 
ərazi bütövlüyü çərçivəsində həll olunmalıdır. Hesab edirəm ki, 
önəmli məqam ondan ibarətdir ki, ilk dəfə olaraq Ermənistan bu 
sənədə qoşuldu, buna qol çəkdi və beləliklə, məsələnin ərazi 
bütövlüyü çərçivəsində həll olunmasını etiraf etdi. O ki qaldı, 
xalqların öz müqəddəratını təyinetmə məsələlərinə, bu məsələ 
ölkələrin ərazi bütövlüyü çərçivəsində həll oluna bilər. Bütün 
beynəlxalq sənədlər məhz bu yanaşmanı müdafiə edir, o 
cümlədən 1975-ci ildə Helsinkidə qəbul edilmiş, bu gün üçün 
də əsas olan sənəd məsələnin məhz bu yolla həll olunmasını 
göstərir. 
Xalqların öz müqəddəratını təyinetmə məsələləri ölkələrin 
ərazi bütövlüyünü pozmamalıdır və bu məsələ yalnız ölkələrin 
 37 
ərazi bütövlüyü çərçivəsində həll oluna bilər. Bu düstur Dağlıq 
Qarabağ məsələsinin həlli üçün hesab edirəm ki, həlledici ola 
bilər. Məsələ Azərbaycanın ərazi bütövlüyü çərçivəsində həll 
olunacaqdır. Bütün işğal edilmiş torpaqlardan Ermənistanın 
işğalçı qüvvələri çıxarılmalıdır. Bizim soydaşlarımız – məcburi 
köçkünlər ora qayıtmalıdırlar. Təhlükəsizlik tədbirləri 
görülməlidir. Gələcəkdə Dağlıq Qarabağın Azərbaycan və 
erməni icmaları yüksək muxtariyyət şəraitində, Azərbaycan 
dövləti tərkibində yaşamalıdırlar. Bizim mövqeyimiz bundan 
ibarətdir. Qeyd etdiyim kimi, Afinada ATƏT-in xarici işlər 
nazirlərinin səviyyəsində keçirilən görüşdə qəbul edilmiş sənəd 
məhz bu yanaşmanı təsdiq edir. Ondan əvvəl – 2008-ci ildə 
Moskvada Azərbaycan, Ermənistan və Rusiya prezidentlərinin 
birgə imzaladıqları bəyanatda da məhz bu yanaşma göstərilir. 
Məsələ beynəlxalq təşkilatlar çərçivəsində qəbul edilmiş 
qətnamələr və qərarlar əsasında həll olunmalıdır. Bu hansı 
qərarlar və qətnamələrdir – bunu siyasətdən bir az başı çıxan 
adam dərhal deyə bilər. İlk növbədə BMT Təhlükəsizlik 
Şurasının 4 qətnaməsi – hansılar ki, Ermənistan silahlı qüv-
vələrinin Azərbaycan torpaqlarından qeyd-şərtsiz çıxarılmasını 
tələb edir. ATƏT-in sənədləri, digər beynəlxalq təşkilatların 
qəbul etdiyi sənədlər ki, Azərbaycanın ərazi bütövlüyünü təsdiq 
edir. 
Azərbaycanın ərazi bütövlüyü bütün dünya tərəfindən tanınır 
və heç vaxt müzakirə mövzusu olmayıbdır. Ərazi bütövlüyü bu 
məsələ ilə məşğul olan Minsk qrupunun bütün üzvləri 
tərəfindən tanınıb, bu barədə dəfələrlə bəyanatlar verilmişdir. 
Azərbaycanın beynəlxalq birlik tərəfindən tanınan ərazi 
bütövlüyü bərpa olunmalıdır. 
Bizim məsələ ilə bağlı prinsipial mövqeyimiz bundan 
ibarətdir. Biz çalışacağıq ki, bundan sonra da bu mövqeyimizi 
möhkəmləndirək, gücləndirək. Siyasi və hüquqi cəhətdən 
əlbəttə ki, bu məsələ açıq-aydındır. Yəni heç kimdə şübhə 
doğurmur. Biz öz mövqeyimizi, eyni zamanda, iqtisadiy-
 38 
yatımızın, ordu potensialımızın möhkəmlənməsi ilə daha da 
gücləndirməliyik. 
Bu sahədə də çox vacib işlər görülüb. 2009-cu ildə Müdafiə 
Sənayesi Nazirliyinin xətti ilə çox böyük işlər görülübdür və biz 
özümüzü daha da böyük həcmdə hərbi texnika, silah–sursatla 
təmin edirik. Bununla bərabər, xaricdən 2009-cu ildə çoxsaylı 
hərbi yönümlü texnika, silah-sursat alınmışdır. Bizim ümumi 
hərbi xərclərimiz 2 milyard dollara bərabərdir. Biz bu məsələ ilə 
bağlı səylərimizi daha da gücləndirməliyik. Bu məsələlərlə 
gündəlik məşğul olmalıyıq. 
Azərbaycanın hərbi və ordu potensialının gücləndirilməsi, 
hesab edirəm ki, danışıqlar prosesində ən vacib rollardan birini 
oynayır. Mən hesab edirəm ki, son müddət ərzində danışıqlarda 
müşahidə olunan dinamika, yəni müsbətə doğru dinamika, o 
cümlədən Azərbaycanın iqtisadi, siyasi və hərbi potensialının 
gücləndirilməsinin nəticəsidir. 
Beləliklə, hesab edirəm ki, 2009-cu ilin yekunları çox uğurlu 
olmuşdur. 2009-cu ildə biz qarşıya qoyduğumuz bütün 
məsələlərə nail olduq. İndi 2010-cu il başlayır. Biz 2010-cu ili 
də uğurla başa vurmalıyıq. Bu il də çox önəmli il olacaqdır. 
Bütün proqramlar, layihələr, nəzərdə tutulmuş bütün məsələlər 
öz həlini tapmalıdır və əminəm ki, tapacaqdır. Beləliklə, 
ölkəmiz bundan sonra da uğurla inkişaf etməyə davam 
edəcəkdir. 
İclasda geniş müzakirələrdən sonra Prezident İlham Əliyev 
yekun nitq söylədi.  
 
YEKUN NİTQ 
 
– 2009-cu ilin yekunları bir daha onu göstərir ki, 
Azərbaycan keçən il uğurla inkişaf etməyə davam etmişdir. 
Bizim seçdiyimiz yol düzgün yoldur. Biz öz resurslarımıza 
arxalanırıq və bütün işləri Azərbaycanın milli maraqlarının 
qorunması istiqamətində aparırıq. Bu, bizim üçün başlıca 
amildir. Ölkəni daha da gücləndirmək, müasirləşdirmək, ölkə 
 39 
qarşısında duran bütün problemləri həll etmək üçün bizim bütün 
imkanlarımız vardır. Bir daha demək istəyirəm ki, həm 
düşünülmüş siyasət, həm də möhkəm iradə vardır. 
Bir daha qeyd etmək istəyirəm, mən bunu əvvəllər də 
demişəm, bu gün də qeyd edildi ki, 2009-cu il bütün ölkələr 
üçün sınaq ili olmuşdur. Əvvəllər uğurlarımıza pis gözlə baxan, 
yaxud da ki, paxıllıq edən, istər xaricdə, istər daxildə 
uğurlarımızı qəbul etmək istəməyən dairələr uğurlarımızı daha 
çox neft amili ilə bağlayırdılar. Halbuki neft amili də 
Azərbaycan xalqının zəhməti və ulu öndər Heydər Əliyevin 
fədakarlığı hesabına mövcud olmuşdur. Neftin dərin laylarda 
olması hələ neft strategiyasının icrası demək deyildir. Biz 
ümumiyyətlə ən ağır, ən çətin illərdə xarici investorları cəlb 
etmək, bütün çətinliklərə baxmayaraq, böyük iradə, 
uzagörənlik, cəsarət göstərməklə Azərbaycana bu sərmayələri 
cəlb etmək, «Əsrin müqaviləsi»ni imzalamaq, onun icrasını 
təmin etmək sayəsində bu gün neft amilindən danışırıq. Yəni, 
Azərbaycanın müasir və neft-qaz ixrac edən güclü ölkəyə 
çevrilməsi işində Heydər Əliyevin mizilsiz xidmətləri 
olmuşdur. Ona görə də hətta neft amili hesabına olsa da, bu, 
bizim iqtidarımızın əməyidir, zəhmətidir və nailiyyətidir. 
Ancaq bununla bərabər, yenə də deyirəm ki, bizə müəyyən 
iradlar tutmaq istəyənlər, yaxud da, uğurlarımızı sadələşdirmək 
istəyən qüvvələr iqtisadi inkişafı neft amili ilə bağlayırdılar. Sirr 
deyil ki, əlbəttə, bu amilin öz rolu vardır və bu, davam 
edəcəkdir. Çünki Azərbaycanda son illər ərzində həm neft, həm 
qaz hasilatı böyük dərəcədə artmışdır. 
Ancaq 2009-cu il o il olmuşdur ki, bütün bəd niyyətlə ifadə 
edilən sözləri alt-üst etdi. Ölkəmiz, iqtisadiyyatımız böhranlı 
ildə də uğurla inkişaf etməyə davam etdi. İndi hər şey müqayisə 
ilə ölçülür. Mən indi başqa ölkələrlə Azərbaycanı müqayisə 
etmək istəmirəm, ancaq statistika vardır, göstəricilər vardır. 
MDB məkanında ən sürətlə inkişaf edən ölkə Azərbaycandır. 
Bütün bölgədə iqtisadi tənəzzül, sənaye istehsalının tənəzzülü 
hökm sürür, Azərbaycanda isə artım vardır. Dünya İqtisadi 
 40 
Forumu – dünyanın mötəbər beynəlxalq təşkilatı Azərbaycanı 
rəqabət qabiliyyətliliyinə görə 51-ci yerə layiq gördü və bu, 
MDB məkanında birinci yerdir. Yəni, iqtisadiyyatımız bütün 
MDB məkanında ən rəqabət qabiliyyətlidir, ən çoxşaxəlidir, ən 
müasirdir, ən güclüdür. Bu, reallıqdır. Biz bu reallıqlarla haqlı 
olaraq fəxr edirik. 
2008-ci ildə Dünya Bankı Azərbaycanı bir nömrəli islahatçı 
ölkə kimi tanıdı və təqdim etdi. Yəni, budur uğurlarımızın 
təməlində duran məsələlər – güclü siyasət, siyasi iradə, siyasi və 
iqtisadi islahatlar, düşünülmüş strategiya və taktika. Sirr deyil 
ki, bu yolda son illər ərzində müxtəlif məqamlarda işimizə 
qarışmaq, bizə məsləhət, tövsiyə vermək istəyən, əvvəlki illərdə 
lap göstəriş vermək istəyən tərəflərin sayı az deyildi. Ancaq biz 
bildiyimizi etdik. Onu etdik ki, Azərbaycanı bu günə gətirib 
çıxardıq. Əgər o vaxt bizə sərf etməyən məsləhətlərə qulaq 
assaydıq, bəlkə də bu gün başqa ölkələr kimi çətin anları yaşaya 
bilərdik - həm iqtisadi sahədə, həm siyasi islahatlar sahəsində. 
Biz ölkəmizin hərtərəfli inkişafında Azərbaycan xalqının 
maraqlarını təmin etdik, ölkəmizi gücləndirdik və bu gün bunun 
hesabına Azərbaycan ilə hesablaşırlar. Azərbaycanın 
maraqlarını heç kim inkar edə bilməz. Əgər Azərbaycanın 
maraqları müvəqqəti olaraq kiminsə fikrində kənara qoyulursa, 
dərhal hamı görür ki, Azərbaycanın maraqlarını təmin etmədən 
bölgədə nə iqtisadi, nə siyasi, nə heç bir başqa layihə və 
təşəbbüs icra oluna bilməz. Biz özümüzü təsdiq etdik, özümüzü 
göstərdik, ilk növbədə, ölkə qarşısında duran bütün vəzifələri 
icra etdik. 2009-cu il bu baxımdan tarixdə sınaq ili kimi qalacaq 
və Azərbaycan bu sınaqdan şərəflə çıxdı. Bu gün burada 
səslənən bütün iqtisadi və sosial göstəricilər onu bir daha 
göstərir. 
Mən bir müddət bundan əvvəl demişdim ki, Azərbaycan 
iqtisadiyyatı artıq öz keçid dövrünü başa vurdu. Bu həqiqətən 
də belədir. Biz artıq keçid dövrünün iqtisadiyyatı deyilik. Bunu 
şərtləndirən müxtəlif amillər vardır və bu gün bu barədə burada 
danışıldı. Biz tam şəkildə bazar iqtisadiyyatına keçmişik. 
 41 
Azərbaycan iqtisadiyyatı liberal iqtisadiyyatdır, müstəqil, 
dayanıqlı, öz resurslarına güvənən, dünya birliyinə sürətlə 
inteqrasiya edən iqtisadiyyatdır. Beynəlxalq kredit 
agentliklərinin böhranlı ildə verdikləri açıqlamalar, verdikləri 
qiymətlər onu göstərir ki, kredit reytinqlərimiz də artır. 
Biz neft-qaz, enerji sahəsində uğurlu investisiya siyasətimizi 
aparmaqla bütün başqa sahələrə də investisiyaların cəlb 
olunmasına nail olduq. Bu gün mən bu rəqəmləri səsləndirdim, 
keçən il 9 milyard dollardan çox investisiya qoyulmuşdur. Bu il, 
hesab edirəm ki, investisiya qoyuluşu davam etdiriləcəkdir. Bu 
gün Azərbaycan ilə iş görmək, investisiya qoymaq, yaxud da ki, 
podratçı kimi işləmək istəyən şirkətlərin sayı artır. Bizim 
tərəfdaşlarımız dünyanın aparıcı şirkətləridir. Bütün bu amillər 
ölkəmizin bundan sonra da uzunmüddətli dayanıqlı inkişafını 
təmin edəcək, Azərbaycanın bütün sahələrinin inkişafını təmin 
edəcək, enerji amilindən asılılığımızı azaldacaqdır. Artıq biz 
bunu görürük və ölkəmiz, əlbəttə ki, bundan sonra da sürətlə 
inkişaf edəcəkdir. 
Biz 2010-cu ildə, diqqətimizi əlbəttə ki, həmişə olduğu kimi, 
makroiqtisadi sabitliyə yönəltməliyik. Hesab edirəm ki, bu 
sabitlik 2010-cu ildə qorunub saxlanılacaqdır. Çünki bu ilin 
göstəriciləri və bundan əvvəlki illərdə görülən tədbirlər bunu 
göstərir. Həm böyük valyuta ehtiyatlarımız, həm güclü bank 
sektorumuz və istehlak qiymətlərinə güclü nəzarət bütün bu 
amilləri təmin edəcəkdir. 
Biz daxili bazarımızı daha da ciddi qorumalıyıq. Bunun 
müxtəlif yolları vardır. Əlbəttə ki, ən əsası idxalı əvəzləyən 
məhsulların istehsalını artırmaqdır. Bu məqsədlə həm Dövlət 
İnvestisiya Şirkətinin, eyni zamanda, Sahibkarlığa Kömək Milli 
Fondunun xətti ilə ayrılan kredit məbləğləri öz rolunu oynayır. 
Keçən il sahibkarlığa güzəştli şərtlərlə 130 milyon manat vəsait 
verilmişdir. Dövlət İnvestisiya Şirkəti isə xarici şirkətlərlə 
bərabər ölkəmiz üçün bir sıra önəmli layihənin icrasına 
başlamışdır. Yəni, bütün bu kredit resursları daxili bazarın 
qorunmasına, ilk növbədə daxili istehsalı artırmağa, digər 
 42 
tərəfdən, Azərbaycanda istehsal olunan malların istehlakçılara 
məqbul qiymətlərlə çatdırılmasına da xidmət göstərir. Əlbəttə 
ki, bizim mallarla rəqabət aparmaq gücündə olan xarici malların 
gətirilməsinə yenidən baxmalıyıq. 2009-cu ildə demək olar ki, 
bütün ölkələr, hətta ən inkişaf etmiş ölkələr bu meyilləri büruzə 
vermişlər. Çünki hər bir ölkə çalışmalıdır ki, öz istehsalçılarını 
və istehlakçılarını müdafiə etsin ki, qiymətlər qalxmasın. Ona 
görə də daxili bazarın qorunması işində daha da ciddi addımlar 
atılmalıdır. 
İnflyasiyaya nəzarət ediləcəkdir. Mən əminəm ki, inflyasiya 
birrəqəmli olacaqdır. Beləliklə, insanların yaşayış səviyyəsi 
daha da yaxşılaşacaq və belə də olmalıdır. 
2010-cu ildə bütün sosial proqramlar icra olunmalıdır, həm 
məktəb, xəstəxana, idman komplekslərinin, həm də mədəniyyət 
obyektlərinin tikintisi nəzərdə tutulmalıdır. Bunu etmək üçün 
tezliklə Dövlət İnvestisiya Proqramı qəbul edilməlidir. Biz 
burada yubanmaya yol verməməliyik ki, tezliklə maliyyə vəsaiti 
ayrılsın və biz vaxt itirməyək. Bütün digər sosial proqramlar – 
əhalini və aztəminatlı təbəqəni müdafiə etmək üçün proqramlar 
da icra olunmalıdır. 
Azərbaycanda demoqrafik vəziyyət də çox yaxşıdır, çox 
gözəldir. Bu yaxınlarda ölkəmiz üçün çox vacib və tarixi hadisə 
baş vermişdir – doqquz milyonuncu vətəndaş dünyaya 
gəlmişdir. Bu, böyük nailiyyətdir, böyük göstəricidir. 
Ümumiyyətlə, keçən il Azərbaycanda 152 min uşaq dünyaya 
gəlmişdir. Əvvəlki illərlə müqayisədə bu, böyük artımdır. Biz 
dinamikadan görürük ki, ildən-ilə Azərbaycanda doğulan 
uşaqların sayı artır. Bu, əlbəttə ki, ölkə əhalisinin sayını artırır, 
bizi gücləndirir və eyni zamanda, Azərbaycanda görülən işlərin 
nəticəsidir. Vəziyyət yaxşılaşır, insanlar daha da yaxşı 
yaşamağa başlayırlar. Beləliklə, demoqrafik artım bunun 
bilavasitə göstəricisidir. Mən çox şadam ki, Azərbaycanda 
demoqrafiya məsələləri ilə bağlı heç bir problem yoxdur. Biz 
bilirik ki, bəzi ölkələrdə bu problemlər böyük dərəcədə 
 43 
ciddiləşir. Problemlər ciddiləşdikcə gələcəkdə çox böyük 
problemlərə gətirib çıxaracaqdır. 
Ancaq Azərbaycanda bu problem yoxdur. Bizim əhali artır 
və yaxşı templərlə artır. Biz çalışırıq və çalışmalıyıq ki, bu 
artım davam etsin, sürətlənsin. Mən əminəm ki, gələcəkdə 
Azərbaycanda iqtisadi və sosial vəziyyət daha da yaxşılaşdıqca 
əhalinin sayı da sürətlə artacaqdır. Bu fürsətdən istifadə edib 
həm doqquz milyonuncu uşağın valideynlərinə öz təbriklərimi 
göndərirəm, eyni zamanda, bütün Azərbaycan xalqını, doğrudan 
da, bu böyük və tarixi hadisə münasibətilə təbrik edirəm. Allah 
eləsin ki, biz 10 milyonuncu vətəndaşın da dünyaya gəlməsini 
bərabər qeyd edək. 
2010-cu ildə bütün infrastruktur layihələrinin icrası davam 
etməlidir. Əlbəttə ki, bu, investisiya proqramında öz əksini 
tapacaqdır. Həm bu ilə qədər görülən işlər davam etdirilməli, 
həm də yeni layihələr icra edilməlidir. Avtomobil yollarının 
tikintisi davam etməlidir. Bakı-Gürcüstan sərhədi İpək yolunun 
tikintisi bu il başa çatmalıdır. Eyni zamanda, bizi İranla 
birləşdirən, İran sərhədinə gedən yolda işlər davam etməlidir, 
daha da sürətlə davam etməlidir. Bu yol da çox böyük 
əhəmiyyət daşıyır. Bakı–Rusiya sərhədi yolunun böyük hissəsi 
artıq istifadəyə verilib, çox keyfiyyətli beton örtüklü yoldur. Bu il 
yolun Rusiya sərhədinə qədər də tikintisi başa çatmalıdır. 
Beləliklə, biz bu il bu üç əsas magistralın böyük hissəsini tikib 
istifadəyə verəcəyik. Bütün başqa yollar – həm şəhərdaxili, həm də 
şəhərlərarası yollar, kənd yolları təmir və bərpa olunmalıdır. Yeni 
yollar salınmalıdır. Bu məsələlərə nail olmaq üçün investisiya 
proqramında kifayət qədər vəsait nəzərdə tutulmalıdır. 
Azərbaycanda informasiya-kommunikasiya texnologiyala-
rının inkişafı üçün çox gözəl imkanlar vardır. Bu sahə bizim 
üçün nisbətən yeni sahədir. Haradasa 5-6 il bundan əvvəl 
Azərbaycanda Rabitə və İnformasiya Texnologiyaları Nazirliyi 
yaradılmışdır. Biz qısa müddət ərzində bu sahədə böyük 
uğurlara nail ola bildik. Mən yenə də dünyanın aparıcı 
beynəlxalq qurumunun hesablamalarına istinad etmək 
 44 
istəyirəm. Dünya İqtisadi Forumu Azərbaycanı informasiya-
kommunikasiya texnologiyalarının inkişafı sahəsində çox 
yüksək qiymətləndirir və biz MDB məkanında ən qabaqcıl 
yerlərdəyik, bəlkə də birinciyik. Azərbaycanda kosmik 
sənayenin yaradılması son illər ərzində görülən əməli işlərin 
məntiqi nəticəsidir. Yəni, biz daim qabağa baxmalıyıq, irəliyə 
baxmalıyıq. Əldə edilmiş nailiyyətlərlə kifayətlənməməliyik. 
Bu gün əldə edilmiş nailiyyət sabah daha da böyük addımın 
atılması üçün əsas olmalıdır. Xüsusilə dünyada sürətlə inkişaf 
edən informasiya texnologiyaları sahəsində biz hər zaman bir 
addım öndə olmalıyıq, rəqibləri də, zamanı da qabaqlamalıyıq. 
Məhz bu yanaşma bizə imkan verdi ki, biz qısa müddət ərzində 
Azərbaycanda informasiya-kommunikasiya texnologiyaları 
sahəsində demək olar, inqilab yarada bildik. Bu sahə dünyada 
çox sürətlə inkişaf edir. Biz bütün aparıcı beynəlxalq şirkətlərlə 
bu sahədə səmərəli əməkdaşlıq edirik. Bu sahənin çox böyük 
gələcəyi vardır. Bu, həm iqtisadi cəhətdən, həm bütün başqa 
cəhətlərdən çox vacib, önəmli sahədir. 
Bu il biz Ələtdə yeni dəniz limanının təməl daşını 
qoymalıyıq. Artıq Bakıda yeni liman tikilir. Bu yaxınlarda mən 
o tikinti ilə tanış oldum. Hesab edirəm ki, bir neçə aydan sonra 
biz o limanı istifadəyə verəcəyik. Beləliklə, şəhərin mərkəzində 
yerləşən dəniz limanı oradan köçürüləcək və insanların 
istirahəti üçün çox gözəl yeni yerlər istifadəyə veriləcəkdir. Ələt 
limanı isə bu bölgədə ən böyük liman olmalıdır. Bu, gələcəyə 
yönəldilən bir addımdır. Hesab edirəm ki, bu il biz tikintiyə 
başlamalıyıq. 
Bu il biz yeni elektrik stansiyalarının tikintisinə başlamalı və 
tikintinin davam etməsini təmin etməliyik. Mən giriş sözümdə 
bu barədə fikirlərimi söylədim. Füzulidə Su Elektrik 
Stansiyasının tikintisi sürətləndirilməlidir. «Taxtakörpü» Su 
Elektrik Stansiyasında tikinti gedir, o da sürətləndirilməlidir. 
Naxçıvanda Biləvçay üzərində Su Elektrik Stansiyasının 
tikintisi yəqin ki, bu il başa çatacaqdır. «Cənub» Elektrik 
Stansiyasında tikinti davam edir və orada maliyyə mənbələri 
 45 
artıq müəyyən edilibdir. Bu ən böyük elektrik stansiyasının 
gücü, haradasa 800 meqavata yaxın olacaqdır. Əlbəttə ki, bu il 
bu stansiyanın istifadəyə verilməsi mümkün deyildir. Yəqin ki, 
2011-ci ildə «Cənub» Elektrik Stansiyası da işə düşməlidir. 
Bununla bərabər, bu il hesab edirəm ki, ilin əvvəlindən bərpa 
olunan enerji növlərini təmin edən stansiyalar yaradılmalıdır. 
Su, günəş, külək. Bu məqsədlər üçün investisiya proqramında 
vəsait nəzərdə tutulmalıdır və yubanmadan biz bu məsələlərlə 
məşğul olmalıyıq. Bilirsiniz ki, bərpa olunan və alternativ enerji 
mənbələrinin yaradılması Azərbaycanda prioritet istiqamət kimi 
qiymətləndirilir. Biz əvvəlki illərdə öz enerji təhlükəsizliyimizi 
təmin etdik. Növbəti illərdə bərpa olunan enerji mənbələrini 
yaratmalıyıq, həm itkilər azalacaq, eyni zamanda, ixrac 
potensialımız daha da artacaqdır. 
Ölkəmizdə qazlaşdırma prosesi daha da sürətlə və müasir 
standartlara əsasən getməlidir. Biz köhnə, sıradan çıxmış qaz 
xətlərini dəyişməliyik. Bu məsələni həll etmək üçün Dövlət 
Neft Şirkətinə müvafiq göstərişlər verilib, işlər gedir. Yeni 
kəndlər, qəsəbələr, əvvəllər qaz almayan qəsəbələr qazlaşdırılır. 
Bu proses davam etməlidir. Azərbaycanda, ümumiyyətlə, 
qazlaşdırma, haradasa 85 faiz təşkil edir. Ancaq unutmamalıyıq 
ki, bunun müəyyən hissəsinə – bu rəqəmə biz böyük şəhərlər 
hesabına çatmışıq. 85 faiz o demək deyil ki, hər bir rayonun 85 
faizi qazlaşdırılıb. Bakının, böyük şəhərlərin demək olar ki, 
bütün yerləri qazlaşdırılıb. Amma rayonlarda elə deyil. 
Rayonlarda, rayon mərkəzləri və rayon mərkəzlərinə yaxın 
kəndlər qazlaşdırılıb, qalan kəndlərdə qaz yoxdur. İlk növbədə, 
biz bu məsələləri həll etməliyik. 
Hesab edirəm ki, Azərbaycanda qazlaşdırma daha da 
artmalıdır, ən azı 90 faiz təşkil etməlidir və ən önəmlisi, itkilər 
kəskin şəkildə aşağı düşməlidir. Çünki bu itkilər bizə böyük 
problemlər yaradır. İtkilərin azaldılması üçün ciddi inzibati 
tədbirlər görülməlidir. Çünki bu itkilərin bəziləri obyektiv 
səbəblər üzündən baş vermir, eyni zamanda, köhnə xətlər 
dəyişdirilməlidir. Biz qaz təchizatı sahəsində ən müasir sistem 
 46 
yaratmalıyıq. Eyni zamanda, biz bütün başqa kommunal 
xərclərin uçotu, hesablanması və əhali tərəfindən ödənişin 
asanlaşdırılması məsələlərinə də ciddi baxmalıyıq və buraya 
yeni bir yanaşma yaradılmalıdır. 
Bu il ölkəmiz üçün çox vacib olan layihə – Oğuz–Qəbələ–
Bakı su kəmərinin tikintisi başa çatmalıdır. Artıq işlərin böyük 
hissəsi görülüb. Qalan hissənin görülməsi üçün Dövlət Neft 
Fondunda vəsait nəzərdə tutulub. Hesab edirəm ki, bu il bu xətt 
mütləq istifadəyə verilməlidir və Bakıya çox təmiz içməli suyun 
gətirilib çıxarılması prosesi başa çatacaqdır. Bu da hesab edirəm 
ki, Azərbaycanda son illər ərzində görülən işlərin içində ən 
vaciblərindən biridir. Bu, böyük infrastruktur layihəsidir. Biz su 
kəmərini öz gücümüzə, neftdən əldə edilən gəlirlər hesabına 
çəkdiririk. Bu, ümumiyyətlə, ölkəmizin inkişafını, 
prioritetlərini, sosial məsələlərin nə qədər vacib olduğunu 
göstərir. Baxmayaraq ki, bu kəmərin tikintisi həm texniki, həm 
də maliyyə cəhətdən çox mürəkkəb bir prosesdir. Bu tikintiyə 
böyük vəsait sərf olunub. Amma biz bunu etməliyik. Elə 
etməliyik ki, bütün vətəndaşlar təmiz içməli su ilə təmin 
olunsunlar. 
Bu il biz Bakıda yeni, müasir gəmiqayırma zavodunun 
tikintisinə başlamalıyıq. Bu məsələ ilə bağlı artıq bir müddətdir 
ki, danışıqlar aparılır. Hələ 2-3 il bundan əvvəl mən göstəriş 
vermişdim ki, Bakıda mütləq müasir gəmiqayırma zavodu 
yaradılmalıdır, çünki bizim buna böyük ehtiyacımız vardır. 
Həm Dövlət Neft Şirkətinin, həm Xəzər Dəniz Gəmiçiliyinin 
donanmasını biz müasirləşdirməliyik. Eyni zamanda, bizim 
Hərbi Dəniz Qüvvələrimizi, Sərhəd Qoşunlarının tələbatını 
ödəməliyik. Yeni gəmiqayırma zavodu bütün növ gəmiləri 
tikməyə qadir olmalıdır. Artıq son danışıqlar tamamlanıb, bütün 
razılaşmalar əldə olunub, vəsait təşkil edilib. Biz yubanmadan 
bu il gəmiqayırma zavodunun təməl daşını qoymalıyıq. Hesab 
edirəm ki, bunu iki ilə tikmək mümkün olacaqdır. Ondan sonra 
həm özümüzü təmin edəcəyik, həm də Xəzər hövzəsində nadir 
bir infrastruktur müəssisəsini yaradacağıq. Gələcəkdə Azərbay-
 47 
cana bunun həm iqtisadi, həm də siyasi mənfəəti çox böyük 
olacaqdır. 
Bu il Bakı–Tbilisi–Qars dəmir yolunun tikintisi davam 
edəcəkdir. Azərbaycan Dövlət Neft Fondunda bu məsələlərin 
həlli üçün vəsait nəzərdə tutulub. Hesab edirəm ki, kifayət 
qədər vəsait nəzərdə tutulub. Əgər görsək ki, tikinti daha da 
sürətlə gedir və əlavə vəsaitə ehtiyac olarsa, o zaman biz 
operativ qaydada ayrılan məbləği artıra da bilərik. Elə etməliyik 
ki, həm bizim üçün, həm qonşularımız, həm də ümumiyyətlə 
dünya üçün vacib olan bu layihə yubanmadan davam etsin. 
Düzdür, tikinti zamanı gözlənilmədən yeni məqamlar 
ortalığa çıxdı – texniki məsələlər, ondan sonra relyef məsələləri. 
Bərpası nəzərdə tutulan hissədə demək olar ki, dəmir yolları 
qalmayıb ki, onlar bərpa olunsun. Biz əvvəllər hesab edirdik ki, 
bir hissəsi tikiləcək, bir hissəsi bərpa olunacaqdır. Amma orada, 
yerlərdə müşahidə aparılan zaman gördük ki, bərpa olunan 
yerlər ümumiyyətlə yoxdur, yataqlar da sürüşüb gedib. Ona 
görə faktiki olaraq bu yol yenidən çəkilir və bilirsiniz ki, bu 
xərclərin böyük hissəsini Azərbaycan öz üzərinə götürübdür. 
Bir halda ki, biz bu layihəni başlamışıq və böyük təntənə ilə 
başlamışıq, yubanmaya yol verməməliyik. Çalışmalıyıq ki, bu 
layihənin icrasını vaxtında təmin edək. 
2009-cu ildə kənd təsərrüfatının inkişafında önəmli addımlar 
atılmışdır. 2010-cu ildə bütün bu müsbət meyillər davam 
etməlidir. Həm kreditlər, həm «Aqrolizinq»in xətti ilə alınan 
texnikalar, gübrələr. Sahibkarlığa Kömək Milli Fondunun xətti 
ilə soyuducu anbarların, eyni zamanda, taxıl anbarlarının 
tikintisi Azərbaycanda çox geniş vüsət almışdır. Yəni, bu iki 
istiqamət 2009-cu ildə çox sürətlə inkişaf etdi. Bu il də bu, 
davam etməlidir. Bununla bərabər, kənd təsərrüfatının inkişafını 
təmin edən başqa sahələrə də biz əlbəttə ki, diqqətimizi 
əsirgəməməliyik. Bu həm iqtisadi, həm də sosial baxımdan çox 
vacib olan sahədir və eyni zamanda, emal müəssisələrinin 
yaradılmasına xidmət göstərəcəkdir. Azərbaycanda artıq bir 
neçə yerdə müasir emal müəssisələri yaradılıbdır, bəziləri indi 
 48 
tikilir. Mən tikinti zamanı tanış olmuşam və hesab edirəm ki, 
növbəti bir neçə il ərzində biz Azərbaycanda istehsal olunan 
kənd təsərrüfatı məhsullarının böyük hissəsini özümüzdə emal 
edəcəyik və hazır məhsul kimi ixrac edəcəyik. Biz ixrac 
yollarımızı daha da genişləndirməliyik. Əlbəttə ki, ənənəvi 
bazarlar vardır və biz o bazarlarda daha da geniş təmsil 
olunmalıyıq. Ancaq biz yeni bazarları da axtarmalıyıq. Nəzərə 
alsaq ki, heç axtarmağa da dəyməz, bu bazarlar bizim 
ətrafımızdadır. Elə məhsullar buraxılmalıdır ki, Azərbaycanın 
kənd təsərrüfatı məhsulları Avropa İttifaqı bazarlarına rahatlıqla 
çıxa bilsinlər. Bunun üçün əlbəttə ki, müəssisələr müəyyən 
standartlara uyğun olmalıdır. Azərbaycanda son illər ərzində 
yaradılan emal müəssisələri bu standartlara cavab verir. 
Bu il məcburi köçkünlərin vəziyyətinin yaxşılaşdırılması 
üçün səylərimiz davam etməlidir. Yeni qəsəbələr salınmalıdır 
və eyni zamanda, yataqxanalarda yaşayan köçkünləri biz oradan 
köçürməliyik. Bakıda artıq belə gözəl təcrübə vardır. Keçən il 
bir neçə evin açılışını qeyd etdik. Bakıda soydaşlarımız üçün 
hündürmərtəbəli evlər tikilir və bu proses davam etməlidir. 
Yataqxanaların siyahısı çıxarılıbdır. Düzdür, orada məskunlaşan 
köçkünlərin sayı çoxdur. Bu, çox böyük maliyyə vəsaiti tələb 
edəcəkdir. Ancaq biz bunu etməliyik. Elə etməliyik ki, bu il 
ərzində artıq yataqxanaların bir neçəsi köçürülsün. Bunu etmək 
üçün əlbəttə ki, Bakıda yeni evlər tikilməlidir. Torpaq 
sahələrinin ayrılması üçün mən artıq müvafiq göstərişlər 
verdim. Həm şəhər icra hakimiyyətinə, həm Dövlət Əmlak 
Məsələləri Komitəsinə. Qaşqınkomla bərabər siz bütün bu işləri 
müzakirə edib, tezliklə o yerləri müəyyən etməlisiniz. Yəqin ki, 
o yerlər artıq tikilmiş evlərin yanında olmalıdır ki, orada 
köçkünlər yığcam şəkildə yaşasınlar. Orada, eyni zamanda, 
məktəblər də, tibb məntəqələri də vardır. Həm Bakıda, həm də 
ki, rayonlarda, xüsusilə işğaldan azad edilmiş bölgələrdə - 
Ağdam rayonu ərazisində, Füzuli rayonu ərazisində, Yevlaxda, 
müxtəlif yerlərdə yeni qəsəbələrin salınması davam etməlidir. 
 49 
Ordu quruculuğu sahəsində bütün işlər uğurla davam edir. 
2010-cu ildə, hesab edirəm ki, biz müdafiə sənayesinin xətti ilə 
yaradılan yeni zavodların açılışında iştirak etməliyik. Bu proses 
gedir və lazımi vəsait ayrılır. Müdafiə Sənayesi Nazirliyi qısa 
müddət ərzində Azərbaycanda yeni sənaye sahəsinin 
yaradılmasında çox mühüm rol oynamışdır. Həyat göstərir ki, o 
vaxt Azərbaycanda müdafiə sənayesi yaradılması barədə bizim 
tərəfimizdən qəbul edilmiş qərar çox düzgün qərar idi. Bəziləri 
buna şübhə ilə yanaşırdılar. Çünki Azərbaycan böyük ölkə 
deyildir. Əslində böyük ölkələrdə güclü müdafiə sənayesi 
yaradılır. Bəli, biz böyük ölkə deyilik, halbuki artıq 
Azərbaycanda 9 milyonuncu vətəndaş da doğulub. Ancaq biz 
müharibə şəraitində yaşayırıq. Belə olan halda biz hər yerdə 
olduğu kimi, bu sahədə də daxili resurslara istinad etməliyik. 
Necə ki, biz siyasətdə, diplomatiyada, iqtisadiyyatda daxili 
resurslar hesabına yaşayırıq və fəaliyyət göstəririk, bu sahədə 
də maksimum dərəcədə daxili imkanlardan istifadə edib güclü 
müdafiə sənayesini yaratmalıyıq. Artıq bunu yaratmışıq. 
Azərbaycan məhsulları müxtəlif beynəlxalq sərgilərdə nümayiş 
etdirilir. Artıq biz ixrac imkanlarımızı da genişləndiririk. Biz 
müdafiə sənayesini yaradanda əlbəttə ki, ilk növbədə öz daxili 
tələbatımızın ödənilməsini nəzərdə tuturduq. Bu gün də bu 
prioritetdir, ordunun və bütün hərbi qüvvələrin ehtiyacları ilk 
növbədə ödənilməlidir. Ancaq əgər ixrac üçün əlavə imkanlar 
olarsa, əlbəttə ki, bu, ancaq alqışlanacaqdır. Bu, həm iş 
yerləridir, həm yeni sənaye obyektləridir, həm də ki, əsas 
məsələmizi – Ermənistan–Azərbaycan, Dağlıq Qarabağ 
münaqişəsinin həlli üçün bizə çox lazım və vacib olan sahədir. 
Ümumiyyətlə, Azərbaycanın hərbi döyüş potensialı artır. 
Orduda və bütün hərbi qüvvələrdə gedən proseslər mövqeyimizi 
gücləndirir. Həm döyüş qabiliyyəti, həm də vətənpərvərlik ruhu 
yüksək səviyyədədir. Əlbəttə ki, texnika, silah-sursat, bütün 
lazımi məsələlər 2010-cu ildə də yubanmadan həll olunmalıdır. 
2010-cu il Azərbaycanda «Ekologiya ili» elan edilmişdir. Bu 
da təsadüfi deyildir. Çünki bu sahəyə çox böyük əhəmiyyət 
 50 
verilməlidir. Bu, insanların sağlamlığına birbaşa təsir edən 
məsələlərdir. Azərbaycanda ümumiyyətlə, ekoloji vəziyyət çox 
yaxşıdır. Bizim təbii şəraitimiz, gözəl təbii imkanlarımız vardır. 
Təmiz hava, təmiz bulaq suları, təmiz çaylar, bulaqlar. Ancaq 
sirr deyil ki, Abşeron yarımadasında ekoloji vəziyyətin 
yaxşılaşdırılmasına böyük ehtiyac vardır. Çünki uzun illər, 
əsrlər ərzində neft-qaz sənayesinin inkişafı nəticəsində 
Abşeronun böyük əraziləri həm neftlə, həm də neft tullantıları 
ilə çirklənmişdir. Yəni, biz böyük təmizlik işləri aparmalıyıq. 
Bu böyük vəsait tələb edir, ancaq biz bunu etməliyik. 
Artıq görülən işlər göz qabağındadır. Biz qısa müddət 
ərzində deyə bilərəm ki, hər sahədə dönüş yarada bildik: həm 
dövlət siyasətində, həm ictimai fikirdə. İndi bax, mən görürəm 
ki, təşəbbüslərimiz əhali tərəfindən necə də gözəl qarşılanır. 
Artıq əhali, insanlar bu təşəbbüslərə qoşulurlar, iməciliklər 
keçirilir, kütləvi qaydada ağaclar əkilir. Yəni, bu, bir xalq 
hərəkatı formasını almışdır. Belə də olmalıdır. Çünki bu, bizim 
ümummilli işimizdir. Bu işi lazımi səviyyədə görmək üçün, 
əlbəttə ki, müxtəlif istiqamətlər üzrə fəaliyyət planı vardır. Biz 
yəqin ki, bu məsələni xüsusi müzakirə edəcəyik. Deyə bilərəm 
ki, ekologiya məsələlərinin, ətraf mühitin təmizlənməsi 
məsələlərinin həlli nəinki bu il, bundan sonrakı illərdə də 
prioritet məsələ kimi qalacaqdır. 
Məişət tullantıları zavodunun istifadəyə verilməsi 
nəticəsində biz böyük dərəcədə irəliləyişə nail olacağıq. Artıq 
bu gün Balaxanı zibilxanasından o tüstülər gəlmir. Orada həm 
çeşidlənmə, həm də təmizlənmə işləri aparılıb. Artıq biz, necə 
deyərlər, bu xoşagəlməz vəziyyətin qarşısını qısa müddət 
ərzində və çox böyük səmərə ilə aldıq. 
Bakıda və Abşeron yarımadasında milyonlarla yeni ağac 
əkiləcəkdir. Mən çox şadam ki, bölgələr də bu təşəbbüsə 
qoşulublar. Baxmayaraq ki, bölgələrimizin böyük əksəriyyə-
tində meşə təsərrüfatı, gözəl dağlar, meşələr vardır, orada da 
təşəbbüsə qoşulurlar. Yəni, bu, ümumiyyətlə, həm insanları 
birləşdirən, həm də ki, təbiəti qoruyan addımlardır. 
 51 
Sutəmizləyici qurğuların quraşdırılması davam etməlidir. 
Kür–Araz çayları boyu və başqa çaylar üzərində bu proses 
dayanmamalıdır. Bunun üçün də lazımi vəsait ayrılacaqdır. 
Keçən ilin sonunda mən Hövsan aerasiya stansiyasının 
açılışında iştirak etdim. Bu da çox böyük və ölkəmiz üçün çox 
vacib olan layihədir. Artıq kanalizasiya sularının böyük hissəsi 
təmizlənmiş qaydada Xəzər dənizinə axıdılır. Həm dənizin 
ekologiyasını qoruyuruq, eyni zamanda, Azərbaycanda çox 
vacib olan su-kanalizasiya problemlərinin həlli üçün bu işləri 
görürük. 
Yəni 2010-cu ildə görüləcək işlər çoxdur və mən əgər hər bir 
məsələ haqqında danışsam bir neçə saat vaxt lazımdır. Mən bu 
gün sadəcə olaraq əsas istiqamətləri qeyd etdim. Bütün 
nazirliklər, dövlət komitələri, dövlət şirkətləri öz vəzifələrini 
bilirlər. Artıq 2009-cu ilin yekunları və ondan əvvəlki illərdə 
görülən işlər onu göstərir ki, Azərbaycanda çox güclü iqtidar 
komandası formalaşıbdır. Hər bir məmur öz işini bilir, öz vəzifə 
borcunu icra etməyə çalışır. Əlbəttə, biz həmişə olduğu kimi, 
daha da tələbkar olmalıyıq. Tələb etməliyik ki, qəbul edilmiş 
qərarlar hər bir yerdə düzgün icra olunsun, vaxtında icra 
olunsun, qanun pozuntularına yol verilməsin. Ölkə qarşısında 
duran bütün vəzifələri həll etmək üçün Azərbaycanda hər şey 
vardır – həm siyasi iradə, düşünülmüş siyasət, səfərbərlik, eyni 
zamanda, xalqla iqtidar arasında birlik və bizim 
təşəbbüslərimizin xalq tərəfindən dəstəklənməsi. Əgər bu 
olmasa idi, heç bir məsələni həll etmək mümkün olmazdı. 2010-
cu ildə, bu gün də burada qeyd edildi, bu böhranlı meyillər hələ 
də davam edə bilər. Biz arxayınlaşmamalıyıq, işlərimizi çox 
ciddi qurmalıyıq. Amma mən əminəm ki, əgər biz 2009-cu ili 
bu gözəl nəticələrlə başa vurmuşuqsa, 2010-cu ildə də 
istədiyimizə nail olacağıq. 
Bu işlərdə sizə və bütün Azərbaycan xalqına uğurlar arzu-
layıram. Sağ olun. 
 
 
 52 
 
 53 
 
 
 54 
 
 
BAKININ «20 YANVAR» DAİRƏSİNDƏ 
ŞƏHİDLƏRİN XATİRƏSİNƏ UCALDILMIŞ 
ABİDƏ KOMPLEKSİNİN AÇILIŞI MƏRASİMİ 
 
Bakı 
 
20 yanvar 2009-cu il 
 
Yanvarın 20-də Prezident İlham Əliyev Bakının Yasamal 
rayonundakı «20 Yanvar» dairəsində, Həsən bəy Zərdabi və 
Müzəffər Həsənov küçələrinin kəsişməsində Qanlı Yanvar 
şəhidlərinin xatirəsinə ucaldılmış memorial abidə kompleksinin 
açılışında iştirak etmişdir. 
Dövlətimizin başçısı abidənin üzərindən örtüyü götürdü. 
Prezident İlham Əliyev və xanımı Mehriban Əliyeva 
abidənin önünə gül dəstələri qoydular. 
Məlumat verildi ki, metronun «20 Yanvar» stansiyasının 
üzərindəki dairədə xatirə kompleksinin inşasına ötən ilin 
oktyabrında başlanılmışdır. Memorial kompleksin ümumi 
sahəsi 1500 kvadratmetrdir. Kompleksin divarı Afrika və 
Ukraynadan gətirilmiş qranit plitə ilə üzlənmişdir. Abidənin 
ətrafındakı meydana da qranit plitə döşənmişdir. Layihəyə 
əsasən, abidənin arxa hissəsindəki park abadlaşdırılmış, 
kompleksin qarşısında müasir işıqlandırma sistemi quraş-
dırılmışdır. Xatirə kompleksinin mərkəzində hündürlüyü 
postamentlə birlikdə 8 metr olan əzəmətli abidə ucaldılmışdır. 
Kompleksin memarı Ədalət Məmmədov, abidənin 
heykəltəraşları Cavanşir Dadaşov və Azad Əliyevdir. 
Kompleksin üzərində 20 Yanvar faciəsi zamanı həlak olmuş 
147 nəfərin adı və soyadı, habelə ümummilli lider Heydər 
Əliyevin Qanlı Yanvar hadisələri ilə bağlı dediyi «1990-cı il 
yanvarın 20-si Azərbaycanın tarixinə ən faciəli günlərdən biri, 
eyni zamanda xalqımızın qəhrəmanlıq səhifəsi kimi daxil 
olmuşdur» sözləri qızılı hərflərlə həkk olunmuşdur. Postament 
 55 
üzərində isə «20 Yanvar şəhidlərinin əziz xatirəsinə» sözləri 
yazılmışdır. 
Dövlətimizin başçısı açılış mərasiminə toplaşmış Yasamal 
rayonu ictimaiyyətinin nümayəndələri və 20 Yanvar 
şəhidlərinin ailə üzvləri ilə görüşüb söhbət etdi.  
İ l h a m   Ə l i y e v: – O dəhşətli gündən 20 il keçir. İyirmi il 
ərzində şəhidlərimizin əziz xatirəsi Azərbaycan xalqının qəlbində 
yaşayır. Məhz hər il yanvarın 20-də Şəhidlər xiyabanına insan 
axını bunu aydın göstərir. İyirmi il ərzində Azərbaycan xalqı əziz 
şəhidlərimizin ruhu qarşısında baş əyir. 
Bu qanlı faciə, deyə bilərəm ki, Sovet İttifaqı zamanında 
dinc əhaliyə qarşı törədilən ən amansız qanlı cinayət idi. O 
vaxtadək sovet ordusu dinc əhaliyə qarşı heç vaxt bu qədər 
qəddarlıqla, vəhşiliklə cəlb edilməmişdi. Yüzlərlə insan həlak 
oldu, itkin düşdü, yaralandı. Bu cinayəti törədənlər Sovet 
İttifaqının o vaxtkı rəhbərliyi və Azərbaycanın o vaxtkı yerli 
rəhbərliyi idi. Ancaq dərd orasındadır ki, faciə günündən keçən 
3-4 il ərzində Azərbaycanda heç kim, heç bir vəzifəli şəxs, heç 
bir dövlət qurumu bu faciəyə siyasi qiymət verməmişdi. 
Lakin Heydər Əliyev Azərbaycanda hakimiyyətə qayı-
dandan sonra onun təşəbbüsü ilə Milli Məclis siyasi qərar qəbul 
etdi, cinayətkarları öz adları ilə adlandırdı və ədaləti bərpa etdi. 
Hamımız yaxşı xatırlayırıq ki, pensiyada olan Heydər Əliyev 
faciə baş verəndən dərhal sonra Azərbaycanın Moskvadakı 
daimi nümayəndəliyinə gəlmişdi, öz etiraz səsini ucaltmışdı. O 
vaxt Sovet İttifaqının çökməsinə hələ iki il vaxt qalırdı. Biz o 
vaxt Sovet İttifaqının rəhbərliyinə qarşı açıq ittihamları demək 
olar ki, çox nadir hallarda görürdük. Bu, böyük cəsarət tələb 
edirdi. Heydər Əliyev həmişə olduğu kimi, o ağır günlərdə də 
xalqla bərabər, birlikdə idi. 
20 Yanvar günü bizim böyük faciəmizdir, ancaq eyni zamanda, 
Azərbaycan tarixinin qəhrəmanlıq səhifəsidir. Azərbaycan xalqı öz 
iradəsini göstərdi. O gündən keçən müddət ərzində Azərbaycan 
demək olar ki, tamamilə yeni mərhələyə qədəm qoydu. Sovet 
İttifaqının dağılmasından sonra biz çox ağır və çətin vəziyyətdə 
 56 
idik, həm iqtisadi cəhətdən, eyni zamanda, Ermənistanın 
Azərbaycana etdiyi təcavüz nəticəsində torpaqlarımız işğal altına 
düşmüşdü. Buna baxmayaraq, biz bütün çətin sınaqlardan çıxa 
bildik. Bu gün ölkəmiz dünyada ən sürətlə inkişaf edən ölkədir. 
Azərbaycan sübut etdi ki, xalqının iradəsinə əsaslanaraq müstəqil, 
azad ölkə kimi uğurla inkişaf edir. 
20 Yanvar faciəsi Azərbaycan xalqının yaddaşından heç vaxt 
silinməyəcəkdir. Şəhidlərimizin əziz ruhu daim yaşayacaq, 
onların əziz xatirəsi Azərbaycan xalqının qəlbində əbədi 
yaşayacaqdır. Mən o dəhşətli gündə yaxınlarını itirmiş bütün 
insanlara bir daha başsağlığı verirəm. Şəhidlərimizin ruhu əbədi 
yaşayacaq və yaşamalıdır. 
Y u s i f   B ü n y a d z a d ə: – Möhtərəm Prezident, mən 
şəhid ailələri adından Sizə çox dərin minnətdarlığımızı 
bildirirəm. Bu abidə faciənin iyirmi illiyi ərəfəsində şəhid 
ailələrinə ən yaxşı töhfədir. Biz bilirik ki, bu monumental 
əsərin, bu kompozisiyanın ideyasını detallarına qədər Siz 
özünüz işləyib veribsiniz. Onda olan o ağır siqlət hamımızı 
sıxır, hamımızı aşağı çökməyə məcbur edir. Ancaq, eyni 
zamanda, biz qürur hissi keçiririk. Eyni zamanda, Sizə bir daha 
təşəkkür edirik. 
İ l h a m   Ə l i y e v: – Həyat göstərir ki, bu faciəni heç kim 
unutmur, Azərbaycan xalqı unutmur. Baxmayaraq ki, üstündən 20 
il vaxt keçib. Baxmayaraq ki, bu illər ərzində yeni nəsil yetişir, 
uşaqlar, yeniyetmələr, hansılar ki, o günləri görməyiblər, yəni o 
vaxt yaşamayıblar. Amma onlar da bu ağır günlərdə bizim kimi, 
sizin kimi, öz doğmalarını itirən adamlar kimi eyni hissləri 
keçirirlər. Onlar da daim tariximizin bu həm faciəvi, həm 
qəhrəmanlıq səhifəsini qəlblərində yaşatmalıdırlar. Allah sizə 
cansağlığı, uzun ömür versin. 
Şəhid ailələri bir daha dövlətimizin başçısına minnətdarlıq 
etdilər. 
 
 
 
 57 
BAKIDA RESPUBLİKA KLİNİK UROLOJİ 
XƏSTƏXANASININ ƏSASLI TƏMİRDƏN SONRA 
AÇILIŞI MƏRASİMİ 
 
Bakı  
 
21 yanvar 2009-cu il 
 
Yanvarın 21-də Bakıda Respublika klinik uroloji 
xəstəxanasının əsaslı təmirdən sonra açılışı olmuşdur. 
Azərbaycan Prezidenti İlham Əliyev və xanımı Mehriban 
Əliyeva mərasimdə iştirak etmişlər. 
Mehriban xanıma gül dəstəsi təqdim edildi. 
Respublika klinik uroloji xəstəxanası keçmiş Sovet 
İttifaqında ilk ixtisaslaşmış uroloji klinikalardan biri olmaqla, 
1966-cı ildə akademik Mirməmməd Cavadzadənin rəhbərliyi ilə 
yaradılmışdır. Xəstəxanada 1969-cu ildə hemodializ və süni 
böyrək laboratoriyası açılmış, 1971-ci ildə Cənubi Qafqazda və 
Yaxın Şərqdə ilk dəfə uğurlu böyrəkköçürmə əməliyyatı 
aparılmışdır. 
Praktik fəaliyyətlə yanaşı, bu xəstəxananın respublikada 
urologiya və nefrologiya elminin inkişafında böyük rolu 
olmuşdur. Təsadüfi deyil ki, 1972-ci ildə uroloqların I 
Ümumittifaq Qurultayı məhz Bakıda, Respublika klinik uroloji 
xəstəxanasında keçirilmişdir. O zaman qurultay nümayəndələri 
ümummilli lider Heydər Əliyev tərəfindən yüksək səviyyədə 
qəbul edilmişdir. 
Ümumiyyətlə, bu klinikada 1983-cü ilədək 30 böyrək-
köçürmə əməliyyatı aparılmışdır. Lakin maddi-texniki bazanın 
və donor orqan təchizatının zəifləməsi nəticəsində klinikanın 
böyrəkköçürmə sahəsində fəaliyyəti dayandırılmışdır. 
Prezident İlham Əliyevin 2007-ci ilin sentyabrında klini-
kanın əsaslı təmir və təchizatı, onun nəzdində böyrəkköçürmə 
mərkəzinin yaradılması haqqında imzaladığı Sərəncama uyğun 
olaraq Prezidentin Ehtiyat Fondundan, habelə dövlət əsaslı 
 58 
vəsait qoyuluşu xərclərindən ayrılmış vəsait hesabına 
xəstəxanada yenidənqurma işləri aparılmışdır. Nəticədə klinika 
ən müasir standartlara cavab verən tibb ocağına çevrilmişdir. 
Azərbaycan Prezidenti İlham Əliyev və xanımı Mehriban 
Əliyeva xəstəxana ilə tanış oldular. 
Səhiyyə naziri Oqtay Şirəliyev məlumat verdi ki, 
xəstəxananın hər üç korpusu əsaslı təmir olunmuşdur. Ümumi 
sahəsi 6,7 min kvadratmetr olan xəstəxanada 167 otaq, o 
cümlədən 47 palata, 7 otaqdan ibarət iki əməliyyat bloku, 
mətbəx və s. əsaslı təmir edilmiş, yeni qazanxana tikilmiş, tibb 
ocağını fasiləsiz elektrik enerjisi ilə təmin edən generator, 
mərkəzləşdirilmiş havalandırma sistemi qurulmuşdur. 120 
çarpayılıq klinikada uroloji və nefroloji xəstələrə yüksək 
səviyyədə tibbi yardım göstərmək imkanı olan qəbul, xroniki 
böyrək çatışmazlığı, uşaq uroloji, hemodializ, böyrəkköçürmə, 
reanimasiya və anesteziologiya, şüa diaqnostikası şöbələri, 
immunoloji laboratoriya vardır. 
 
* * * 
 
Xəstəxananın fəaliyyəti ilə tanış olan Prezident İlham Əliyev 
səhiyyə ocağının tibb heyəti ilə görüşdü, onları təbrik edərək 
dedi: 
– Ürəkdən təbrik edirəm. Bu gün uroloji xəstəxana əsaslı 
təmirdən sonra açılmışdır. Çox şadam ki, bütün təmir-quraş-
dırma işləri yüksək səviyyədə aparılmışdır. 
Yəqin ki, siz bilirsiniz, iki il bundan əvvəl görkəmli alim, 
akademik Mirməmməd Cavadzadə mənə bu xəstəxananın təmiri 
ilə bağlı müraciət etmişdi. O müraciəti Mirməmməd müəllim 
mən onu «İstiqlal» ordeni ilə təltif etdiyim zaman etmişdir. 
Azərbaycanın dövlət büdcəsində bu məsələlər üçün vəsait 
nəzərdə tutulmamasına baxmayaraq, mən qərar qəbul etdim ki, 
Prezidentin Ehtiyat Fondundan ilkin vəsait ayrılsın və biz təmir 
işlərini aparaq. Birinci fikir belə idi ki, ancaq bir mərtəbə təmir 
olunsun və burada müasir böyrəkköçürmə mərkəzi yaradılsın. 
 59 
Ancaq sonra qərara gəldik ki, ümumiyyətlə bütün xəstəxana 
təmir edilsin, faktik olaraq yenidən qurulsun. Həm təmir işləri 
görülüb, həm də müasir avadanlıq quraşdırılıb. Yəni, bu gün bu 
xəstəxana ən yüksək standartlara cavab verir və burada ən 
gözəl, müasir avadanlıq quraşdırılıb. 
Mən çox şadam ki, bu gün biz bu xəstəxananın elə bil yeni 
həyatını birlikdə qeyd edirik. Mən hesab edirəm ki, bu 
xəstəxanaya Mirməmməd Cavadzadənin adının verilməsi 
düzgün olardı. Çünki bu xəstəxananın yaradılmasının 
təşəbbüskarı məhz o olmuşdur və 40 ildən çox müddət ərzində 
xəstəxanaya rəhbərlik etmişdir. Bu münasibətlə bütün lazımi 
qərarlar verilməlidir və Mirməmməd müəllimin adı 
əbədiləşdirilməlidir. 
Ümumiyyətlə, Azərbaycanda son illər ərzində səhiyyə 
sahəsində çox uğurlu işlər görülür. Yeni xəstəxanaların açılışı 
çox geniş vüsət almışdır, həm Bakıda, həm ölkəmizin müxtəlif 
rayonlarında. Bölgələrdə 10 müalicə-diaqnostika mərkəzi 
tikilib, 6-sı tikilməkdədir. Demək olar ki, bütün rayonlarda 
mərkəzi xəstəxanalar, uşaq xəstəxanaları təmir edilir, yeniləri 
tikilir. Bakıda çox böyük elmi-tədqiqat institutlarının əsaslı 
təmir işləri başa çatır və bəziləri – Oftalmologiya, Onkologiya, 
Talassemiya mərkəzləri artıq istismara verilibdir. Bu gün uroloji 
xəstəxananın açılışını qeyd edirik. Dövlət Tibb Universitetinin 
iki korpusu – terapevtik və cərrahiyyə korpusları. Orada da işlər 
gedir. Hərbi hospital, Daxili İşlər Nazirliyinin hospitalı, 
Gömrük Komitəsinin hospitalı – bütün bunlar Azərbaycanın 
səhiyyə sisteminin müasirləşməsinə xidmət göstərir. 
Çox vacibdir ki, bu gözəl şəraitdə insanlara yüksək tibbi 
xidmət göstərilsin. İndi bunu etmək üçün bütün imkanlar vardır. 
Gözəl şərait, ən müasir avadanlıq. Əsas odur ki, bu tibb 
müəssisələrində çalışan həkimlər və bütün işçilər insanlara, 
xəstələrə ən yüksək tibbi xidmət göstərsinlər. Əminəm ki, belə 
də olacaqdır. Bu xəstəxanalarda işləmək üçün bütün şərait, 
xəstələrin müalicəsi, diaqnostika üçün bütün imkanlar vardır. 
Beləliklə, biz Azərbaycanda müasir səhiyyə sisteminin 
 60 
yaradılması işində növbəti vacib addımı atırıq. Əminəm ki, 
gələcək illərdə bizim bütün planlarımız həyata keçiriləcəkdir. 
Təkcə keçən il, - böhranlı il olmasına baxmayaraq, - 
Azərbaycanda 59 yeni səhiyyə müəssisəsi yaradılıb, yaxud da 
ki, əsaslı təmir edilibdir. Bu il də bu proses davam edəcəkdir. 
Biz elə etməliyik ki, həm Bakıda, həm bütün bölgələrdə hər bir 
vətəndaş yüksək tibbi xidmət almaq üçün imkanlara malik 
olsun. 
Mən sizi bu gözəl xəstəxananın yenidən fəaliyyətə başlaması 
münasibətilə bir daha təbrik edirəm. Sizə işlərinizdə uğurlar 
arzulayıram. 
 
* * * 
 
Xəstəxananın kollektivi adından Prezident İlham Əliyevə 
minnətdarlıq edən tibb bacısı Vəzifə Quliyeva dedi: 
– Hörmətli Prezident və hörmətli Mehriban xanım! 
Bugünkü sevinci bizə bəxş etdiyiniz üçün klinikanın 
rəhbərliyi və kollektivi adından çox dərin təşəkkürümüzü 
bildiririk. Biz tibb işçisi olaraq Sizə və ailənizə uzun ömür, 
cansağlığı arzu edirik. 
Çox sağ olun! 
 
 
 
 
 
 61 
 
 
 
ATƏT-in MİNSK QRUPUNUN HƏMSƏDRLƏRİNİ 
VƏ ATƏT-İN HAZIRKI SƏDRİNİN XÜSUSİ 
NÜMAYƏNDƏSİ İLƏ GÖRÜŞ 
 
Bakı  
 
21 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 21-də ATƏT-in Minsk qrupunun həmsədrləri Robert 
Bratkeni (ABŞ), Bernar Fasyeni (Fransa), Yuri Merzlyakovu 
(Rusiya) və ATƏT-in hazırkı sədrinin xüsusi nümayəndəsi Anji 
Kaspşiki qəbul etmişdir. 
Görüşdə Ermənistan–Azərbaycan, Dağlıq Qarabağ 
münaqişəsinin nizama salınması ilə bağlı aparılan danışıqların 
hazırkı vəziyyəti və perspektivləri ətrafında fikir mübadiləsi 
aparılmışdır. 
 
 
 62 
 
 
 
AZƏRBAYCAN PREZİDENTİ İLHAM ƏLİYEVİN 
TÜRKİYƏNİN TƏHSİL NAZİRİ XANIM NİMET 
ÇUBUKÇUNUN BAŞÇILIQ ETDİYİ NÜMAYƏNDƏ 
HEYƏTİ İLƏ GÖRÜŞÜ 
 
Bakı  
 
21 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 21-də Türkiyənin təhsil naziri xanım Nimet Çubuk-
çunun başçılıq etdiyi nümayəndə heyətini qəbul etmişdir. 
Dövlətimizin başçısı Azərbaycan ilə Türkiyə arasında 
əlaqələrin müxtəlif sahələrdə, o cümlədən təhsil sahəsində 
uğurla inkişaf etdiyini vurğuladı. Prezident İlham Əliyev 
Türkiyənin təhsil naziri xanım Nimet Çubukçunun ölkəmizə bu 
səfərinin təhsil sahəsində əlaqələrimizin inkişaf etdirilməsi 
baxımından faydalı olacağına ümidvar olduğunu bildirdi. 
Xanım Nimet Çubukçu təhsil naziri kimi ölkəmizə ilk 
səfərindən məmnunluğunu vurğuladı. Ölkəmizə hər səfəri 
zamanı Bakıda böyük inkişafın və dəyişikliklərin baş verdiyinin 
şahidi olduğunu deyən Türkiyənin təhsil naziri bütün bunların 
məhz Prezident İlham Əliyevin rəhbərliyi sayəsində həyata 
keçirildiyini qeyd etdi. Xanım Nimet Çubukçu ölkələrimiz 
arasında təhsil sahəsində əlaqələri daha da genişləndirməyin 
zəruriliyini bildirdi və bunun üçün böyük potensialın olduğunu 
vurğuladı. 
 
 
 
 
 
 63 
 
 
 
XALQ QƏHRƏMANI KOROĞLUYA 
UCALDILACAQ ABİDƏNİN HAZIRLIQ İŞLƏRİ 
İLƏ TANIŞLIQ 
 
Bakı  
 
21 yanvar 2009-cu il 
 
Azərbaycan Respublikasının Prezidenti İlham Əliyev və 
xanımı Mehriban Əliyeva Bakının Nəsimi rayonunda Azadlıq 
və Vaqif prospektlərinin kəsişdiyi ərazidə yerləşən parkda xalq 
qəhrəmanı Koroğluya ucaldılacaq abidənin hazırlıq işləri ilə 
tanış olmuşlar. 
Xalqımızın milli mənəvi dəyərlərinin daşıyıcısına çevrilmiş 
böyük tarixi şəxsiyyətlərin və qəhrəmanların xatirələrinin 
əbədiləşdirilməsi gənc nəslin azərbaycançılıq məfkurəsinə 
sədaqət ruhunda tərbiyə olunması baxımından müstəsna önəm 
daşıyır. Bunun əhəmiyyətini nəzərə alaraq, Azərbaycan 
Prezidenti İlham Əliyev 2009-cu il dekabrın 3-də Bakı 
şəhərində xalq qəhrəmanı Koroğluya abidə ucaldılması ilə bağlı 
Sərəncam imzalamışdır. Bakı Şəhər İcra Hakimiyyəti paytaxtın 
Nəsimi rayonunda Azadlıq və Vaqif prospektlərinin kəsişdiyi 
ərazidə yerləşən parkda abidə üçün yer müəyyənləşdirmişdir. 
Prezident İlham Əliyev və xanımı əvvəlcə abidənin 
hazırlanacağı emalatxanaya gedərək işlərin gedişi ilə 
maraqlandılar. 
Abidənin müəllifi heykəltəraş Tokay Məmmədov 
dövlətimizin başçısına və xanımına iki variantda hazırlanmış 
abidənin maketi əsasında məlumat verdi. Bildirildi ki, xalq 
qəhrəmanı Koroğlunun abidəsi igidlik və qəhrəmanlıq 
elementləri ilə yanaşı, özündə Vətənə və xalqa sədaqət 
hisslərini birləşdirəcəkdir. Gənc nəslin vətənpərvərlik ruhunda 
 64 
tərbiyəsində abidənin müstəsna əhəmiyyətinin olacağı 
vurğulandı. 
Sonra Prezident İlham Əliyev və xanımı Mehriban Əliyeva 
abidənin ucaldılacağı parka gəldilər. Burada həyata keçiriləcək 
işlər barədə də dövlətimizin başçısına və xanımına məlumat 
verildi. 
Ərazi ilə tanış olan Prezident İlham Əliyev görüləcək işlərlə 
bağlı müvafiq tövsiyə və tapşırıqlarını verdi. 
 
 
 
 
 
 
 
 
 
 
 
 
 
 
 65 
 
 
 
bp ŞİRKƏTİNİN İCRAÇI VİTSE-PREZİDENTİ  
ENDİ İNQLİSİ İLƏ GÖRÜŞ 
 
Bakı  
 
22 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 22-də bp şirkətinin icraçı vitse-prezidenti Endi İnqlisi 
qəbul etmişdir. 
bp şirkətinin icraçı vitse-prezidenti Endi İnqlis ilk dəfə 15 il 
bundan əvvəl Bakıya gəldiyini və ötən dövr ərzində çox böyük 
inkişafın şahidi olduğunu vurğuladı. «Əsrin müqaviləsi»nin 
imzalanmasından artıq 15 il ötdüyünü bildirən qonaq bu 
müddətdə ölkəmizdə qarşıya qoyulan bütün məqsədlərə nail 
olunduğunu və böyük uğurlar qazanıldığını dedi. Endi İnqlis bp 
şirkətinin ölkəmizlə əməkdaşlığının gələcəkdə daha da 
genişlənəcəyinə əminliyini bildirdi. 
Ötən il «Əsrin müqaviləsi»nin 15 illiyi münasibətilə 
mərasimlər keçirildiyini qeyd edən dövlətimizin başçısı əldə 
olunan bütün bu nailiyyətlərin əsasında uğurlu enerji siyasətinin 
dayandığını dedi. Prezident İlham Əliyev bildirdi ki, əgər 15 il 
əvvəl başlanan enerji siyasəti həyata keçirilməsəydi, 
iqtisadiyyatımızın şaxələndirilməsi və sosial proqramların 
həyata keçirilməsi mümkün olmazdı. bp şirkəti ilə əməkdaşlığa 
toxunan dövlətimizin başçısı energetika sahəsində uğurlu 
əlaqələrimizin bundan sonra da genişlənəcəyinə ümidvar 
olduğunu bildirdi. 
 
 
 66 
 
 
 
HUMANİTAR ƏMƏKDAŞLIQ ÜZRƏ BİRİNCİ  
AZƏRBAYCAN–RUSİYA FORUMUNUN 
İŞTİRAKÇILARI İLƏ GÖRÜŞ 
 
Bakı  
 
23 yanvar 2009-cu il 
 
Yanvarın 22-də Azərbaycan Respublikasının Prezidenti 
İlham Əliyev Humanitar Əməkdaşlıq üzrə Birinci Azərbaycan–
Rusiya Forumunun iştirakçılarından ibarət nümayəndə heyətini 
qəbul etmişdir. 
İ l h a m   Ə l i y e v: – Əziz dostlar! 
Sizi görməyə çox şadam. Azərbaycanda sizi ürəkdən 
salamlamaq istəyirəm. Bu gün Humanitar Əməkdaşlıq üzrə 
Rusiya–Azərbaycan Forumu işə başlamışdır. Mən bu təşəbbüsü 
tamamilə dəstəkləyirəm. Eşitdiyimə görə, sizin proqramınızın 
birinci hissəsi çox uğurlu olmuşdur. Ümid edirəm ki, 
Azərbaycanda olduğunuz bütün günlər sizin üçün həm faydalı, 
həm də xoş və yaddaqalan olacaqdır. 
                                                          
        Щуманитар ямякдашлыг цзря бириъи Азярбайъан–Русийа 
форумунда Русийанын Мядяниййят назири Александр Авдейев, 
Русийа Президентинин бейнялхалг мядяни ямякдашлыг цзря 
хцсуси нцмайяндяси Михаил Швидков, Русийа Дювлят 
Думасынын бейнялхалг мясяляляр цзря комитяси сядринин 
биринъи мцавини Леонид Слутски, ССРИ Халг артисти Иосиф 
Ковзон, Русийа Щуманитар Университетинин ректору Йефим 
Пиванов вя Русийа Федерасийасы Фдерасийа Шурасынын 
игтисади сийасят,  сащибкарлыг вя мцлкиййят мясяляляри цзря 
комитяси сядринин мцавини Андрей Хазин чыхыш етдиляр.  
 67 
Mən burada çoxdan münasibətim olan xeyli tanışlarımı, 
dostlarımı, nisbətən yaxın vaxtlarda tanış olduğum adamları 
gördüm. Bəzilərini isə bu gün ilk dəfədir ki, görürəm. Hesab 
edirəm ki, bu cür format – sizin nümayəndə heyətinin tərkibində 
həm köhnə tanışlarımızın, həm də Azərbaycanı yaxın vaxtlarda 
tanımağa başlamış insanların olması, əlbəttə böyük əhəmiyyət 
kəsb edir. Çünki bu, ölkəmizin həyatı ilə, burada mövcud olan 
problemlər və nailiyyətlərlə daha yaxşı tanış olmağa imkan 
verəcəkdir. Bu cür ünsiyyət forması bütövlükdə çox müsbətdir, 
çünki ölkələrimiz arasında münasibətlər çox dinamik və 
səmərəli inkişaf edir. Təbii ki, ölkələrimizin ictimaiyyətinin də, 
– siz isə Rusiya cəmiyyətinin bütün sahələrini təmsil edirsiniz – 
Rusiya ilə Azərbaycan arasında cərəyan edən müsbət proseslərə 
fəal qoşulmasını istərdik. 
Sizin nümayəndə heyətinin tərkibində icra və qanunverici 
hakimiyyətlərin nümayəndələri, mətbuatın və vətəndaş 
cəmiyyətinin nümayəndələri vardır. Buna görə də güman 
edirəm ki, hamı üçün maraqlı olacaqdır. 
Humanitar əməkdaşlıq sahəsində bizim fəal qarşılıqlı 
əlaqələrimiz vardır. Yəqin ki, bugünkü çıxışlarda, şəxsi söh-
bətlərdə və sabahkı proqramda bu istiqamətdə görülmüş işlərin 
hamısı ətraflı şərh olunacaqdır. Əlbəttə, bu çox vacibdir. Bunu 
bilmək və bu cür müsbət təcrübə bazasında əməkdaşlığı daha da 
inkişaf etdirmək lazımdır. Lakin mənim fikrimcə, ən əsası odur 
ki, bu Forum ölkələrimiz arasında münasibətlərin gələcək 
inkişafına, çoxşaxəli münasibətlərin inkişafına güclü təkan 
verməlidir. Ona görə ki, əməkdaşlığın potensialı çox yüksəkdir, 
əldə edilmiş nəticələr bizi qane edir. Lakin heç şübhəsiz, 
əməkdaşlığı genişləndirməli olduğumuz sahələr də çoxdur – 
iqtisadi sahə, qarşılıqlı siyasi əlaqələr məsələsi, vətəndaş 
cəmiyyəti və mətbuat səviyyəsində, yəni ictimai fikri 
formalaşdıran və dövlətin siyasi xəttini müəyyən dərəcədə təyin 
edən strukturlar səviyyəsində əlaqələr bu qəbildəndir. 
Ölkələrimiz arasında çox sıx münasibətlər vardır, biz 
qonşuyuq, dostuq. İqtisadi münasibətlərin statistikasına nəzər 
 68 
salsaq görərik ki, keçənilki böhran ili istisna olmaqla həm əmtəə 
dövriyyəsinin həcminə, həm də onun keyfiyyətinə və 
strukturuna görə daim artım müşahidə olunmuşdur. Əvvəlki 
illərdə müzakirə prosesində olan əsas məsələlər praktiki olaraq 
həll edilmişdir. Biz qarşılıqlı anlaşmanı genişləndiririk. 
Zənnimcə, humanitar sahədə qazandığımız nailiyyətlərlə tanış 
olmağa imkanınız olacaqdır. Biz MDB məkanında bütün 
humanitar proseslərdə də fəal iştirak edirik. 
Bu il hamımız İkinci Dünya müharibəsində Qələbənin 65 
illiyini qeyd edəcəyik. Bu faktın qiymətləndirilməsində Rusiya 
ilə Azərbaycan arasında tam qarşılıqlı anlaşma mövcuddur. 
Rusiyada olduğu kimi, biz də veteranlara böyük qayğı ilə 
yanaşırıq və hesab edirəm ki, İkinci Dünya müharibəsinin 
tarixinin təftiş və təhrif edilməməsi üçün hamı səy 
göstərməlidir. Bugünkü nəslin bir qismi müharibənin bütün 
çətinliklərini öz üzərində hiss etmişdir, bir qismi bu barədə öz 
valideynlərinin söhbətlərinə əsasən məlumata malikdir. Lakin 
elə etmək lazımdır ki, 20 ildən və 50 ildən sonra bizim ortaq 
qəhrəmanlıq tariximizi təftiş etməyə hətta cüzi imkan olmasın. 
Humanitar sahədə bizi birləşdirən istiqamətlər çoxdur. 
Əlbəttə ki, biz əlaqələrimizi bu müsbət təcrübə əsasında 
genişləndirməyə çalışmalıyıq. Hesab edirəm ki, ölkələrimiz 
arasında qarşılıqlı siyasi fəaliyyətin, iqtisadi kooperasiyanın və 
müxtəlif sahələrdə əməkdaşlığın səviyyəsi ictimai şüurda tam 
əks olunur. Əlbəttə, burada səmərəli iş üçün geniş məkan 
mövcuddur. Çünki düzgün nəticə çıxarmaq üçün vəziyyətə 
bələd olmaq lazımdır. Vəziyyətə bələd olmaq üçün insanlar 
ünsiyyət saxlamalı, bir-birinin yanına gedib-gəlmək və daim 
ünsiyyətdə olmalıdırlar. Yadımdadır, bir neçə il bundan əvvəl 
biz Azərbaycanda Rusiya ili və Rusiyada Azərbaycan ili 
keçirirdik. Bu tədbirlər çərçivəsində daim əlaqə saxlayırdıq, 
nümayəndə heyəti mübadiləsi aparırdıq və əlbəttə, bütün bunlar 
münasibətlərimizə çox böyük dinamizm gətirmişdir. Hesab 
edirəm ki, sizin nümayəndə heyəti və bu Forumun keçirilməsi 
 69 
ölkələrimizin nümayəndələri arasında qarşılıqlı münasibətlərin 
daha da genişlənməsinə şərait yaradacaqdır. 
Artıq qeyd etdiyim kimi, sizin nümayəndə heyətində Rusiya 
cəmiyyətinin bütün təbəqələri təmsil olunmuşdur. Bu insanlar 
həm sizin ölkənin inkişafını, həm də ictimai rəyi çox cəhətdən 
müəyyən edir. Əlbəttə, buna görə də biz istərdik ki, siz 
Azərbaycanda olduğunuz günlərdə Azərbaycanla tanış olasınız, 
ölkəmizin inkişafını bir daha, bəziləriniz isə ilk dəfə görəsiniz. 
Ölkəmiz dinamik inkişaf edir. Son vaxtlar sosial-iqtisadi 
inkişafın bir sıra problemləri həll edilmişdir. Hətta böhran ilində 
də biz yaxşı artım sürəti nümayiş etdirmişik. Ölkədə vətəndaş 
həmrəyliyi, siyasi sabitlik, hər bir vətəndaş üçün sərbəstlik 
mövcuddur. Azərbaycanın inkişafı haqqında bu gün yəqin ki, 
müxtəlif məlumatlar səslənmişdir. Lakin ən yaxşı göstərici 
əlbəttə sizin şəxsi təəssüratınız olacaqdır. Ümid edirəm ki, sizin 
təkcə iclaslarda iştirak etmək deyil, sadəcə şəhərdə gəzmək, 
Azərbaycanın həyatı ilə tanış olmaq, ölkəmizin həyat tərzini 
hiss etmək üçün də imkanınız olacaqdır. 
Mən bu cür, deyərdim ki, nadir bir tədbirin keçirilməsi 
təşəbbüsünü irəli sürənlərin hamısına ürəkdən təşəkkür etmək 
istəyirəm. Çünki mən indiyə qədər istər formasına, istər 
tərkibinə, istərsə də proqramına və başlıcası, öz ruhuna görə 
buna oxşar bir tədbir xatırlamıram. Biz hamımız bu tədbiri 
dəstəkləyirik. Lakin təbii ki, hər bir yenilik təşəbbüs qrupunun 
sayəsində həyata keçirilir. İndiki halda bu təşəbbüs qrupuna 
Azərbaycanın böyük dostları, ölkəmizi sevən və qəlblərində 
Azərbaycana olan bu münasibətin onların dostluq etdiyi, 
sevdiyi, özlərinə həmməslək saydığı adamlara da sirayət 
etməsini istəyən insanlar daxildir. Buna görə də mən bütün 
təşəbbüsçülərə, təşkilatçılara və əlbəttə, qonaqlara təşəkkür 
etmək istəyirəm. Mən bilirəm ki, siz hamınız çox məşhur və 
məşğul adamlarsınız. Hamınızın işi çoxdur və yəqin ki, bir neçə 
günlüyə bu işlərdən uzaqlaşmaq heç də həmişə asan olmur. 
Vaxt tapıb ölkəmizə gəldiyinizə görə sizə təşəkkür etmək 
 70 
istəyirəm. Biz bunu yüksək qiymətləndiririk. Ümid edirəm ki, 
siz buna təəssüflənməyəcəksiniz. 
Mən öz şərhlərimi çox mühüm sözlərlə tamamlamaq 
istərdim. Sabah biz böyük dostumuz Mixail Solomonoviç 
Qusmanın yubileyini qeyd edəcəyik. Onun bütün həyatı Rusiya 
ilə Azərbaycan arasında münasibətlərin, dostlar arasında 
münasibətlərin, Vətəninə, yaxınlarına, dostlarına münasibətin 
parlaq nümunəsidir. Onu Moskva ilə Bakı arasında bölmək çox 
çətindir. Zənnimcə, bu, heç lazım da deyildir. O, hətta fiziki 
mənada burada olmadığı vaxtda belə permanent şəkildə burada 
mövcuddur. Mən sizin qarşınızda onu bu gözəl yubiley 
münasibətilə ürəkdən təbrik etmək istərdim. 
Dövlətimizin başçısı İTAR-TASS agentliyinin baş 
direktorunun birinci müavini Mixail Qusmanın ölkələrimiz və 
xalqlarımız arasında əməkdaşlıq əlaqələrinin daha da 
möhkəmlənməsinə töhfələrini yüksək qiymətləndirərək ona 
cansağlığı, gələcək fəaliyyətində uğurlar diləmiş və ən xoş 
arzularını bildirmişdir. 
Prezident İlham Əliyev demişdir: Mən bu gün sizin 
xidmətlərinizi sizə «Dostluq» ordeni təqdim etməklə qeyd 
etmək istəyirəm. Siz bu ordenlə dövlətlərimiz arasında 
münasibətlərin inkişafına verdiyiniz böyük töhfəyə görə təltif 
olunursunuz. Bu, Azərbaycan dövlətinin sizə verdiyi ilk 
mükafat deyildir. Beş il bundan əvvəl siz «Şöhrət» ordeni ilə 
təltif edilmişdiniz. «Dostluq» ordeni nisbətən təzədir. Bu orden 
rəsmi dövlət təltifi kimi nisbətən yaxın vaxtlarda qəbul 
edilmişdir və bu ordenlə təltif olunan insanların sayı o qədər də 
çox deyildir. 
Prezident İlham Əliyev İTAR-TASS-ın Baş direktorunun 
birinci müavini Mixail Qusmana «Dostluq» ordeni təqdim etdi. 
Azərbaycan dövlətinin başçısına minnətdarlığını bildirən 
Mixail QUSMAN dedi: 
– Bu, mənim üçün son dərəcə dəyərli və əzizdir. Bu 
mükafata görə çox təşəkkür edirəm. Həqiqətən hisslərim aşıb-
daşır. Mübaliğəsiz deyirəm, iş elə gətirmişdir ki, ağlım 
 71 
kəsəndən mənim bütün həyatım, – belə ki, mən artıq təxminən 
30 ildir Moskvada yaşayıram – qəlbimin səsi ilə, peşəmlə 
əlaqədar Rusiya ilə Azərbaycan arasında münasibətlərin 
inkişafına öz töhfəmi verməyə çalışıram. Bəlkə də 
dövlətlərarası münasibətlərin inkişafına çox cüzi töhfə 
vermişəm. İnformasiya əməkdaşlığının inkişafında, yəqin ki, 
mənim də kiçicik əməyim vardır. Lakin bir şeylə həqiqətən fəxr 
edə bilərəm ki, onlarca bakılı həmyerlim Moskvada özünə 
onlarca yeni dost tapmışdır. Onlarca Moskva ailəsində mənim 
bakılı dostlarımı, həmyerlilərimi əziz dost kimi qarşılayırlar. 
Əgər bir neçə yüz azərbaycanlı və rus ailəsinin yaxından 
dostlaşmasına kömək edə bilmişəmsə, bu baxımdan hesab 
edirəm ki, mən bu ordenə layiqəm. Çox təşəkkür edirəm. 
 
 
 
 72 
 
 
 
 
AZƏRBAYCAN PREZİDENTİ İLHAM ƏLİYEVİN 
RUSİYA FEDERASİYASI PREZİDENTİ 
ADMİNİSTRASİYASININ RƏHBƏRİ SERGEY 
NARIŞKİNİ İLƏ GÖRÜŞÜ 
 
Bakı  
 
23 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 23-də Rusiya Federasiyası Prezidenti Administra-
siyasının rəhbəri Sergey Narışkini qəbul etmişdir. 
Görüşdə ölkələrimiz arasında ikitərəfli əlaqələrin müxtəlif 
sahələrdə, o cümlədən humanitar sahədə uğurla inkişaf etdiyi 
vurğulandı. 
Bakıda keçirilən Humanitar Əməkdaşlıq üzrə Birinci Azər-
baycan–Rusiya Forumunun əhəmiyyətinin qeyd olunduğu 
görüşdə bu cür tədbirlərin Azərbaycan ilə Rusiya arasında 
əməkdaşlığın daha da dərinləşməsi işinə xidmət etdiyi bildirildi. 
Qeyd edildi ki, ölkələrimiz arasında humanitar sahədə əlaqələr 
möhkəm əsaslara söykənir və əlaqələrimiz beynəlxalq sahədə 
humanitar əməkdaşlıq üçün yaxşı nümunədir. 
Azərbaycan Prezidentinin Humanitar Əməkdaşlıq üzrə 
Birinci Azərbaycan–Rusiya Forumunun iştirakçıları ilə səmərəli 
və məhsuldar görüşünün əhəmiyyəti vurğulandı. Görüşdə 
forumun növbəti ildən mütəmadi olaraq keçirilməsinin və 
formatının genişləndirilməsinin məqsədəuyğun olduğu 
bildirildi. 
 
 
 73 
 
 
 
AZƏRBAYCAN PREZİDENTİ İLHAM ƏLİYEV  
RUSİYA FEDERASİYASINA İŞGÜZAR SƏFƏRƏ  
YOLA DÜŞMÜŞDÜR 
 
Bakı  
 
25 yanvar 2009-cu il 
 
Yanvarın 25-də Azərbaycan Respublikasının Prezidenti 
İlham Əliyev Rusiya Federasiyasının Soçi şəhərinə işgüzar 
səfərə yola düşmüşdür. 
Dövlətimizin başçısını Heydər Əliyev adına Beynəlxalq 
hava limanında Baş nazir Artur Rasizadə, Prezident Admi-
nistrasiyasının rəhbəri Ramiz Mehdiyev və Bakı Şəhəri İcra 
Hakimiyyətinin başçısı Hacıbala Abutalıbov yola saldılar. 
 
 
 
 74 
 
 
 
SOÇİ ŞƏHƏRİNİN  «ADLER» BEYNƏLXALQ 
HAVA LİMANINDA QARŞILANMA 
 
Soçi  
 
25 yanvar 2009-cu il 
 
Azərbaycan Respublikasının Prezidenti İlham Əliyev 
yanvarın 25-də Rusiya Federasiyasının Soçi şəhərinə işgüzar 
səfərə gəlmişdir. 
Azərbaycan dövlətinin başçısını Soçinin «Adler» Beynəlxalq 
hava limanında Rusiyanın yüksək vəzifəli dövlət və hökumət 
nümayəndələri qarşıladılar. 
 
 
 
 
 
 75 
 
 
 
AZƏRBAYCAN PREZİDENTİ İLHAM ƏLİYEVİN 
VƏ ERMƏNİSTAN PREZİDENTİ  
SERJ SARKİSYANIN GÖRÜŞÜ  
 
Soçi  
 
25 yanvar 2009-cu il 
 
Yanvarın 25-də Soçinin «Adler» Beynəlxalq hava 
limanında Azərbaycan Respublikasının Prezidenti İlham 
Əliyevin və Ermənistan Respublikasının Prezidenti Serj 
Sarkisyanın görüşü olmuşdur. 
Azərbaycanın xarici işlər naziri Elmar Məmmədyarovun və 
Ermənistanın xarici işlər naziri Edvard Nalbandyanın, ATƏT-in 
Minsk qrupunun həmsədrləri Robert Bratkenin (ABŞ), Bernar 
Fasyenin (Fransa), Yuri Merzlyakovun (Rusiya), habelə 
təşkilatın fəaliyyətdə olan sədrinin şəxsi nümayəndəsi Anji 
Kaspşikin iştirak etdikləri görüşdə Ermənistan–Azərbaycan, 
Dağlıq Qarabağ münaqişəsinin nizama salınması ilə bağlı 
danışıqların hazırkı vəziyyəti və perspektivləri barədə fikir 
mübadiləsi aparılmışdır. 
 
 
 
 76 
 
 
 
SOÇİDƏ AZƏRBAYCAN, RUSİYA VƏ 
ERMƏNİSTAN PREZİDENTLƏRİNİN BİRGƏ 
GÖRÜŞÜ 
 
Soçi  
 
25 yanvar 2009-cu il 
 
Yanvarın 25-də Soçidə işgüzar səfərdə olan Azərbaycan 
Prezidenti İlham Əliyev «Grand Polyana» mehmanxanasının 
«Qəbullar evi»nə gəlmişdir. 
Azərbaycan Prezidenti İlham Əliyevi «Qəbullar evi»nin 
önündə Rusiya Prezidenti Dmitri Medvedev qarşıladı. 
Sonra Azərbaycan Respublikasının Prezidenti İlham Əliye-
vin, Rusiya Federasiyasının Prezidenti Dmitri Medvedevin və 
Ermənistan Respublikasının Prezidenti Serj Sarkisyanın birgə 
görüşü oldu. 
Daha sonra görüş Azərbaycanın xarici işlər naziri Elmar 
Məmmədyarovun, Rusiyanın xarici işlər naziri Sergey Lav-
rovun və Ermənistanın xarici işlər naziri Edvard Nalbandyanın 
iştirakı ilə davam etdi. 
Görüşdə Ermənistan–Azərbaycan, Dağlıq Qarabağ müna-
qişəsinin nizama salınması ilə bağlı məsələlər müzakirə olundu. 
 
 
 
 
 77 
 
 
 
AZƏRBAYCAN, RUSİYA VƏ ERMƏNİSTAN 
PREZİDENTLƏRİ SOÇİDƏ DAĞ XİZƏKSÜRMƏ 
MƏRKƏZİNDƏ OLMUŞLAR 
 
Bakı  
 
26 yanvar 2009-cu il 
 
Yanvarın 25-də Azərbaycan Prezidenti İlham Əliyevin, 
Rusiya Prezidenti Dmitri Medvedevin və Ermənistan Prezidenti 
Serj Sarkisyanın Soçidə keçirilmiş üçtərəfli görüşündən sonra 
dövlət başçıları dağ xizəksürmə mərkəzində olmuşlar. 
Mərkəzə gələn sakinlər Azərbaycan Prezidenti İlham 
Əliyevdən və Rusiya Prezidenti Dmitri Medvedevdən birgə 
şəkil çəkdirməyi xahiş etmişlər. Prezidentlər İlham Əliyev və 
Dmitri Medvedev sakinlərlə şəkil çəkdirdilər. 
Sonra dövlət başçıları İlham Əliyev və Dmitri Medvedev 
mərkəzdə xizək sürmüşlər. 
 
 
 78 
 
 
 
 
SƏFƏR BAŞA ÇATDI 
 
Bakı  
 
25 yanvar 2009-cu il 
 
Yanvarın 25-də Azərbaycan Prezidenti İlham Əliyevin 
Rusiya Federasiyasına işgüzar səfəri başa çatmışdır. 
Azərbaycan dövlətinin başçısını Soçinin «Adler» Beynəlxalq 
hava limanında Rusiyanın yüksək vəzifəli dövlət və hökumət 
nümayəndələri yola saldılar. 
 
* * * 
 
Dövlətimizin başçısı həmin gün axşam Bakıya qayıtmışdır. 
Azərbaycan Prezidentini Heydər Əliyev adına Beynəlxalq 
hava limanında Baş nazir Artur Rasizadə, Prezident Admi-
nistrasiyasının rəhbəri Ramiz Mehdiyev və Bakı Şəhər İcra 
Hakimiyyətinin başçısı Hacıbala Abutalıbov qarşıladılar. 
 
 
 
 
 79 
 
 
 
 
AVROPA ŞURASI PARLAMENT 
ASSAMBLEYASININ PREZİDENTİ  
ZATİ-ALİLƏRİ  
CƏNAB MÖVLUD ÇAVUŞOĞLUYA 
 
Hörmətli cənab Prezident! 
Avropa Şurası Parlament Assambleyasının Prezidenti 
vəzifəsinə seçilməyiniz münasibətilə Sizi səmimi qəlbdən təbrik 
edirəm. 
Biz Azərbaycan ilə Avropa Şurası arasındakı münasibətlərə 
və sıx əməkdaşlığa böyük əhəmiyyət verir, ümumavropa 
proseslərində bu mötəbər təşkilatın daim artan rolunu yüksək 
qiymətləndirir, Avropa Şurasının bütün strukturları ilə 
əlaqələrimizi genişləndirməyə çalışırıq. 
Əminəm ki, insan hüquqları və azadlıqlarının təmin edil-
məsi, demokratik dəyərlərin təntənəsi, regionumuzda sülhün və 
sabitliyin bərqərar olması naminə konstruktiv əməkdaşlığımızın 
səmərəsini daha da artırmaq yolunda birgə səylərimizi bundan 
sonra da ardıcıl şəkildə davam etdirəcəyik. 
Sizə möhkəm cansağlığı, işlərinizdə uğurlar diləyir, ən xoş 
arzularımı yetirirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 26 yanvar 2010-cu il 
 
 
 
 80 
 
 
 
 
 
EFİOPİYA FEDERATİV DEMOKRATİK 
RESPUBLİKASININ PREZİDENTİ  
ZATİ-ALİLƏRİ 
CƏNAB GİRMA VOLDE-GİORGİSƏ 
 
Hörmətli cənab Prezident! 
«Ethiopian Airlines» şirkətinə məxsus sərnişin təyya-
rəsinin qəzaya uğraması nəticəsində çoxsaylı insan tələfatı 
xəbərini kədər hissi ilə qarşıladım. 
Bu faciə ilə əlaqədar Sizə, həlak olanların ailələrinə və yaxın 
adanlarına dərin hüznlə başsağlığı verirəm. 
 
İLHAM ƏLİYEV 
Azərbaycan Respublikasının Prezidenti 
 
Bakı, 26 yanvar 2010-cu il 
 
 81 
 
 
 
 
LİVAN RESPUBLİKASININ PREZİDENTİ  
ZATİ-ALİLƏRİ 
CƏNAB MİŞEL SÜLEYMANA 
 
Hörmətli cənab Prezident! 
Beyrut şəhəri yaxınlığında sərnişin təyyarəsinin qəzaya 
uğraması və çoxlu sayda həmvətəninizin həlak olması xəbəri 
məni son dərəcə kədərləndirdi. 
Baş vermiş faciə ilə əlaqədar Sizə, həlak olanların ailələrinə, 
bütün Livan xalqına şəxsən öz adımdan və Azərbaycan xalqı 
adından dərin hüznlə başsağlığı verirəm. 
 
İLHAM ƏLİYEV 
Azərbaycan Respublikasının Prezidenti 
 
Bakı, 26 yanvar 2010-cu il 
 
 
 
 82 
 
 
 
AZƏRBAYCAN PREZİDENTİ İLHAM ƏLİYEV 
İSVEÇRƏYƏ İŞGÜZAR SƏFƏRƏ YOLA 
DÜŞMÜŞDÜR 
 
Bakı  
 
27 yanvar 2009-cu il 
 
Azərbaycan Respublikasının Prezidenti İlham Əliyev 
Davos şəhərində keçirilən ənənəvi illik Dünya İqtisadi 
Forumunda iştirak etmək üçün yanvarın 27-də İsveçrəyə işgüzar 
səfərə yola düşmüşdür. 
Dövlətimizin başçısını Heydər Əliyev adına Beynəlxalq 
hava limanında Baş nazir Artur Rasizadə, Prezident 
Administrasiyasının rəhbəri Ramiz Mehdiyev və Bakı Şəhəri 
İcra Hakimiyyətinin başçısı Hacıbala Abutalıbov yola saldılar. 
 
 
 
 83 
 
 
 
 
AZƏRBAYCAN PREZİDENTİ İLHAM ƏLİYEV  
İSVEÇRƏYƏ İŞGÜZAR SƏFƏRƏ GƏLMİŞDİR 
 
Sürix  
 
27 yanvar 2009-cu il 
 
Yanvarın 27-də Azərbaycan Respublikasının Prezidenti 
İlham Əliyev Davosda keçirilən Dünya İqtisadi Forumunda 
iştirak etmək üçün İsveçrəyə işgüzar səfərə gəlmişdir. 
Prezident İlham Əliyev Sürixdən Davos şəhərinə yola düşdü. 
 
 
 
 
 
 
 
 
 
 
 84 
 
 
 
 
AZƏRBAYCAN PREZİDENTİ İLHAM ƏLİYEVİN 
VƏ SLOVENİYA PREZİDENTİ DANİLO TÜRKÜN 
GÖRÜŞÜ 
 
Davos  
 
27 yanvar 2009-cu il 
 
Yanvarın 27-də Davosda Azərbaycan Prezidenti İlham 
Əliyevin və Sloveniya Prezidenti Danilo Türkün görüşü 
olmuşdur. 
Görüşdə əlaqələrimizin müxtəlif sahələrdə uğurla inkişaf 
etdiyi qeyd olundu. 
Azərbaycana səfərinin təəssüratlarını məmnunluqla 
xatırladan Danilo Türk qeyd etdi ki, həmin səfər zamanı 
keçirilmiş səmərəli görüşlər müxtəlif sahələr üzrə əməkdaşlıq 
üçün yaxşı əsaslar yaratmışdır. Hazırda Sloveniya tərəfi həmin 
səfər zamanı əldə edilmiş razılaşmalar üzərində fəal işləyir. 
Sloveniya Azərbaycan ilə əlaqələrin daha geniş sahələri əhatə 
etməsində maraqlıdır. 
Sloveniya Prezidenti Azərbaycanda gedən iqtisadi inkişaf 
prosesləri, Dağlıq Qarabağ münaqişəsinin həlli sahəsində 
vəziyyətlə maraqlandı. 
Prezident İlham Əliyev əlaqələrimizin uğurla inkişaf etdiyini 
bildirdi. 
Dövlətimizin başçısı Ermənistan–Azərbaycan, Dağlıq 
Qarabağ münaqişəsinin nizama salınması ilə bağlı aparılan 
danışıqlar prosesinə toxundu. 
Danilo Türk Azərbaycan Prezidentini Sloveniyaya səfərə 
dəvət etdi. 
 
 85 
 
 
 
 
bp  ŞİRKƏTİNİN BAŞ İCRAÇI DİREKTORU  
İLƏ GÖRÜŞ 
 
Davos  
 
27 yanvar 2009-cu il 
 
Yanvarın 27-də Azərbaycan Respublikasının Prezidenti 
İlham Əliyev Davosda bp şirkətinin baş icraçı direktoru Toni 
Heyvord ilə görüşmüşdür. 
Söhbət zamanı bp şirkəti ilə Azərbaycan arasında 
əməkdaşlığın yüksək səviyyədə davam etdirildiyi bildirildi, 
əlaqələrin bundan sonra da inkişaf edəcəyinə əminlik ifadə 
olundu. 
Görüşdə Azərbaycan ilə bp arasında əlaqələrin 
perspektivlərinə dair fikir mübadiləsi aparıldı. 
 
 
 
 
 
 
 86 
 
 
 
RWE ŞİRKƏTİNİN BAŞ İCRAÇI DİREKTORU 
İLƏ GÖRÜŞ 
 
Davos  
 
27 yanvar 2009-cu il 
 
Yanvarın 27-də Azərbaycan Respublikasının Prezidenti 
İlham Əliyev Davosda RWE şirkətinin baş icraçı direktoru 
Yurgen Qrosman ilə görüşmüşdür. 
Azərbaycan Respublikasının Dövlət Neft Şitkəti ilə RWE 
şirkəti arasında uğurlu əməkdaşlığın həyata keçirildiyinin 
vurğulandığı görüşdə əlaqələrin gələcəkdə daha da 
genişlənəcəyinə əminlik ifadə olundu. 
Görüşdə əməkdaşlığın perspektivləri və Nabukko layihəsi 
ətrafında fikir mübadiləsi aparıldı. 
Yurgen Qrosman Almaniya hökumətinin Nabukko 
layihəsinə dəstəyini vurğulayaraq, bu sahədə əməkdaşlığın 
uğurla həyata keçiriləcəyinə ümidvar olduğunu bildirdi. 
 
 
 87 
 
 
 
«CHEVRON» KORPORASİYASININ VİTSE-
PREZİDENTİ  
CEY PRİOR İLƏ GÖRÜŞÜ 
 
Davos  
 
27 yanvar 2009-cu il 
 
Yanvarın 27-də Azərbaycan Prezidenti İlham Əliyev 
Davosda «Chevron» korporasiyasının vitse-prezidenti Cey Prior 
ilə görüşmüşdür. 
Görüşdə Azərbaycan Respublikasının Dövlət Neft Şirkəti ilə 
«Chevron» korporasiyası arasında ikitərəfli əməkdaşlığın 
yüksək səviyyədə olduğu bildirildi, enerji məsələləri ilə bağlı 
geniş fikir mübadiləsi aparıldı. 
 
 
 
 
 88 
 
 
 
 
«EDİSSON» ŞİRKƏTİNİN BAŞ İCRAÇI 
DİREKTORU İLƏ GÖRÜŞ 
 
Davos  
 
27 yanvar 2009-cu il 
 
Yanvarın 27-də Azərbaycan Respublikasının Prezidenti 
İlham Əliyev Davosda «Edisson» şirkətinin baş icraçı direktoru 
Umberto Kuadrino ilə görüşmüşdür. 
Görüşdə Azərbaycan ilə İtaliya arasında bütün sahələrdə, 
xüsusən də enerji sahəsində yaxşı əməkdaşlığın olduğu 
vurğulandı. 
Umberto Kuadrino «Edisson» şirkətinin bu əməkdaşlıq 
çərçivəsində yeni bir layihənin – İtaliya hökumətinin də dəstək-
lədiyi Türkiyə–Yunanıstan–İtaliya qaz boru kəmərinin həyata 
keçirilməsində maraq göstərdiyini bildirdi və bunun üçün yaxşı 
perspektivlərin olduğunu dedi. 
Azərbaycan tərəfinin həmin layihəni dəstəklədiyini qeyd 
edən Prezident İlham Əliyev bildirdi ki, bu, enerji daşıyıcı-
larının nəqlinin şaxələndirilməsi baxımından mühüm layihədir. 
 
 
 89 
 
 
 
AZƏRBAYCAN PREZİDENTİ İLHAM ƏLİYEVİN 
«BLOOMBERG» AGENTLİYİNƏ MÜSAHİBƏSİ 
 
Bakı  
 
27 yanvar  2010-cu il 
 
Azərbaycan Respublikasının Prezidenti İlham Əliyev 
yanvarın 27-də Davosda «Bloomberg» informasiya agentliyinə 
müsahibə vermişdir. 
Həmin müsahibəni oxuculara təqdim edirik. 
– Azərbaycan olduqca böyük neft hasilatçısıdır. Neftin 
qiyməti barədə nə düşünürsünüz? 
– Hesab edirəm ki, hazırda qiymət ədalətlidir. Bu qiymət 
hasilatçıların və istehlakçıların tələbatlarına cavab verir və eyni 
zamanda, şirkətlərə sərmayə qoymaq imkanı yaradır. Çünki 
hazırkı səviyyədən aşağı olan qiymət şirkətlərə yeni işlənmə, 
kəşfiyyat və hasilat işlərinə sərmayə yatırmaqda çətinlik 
yaradır. Zənnimcə, bu qiymət tarazlıdır. 
– Hazırda qiymətlər qalxmaqda davam edir, lap yüz 
dolları ötsün, məgər Siz bundan məmnun 
olmayacaqsınızmı? 
– Neftin qiymətinin kəskin şəkildə qalxması büdcəmizə 
əlavə vəsaitlər verdi. Lakin, eyni zamanda, bu, ölkəmizdə 
olduqca yüksək inflyasiya yaratdı və istehlak qiymətləri də 
qalxdı. Ölkənin tarazlı şəkildə inkişafını təmin etmək və əha-
linin sosial vəziyyətini daha da möhkəmləndirmək məqsədi ilə 
əlavə imkanlar əldə etmək üçün hesab edirəm ki, qiymət 
təxminən 90 və ya 100 dollar səviyyəsində olmalıdır. 70 dollar 
da yaxşı qiymətdir. 
– Bilirik ki, təbii qaz Azərbaycanın gələcək inkişafı üçün 
çox önəmli amildir. «Qazprom» Azərbaycan qazını almaq 
 90 
təklifi ilə çıxış etmişdir. Onlar bu gün nə qədər həcmdə qazı 
almağı təklif ediblər və ölkəniz hazırda istismar olunan 
boru kəmərləri şəbəkəsi ilə nə qədər qazı ixrac etmək 
imkanındadır? 
– Biz qazımızı müxtəlif istiqamətlərdə ixrac etməkdəyik. Bu, 
bizim üçün çox vacibdir, çünki biz qazın nəqli sahəsində 
maksimal şaxələndirməyə nail olmuşuq. Bildiyiniz kimi, 
şaxələndirmə nəinki istehlakçılar, o cümlədən hasilatçılar üçün 
də çox vacibdir. Beləliklə, biz qazı qonşu ölkələrə ixrac edirik 
və əlbəttə, hər hansı ölkə üçün yeni bazara çıxış şübhəsiz ki, 
çox vacibdir. Bizim «Qazprom»la sazişdə ixracın yuxarı həddi 
nəzərdə tutulmayıb. Biz belə razılığa gəldik ki, hansı həcmdə 
qaz təklif etsək, «Qazprom» bir o qədər də alacaqdır. 
– Yəni istənilən qədər? 
– Bəli. 
– Ümumiyyətlə, sizdə olan mövcud boru kəmərləri 
şəbəkəsi ilə nə qədər qaz ixrac edə bilərsiniz? Yəni, nə qədər 
qazınız olarsa, bir o qədər?.. 
– Bu məsələdə ən mühüm amil hasilatın həcmidir. Bu gün 
biz bu həcmi elə bir səviyyədə saxlayırıq ki, ixrac etmək im-
kanımız olsun. Əgər bizim yeni ixrac imkanlarımız və bazarlar 
olarsa, əlbəttə ki, hasilatın artırılmasına böyük sərmayələr 
qoyacağıq. Biz qazı satmaq imkanımız olmadan hasilatı 
artırmaq üçün on milyardlarla dollar sərmayə qoya bilmərik. 
– Rusiya da elə bunu edir. Rusiya tərəfi təklif edə 
biləcəyiniz qədər həcmi almağa hazır olduğunu 
bildirmişdir. Bu, əlavə sərmayələrin qoyulmasına imkan 
yaratmırmı, yəni sizin üçün bir növ «kart blanş» deyilmi? 
– Bizim böyük ehtiyatlarımız vardır. Təbii qaz ehtiyat-
larımızın təsdiqlənmiş həcmi 2 trilyon kubmetrdir. Bu həcm 5 
trilyon kubmetr də ola bilər. Beləliklə, bizim özümüzü və eləcə 
də, dünyanın müxtəlif yerlərində tərəfdaşlarımızı ən azı yüz il 
qazla təchiz edə bilərik. Beləliklə, bununla bağlı bütün lazımi 
işlər görülməlidir. Bizim «Qazprom»la münasibətlərə gəldikdə, 
 91 
burada üstünlük ondan ibarətdir ki, aramızda heç bir tranzit ölkə 
yoxdur. Biz sadəcə həmsərhədik, infrastrukturumuz da vardır. 
– Sizdən ən böyük qaz yatağı haqqında soruşmaq 
istərdim. Söhbət «Şahdəniz»dən gedir. Hazırda 
Azərbaycandan uzanan boru kəmərlərinin mövcud şəbəkəsi 
bu ən böyük qaz yatağının işlənilməsinin 
məhdudlaşdırılması və ya yubadılmasına səbəb ola bilərmi? 
– Bu gün buna səbəb kimi təkcə mövcud infrastrukturun 
nəqletmə qabiliyyəti deyil, tranzitlə və qazımızın qiyməti ilə 
bağlı məsələləri də göstərmək olar. «Şahdəniz» yatağı dünyada 
ən böyük yataqlardan biridir. Bu yataq 1,2 trilyon kubmetr qaz 
ehtiyatına malikdir. Biz infrastrukturu genişləndirə bilərik və 
bunun üçün ya yeni qaz boru kəmərinin çəkilməsini, ya da 
mövcud boru kəməri şəbəkəsini genişləndirməyi planlaşdırırıq. 
Buna görə, bu gün mövcud boru kəmərləri şəbəkəsi məsələsi 
əsas maneə kimi qəbul edilməməlidir. Tranzit məsələsini həll 
etdikdən, ədalətli qiymətə nail olduqdan sonra Azərbaycan və 
onun tərəfdaşları olan xarici şirkətlər yeni infrastrukturun 
qurulması üçün milyardlarla dollar sərmayə qoyacaqlar. 
– Siz tranzit və qiymət məsələlərinə toxundunuz. Siz bu 
amilləri Nabukko layihəsi üzrə razılaşma üçün və ya bu 
layihənin real bir layihəyə çevrilməsi üçün zəruri şərtlər 
kimi göstərirsinizmi? 
– Əslində, Nabukko layihəsi «Cənub dəhlizi»nin əsas 
elementlərindən biridir. Bu layihə qazımızı Qərb bazarlarına 
çıxarmaq imkanı verə bilər. Buraya, Nabukko, TGİ (Türkiyə–
Yunanıstan–İtaliya) və TAP (Transadriatik boru kəməri) 
layihələri daxildir. 
– Yəni, Gürcüstan və Türkiyə vasitəsilə Qərbi Avropa 
ölkələrinə çıxış?.. 
– Bəli. Buna görə tranzit məsələləri həll olunmadan 
infrastrukturun genişləndirilməsi haqqında danışmaq tezdir. 
– Nabukko haqqında danışdıq. Siz bunu «Cənub dəhlizi» 
adlandırdınız, lakin mahiyyətcə bunlar eynidir. «Cənub 
dəhlizi» Azərbaycanda hasil olunan enerjidaşıyıcıların 
 92 
Gürcüstan və Türkiyə vasitəsilə Qərb bazarlarına nəqlini 
nəzərdə tutur. Sizin fikrinizcə, bu, həqiqətən baş 
tutacaqmı? Bu haqda müəyyən müddətdə söhbətlər gedir. 
– Bunu demək çətindir. Çünki sizin də qeyd etdiyiniz kimi, 
bu haqda artıq uzun müddətdir ki, kifayət qədər söhbətlər gedir. 
Bu istiqamətdə bir sıra mühüm addımlar atılıb. Birincisi, 2009-
cu ilin may ayında siyasi bəyannamə imzalanıb. Azərbaycan da 
bu siyasi bəyannaməyə qoşulmuşdur. Bundan əlavə, Nabukko 
üzvləri arasında bu layihənin hansı formada irəliyə aparılması 
ilə bağlı razılaşma əldə edilmişdir. Bu layihəni irəli aparmaq 
üçün bir sıra elementlər mövcud olmalıdır. Birincisi, bunu 
etmək üçün güclü siyasi iradə olmalıdır. İkincisi, maliyyə 
vəsaiti olmalıdır. Öncə qeyd etdiyim kimi, tranzit məsələlərinin 
həll olunmaması ən əsas maneədir. Eyni zamanda, qazımız üçün 
bazar qiyməti razılaşdırılmalıdır. 
– Siz qeyd etdiniz ki, əsas maneə qazın qiyməti və tranzit 
məsələsidir. Aydındır ki, Azərbaycan üçün tranzitlə 
əlaqədar ən böyük məsələ Türkiyə ilə bağlıdır. Türkiyəyə 
qazın satışı ilə bağlı razılaşma üzərində müəyyən müddətdir 
ki, iş gedir. Bu prosesi ləngidən nədir? 
– Biz qazı Türkiyəyə ixrac edirik. «Şahdəniz» yatağının 
birinci fazasından ixrac edirik. Bu baxımdan, heç bir 
problemimiz yoxdur. Yeganə problem ondan ibarətdir ki, bu 
gün mövcud olan qiymət bazar qiymətinə uyğun deyildir və 
iqtisadi baxımdan bizim üçün sərfəli deyildir. Türkiyəli 
həmkarlarımız da qiymətin ədalətli olmadığını deyirlər. 
Beləliklə, qiymətlərə yenidən baxılmalıdır. 
– Siz, Azərbaycanın Prezidenti kimi enerji müharibələri, 
alternativ enerji təchizatı marşrutları konsepsiyasından 
yaxşı xəbərdarsınız. Bununla bağlı Azərbaycanın siyasi 
mövqeyi necədir? Yəni, tutaq ki, Rusiya sizə deyir, bəli, 
bütün qazınızı verin, mən alıram. Bu, bizneslə bağlı 
məsələdir? Nəzəri baxımdan, əgər onlar sizin bütün qazınızı 
alsalar, onda sual yaranır – boru xətləri nəyə gərəkdir? Siz 
siyasi baxımdan Qərbi Avropa istehlakçısı üçün alternativ 
 93 
enerji təchizatı marşrutuna həqiqətən sadiqsinizmi, yoxsa, 
bu, Azərbaycanın milli maraqlarına cavab vermir? 
– Bizə gəldikdə, bu, yüz faiz kommersiya xarakterli 
məsələdir. Mən sizə əvvəlki təcrübəmizdən söyləyə bilərəm ki, 
biz neft marşrutlarımızı şaxələndirəndə də, bu, kommersiya 
məsələsi idi, yəni bizə neftimizi Aralıq dənizinə çıxarmaq üçün 
əsas boru kəməri lazım idi. Bakı–Tbilisi–Ceyhan bu cür baş 
tutdu. Eyni zamanda, bizim iki digər boru kəmərimiz də vardır. 
Onlardan biri neftimizi Rusiyanın, digəri isə Gürcüstanın Qara 
dənizdəki sahillərinə çıxarır. Eyni vəziyyət qaz sahəsinə də 
aiddir. Bu, sırf kommersiya məsələsi olmalıdır. Nabukko 
layihəsinin problemlərindən biri ondan ibarətdir ki, məsələ 
həddindən artıq siyasiləşdirilir. Biz diqqətimizi kommersiya 
məsələlərinə cəmləşdirməliyik. Onlar cəlbedici, əsaslandırılmış 
və ədalətli olmalıdır. Hasilatçılar, istehlakçılar və tranzit ölkələr 
arasında maraqlar tarazlığı qorunmalıdır. 
– Hər halda, bu gün Azərbaycanın çalışdığı qiymət məsə-
ləsi ən mühüm məsələdir? 
– Bu, mühüm məsələlərdən biridir. Digər mühüm məsələ 
şaxələndirmədir. Biz yalnız bir marşrutdan asılılığa yol verə 
bilmərik. 
– Sonuncu sual. Ermənistan ilə Azərbaycan arasında nə 
vaxt sülh olacaq? 
– Ermənistan öz işğalçı qüvvələrini Azərbaycanın beynəl-
xalq birlik tərəfindən tanınmış ərazilərindən çıxardığı andan 
etibarən sülh bərqərar oluna bilər. 
– Çox sağ olun. 
 
 
 94 
 
 
 
«THE WALL STREET JOURNAL»A MÜSAHİBƏ  
 
Davos 
 
27 yanvar 2009-cu il 
 
Yanvarın 27-də İsveçrədə işgüzar səfərdə olan Azər-
baycan Respublikasının Prezidenti İlham Əliyev Davosda «The 
Wall Street Journal»ın müxbirlərinə müsahibə vermişdir. 
Dövlətimizin başçısı Ermənistan-Azərbaycan, Dağlıq 
Qarabağ münaqişəsi, ATƏT-in Minsk qrupu həmsədrlərinin bu 
məsələ ilə bağlı fəaliyyəti, regional məsələlər, Azərbaycanda 
enerji sahəsində görülən işlər, Avropanın enerji 
təhlükəsizliyinin təmin edilməsində Azərbaycanın rolu və digər 
mövzularda suallara cavab verdi. 
 
 
 
 
 
 
 95 
 
 
 
PREZİDENT İLHAM ƏLİYEV «QLOBAL ENERJİ 
MƏNZƏRƏSİ» MÖVZUSUNDA İCLASDA 
İŞTİRAK ETMİŞDİR 
 
Davos  
 
28 yanvar 2009-cu il 
 
İsveçrənin kurort şəhərində açılmış 40-cı Dünya İqtisadi 
Forumunun illik toplantısı işini davam etdirir. Forumda müasir 
dövrün siyasi-iqtisadi problemlərin, qlobal inkişafın doğurduğu 
əsas çətinliklərin həlli üçün işgüzar tərəfdaşlığın genişlənməsinə 
yardım məsələləri müzakirə olunur. Toplantıda 100-dək 
ölkədən 2500-dən çox nümayəndə, o cümlədən dövlət və 
hökumət başçıları, tanınmış şirkətlərin təmsilçiləri, iqtisadçılar, 
ekspertlər, beynəlxalq təşkilatların, KİV-lərin rəhbərləri iştirak 
edirlər. 
Builki toplantı «Dünyanın vəziyyətini yaxşılaşdır: yenidən 
düşün, yenidən planlaşdır və yenidən qur» devizi altında keçirilir. 
Dünyanın vəziyyətinin yaxşılaşdırılması, mövcud problemlərin 
həlli qlobal əməkdaşlığın həyata keçirilməsini tələb edir. Bu isə öz 
növbəsində hökumət, biznes, media, elm, din, incəsənət, vətəndaş 
cəmiyyəti daxil olmaqla, bütün sahələrin təmsilçilərinin sıx 
əməkdaşlıq etmələri zərurətini yaradır. Bu məqsədlə Dünya 
İqtisadi Forumunun illik toplantısı qarşıdan gələn dörd on illik 
üçün qlobal gündəliyin formalaşdırılması məqsədi ilə ictimai 
həyatın bütün sahələrindən olan rəhbərləri öz işinə cəlb etmişdir. 
Yanvarın 28-də Forumun «Qlobal enerji mənzərəsi» 
mövzusunda iclası keçirilmişdir. 
Böyük əhəmiyyətə malik bu iclasda Azərbaycan Prezidenti 
İlham Əliyev iştirak etmişdir. 
 96 
Forumun əsas tədbirlərindən olan «Qlobal enerji mənzərəsi» 
mövzusunda iclası Kembric Enerji Tədqiqatları Asso-
siasiyasının sədri Daniel Yergin açaraq Prezident İlham Əliyevə 
və digər qonaqlara minnətdarlıq etmişdir. 
Azərbaycan Prezidenti İlham Əliyev iclasda çıxış etmiş, 
ölkəmizdə energetika sahəsində görülən işlərdən danışmışdır. 
Dövlətimizin başçısı ölkəmizin qlobal enerji təhlükə-
sizliyində oynadığı roldan söhbət açaraq demişdir ki, Azərbay-
can aparılmış düzgün siyasət nəticəsində və tərəfdaşların birgə 
səyi ilə beynəlxalq əhəmiyyətli layihələr həyata keçirmişdir. 
Hazırda Azərbaycanın enerji daşıyıcıları müxtəlif istiqamətlərə 
nəql olunur. Bunun üçün boru kəmərləri infrastrukturu 
yaradılmışdır. 
Prezident İlham Əliyev Azərbaycanın dünya qaz bazarında 
rolunun artdığını vurğulayaraq demişdir ki, ölkəmizin ehtiyatları 
təsdiq olunmuş qaz yataqları kifayət qədər çoxdur. Hazırda 
Azərbaycan qazı qonşu ölkələrə ixrac olunur. Halbuki bu ölkələrin 
bəzilərində Azərbaycandakından daha çox qaz hasil edilir. Biz qaz 
ixracını şaxələndirməyə davam edəcəyik. 
Dövlətimizin iqtisadi inkişafı haqqında danışan Prezident 
İlham Əliyev demişdir ki, son 6 ildə Azərbaycan dünyada ən 
sürətlə inkişaf edən ölkələrdən biridir. Həyata keçirilmiş 
islahatlar nəticəsində iqtisadiyyatın bazar prinsipləri əsasında 
inkişafı təmin edilmişdir. Hazırda ölkənin ümumi daxili 
məhsulunda özəl sektorun payı 85 faiz təşkil edir. Böhrana 
baxmayaraq, 2009-cu ildə də Azərbaycan inkişafını davam 
etdirmişdir. Ötən il Azərbaycanda ümumi daxili məhsul 9,3 
faiz, sənaye istehsalı isə 8,6 faiz artmışdır. Bundan başqa, 
Azərbaycanın milli valyutası dəyərdən düşməmişdir. 
İclasda bp şirkətinin baş icraçı direktoru Toni Heyvord, 
«Saudi Aramko» şirkətinin prezidenti Xalid Al-Falih, «Royal 
Dutch Shell» şirkətinin idarə heyətinin sədri Peter Vozer, «The 
Dow Chemical» şirkətinin idarə heyətinin sədri Endrü Liveris, 
«Total» şirkətinin direktorlar şurasının sədri Tyerri Desmartes 
mövzu ilə bağlı fikirlərini bildirmişlər. 
 97 
 
 
 
AZƏRBAYCAN PREZİDENTİ İLHAM ƏLİYEVİN 
VƏ LATVİYA PREZİDENTİ VALDİS ZATLERSİN 
GÖRÜŞÜ 
 
Davos  
 
28 yanvar 2009-cu il 
 
Yanvarın 28-də İsveçrədə işgüzar səfərdə olan 
Azərbaycan Respublikasının Prezidenti İlham Əliyevin və 
Latviya Respublikasının Prezidenti Valdis Zatlersin Davosda 
görüşü olmuşdur. 
Görüşdə ölkələrimiz arasında ikitərəfli əlaqələrin müxtəlif 
sahələrdə uğurla inkişafı qeyd olundu. 
Azərbaycana səfərinin çox uğurla keçdiyini qeyd edən 
Prezident Valdis Zatlers dedi ki, Bakıda keçirilmiş görüşlər 
səmərəli nəticələr vermişdir. Latviya Prezidenti ölkələrimizin 
iqtisadi sahədə əlaqələrinin genişlənməsi üçün yaxşı imkanların 
olduğunu bildirdi. 
Dövlətimizin başçısı Latviya Prezidentinin Azərbaycana 
səfərinin əlaqələrimizin inkişafı baxımından əhəmiyyətini 
vurğuladı. 
Prezident İlham Əliyev Azərbaycan və Latviya şirkətləri 
arasında əməkdaşlığın daha da genişlənməsini dəstəklədiyini 
bildirdi. 
Görüşdə regional əməkdaşlıq, ikitərəfli münasibətlər, 
beynəlxalq məsələlər ətrafında fikir mübadiləsi aparıldı. 
 
 
 
 98 
 
 
 
«NEFT VƏ QAZ GEOSİYASƏTİ:  
YENİ SƏRHƏDLƏR» MÖVZUSUNDA SAMMİT 
 
Davos  
 
28 yanvar 2009-cu il 
 
Yanvarın 28-də Davosda nahar əsnasında «Neft və qaz 
geosiyasəti: yeni sərhədlər» mövzusunda sammit keçirilmişdir. 
Azərbaycan Prezidenti İlham Əliyev sammitdə iştirak 
etmişdir. 
 
 
 
 99 
 
 
 
AZƏRBAYCAN PREZİDENTİ İLHAM ƏLİYEVİN 
VƏ İSVEÇRƏ PREZİDENTİ DORİS LOYHARDIN 
GÖRÜŞÜ 
 
Davos  
 
28 yanvar 2009-cu il 
 
Yanvarın 28-də Davosda Azərbaycan Prezidenti İlham 
Əliyevin və İsveçrə Prezidenti xanım Doris Loyhardın görüşü 
olmuşdur. 
Xanım Doris Loyhard Azərbaycan Prezidenti İlham 
Əliyevin İsveçrəyə rəsmi səfərini xatırlatdı və qeyd etdi ki, bu, 
çox uğurlu bir səfər olmuşdur. 
İsveçrə Prezidenti ölkələrimiz arasında iqtisadi sahədə, eləcə 
də energetika sahəsində əlaqələrin inkişafı üçün yaxşı 
potensialın olduğunu bildirdi. 
Prezident İlham Əliyev İsveçrə ilə əlaqələrimizin müxtəlif 
sahələrdə, həmçinin iqtisadi sahədə uğurla inkişaf etdiyini dedi. 
Dövlətimizin başçısı İsveçrə şirkətlərinin Azərbaycanda 
fəaliyyət göstərdiyini vurğulayaraq gələcəkdə bu sahədə 
əlaqələrimizin daha da genişlənəcəyinə əminliyini bildirdi. 
Görüşdə müxtəlif sahələrdə, o cümlədən iqtisadi, energetika 
sahələrində ikitərəfli əlaqələr, Nabukko layihəsi çərçivəsində 
əməkdaşlıq, regional və beynəlxalq məsələlər ətrafında fikir 
mübadiləsi aparıldı. 
 
 
 
 
 
 
 100 
 
 
 
AZƏRBAYCAN PREZİDENTİ İLHAM ƏLİYEVİN 
VƏ POLŞA PREZİDENTİ LEX KAÇİNSKİNİN 
GÖRÜŞÜ  
 
Davos  
 
28 yanvar 2009-cu il 
 
Yanvarın 28-də Azərbaycan Prezidenti İlham Əliyev 
Davosda Polşa Prezidenti Lex Kaçinski ilə görüşmüşdür. 
Görüşdə bildirildi ki, Azərbaycan ilə Polşa arasında 
münasibətlər müxtəlif sahələrdə, o cümlədən siyasi, iqtisadi və 
digər sahələrdə uğurla inkişaf edir. 
Yüksək səviyyədə qarşılıqlı səfərlərin əhəmiyyətinə 
toxunulan görüşdə bu səfərlərin və belə görüşlərin əlaqə-
lərimizin daha da genişlənməsi baxımından əhəmiyyətli olduğu 
vurğulandı. 
Görüşdə ikitərəfli münasibətlər və digər məsələlər ətrafında 
fikir mübadiləsi aparıldı. 
 
 
 
 
 
 101 
 
 
 
 
PREZİDENT İLHAM ƏLİYEVİN  
ŞAHZADƏ ENDRYU İLƏ GÖRÜŞÜ 
 
Davos  
 
28 yanvar 2009-cu il 
 
Yanvarın 28-də Azərbaycan Prezidenti İlham Əliyev Da-
vosda Böyük Britaniyanın York hersoqu, şahzadə Endryu ilə 
görüşmüşdür. 
Görüşdə Azərbaycan ilə Böyük Britaniya arasında iqtisadi 
əlaqələrin uğurla inkişaf etdiyi qeyd olundu. Bu sahədə 
əməkdaşlığın perspektivləri ilə bağlı məsələlər müzakirə edildi. 
 
 
 
 102 
 
 
 
AZƏRBAYCAN PREZİDENTİ İLHAM ƏLİYEVİN 
VƏ İORDANİYA KRALI II ABDULLAHIN 
GÖRÜŞÜ 
 
Davos  
 
28 yanvar 2009-cu il 
 
Yanvarın 28-də Davosda Azərbaycan Prezidenti İlham 
Əliyevin İordaniya Kralı II Abdullah ilə görüşü olmuşdur. 
Görüşdə Azərbaycan ilə İordaniya arasında əlaqələrin 
müxtəlif sahələrdə uğurla inkişafı etdiyi qeyd olundu, yüksək 
səviyyəli səfərlərin əməkdaşlığın möhkəmlənməsində xüsusi 
rolu olduğu vurğulandı. 
Bildirildi ki, Azərbaycan ilə İordaniya arasında əlaqələrin 
müxtəlif sahələrdə inkişafı üçün yaxşı potensial vardır. Əminlik 
ifadə olundu ki, bu əlaqələr gələcəkdə daha da möhkəmlənəcək 
və inkişaf edəcəkdir. 
Görüşdə ikitərəfli münasibətlər və beynəlxalq məsələlər 
ətrafında fikir mübadiləsi aparıldı. 
 
 
 
 
 
 
 
 
 
 
 
 
 103 
 
 
 
PREZİDENT İLHAM ƏLİYEV DÜNYA İQTİSADİ 
FORUMUNUN «QLOBAL ENERJİ MƏNZƏRƏSİ» 
MÖVZUSUNDA İCLASINDA  
 
Bakı  
 
29 yanvar 2009-cu il 
 
Yanvarın 28-də İsveçrənin Davos şəhərində 40-cı Dünya 
İqtisadi Forumunun «Qlobal enerji mənzərəsi» mövzusunda 
iclası keçirilmişdir. 
Böyük əhəmiyyətə malik olan bu iclasda Azərbaycan 
Prezidenti İlham Əliyev iştirak etmişdir. Forumun əsas 
tədbirlərindən biri olan «Qlobal enerji mənzərəsi» mövzusunda 
iclası Kembric Enerji Tədqiqatları Assosiasiyasının sədri Daniel 
Yergin açaraq Prezident İlham Əliyevə və digər qonaqlara 
minnətdarlıq etdi. 
Azərbaycan Prezidenti İlham Əliyev iclasda çıxış etdi, 
ölkəmizdə energetika sahəsində görülən işlərdən və iqtisadi 
inkişaf proseslərindən danışdı. 
A p a r ı c ı: İlk sualımı Prezident Əliyevə ünvanlamaq 
istərdim. Qlobal enerji sistemini nəzərdən keçirdikdə enerji 
təhlükəsizliyi Azərbaycan üçün nə deməkdir? 
İ l h a m  Ə l i y e v: İlk növbədə onu demək istərdim ki, 
enerji təhlükəsizliyi baxımından bizim üçün ən əsas məsələ 
təchizat marşrutlarının şaxələndirilməsidir. Biz buna nail ola 
bilmişik. Bu gün bizim təbii ehtiyatlarımızı müxtəlif istiqa-
mətlərə nəql edən şaxələndirilmiş boru kəmərləri sistemimiz 
vardır. Eyni zamanda, enerji sahəsində davamlı və uzunmüd-
dətli əməkdaşlığın həyata keçirilməsi üçün istehsalçı, tranzit və 
istehlakçı ölkələr arasında maraqlar balansının olması da 
vacibdir. Əgər maraqlar balansı pozularsa, bu, müəyyən 
 104 
problemlər yarada bilər. Bizdən ötrü digər vacib məsələ isə təbii 
ehtiyatlarımız, xüsusilə də qaz üçün ədalətli bazar qiyməti və 
müqavilələri imzalayan bütün tərəflərin tam sadiqliyidir. Hesab 
edirəm ki, enerji təhlükəsizliyi baxımından bu elementlər 
bütövlükdə istehlakçı və istehsalçılar üçün daha böyük etimad 
yarada bilər. 
A p a r ı c ı: Cənab Prezident, Azərbaycanın müstəqillik 
dövrünün ilk on ilində daha çox diqqət neft sahəsinə ayrılırdı. 
İndi isə diqqət təbii qaza artır. Növbəti 5-10 il ərzində qlobal 
qaz bazarında Azərbaycanın rolu nədən ibarət ola bilər və bu 
bazara çıxışı əngəlləyən hansı maneələr vardır? 
İ l h a m  Ə l i y e v: Düşünürəm ki, qlobal qaz bazarında 
Azərbaycanın rolu mütləq artacaqdır. Çünki, nəhəng qaz 
ehtiyatlarının aşkar olunması Azərbaycanın əsas qaz ixracat-
çılarından birinə çevrilməsinə imkan yaradacaqdır. Bildiyiniz 
kimi, hesablamalara görə, Azərbaycanın təsdiq olunmuş 
minimal qaz ehtiyatları 2 trilyon kubmetrdən artıqdır. Bu, 
bundan sonrakı on illər ərzində həm bizim, həm də ixracat 
həcmi üçün kifayətdir. Hazırda isə ən mühüm məsələ təbii 
qazımız üçün etibarlı və üzunmüddətli bazarın təmin 
edilməsidir. 
Qeyd etdim ki, artıq şaxələndirilmiş qaz təchizatı sistemimiz 
vardır. Lakin həmin sistem yalnız bugünkü hasilat həcmini nəql 
edə bilər. Biz qaz hasılatını iki, üç dəfə, bəlkə də daha çox 
artırmağı planlaşdırırıq. Onun üçün bizim daha böyük həcmli 
boru kəmərləri infrastrukturumuz olmalıdır. Əlbəttə, böyük 
sərmayələri yeni işlənilmə və boru kəmərləri infrastrukturuna 
yatırmaq üçün biz aydın şəkildə bilməliyik ki, istehlakçılarımız 
kimlərdir. Həmin ölkələrdə bazarın tənzimlənməsi necə 
qurulub. Həmin bazarlar bizim üçün etibarlı və 
uzunmüddətlidir, ya yox. Beləliklə, əminəm ki, bütün bu 
məsələlər öz həllini tapandan sonra Azərbaycan neft sahəsində 
olduğu kimi, qaz potensialından da uğurla istifadə edəcəkdir. 
A p a r ı c ı: Yəqin ki, alıcılardan söhbət gedir. 
 105 
İ l h a m  Ə l i y e v: Bəli, alıcılarımız vardır. Ətrafımızda da 
alıcılar vardır. Azərbaycan hazırda qonşu ölkələrə qaz ixrac 
edir. Baxmayaraq ki, bu ölkələrdən bəziləri bizdən daha çox qaz 
hasil edir. Lakin məqsədimiz şaxələndirməni davam etdirmək, 
yeni bazarlar tapmaqdır, xüsusilə də Avropada. Biz bilirik ki, 
Avropadan olan alıcılar da şaxələndirmə, yeni qaz təchizatı 
mənbələri axtarışındadırlar. Hələlik isə Xəzər dənizinin qazı, 
xüsusilə də Azərbaycanın mavi yanacağı Avropa üçün yeganə 
qaz mənbəyi ola bilər. 
 
* * * 
 
İclasda bp şirkətinin baş icraçı direktoru Toni Heyvord, 
«Saudi Aramko» şirkətinin prezidenti Xalid Al-Falih, «Royal 
Dutch Shell» şirkətinin idarə heyətinin sədri Peter Vozer, «The 
Dow Chemical» şirkətinin idarə heyətinin sədri Endrü Liveris, 
«Total» şirkətinin direktorlar şurasının sədri Tyerri Desmartes 
mövzu ilə bağlı fikirlərini bildirdilər. Onlar şirkətlərin qlobal 
maliyyə böhranından xilas olması üçün daha mühüm addımların 
atılmasının, bu istiqamətdə səmərəli tədbirlərin görülməsinin 
vacibliyini diqqətə çatdırdılar. 
A p a r ı c ı: Cənab Prezident, biz böhranın şirkətlərə 
təsirindən danışdıq. Gəlirlərin artdığı və ya azaldığı bir dövrdə 
Siz ölkə Prezidenti kimi sabitliyi və inflyasiyanı necə qoruyub 
saxlaya bilirsiniz və çətinlikləri necə dəf edirsiniz? 
İ l h a m  Ə l i y e v: Onu deyə bilərəm ki, son bir neçə il 
ərzində ölkəmizdə apardığımız islahatlar bizə dayanıqlı və 
şaxələndirilmiş iqtisadiyyat yaratmağa imkan verdi. İyirmi il 
bundan öncə Azərbaycan Sovet İttifaqının bir hissəsi idi. O 
zaman iqtisadiyyatımızın bazar iqtisadiyyatı seqmenti sıfıra 
bərabər idi. Bu gün ümumi daxili məhsulumuzun (ÜDM) 85 
faizi özəl sektorun payına düşür. Biz neft və qazdan əldə 
etdiyimiz gəlirləri qeyri-enerji sektoruna, ilk növbədə isə sənaye 
istehsalına yönəltdik. Beləliklə bu gün böhranla və neftin 
qiymətinin dəyişməsi ilə bağlı yaranan bütün çətinlikləri 
minimum itkilərlə dəf etməyə nail olmuşuq. 
 106 
Mən 2009-cu ildə Azərbaycanda iqtisadi inkişafı aydın 
şəkildə əks etdirən bəzi rəqəmləri söyləyə bilərəm. ÜDM-in 
artımı 9,3 faiz, sənaye istehsalının artımı 8,6 faiz, inflyasiya 
dərəcəsi isə yalnız 1,5 faiz olmuşdur. 2009-cu ildə neftin 
qiymətinin kəskin şəkildə aşağı düşməsinə baxmayaraq, 
müstəqil neft fondumuz daha çox vəsait toplaya bilmişdir. Bu 
rəqəmlər aydın şəkildə göstərir ki, iqtisadiyyatımız hadisələrin 
gözlənilməz inkişafına tab gətirə bilir. Təbii ki, biz də iqtisadi 
böhrandan əziyyət çəkmişik. Lakin biz bütün ehtiyatlarımızı 
səfərbər etməyə nail olmuşuq. 
Onu da deyə bilərəm ki, 2009-cu ilin ən mühüm element-
lərindən biri də odur ki, regionumuzdakı digər ölkələrdən fərqli 
olaraq milli valyutamız dəyərini itirmədi, sabit qaldı. Bu isə 
insanların sosial müdafiəsi üçün böyük bir dəstək idi. Neftin 
bugünkü qiymətləri isə şirkətlər, istehlakçılar və ölkələr üçün 
münasibdir. Bu cür qiymətlər bizə daha çox sərmayə yatırmağa, 
daha çox neft və qaz hasil etməyə imkan verir, eyni zamanda, 
bu, istehlakçılar üçün də məqbuldur. Artıq maraqlar balansı 
müşahidə olunmaqdadır. 
Ümid edirəm ki, biz 2010-cu ildə nəzərdə tutduğumuz bütün 
əsas layihələri həyata keçirəcəyik. Qeyd etmək istəyirəm ki, 
2009-cu ildə Azərbaycandakı sərmayələrin ümumi məbləği 10 
milyard dollara yaxın olub. Bu, iqtisadiyyatımız üçün kifayət 
qədər böyük məbləğdir. Hesab edirəm ki, neftin tarazlaşdırılmış 
qiyməti bizə gələcəkdə inkişafı davam etdirməyə imkan 
verəcəkdir. Yeri gəlmişkən, son altı il ərzində Azərbaycan 
iqtisadiyyatı dünyada ən sürətlə inkişaf edən iqtisadiyyat olub. 
Altı il ərzində iqtisadiyyatımızın ümumi artımı 300 faiz təşkil 
edib. Beləliklə, indiyədək nail olduqlarımız, topladığımız vəsait 
və neft sahəsində əldə edilmiş gəlirlərin qeyri-neft sektoruna 
yönəldilməsi istiqamətində gördüyümüz işlər bizə uğurlu 
inkişafı davam etdirməyə imkan verəcəkdir. 
FEVRAL 
 
 
 
 107 
AZƏRBAYCAN PREZİDENTİ İLHAM ƏLİYEV 
VƏ ALMANİYA KANSLERİ ANGELA MERKEL 
NAHAR ETMİŞLƏR 
 
Berlin  
 
4 fevral 2010-cu il 
 
Fevralın 4-də Berlində, Almaniya Federativ Respublikası 
kanslerinin iqamətgahında kansler xanım Angela Merkel və 
Azərbaycan Respublikasının Prezidenti İlham Əliyev nahar 
etmişlər. 
 
 
 
 108 
 
 
 
AZƏRBAYCAN PREZİDENTİ İLHAM ƏLİYEV 
BERLİNDƏN MÜNXENƏ YOLA DÜŞMÜŞDÜR 
 
Münxen  
 
4 fevral 2010-cu il 
 
Almaniyada işgüzar səfərdə olan Azərbaycan Res-
publikasının Prezidenti İlham Əliyev fevralın 4-də 46-cı 
Münxen Təhlükəsizlik Konfransında iştirak etmək üçün 
Berlindən Münxenə yola düşdü. 
Azərbaycanın və Almaniyanın dövlət bayraqlarının dal-
ğalandığı Berlin şəhərinin «Tegel» hava limanında Azərbaycan 
Prezidentinin şərəfinə fəxri qarovul dəstəsi düzülmüşdü. 
Dövlətimizin başçısı İlham Əliyevi Almaniyanın yüksək 
vəzifəli rəsmi şəxsləri böyük hörmət və ehtiramla yola saldılar. 
 
* * * 
Həmin gün axşam Prezident İlham Əliyev Münxen şəhərinə 
gəldi. 
 
 
 109 
 
 
 
AZƏRBAYCAN RESPUBLİKASININ PREZİDENTİ 
İLHAM ƏLİYEVİN ALMANİYAYA İŞGÜZAR 
SƏFƏRİ 
BERLİN HAVA LİMANINDA QARŞILANMA 
 
Berlin  
 
4 fevral 2010-cu il 
 
Azərbaycan Respublikasının Prezidenti İlham Əliyev 
Almaniya Federativ Respublikasının kansleri Angela Merkelin 
dəvəti ilə fevralın 4-də Almaniyaya işgüzar səfərə gəlmişdir. 
Azərbaycanın və Almaniyanın dövlət bayraqlarının 
dalğalandığı Berlin şəhərinin «Tegel» hava limanında Azər-
baycan Prezidentinin şərəfinə fəxri qarovul dəstəsi düzülmüşdü. 
Dövlətimizin başçısı İlham Əliyevi Almaniyanın yüksək 
vəzifəli rəsmi şəxsləri böyük hörmət və ehtiramla qarşıladılar. 
 
 
 110 
 
 
 
MƏTBUATA BİRGƏ BƏYANAT 
 
Berlin  
 
4 fevral 2010-cu il 
 
Fevralın 4-də Berlində, Almaniya Federativ Respublikası 
kanslerinin iqamətgahında Azərbaycan Respublikasının 
Prezidenti İlham Əliyev və kansler xanım Angela Merkel 
mətbuat üçün bəyanatlarla çıxış etmişlər. 
Angela Merkel Azərbaycan Prezidentini Almaniyada 
yenidən salamlamaqdan məmnun olduğunu bildirmişdir. 
Kansler ölkələrimiz arasında iqtisadi əlaqələrin yüksək səviy-
yədə olduğunu bildirərək, bu sahədə əməkdaşlığı geniş-
ləndirmək üçün mövcud olan böyük potensialdan istifadə 
etməyin zəruriliyini vurğulamışdır. 
Almaniyanın Azərbaycana müxtəlif sahələrdə dəstək ver-
məyə hazır olduğunu diqqətə çatdıran xanım Angela Merkel 
bildirmişdir ki, neft-qaz ölkəsi olan Azərbaycan Almaniya üçün 
vacib tərəfdaşdır. 
Səfərə dəvətə görə təşəkkürünü bildirən Azərbaycan Prezidenti 
İlham Əliyev Almaniyaya üç il əvvəlki səfərindən ötən müddətdə 
ölkələrimiz arasında əlaqələrin sürətlə inkişaf etdiyini demişdir. 
Dövlətimizin başçısı bildirmişdir ki, siyasi əlaqələrimiz yüksək 
səviyyədədir, iqtisadi sahədə əməkdaşlığımız genişlənir. 
Azərbaycanda 100-ə yaxın Almaniya şirkətinin fəaliyyət 
göstərdiyini diqqətə çatdıran Prezident İlham Əliyev demişdir 
ki, hazırda müasirləşmə dövrünü yaşayan ölkəmizdə alman 
texnologiyalarına tələbat vardır. Azərbaycan isə Avropanın 
enerji təhlükəsizliyi məsələlərinin həllinə öz töhfəsini verməyə 
hazırdır. 
 111 
Dövlətimizin başçısı bildirmişdir ki, Azərbaycan Avropa 
İttifaqının «Şərq tərəfdaşlığı» Proqramına qoşulmuşdur və bu, 
ölkəmizdə müxtəlif sahələrdə islahatlar aparmağa imkan 
verəcəkdir. 
 
 
 112 
 
 
 
AZƏRBAYCAN PREZİDENTİ İLHAM ƏLİYEVİN  
ALMAN–AZƏRBAYCAN FORUMUNUN 
ÜZVLƏRİ İLƏ GÖRÜŞÜ 
 
Münxen  
 
5 fevral 2010-cu il 
 
Almaniyada işgüzar səfərdə olan Azərbaycan Res-
publikasının Prezidenti İlham Əliyev fevralın 5-də Münxendə 
Alman–Azərbaycan Forumunun üzvləri ilə görüşmüşdür. 
Görüşdə ölkələrimiz arasında siyasi, iqtisadi və mədəni 
əlaqələrin inkişafı istiqamətində Forumun keçirdiyi tədbirlərin 
əhəmiyyəti vurğulandı. 
Qeyd olundu ki, Alman–Azərbaycan Forumu ölkələrimiz 
arasında müxtəlif sahələrə dair yeni layihələr həyata keçirmək 
niyyətindədir və Azərbaycan Prezidentinin bu məsələ ilə bağlı 
fikirləri böyük maraq doğurur. 
 
 
 
 113 
 
 
 
AZƏRBAYCAN PREZİDENTİ İLHAM ƏLİYEVİN 
TÜRKİYƏNİN XARİCİ İŞLƏR NAZİRİ ƏHMƏD 
DAVUDOĞLU İLƏ GÖRÜŞÜ 
 
Münxen  
 
5 fevral 2010-cu il 
 
Almaniyada işgüzar səfərdə olan Azərbaycan Res-
publikasının Prezidenti İlham Əliyev fevralın 5-də Münxendə 
Türkiyənin xarici işlər naziri Əhməd Davudoğlu ilə 
görüşmüşdür. 
Görüşdə Azərbaycan ilə Türkiyə arasında siyasi əlaqələrin 
yüksək səviyyədə olduğu bildirildi. Ermənistan–Azərbaycan, 
Dağlıq Qarabağ münaqişəsi, regional və digər məsələlər ilə 
bağlı fikir mübadiləsi aparıldı. 
 
 
 114 
 
 
 
AZƏRBAYCAN PREZİDENTİ İLHAM ƏLİYEVİN 
ALMANİYAYA İŞGÜZAR SƏFƏRİ 
MƏTBUAT ÜÇÜN BİRGƏ BƏYANAT 
 
Bakı  
 
5 fevral 2010-cu il 
 
Fevralın 4-də Berlində, Almaniya Federativ Respublikası 
Kanslerinin iqamətgahında Azərbaycan Respublikasının 
Prezidenti İlham Əliyev və Kansler xanım Angela Merkel birgə 
mətbuat konfransı keçirmişlər. 
Dövlətimizin başçısını Federal Kansler qarşılamışdır. 
Prezident İlham Əliyev və Kansler Angela Merkel mətbuat 
üçün birgə bəyanatla çıxış etmişlər. 
 
Kansler Angela Merkelin bəyanatı 
 
– Hörmətli xanımlar və cənablar! 
Mən çox şadam ki, Azərbaycan Respublikasının Prezidenti 
hörmətli cənab İlham Əliyevi bu gün Berlində qarşılamaq 
imkanına malikəm. 
Cənab Prezident, biz Sizinlə sonuncu dəfə təxminən üç il 
bundan əvvəl – 2007-ci ilin fevral ayında Berlində görüş-
müşdük. O vaxtdan təxminən üç il keçibdir. Qeyd etmək 
istərdim ki, bizim iqtisadi münasibətlərimiz çox gözəl səviy-
yədədir. Əməkdaşlığımız sıxdır. Amma əməkdaşlığımızı 
genişləndirmək üçün potensialımız mövcuddur. Biz bundan 
istifadə etməliyik. 
Zənnimcə, elə sahələr vardır ki, biz Almaniya hökuməti 
olaraq Azərbaycan hökumətinə həmin sahələrdə öz dəstəyimizi 
göstərə bilərik. Biz Almaniya hökuməti olaraq sizə iqtisadiyyat, 
 115 
o cümlədən infrastruktur sahələrində əməkdaşlığımızı təklif 
edirik. Biz Azərbaycan ilə iqtisadi sahədə əməkdaşlığa çox 
böyük maraq göstəririk. 
Mənə belə gəlir ki, biz əməkdaşlığımızı «qələbə-qələbə» 
formulunda qura bilərik. Mən bunu deyəndə nəzərdə tuturam ki, 
hər iki tərəf bu əməkdaşlıqdan faydalana bilər. Biz Almaniya 
hökuməti olaraq texniki yeniliklərimizi təklif edirik və 
Azərbaycan neft-qaz ölkəsi kimi bizim üçün əlbəttə ki, çox 
vacib tərəfdaşlardan biridir. Neft-qaz sahəsindən danışanda, 
əlbəttə ki, Nabukko layihəsini qeyd etməmək mümkün deyildir. 
Biz bu gün görüşümüz çərçivəsində iqtisadi layihələr, həmçinin 
Nabukko layihəsi haqqında danışacağıq. Amma yalnız bu 
layihələr haqqında deyil, eyni zamanda, Azərbaycanın 
demokratik inkişafı, hüquqi dövlətçiliyi haqqında söhbət 
aparacağıq. 
Cənab Prezident, Sizə bir daha ürəkdən «Xoş gəlmisiniz!» 
deyirəm. 
 
Prezident İlham Əliyevin bəyanatı 
 
– Çox sağ olun, xanım Kansler. 
İlk növbədə, məni Almaniyaya dəvət etdiyinizə görə Sizə 
minnətdarlığımı bildirmək istəyirəm. 
Siz qeyd etdiniz ki, üç il bundan əvvəl biz Sizinlə burada – 
Berlində görüşmüşdük. O görüşdən sonra bu günə qədər 
Almaniya ilə Azərbaycan arasında mövcud olan münasibətlər 
çox sürətlə inkişaf etmişdir. Siyasi əlaqələr çox yüksək 
səviyyədədir. İqtisadi sahədə qarşılıqlı maraq böyüyür və bu 
gün 100-ə yaxın alman şirkəti Azərbaycanda uğurla fəaliyyət 
göstərir. Biz çox istəyirik ki, iqtisadi sahədə əməkdaşlıq daha da 
dərinləşsin. Çünki bunu etmək üçün çox gözəl imkanlar vardır. 
Azərbaycan bu gün müasirləşmə dövrünü yaşayır. Əlbəttə ki, 
ölkəmizi hərtərəfli inkişaf etdirmək üçün bizə qabaqcıl 
texnologiya lazımdır. Onlar da əlbəttə ki, Almaniyada çox 
yüksək səviyyədədir. 
 116 
Azərbaycan isə, öz növbəsində Avropanın enerji təhlü-
kəsizliyi məsələlərinin uğurla həll edilməsi üçün töhfəsini 
verməyə hazırdır. Siz bu gün Nabukko layihəsi haqqında 
fikirlərinizi söylədiniz. Biz bu layihəni dəstəkləyirik. Qeyd 
etmək istəyirəm ki, Nabukko layihəsinin müzakirəsi bu gün 
daha da intensiv xarakter daşıyır. Hesab edirəm ki, bu, çox 
müsbət amildir. Azərbaycanda əvvəlki illərdə yaradılan 
nəqliyyat infrastrukturu, xüsusilə qaz kəmərləri Nabukko və 
«Cənub dəhlizi»nin digər layihələrinin həyata keçirilməsi üçün 
gözəl zəmin yaradır. 
Bu yaxınlarda Azərbaycan Avropa İttifaqının «Şərq 
tərəfdaşlığı» Proqramına qoşulub. Bu proqramın icrası nəti-
cəsində ölkəmizdə siyasi, iqtisadi islahatlar, demokratikləşmə 
prosesləri daha da sürətlə gedəcəkdir. 
Beləliklə, ikitərəfli münasibətlərin məzmunu çox dəyərlidir 
və gündəlik çox genişdir. Əminəm ki, bugünkü görüşdən sonra 
münasibətlərimiz daha da sürətlə inkişaf etməyə davam 
edəcəkdir. 
 
 
Azərbaycan Prezidenti İlham Əliyevin çıxışı 
 
– Hörmətli xanımlar və cənablar! 
Mən əvvəlcə konfrans təşkilatçılarına dəvətə görə min-
nətdarlığımı bildirmək istərdim. Burada olmaq və bugünkü 
tədbirdə iştirak etmək böyük şərəfdir. 
Hazırda qlobal təhlükəsizlikdə enerji təhlükəsizliyi məsə-
lələrinin əhəmiyyəti daha da artır. Tarixən neft hasil edən ölkə 
kimi Azərbaycan regionumuzda enerji təhlükəsizliyinin təmin 
edilməsində öz rolunu oynayır. 
Qeyd etmək istəyirəm ki, Azərbaycan dünyada ilk dəfə neft 
hasil etmiş məkandır. Buna görə, biz neft hasilatı sahəsində 
zəngin tarixə malikik. Uzun illər və onilliklər ərzində 
Azərbaycan neftindən dünya tələbatlarını təmin etməkdə 
istifadə olunmuşdur. 
 117 
Lakin 1990-cı illərin əvvəlində ölkəmiz müstəqilliyini bərpa 
etdikdən sonra, neft ehtiyatlarımızın əksər hissəsi tükənmişdi. 
Bizə çirklənmiş ərazilər miras qalmışdı. Neft hasilatının sürətlə 
azalması ölkə üçün bir çox problemlər yaratdı. Biz neft işinin 
yeni inkişaf mərhələsini yaratmalı idik. Lakin bunu necə etməli 
idik? Sovet İttifaqı dağıldıqda yenicə yaranmış bütün ölkələr bir 
çox iqtisadi və siyasi problemlərdən əziyyət çəkdilər. Buna 
görə, qürurumuzu bərpa etmək üçün bizim yeganə yolumuz 
beynəlxalq neft şirkətlərinin Xəzərin Azərbaycan sektoruna 
dəvət edilməsindən ibarət idi. Beynəlxalq neft şirkətləri ilə 
əməkdaşlığımız bu cür başladı. 
1994-cü ildə dünyada ən böyük yataqlardan biri – «Azəri-
Çıraq» yatağı kəşfiyyat işləri üçün hazır idi. Elə həmin ildə, 
«Əsrin müqaviləsi» imzalandı və o, Azərbaycana, neft və qaz 
ehtiyatlarımıza bir çox milyardlıq sərmayələr üçün qapını açdı. 
Həmin vaxtdan etibarən, biz uğurlu enerji strategiyamızı 
davam etdirməyə müvəffəq olduq. Hökumət ilə sərmayə-
darlarımız arasında çox yaxşı və dost münasibətləri qurduq. 
Münbit sərmayə mühitini yaratdıq və neft irsimizi bərpa etməyə 
nail olduq. 
Bu gün ölkə əsas enerji mənbələri ilə tam şəkildə təmin 
olunub. Neft hasilatımızın həcmi bir neçə dəfə artıb və indi biz 
artıq hər gün bir milyon barrel neftdən söhbət aparırıq. Hasilata 
və infrastruktura qoyduğumuz sərmayələr bizə enerji təchizatı 
mənbələrini şaxələndirmək imkanını yaratdı. 
Biz Azərbaycan neftini Qara və Aralıq dənizlərinə nəql edən 
üç boru kəməri çəkdik. Ümid edirik ki, hasilatın bugünkü həcmi 
gələcək onilliklər ərzində də davam edəcəkdir. Bu, bizə xeyli 
maliyyə vəsaitlərini toplamağa və neftdən əldə edilən gəlirləri 
iqtisadiyyatımızın qeyri-neft sektoruna – təhsil, sosial və 
səhiyyə sektorlarına, eləcə də infrastruktura yönəltmək imkanını 
yaratdı. Məhz buna görə, iqtisadi böhran və neft qiymətlərinin 
kəskin azalması ilə səciyyələnən 2009-cu ildə də Azərbaycan 
iqtisadiyyatı uğurlu inkişafını davam etdirdi və həmin ildə 
iqtisadiyyatımız 9 faizdən çox artmışdır. 
 118 
Şaxələndirmə bizim üçün prioritetlərdən biri idi. Çünki biz 
yalnız bir təchizat marşrutundan asılı ola bilməzdik. Hazırda biz 
üç neft təchizatı marşrutuna malikik və bu, regionda tamamilə 
yeni vəziyyət yaratdı. Çünki dünyada ilk dəfə olaraq Xəzər 
dənizi, əgər belə demək olarsa, xarici şirkətlər üçün açıq elan 
edildi. İlk dəfə olaraq, Xəzərdə hasil edilən neft boru kəmərləri 
ilə beynəlxalq bazarlara çıxarılmağa başlandı. Bu gün həmin 
boru kəmərləri Xəzərin şərq sahillərində yerləşən digər 
təchizatçılar tərəfindən də istifadə edilir. 
Beləliklə, ölkəmizdə görülən işlər tamamilə yeni vəziyyət 
yaratmışdır. Bu gün biz təbii qazın nəqli üçün «Cənub dəhlizi», 
Nabukko və digər layihələr haqqında danışırıq. Lakin aydındır 
ki, son illər ərzində Azərbaycanda qurulmuş infrastruktur 
olmadan bütün bu müzakirələr əsassız olardı. 
Biz qapıları açdıq və çox münbit sərmayə mühiti yaratdıq. 
Hazırda sərmayədarlar ilə hökumət arasında çox böyük etimad 
olan bir vəziyyətdəyik. Qeyd etmək istədiyim digər mühüm 
elementlərdən biri isə ondan ibarətdir ki, bütün neft 
müqavilələri ölkəmizdə parlament tərəfindən ratifikasiya olunur 
və qanuna çevrilir ki, heç kəs heç bir sözü dəyişə bilməsin. Bu, 
sərmayədarlar arasında əlavə etimad yaradır. Onlar tamamilə 
əmindirlər ki, hökumət hətta əgər şərtləri yenidən razılaşdırmaq 
və güclü mövqeyindən irəli gələrək, əlavə üstünlükləri əldə 
etmək istəsə belə, bunu etmək hüququna malik deyildir. 
Enerji şaxələndirilməsi sahəsində görülən işlər bu gün 
sonrakı inkişaf üçün yaxşı imkanlar yaradır. 2007-ci ildən əvvəl 
Azərbaycan təbii qaz idxal edirdi. Lakin bizim işlənilməsinə 
başladığımız böyük qaz yataqlarımız vardır. Hazırda isə, 
Azərbaycan nəinki öz daxili tələbatını təmin edir, o cümlədən 
qazı müxtəlif istiqamətlərdə ixrac edir. Ölkəmizdə qaz 
hasilatının həcmi artır. Ümid edirik ki, bu il qaz hasilatının 
həcmi 30 milyard kubmetrə yaxın olacaqdır. Daxili tələbatın 
həcmi isə, hasil olunacaq həcmin təxminən üçdə birinə 
bərabərdir. 
 119 
Bu, o deməkdir ki, bizdə ixrac üçün böyük həcmdə təbii 
qazımız olacaqdır. Bilirik ki, Avropanın bizim təbii qaza 
ehtiyacı vardır. Avropa tərəfdaşlarımızla enerji təhlükəsizliyi və 
enerji şaxələndirilməsi məsələləri üzərində çalışırıq. 
Əvvəlcə qeyd etdiyim kimi, neft və qaz üçün bizim artıq 
gözəl infrastrukturumuz vardır. Biz hasilatın artırılması üçün 
gələcəkdə istifadə oluna biləcək dəhliz yaratmışıq. Çünki 
hesablamalara görə, Azərbaycanda minimal qaz ehtiyatları 2 
trilyon kubmetrdir. Lakin bu, 5 trilyon kubmetr də təşkil edə 
bilər. Bu, nəinki bizim və regional istehlakçılar üçün, o 
cümlədən Avropa istehlakçıları üçün ən azı yüz ilə kifayətdir. 
Biz bu məsələlər üzərində işləyirik və Azərbaycan hər zaman 
konstruktiv olub. Biz bütün şaxələndirmə təşəbbüslərini 
dəstəkləmişik. 
Bu gün biz təchizat marşrutlarımızı tam şaxələndirmişik. 
Bizim istənilən istiqamətə gedən üç neft və dörd qaz boru 
kəmərlərimiz vardır. Hər bir istiqamətə gedən boru kəməri 
genişləndirilə bilər. Biz sadəcə, istehlakçılar, tranzit ölkələr və 
hasilatçılar arasında sazişlərə aid bütün zəruri məsələlərin 
həllini və əlavə olaraq, 20 milyard kubmetr qazı hasil etmək 
məqsədi ilə məbləği təxminən 20 milyard dollar olacaq 
sərmayələrin yeni mərhələsinin başlanmasını gözləyirik. 
Əlbəttə ki, bu, istehlakçılarımızın istifadəsinə veriləcəkdir. 
Hesab edirəm ki, daxil olmağa çalışdığımız yeni mərhələyə nail 
olmaq üçün biz bir sıra mühüm məsələləri həll etməliyik. 
Birincisi, hasilatçılar, tranzit ölkələr və istehlakçılar arasında 
maraqlar tarazlığı olmalıdır. Əgər tarazlıq təmin olunmasa, bu 
layihələri irəliyə doğru aparmaq çətin olacaqdır. 
İkinci mühüm məsələ böyük maliyyə paketinin olmasıdır. 
Hər hansı əlavə boru kəməri layihəsi üçün çox böyük mayələr 
qoyulmalıdır. Azərbaycan öz tərəfdaşları, xarici neft şirkətləri 
ilə milyardlarla dolları təbii qazımızın hasilatına yatırmağa 
hazırdır. Lakin onu Avropa bazarlarına çıxarmaq üçün boru 
kəməri infrastrukturuna böyük sərmayələr qoyulmalıdır. Biz 
texniki yardımı təmin edə bilərik. Təcrübəmizdən, texniki 
 120 
təcrübəmizdən və tranzit ölkələrlə tranzit sazişlərin 
razılaşdırılması təcrübəmizdən istifadə oluna bilər. Eyni 
zamanda, ehtiyatlarımız üçün ədalətli bazar qiyməti olmalıdır. 
Bugünkü vəziyyət bizi qane edir. Çünki hazırda ölkəmizin 
bütün əsas maliyyə problemlərinin həllinə nail olmuşuq. Enerji 
təchizatı sahəsində tam şaxələndirməyə malikik. Biz 
iqtisadiyyatı şaxələndirə bildik. Qeyd etdiyim kimi, 2009-cu 
ildə iqtisadi artım 9 faizdən çox olmuşdur. Sənaye artımı 8,6 
faiz, inflyasiya dərəcəsi isə 1,5 faiz olmuşdur. 
Azərbaycan iqtisadi və siyasi islahatları davam etdirir. 
Dünya Bankı 2008-ci ildə Azərbaycanı dünyada birinci islahatçı 
ölkə elan etmişdir. Liberal iqtisadiyyat, bazar iqtisadiyyatı və 
siyasi islahatlar birlikdə ölkəmizdə çox yaxşı mühit yaratmışdır. 
Biz xeyli maliyyə vəsaitlərini toplaya bildik. 2009-cu ildə neftin 
qiymətlərinin aşağı düşməsinə baxmayaraq, maliyyə 
vəsaitlərimiz artmışdır. Bu gün onların həcmi 20 milyard 
dollardan artıqdır. Bu, doqquz milyon əhalisi olan ölkə üçün 
kifayətdir. Gələn onilliklər ərzində neft hasilatı göstəricisinin 
gündə ən azı 1 milyon barrel səviyyəsində olacağını nəzərə 
alsaq, bu, o deməkdir ki, gələcəkdə bizim hər hansı maliyyə 
yardımına ehtiyacımız olmayacaqdır. 
Nəzərdə tutduğumuz bütün layihələrin həyata keçirilməsi 
üçün qarşılaşdığımız həlli vacib olan əsas problemlərdən biri 
əlbəttə ki, regionda sülhün bərqərar olmasıdır. Uzun illər 
ərzində Azərbaycan əraziləri Ermənistanın işğalı altında qalır. 
Bu işğal demək olar ki, iyirmi ildir davam edir. Bu işğal və 
etnik təmizləmə siyasəti nəticəsində bir milyon azərbaycanlı 
hələ də qaçqın və məcburi köçkün vəziyyətində yaşayır. Biz 
Ermənistan–Azərbaycan münaqişəsinin həll yolunu mümkün 
qədər tez tapmaq və Azərbaycanın bütün dünya, Birləşmiş 
Millətlər Təşkilatı tərəfindən tanınan ərazi bütövlüyünün 
bərpasını istəyirik. Beynəlxalq təşkilatların bütün qərarlarında 
Azərbaycanın ərazi bütövlüyünə tam dəstək verilir. 
Bu məsələ regional sabitliyə və inkişafa böyük təhlükə 
yaradır. Əlbəttə ki, o, tammiqyaslı regional əməkdaşlığa ma-
 121 
neədir və bütün planlarımıza xələl gətirə bilər. Biz tərəfdaş-
larımızla apardığımız əməkdaşlığa tam sadiqik. Biz bütün enerji 
layihələrinə kommersiya nöqteyi-nəzərindən yanaşırıq. Bu 
layihələrdə mühüm kommersiya elementi olmalıdır. Eyni 
zamanda, şaxələndirməyə nail olmaq lazımdır. Çünki yalnız bir 
təchizat mənbəyindən asılılıq bizim üçün gələcəkdə problemlər 
yarada bilər. 
Hesab edirəm ki, enerji təhlükəsizliyinə dünyada, xüsusən də 
bu konfransda yetirilən diqqət həmin məsələlərin nə dərəcədə 
vacib olduğunu göstərir. Bu məsələlərə böyük sadiqlik, güclü 
siyasi iradə ilə və regional problemləri tam şəkildə anlayaraq 
yanaşmaq lazımdır. Çünki bizim regionda, Qafqazda və Xəzər 
regionunda siyasi inkişaf və iqtisadi əməkdaşlıq məsələləri bir-
biri ilə sıx bağlıdır. 
Çox sağ olun. 
* * * 
 
Sonra dövlətimizin başçısı iştirakçıların suallarına cavab 
verdi. 
S u a l: Sualım Prezident Əliyevədir. Xəzər regionunun 
inkişafında və onun dünyaya açılmasında Azərbaycanın rolunu 
etiraf edirəm. Mən Sizin iqtisadiyyatın şaxələndirilməsi ilə bağlı 
söylədiyiniz sözləri yüksək qiymətləndirirəm. Lakin sual onunla 
bağlıdır ki, Azərbaycan daxildə enerji təhlükəsizliyinin 
şaxələndirilməsi üçün hansı işləri görür? Sizin çox zəngin neft 
və qaz ehtiyatlarınız vardır. Azərbaycan külək enerjisi, bərpa 
olunan enerji mənbələri, hətta nüvə enerjisi sahəsində nə edir? 
Sağ olun. 
C a v a b: Əvvəlcə qeyd etdiyim kimi, enerji strategiyamız 
nisbətən yaxınlarda başladı, çünki biz müstəqillik baxımından 
gənc ölkəyik. Buna görə, bizim üçün ən üstün prioritet enerji 
təhlükəsizliyimizin təmin edilməsi idi. Birincisi, biz neft 
hasilatını artırmalı, sonra isə xaricdən idxal edilən qazdan 
asılılığı azaltmalı idik. 
 122 
Buna nail olundu. Bundan dərhal sonra bu gün biz özümüzü 
tam təmin etdiyimiz, neft və qazımızın müxtəlif istiqamətlərdə 
ixracına başladığımız bir vaxtda yeni prioritetimiz bərpa olunan 
enerji mənbələridir. Əfsuslar olsun ki, biz su ehtiyatlarına görə 
zəngin deyilik. Lakin bununla belə, biz Azərbaycanda su 
elektrik enerjisinin inkişafı üzrə böyük plan tərtib etdik. Biz 
ucuz başa gələn enerjini əldə etmək məqsədi ilə hər çayda kiçik 
elektrik stansiyası tikməyi planlaşdırırıq. Eyni zamanda, bu 
yaxınlarda Bərpa Olunan Enerji üzrə Dövlət Agentliyi 
yaradılmışdır və əsas prioritet günəş və külək enerjisi olacaqdır. 
Bizdə günəşli və küləkli günlər çoxdur və bu cür iqlim 
üstünlüklərindən niyə də istifadə etməyək. Bəzən külək çox 
darıxdırıcıdır, lakin fikrimcə, bu baxımdan biz üstünlük 
qazanmışıq. Biz enerji balansımızda bərpa olunan enerji 
mənbələrindən ibarət böyük seqment yaratmaq məqsədi ilə 
dövlət və özəl sektor tərəfindən böyük sərmayələr qoymağı 
planlaşdırırıq. Bu, bizə neft və qazımıza gələcək nəsillər və 
ixrac üçün qənaət etməyə, neftdən əldə etdiyimiz vəsaitləri 
bərpa olunan mənbələrə yönəltməyə imkan yaradacaqdır. 
Planlarımız belədir və hesab edirəm ki, bu planların həyata 
keçirilməsinə nail olacağıq. 
S u a l: Cənab Prezident, Siz Nabukkonun çəkilməsini 
yubadan bəzi məsələləri Davosda qeyd etdiniz. Nabukko Sizin 
üçün hələ də prioritetdirmi? 
C a v a b: Bir qədər əvvəl qeyd etdiyim kimi, biz böyük qaz 
ehtiyatları aşkar etmişik və artıq mükəmməl nəqletmə 
infrastrukturu yaratmışıq. Biz hazırda qazı dörd ölkəyə nəql 
edirik: Türkiyə, Gürcüstan, İran və Rusiya. Həmin istiqa-
mətlərdən hər birində nəqletmə həcmini artırmaq məqsədi ilə 
bizim imkanlarımız və əgər lazım gələrsə, maliyyə ehti-
yatlarımız vardır. Hazırda biz daxildə istifadə edəcəyimiz və 
sata biləcəyimiz qədər qaz hasil edirik. 
Əlbəttə, istənilən digər ölkədə olduğu kimi, şaxələndirmə 
bizim üçün də çox vacibdir. Buna görə də, gündəliyimizin 
birinci mərhələsində biz təchizatın tam şaxələndirilməsinə nail 
 123 
olmuşuq. Lakin hazırda biz hasilatı, ola bilsin, 40 milyard 
kubmetr və ya ondan da yüksək səviyyəyə artırmaq məqsədi ilə 
qaz yataqlarımıza 20 milyard dollara yaxın böyük sərmayələrin 
qoyulması ərəfəsindəyik. Buna nail olmaq üçün bizə bazarlar 
lazımdır. Bizə qazımızı qəbul edəcək və ədalətli satılacaq 
bazarlar lazımdır. Eyni zamanda, biz əmin olmalıyıq ki, bu 
əməkdaşlıq uzunmüddətli olacaqdır. Çünki qaz biznesi neft 
biznesindən fərqlənir. 
Sərmayə qoymazdan əvvəl siz istehlakçılarınızın kim oldu-
ğunu, tranzit haqlarını, qazınıza qoyulan qiyməti, bazarın sizin 
üçün etibarlı olub-olmamasını və boru kəmərinin digər 
hissəsində olan tərəfdaşlarınızın nə dərəcədə ciddi və sadiq 
olduğunu öncədən bilməlisiniz. Başqa sözlə desək, bütün bu 
məsələlər həll olunmadan daha çox qaz hasil etmək üçün bu 
qədər böyük maliyyə sərmayələri paketini hazırlamaq bizim 
üçün çətin olardı. 
Siz mənim Davosda Nabukko layihəsi ilə bağlı suala 
verdiyim şərhlərə istinad etdiniz. Biz «Cənub dəhlizi»nin bir 
hissəsi olan bu və digər layihələri qəti şəkildə dəstəkləyirik. 
Ötən ilin mayında Azərbaycan Nabukkonu dəstəkləyən siyasi 
bəyannaməyə qoşuldu. Biz bu variantı ciddi şəkildə nəzərdən 
keçirməyə hazırıq. 
Lakin bunu etmək üçün biz bütün səyləri gücləndirməliyik. 
Biz nə vaxt maliyyə vəsaitlərinin ayrılacağını, kimin 
maliyyələşdirəcəyini, bu layihənin həyata keçirilməsinə aid 
cədvəli və əgər belə demək olarsa, kəmərin digər hissəsində 
olan tərəfdaşlarımızın bu layihədə nə dərəcədə ciddi olduğunu 
bilməliyik. Çünki hamımız bilirik ki, hazırda tikilən və ya 
nəzərdən keçirilən bir çox layihələr vardır. Onlar aşağıdakı 
kimidir: «Mavi axın», «Cənub axını», «Şimal axını» və 
Nabukko. Nabukko layihəsində iştirak edən ölkələr, eyni 
zamanda, «Cənub axını» və «Şimal axını» layihələrində də 
iştirak edirlər. Buna görə, həm hasilatçı və həm də sərmayələrin 
əsas ağırlığını öz üzərinə götürəcək bir ölkə kimi bizim üçün 
Nabukko cədvəlini, boru kəmərinə nə vaxt sərmayələrin 
 124 
qoyulacağını, vəsaitin haradan gələcəyini bilmək çox vacibdir. 
Bu məsələlər həll olunan kimi, əlbəttə ki, biz sərmayə qoymağa 
çox şad olarıq. Çünki bizim yataqlarımız mövcuddur və onlar 
bizim üçün yüz il və ondan artıq müddətə də kifayətdir. Biz 
qazımızı ehtiyac duyulan bazarlara çıxarmalıyıq. 
S u a l: Cənab Prezident, Azərbaycanın etibarlı qaz və neft 
təchizatçısı kimi qalmasını istəyiriksə, Dağlıq Qarabağ 
münaqişəsinin həll olunmasının zəruriliyini bizə bir daha haqlı 
olaraq xatırlatdınız. Dağlıq Qarabağ məsələsinin birdəfəlik həlli 
üçün Sizin strategiyanızı bilmək istərdim. Daha dəqiq olaraq, 
bilmək istərdim, Türkiyə–Ermənistan yaxınlaşması bu 
strategiyaya hansı şəkildə uyğun gəlir? Ermənistan bu məsələdə 
irəliləyişə nail olarsa və sərhədin hər iki tərəfində qarşılıqlı 
ticarət və mümkün iqtisadi tərəqqi məqsədi ilə sərhədlər 
açılarsa, bu, faydalı olardımı? Bu, Sizin Dağlıq Qarabağ 
strategiyanızın bir hissəsi ola bilərmi? Sizin fikrinizcə, bu, 
faydalı ola bilərmi? 
C a v a b: Öncə qeyd etdiyim kimi, demək olar ki, artıq 20 
ildir torpaqlarımız işğal altındadır. Azərbaycana qarşı həyata 
keçirilən təcavüz və etnik təmizləmə siyasəti humanitar faciə ilə 
nəticələndi. Ölkəmizdə bir milyon insan qaçqın və məcburi 
köçkün vəziyyətində yaşayır. Nəinki Dağlıq Qarabağ, o 
cümlədən keçmiş Dağlıq Qarabağ Muxtar Vilayətinin inzibati 
sərhədlərinin ətrafında yerləşən yeddi rayon da işğal altındadır. 
Bütün infrastruktur dağıdılıb, bütün insanlar qovulub, hər bir 
şey yerlə-yeksan olunub. Bu işğal təxminən iyirmi ildir ki, 
davam edir. Dünyada ən yüksək beynəlxalq qurum – Birləşmiş 
Millətlər Təşkilatının Təhlükəsizlik Şurası işğalçı erməni 
qüvvələrinin Azərbaycanın zəbt edilmiş ərazilərdən dərhal və 
qeyd-şərtsiz çıxarılmasını tələb edən dörd qətnaməmi qəbul 
edib. Lakin onlar yerinə yetirilməyib. ATƏT, Avropa Şurası və 
digər beynəlxalq təşkilatların qərarları Azərbaycanın ərazi 
bütövlüyünü qəti şəkildə dəstəkləyir. 
Münaqişə ölkələrin ərazi bütövlüyü və xalqların özünü 
idarəetmə prinsipləri əsasında həll olunmalıdır. Bu prinsiplər 
 125 
bir-biri ilə ziddiyyət təşkil etmir. Xalqların özünü idarəetmə 
prinsipi ölkələrin ərazi bütövlüyü çərçivəsində uğurla həyata 
keçirilə bilər. Biz dünyada, xüsusən də Avropada mövcud olan 
muxtariyyatların yaxşı nümunələrini bilirik. Biz bu münaqişəni 
mümkün qədər tez həll etmək istəyirik. Çünki bizim xalq bu 
münaqişədən əziyyət çəkir və torpaqlarımız işğal altında 
qalmaqda davam edir. Buna görə, Azərbaycan danışıqlar 
prosesinin surətləndirilməsinə qəti şəkildə sadiqdir. Ümid edirik 
ki, erməni tərəfi də məsələnin tezliklə həlli üçün öz səylərini 
göstərəcəkdir. Biz bu münaqişənin dondurulmuş vəziyyətdə 
qalmasına, həll prosesinin yubadılmasına və yaxud sonu 
olmayan danışıqlarda iştirakımıza imkan verə bilmərik. Bu gün 
müzakirə etdiyimiz məsələlər qərar və həll üçün ciddi əsas ola 
bilər. Hesab edirəm ki, biz məsələnin qeyd etdiyim prinsiplər 
əsasında həllini mümkün qədər tez tapmalıyıq. 
Biz iki suveren ölkə arasındakı münasibətlərə heç vaxt 
müdaxilə etmirik və etməyi də planlaşdırmırıq. Türkiyə və 
Ermənistan iki suveren ölkədir və həmin iki ölkə arasındakı 
münasibətlər yalnız onlar tərəfindən nəzərdən keçirilməlidir. 
Bilirik ki, beynəlxalq səviyyədə diqqət yetirilir və şərhlər verilir 
ki, bu məsələlər tezliklə və ya mümkün qədər tez həll 
olunmalıdır. Hesab edirəm ki, gəlin Ermənistan ilə Türkiyəyə 
öz aralarında razılaşmaq imkanı verək və bu prosesə müdaxilə 
etməyək. Bu, bizim mövqeyimizdir. 
Eyni zamanda, aydındır ki, Ermənistan–Azərbaycan 
münaqişəsi həll edilmədən regionda tammiqyaslı regional 
əməkdaşlığa nail oluna bilməz. Çünki bu, regionda əsas 
problemdir və regional sabitliyə əsas təhlükədir. Əgər biz 
Ermənistan ilə Türkiyə arasında sərhədin bağlandığı 1993-cü ilə 
qayıtsaq, görərik ki, sərhəd Azərbaycan rayonlarından birinin, 
yəni Kəlbəcərin işğalı səbəbindən bağlanmışdır. Türk 
dostlarımız həmin addımı bu səbəbdən atmışdılar. Bu addımın 
səbəbi hələ də göz qabağındadır, o aradan qaldırılmayıb. Dağlıq 
Qarabağın inzibati sərhədlərindən kənarda yerləşən Kəlbəcər və 
Azərbaycanın digər altı rayonu hələ də işğal altındadır. 
 126 
Bir daha qeyd etmək istəyirəm, biz türk dostlarımızın 
beynəlxalq və regional əməkdaşlığın qurulmasında göstərdiyi 
səylərinə tam etimad göstəririk. Əgər Türkiyə–Ermənistan 
yaxınlaşması və Ermənistan–Azərbaycan, Dağlıq Qarabağ 
münaqişəsinin həlli kimi iki proses paralel şəkildə bir paket 
kimi həll olunarsa, biz regionda tezliklə sülhə nail ola bilərik. 
* * * 
 
Müzakirələrdə Almaniyanın RWE şirkətinin baş icraçı 
direktoru Yurgen Qrosman, Fransanın AREVA şirkətinin baş 
icraçı direktoru xanım Ann Laverjon, ABŞ dövlət katibinin 
birinci müavini Ceyms Steynberq, Rusiya Dövlət Duması 
sədrinin müavini Valeri Yazev mövzu ilə bağlı fikirlərini 
bildirdilər. 
 
 
 
 127 
 
 
 
PREZİDENT İLHAM ƏLİYEV MÜNXEN 
TƏHLÜKƏSİZLİK KONFRANSININ  
«TƏBİİ SƏRVƏTLƏRİN TƏHLÜKƏSİZLİYİ VƏ 
DƏYİŞƏN QLOBAL GÜC» MÖVZUSUNDA 
MÜZAKİRƏLƏRİNDƏ İŞTİRAK ETMİŞDİR 
 
Münxen  
 
5 fevral 2010-cu il 
 
Almaniyada işgüzar səfərdə olan Azərbaycan Prezidenti 
İlham Əliyev fevralın 5-də Münxen Təhlükəsizlik Konfransının 
«Təbii sərvətlərin təhlükəsizliyi və dəyişən qlobal güc» 
mövzusunda müzakirələrində iştirak etmişdir. Azərbaycanın 
birinci xanımı Mehriban Əliyeva tədbirin iştirakçıları arasında 
olmuşdur. 
Münxen Təhlükəsizlik Konfransı son onilliklər ərzində 
dünyanın ən əsas təhlükəsizlik siyasəti tədbirinə çevrilmişdir. 
Hər il dünyanın aparıcı siyasi xadimlərinin iştirak etdiyi bu 
konfransda intensiv olaraq indiki və gələcək təhlükəsizlik 
problemləri müzakirə olunur. 
Dünyanın müxtəlif ölkələrindən dövlət və hökumət 
nümayəndələrinin, deputatların, mütəxəssislərin, KİV təmsil-
çilərinin iştirak etdiyi bu nüfuzlu konfransın əsas tədbirlərindən 
biri olan «Təbii sərvətlərin təhlükəsizliyi və dəyişən qlobal güc» 
mövzusunda müzakirələri açan moderator Freydrix Merz 
Azərbaycan Prezidenti İlham Əliyevə və digər qonaqlara 
minnətdarlıq bildirdi. 
Prezident İlham Əliyev konfransda çıxış etdi. 
 
 
 128 
 
 
 
AZƏRBAYCAN PREZİDENTİ İLHAM ƏLİYEVİN 
ABŞ DÖVLƏT KATİBİNİN BİRİNCİ MÜAVİNİ 
CEYMS STEYNBERQ İLƏ GÖRÜŞÜ 
 
Münxen  
 
5 fevral 2010-cu il 
 
Almaniyada işgüzar səfərdə olan Azərbaycan Respub-
likasının Prezidenti İlham Əliyev fevralın 5-də Münxendə ABŞ 
dövlət katibinin birinci müavini Ceyms Steynberq ilə 
görüşmüşdür. 
Görüşdə Ermənistan–Azərbaycan, Dağlıq Qarabağ 
münaqişəsinin nizamlanması, ikitərəfli münasibətlər və regional 
məsələlər ətrafında fikir mübadiləsi aparıldı. 
 
 
 129 
 
 
 
AZƏRBAYCAN PREZİDENTİ İLHAM ƏLİYEVİN 
İRANIN XARİCİ İŞLƏR NAZİRİ MƏNUÇEHR 
MOTTƏKİ İLƏ GÖRÜŞÜ 
 
Münxen  
 
6 fevral 2010-cu il 
 
Almaniyada işgüzar səfərdə olan Azərbaycan Res-
publikasının Prezidenti İlham Əliyev fevralın 6-da Münxendə 
İran İslam Respublikasının xarici işlər naziri Mənuçehr Mottəki 
ilə görüşmüşdür. 
Görüşdə Ermənistan–Azərbaycan, Dağlıq Qarabağ müna-
qişəsi, regional və digər məsələlər müzakirə edildi. 
 
 
 130 
 
 
 
SƏFƏR BAŞA ÇATDI 
 
Bakı  
 
6 fevral 2010-cu il 
 
Fevralın 6-da Azərbaycan Respublikasının Prezidenti 
İlham Əliyevin Almaniyaya işgüzar səfəri başa çatmışdır. 
Münxenin beynəlxalq hava limanından dövlətimizin baş-
çısını Almaniyanın yüksək vəzifəli dövlət və hökumət nüma-
yəndələri yola saldılar. 
 
* * * 
 
Həmin gün Prezident İlham Əliyev Vətənə qayıtmışdır. 
Heydər Əliyev adına Beynəlxalq hava limanında döv-
lətimizin başçısını Baş nazir Artur Rasizadə, Prezident Admi-
nistrasiyasının rəhbəri Ramiz Mehdiyev və Bakı Şəhər İcra 
Hakimiyyətinin başçısı Hacıbala Abutalıbov qarşıladılar. 
 
 
 
 131 
 
 
 
AZƏRBAYCAN RESPUBLİKASININ PREZİDENTİ 
İLHAM ƏLİYEVİN «EURONEWS» 
TELEKANALINA MÜSAHİBƏSİNİN GENİŞ 
VERSİYASININ ŞƏRHİ 
 
Azərbaycan Respublikasının Prezidenti İlham Əliyev 
«Euronews» telekanalına müsahibə vermişdir. Azərbaycan 
Televiziyasının (AzTV) «Həftə» proqramı fevralın 7-də həmin 
müsahibənin geniş versiyasının şərhini yayımlamışdır. 
Prezident İlham Əliyev «Euronews» kanalına verdiyi 
müsahibədə Dağlıq Qarabağ münaqişəsinin nizamlanması ilə 
bağlı prosesə aydınlıq gətirmişdir. Prezident münaqişənin sülh 
yolu ilə həll edilməsinə böyük ümidlər olduğunu demişdir. 
Prezident sülh danışıqlarının iki mühüm şərtdən asılı 
olduğunu bildirərək demişdir ki, bunlar: 
– Ermənistanın beynəlxalq normaları əsas götürməsi; 
– Ermənistan qoşunlarının Azərbaycanın beynəlxalq 
səviyyədə tanınmış ərazilərindən çıxarılmasıdır. 
İ l h a m  Ə l i y e v: Bu münaqişənin həlli ilə bağlı ümid-
lərimiz vardır. Çünki siz qeyd etdiyiniz kimi, uzun illər ərzində 
davam edən proses münaqişənin sülh yolu ilə həllinə 
aparmalıdır. Artıq iyirmi ilə yaxındır ki, torpaqlarımız işğal 
altındadır. Ermənistan beynəlxalq hüququn təməl prinsiplərini 
pozmuşdur. Bildiyiniz kimi, BMT-nin Təhlükəsizlik Şurası 
erməni qoşunlarının işğal olunmuş ərazilərdən dərhal və qeyd-
şərtsiz çıxmasını tələb edən dörd qətnamə qəbul etmişdir. Lakin 
əfsuslar olsun ki, bu qətnamələr yerinə yetirilməyib. Hazırda, 
danışıqlar yekun mərhələdədir. Çünki danışıqların bütün dövrü 
ərzində müxtəlif variantların hamısı nəzərdən keçirilmiş və 
qəbul edilməmişdir. İndi isə, biz, necə deyərlər, nizamlanma 
üçün əsas ola biləcək Madrid prinsiplərini müzakirə edirik. 
Lakin əlbəttə ki, bu, Azərbaycanın beynəlxalq səviyyədə 
 132 
tanınmış ərazilərindən Ermənistanın öz qoşunlarını çıxararaq, 
beynəlxalq hüquq normalarına riayət etmək istəyindən asılı 
olacaqdır. Bundan sonra isə, sülh bərqərar oluna bilər. Gec və 
ya tez bu münaqişə bitməlidir. Vətəndaşlarımız öz doğma 
yurdlarına qayıtmalıdırlar. Lakin biz buna gec yox, daha tez nail 
olmaq istəyirik, çünki insanlarımız artıq uzun illərdir ki, bunu 
gözləyir. 
İ b r a h i m  M ə m m ə d o v (AzTV): Prezident vasitəçi-
lərin təkliflərinin əsaslandığı əsas prinsipin Azərbaycanın ərazi 
bütövlüyü olduğunu demiş və başqa prinsiplər haqqında da 
danışmışdır. Bunlar: 
– ərazi bütövlüyü; 
– güc tətbiq etməmək; 
– Xalqların öz müqəddəratını təyin etməsidir. 
Prezident ərazi bütövlüyü ilə müqəddəratı təyinin bir-birinə 
zidd olmadığını demişdir. 
İ l h a m  Ə l i y e v: Mən 2010-cu ildə dünyanın aparıcı 
ölkələrinin təmsil olunduğu ATƏT-in Minsk qrupunun həm-
sədrlərinin münaqişəni həll etmək istiqamətində fəaliyyətlərinə 
nikbin baxıram. Bu, nikbinliyə əsas verir. Eyni zamanda, qeyd 
etdiyim kimi, hazırda nəzərdən keçirdiyimiz təkliflər 
beynəlxalq hüququn təməl prinsiplərinə əsaslanır. Onlar 
ölkələrin ərazi bütövlüyü, güc tətbiq etməmək və xalqların 
özünü idarə etmə prinsiplərinə əsaslanır. Bu prinsiplər bir-biri 
ilə ziddiyyət təşkil etmir. Çünki özünü idarə etmə prinsipi 
ölkənin ərazi bütövlüyü çərçivəsində təmin edilə bilər. Bu 
baxımdan biz nikbinik. Lakin bu nikbinliyi real nəticələrə 
çevirmək üçün Ermənistan tərəfi realizm və konstruktivlik 
nümayiş etdirməli, uzun illər Azərbaycan torpaqlarını qeyri-
qanuni işğal etmiş qoşunlarını ərazilərimizdən çıxarmalıdır. 
İ b r a h i m  M ə m m ə d o v (AzTV): Prezident İlham 
Əliyev aparıcının Ermənistanın işğal olunmuş torpaqları qay-
tarmağa hazır olması haqda sualını cavablandırmayıb. 
S u a l – « E u r o n e w s »: Bəzi məlumatlar var ki, Ermə-
nistan işğal olunmuş torpaqları qaytarmağa hazırlaşır. Görünür, 
 133 
Siz və prezident Sarkisyan ümumilikdə bu məsələdə razılığa 
gəlmisiniz. Siz bunu təsdiqləyə bilərsinizmi? 
İ l h a m  Ə l i y e v: Danışıqlarımızın prinsiplərindən biri 
də ondan ibarətdir ki, hər bir şey razılaşdırılmayana qədər, heç 
nə razılaşdırılmamış hesab olunacaqdır. Buna görə, hesab 
edirəm ki, danışıqlar prosesi başa çatmamış, bəzi razılaşdırılmış 
hesab edilə bilən elementləri açıqlamaq tez olardı. 
İ b r a h i m  M ə m m ə d o v (AzTV): Ancaq bununla belə 
Prezident vasitəçilərin nizamlama üçün etdikləri təkliflərin əsas 
prinsiplərini açıqlayıb: 
– Azərbaycanın ərazi bütövlüyü təmin edilməlidir; 
– Ermənistan qoşunları işğal olunmuş ərazilərdən, o 
cümlədən Dağlıq Qarabağın hüdudlarından kənarda olan 
ərazilərdən çıxarılır; 
– azərbaycanlı məcburi köçkünlər həmin torpaqlara 
qayıdır; 
– Dağlıq Qarabağın hər iki icması üçün sülhə zəmanət 
verilir; 
– bütün kommunikasiyalar açılır. 
İ l h a m  Ə l i y e v: Deyə bilərəm ki, vasitəçilərin verdiyi 
təkliflər Azərbaycanın ərazi bütövlüyünün bərpası, Dağlıq 
Qarabağın inzibati hüdudlarından kənarda olan bütün işğal 
edilmiş torpaqlardan Ermənistan qoşunlarının çıxarılması, 
azərbaycanlı məcburi köçkünlərin öz torpaqlarına qayıtması, 
bütün kommunikasiyaların açılması, Dağlıq Qarabağın hər iki 
icması – erməni və Azərbaycan icmaları üçün sülh zəmanəti 
prinsipinə əsaslanır. 
İ b r a h i m  M ə m m ə d o v (AzTV): Bu prinsiplər ha-
zırda masa üzərində olan təkliflərin əsasını təşkil edir. Prezident 
nizamlamanın ən mühüm məqamlarından olan dəhliz 
məsələsinə də aydınlıq gətirib və Azərbaycanın mövqeyini ifadə 
edib. 
İ l h a m  Ə l i y e v: Biz bütün kommunikasiyaların açılma-
sının tərəfdarıyıq. Təkcə Dağlıq Qarabağı Ermənistanla 
birləşdirən dəhlizin deyil, eləcə də Azərbaycanı ölkəmizin 
 134 
ayrılmaz hissəsi olan Naxçıvanla birləşdirəcək dəhlizin də 
açılmasının tərəfdarıyıq. Burada, həmçinin iki ölkə arasında 
olan sərhədlərin digər yerlərində də kommunikasiyaların 
açılması nəzərdə tutulur. Dağlıq Qarabağ ilə Ermənistan 
arasında dəhlizə gəldikdə, əgər siz xəritəyə nəzər yetirsəniz 
görərsiniz ki, Dağlıq Qarabağın Ermənistanla heç bir sərhədi və 
ya quru əlaqəsi yoxdur. Buna görə, sülh razılaşmasının bir 
hissəsi kimi, dinc şəraitdə dəhlizin təmin edilməsi Azərbaycanın 
getdiyi böyük güzəştlərdən biridir. Lakin biz hesab edirik ki, 
gələcəkdə bu dəhliz təkcə bu gün Dağlıq Qarabağda və ya 
Ermənistanda yaşayan insanlar tərəfindən deyil, eləcə də 
hamımız tərəfindən istifadə oluna bilər. Biz bu əlaqəni 
Ermənistan və Azərbaycanın müxtəlif bölgələri arasında birbaşa 
keçid kimi də istifadə edə bilərik. Əgər nə vaxtsa sülh 
razılaşmasına gəlsək, əminəm ki, biz tezliklə təmasları qura 
bilərik, bütün kommunikasiyaları açarıq və regionda sülh 
bərqərar oluna bilər. Lakin buna nail olmaq üçün əsas şərt 
Ermənistan qoşunlarının işğal olunmuş torpaqlarımızdan 
çıxmasıdır. 
İ b r a h i m  M ə m m ə d o v (AzTV): Bununla da Laçın 
dəhlizinin məntiqi davamı kimi dəhlizin Naxçıvana qədər 
uzanması və dəhlizin hamının maraqlarına xidmət etməsi fikri 
gündəlikdədir. Dağlıq Qarabağın yekun statusuna gəldikdə isə 
Prezident iki mühüm məsələyə toxunub və Azərbaycanın 
prinsipial mövqeyini səsləndirib: 
– birincisi, Dağlıq Qarabağ müstəqil ola bilməz; 
– və ikincisi, Dağlıq Qarabağın Azərbaycandan ayrılma-
sına aparıb çıxara biləcək mexanizm və prosedurlar 
yaradıla bilməz. 
Bu ikinci məqam indi ən mühüm prinsip kimi müzakirə 
edilməkdədir. Ona görə ki, birinci məqam, yəni hazırda Dağlıq 
Qarabağın Azərbaycandan ayrılmasının artıq mümkünsüz 
olduğunu hamı birmənalı olaraq anlayıb. Əsas məsələ 
Ermənistanın Qarabağın gələcək üçün perspektivlərinin hüquqi 
əsaslarının yaradılmasından gedir. 
 135 
İ l h a m  Ə l i y e v: Erməni xalqının öz müqəddəratını 
təyin etmə məsələsinə gəldikdə, deyə bilərəm ki, ermənilər öz 
müqəddəratını artıq təyin ediblər. Onlar Ermənistan dövlətinə 
malikdirlər. Təxminən iki yüz il bundan əvvəl regionun 
müxtəlif yerlərindən ermənilərin Dağlıq Qarabağa köçürülməsi 
faktı o demək deyil ki, onlar Azərbaycanın tarixi ərazilərində 
ikinci erməni dövlətini yarada bilər. Əgər biz bu məntiqlə 
getsək, belə çıxır ki, dünyada 10 və ya ondan da artıq erməni 
dövləti yarana bilər. Çünki ermənilər dünyanın müxtəlif 
yerlərində yaşayırlar. Buna görə, ikinci erməni dövlətinin 
Azərbaycanın beynəlxalq səviyyədə tanınmış tarixi ərazilərində 
yaradılmasından söhbət belə gedə bilməz. Azərbaycan Dağlıq 
Qarabağın müstəqilliyinə və ya onun Azərbaycanın tərkibindən 
çıxmasına apara biləcək hər hansı mexanizm və ya prosedurla 
heç vaxt razılaşmayacaqdır. Bu, müzakirə mövzusu deyildir. 
İ b r a h i m  M ə m m ə d o v (AzTV): Göründüyü kimi 
Prezident status məsələsində müstəqilliyin müzakirə mövzusu 
kimi ortaya çıxacağını belə istisna edir və Avropadakı 
muxtariyyət variantlarına, yəni vahid dövlətlərin tərkibində 
muxtariyyət variantlarına üstünlük verməyin mümkünlüyünü 
deyib. Siyasi və mədəni azadlıqların ən yaxşı nümunələri 
Avropa təcrübəsi sayılırsa, Azərbaycan da Avropa təcrübəsini 
təklif edir. 
İ l h a m  Ə l i y e v: Fikrimcə, torpaqlarımızın azad 
edilməsindən sonra kommunikasiyaların açılması və təmasların 
qurulması ermənilər ilə azərbaycanlılar arasında daha çox 
anlaşmaya aparacaqdır. Biz qonşuyuq. Barışıq baş verərsə, onda 
hər şey normallaşar. Avropada yaxşı muxtariyyət təcrübəsini 
görürük. Vahid dövlətlərin tərkibində muxtariyyət variantları 
vardır. Hesab edirəm ki, bu, münasib həll yolu olmalıdır. 
İ b r a h i m  M ə m m ə d o v (AzTV): İşğal olunmuş 
ərazilərin hərbi yolla azad edilməsi perspektivi haqda aparıcının 
sualına cavabında isə Prezident İlham Əliyev bu məsələyə 
daxili və beynəlxalq hüquqi aspektdən yanaşıb. Belə ki, 
Azərbaycanın öz ərazisini azad etməsi Azərbaycanın daxili 
 136 
işidir və beynəlxalq münaqişə kimi sayıla bilməz. Ona görə ki, 
əgər hərbi yol məcburiyyəti ortaya çıxarsa Azərbaycan məhz öz 
ərazilərində azadetmə əməliyyatı keçirəcəkdir. Azərbaycanın öz 
daxilində qayda-qanunu, konstitusion normaları bərpa etməsi 
haqda hüququ ona Azərbaycanın Konstitusiyası ilə yanaşı, həm 
də BMT-nin nizamnaməsi verir. Bununla da Prezident İlham 
Əliyev Azərbaycanın öz ərazilərini işğaldan azad etməyin 
mümkün hərb yolu ilə bağlı hüquqi aspektləri istər daxili, 
istərsə də beynəlxalq hüquq aspektindən ifadə edib. 
Eyni zamanda, Prezident vurğulayıb ki, Azərbaycan 
münaqişənin sülh yolu ilə həllinə çalışır. Amma, eyni zamanda, 
dözümün də bir hüdudu vardır. 
İ l h a m  Ə l i y e v: Heç kəs bu regionda müharibə istəmir. 
Danışıqlar prosesində olmağımız və konstruktiv yanaşmamız, o 
cümlədən danışıqlar prosesinin yekun mərhələsində Minsk 
qrupu həmsədrlərinin apardığı fəaliyyətə dəstək verməyimiz 
faktı niyyətlərimizi nümayiş etdirir. Eyni zamanda, qeyd 
etdiyim kimi, müharibə hələ bitməyib. Bu gün, biz münaqişənin 
sülh yolu ilə həlli barədə danışıqları çox eşidirik. Artıq qeyd 
etdiyim kimi, biz bunun tərəfdarıyıq. Lakin, eyni zamanda, 
yaddan çıxarmalı deyilik ki, Ermənistan ərazilərimizi güc yolu 
ilə işğal edib. Azərbaycanın isə, dünyanın istənilən ölkəsi kimi, 
Birləşmiş Millətlər Təşkilatının Nizamnaməsinə uyğun olaraq, 
özünü müdafiə etmək üçün bütün vasitələrdən qanuni istifadə 
etmək hüququ vardır. Bu, özünü müdafiə etmək, öz torpaqlarını 
işğaldan azad etmək hüququdur. 
Bizim hər hansı digər ölkəyə heç bir ərazi iddiamız yoxdur. 
Lakin Azərbaycanın işğal olunmuş əraziləri və Dağlıq 
Qarabağın özü bizim beynəlxalq səviyyədə tanınmış 
torpaqlarımızdır. Əgər orada hər hansı hadisə baş verərsə, bu, 
beynəlxalq münaqişə kimi deyil, Azərbaycanın daxili işi hesab 
edilməlidir. 
İ b r a h i m  M ə m m ə d o v (AzTV): Prezident sürətlə 
silahlanma ilə bağlı suala aydınlıq gətirərkən Ermənistan ilə 
 137 
Azərbaycan arasında bütün sahələrdə tarazlığın Azərbaycanın 
xeyrinə pozulduğunu deyib. 
İ l h a m  Ə l i y e v: Biz ölkəmizi müasirləşdiririk. Söhbət 
təkcə hərbi xərclərdən getmir. Biz təhsil, səhiyyə, infrastruktur 
sahələrinə də xeyli vəsait ayırırıq. Son beş il ərzində 
Azərbaycan öz dövlət xərclərini 12 dəfədən çox artırmışdır. 
Hərbi xərclər isə, bütün digər sahələrdə olan xərclərə müvafiq 
olaraq artır. Əgər siz bizim ümumi daxili məhsul daxilində 
hərbi xərclərin faiz nisbətinə baxsanız, görərsiniz ki, onlar 
Ermənistanla müqayisədə daha azdır. Buna görə, Azərbaycanın 
guya silahlanma yarışına rəvac verməsi barədə səslənən 
ittihamlar həqiqətə uyğun deyildir. Bu gün iqtisadiyyatımız 
Ermənistan iqtisadiyyatından təxminən on dəfə böyükdür. Buna 
görə, bizim istədiyimiz qədər vəsait xərcləməyə imkanımız 
vardır. Ermənistanın isə, yalnız digər ölkələrdən nə qədər 
yardım almaq imkanı varsa, bir o qədər vəsait xərcləmək imkanı 
vardır. Bu, reallıqdır. Bu gün Ermənistan ilə Azərbaycan 
arasında güc tarazlığı artıq mövcud deyildir. 
S u a l – « E u r o n e w s »: Hərbi nöqteyi-nəzərdənmi? 
İ l h a m  Ə l i y e v: Bu, istənilən sahədə belədir. Əgər 
iqtisadiyyatımız Ermənistan iqtisadiyyatından təxminən on dəfə 
artıqdırsa və büdcə xərclərimiz təxminən səkkiz dəfə çoxdursa, 
təbii ki, ordumuz da daha güclüdür və hərbi məqsədlərimiz və 
müdafiə infrastrukturu üçün çəkilən xərclərimizin həcmi də 
böyükdür. Bu, təbiidir. Bir daha demək istəyirəm, bu, o demək 
deyil ki, biz vəsaitləri yalnız hərbi məqsədlər üçün xərcləyirik. 
Biz bütün digər sahələrə də vəsaitlər ayırırıq. 
İ b r a h i m  M ə m m ə d o v (AzTV): Türkiyə ilə Ermə-
nistan münasibətlərinin qurulmasına gəldikdə isə Prezident bu 
prosesin Dağlıq Qarabağ münaqişəsinin nizamlanması ilə 
paralelliyinin daha çox səmərə verə biləcəyini, artıq verməyə 
başladığını və məhz bu prosesin paralelliyi əsasında danışıqların 
yekun mərhələyə qədəm qoyduğunu deyib. 
İ l h a m  Ə l i y e v: Biz bütün region ölkələri arasında 
müsbət münasibətlərin olmasının tərəfdarıyıq, çünki bu, 
 138 
regionda daha yaxşı mühit və ab-hava yarada bilər. Lakin, 
əvvəlcə qeyd etdiyim kimi, biz yaddan çıxarmalı deyilik ki, 
regionda ən böyük problem Azərbaycan torpaqlarının 
Ermənistan tərəfindən işğalıdır. Buna görə, fikrimizcə, 
Türkiyənin Prezidenti və Baş naziri, eləcə də digər rəsmilərin 
verdiyi bəyanatlardan irəli gələrək, bu ölkənin məsələ ilə bağlı 
mövqeyi çox aydındır. 
Bu proseslər paralel şəkildə həll olunmalıdır. Onlar bir-birini 
tamamlamalıdır. Bu proseslər paralel şəkildə getməli və eyni 
vaxtda həll olunmalıdır. Bu halda regionda hərtərəfli sülh 
bərqərar ola bilər. Əgər bu paralelliyə əməl olunmasa, bu, 
gözlənilməz nəticələr verə bilər. Bir halda ki, bu sualı verdiniz, 
bir şərhi də əlavə edim. Hesab edirəm ki, dünyada heç bir ölkə 
iki suveren ölkə arasındakı münasibətlərə müdaxilə etməli 
deyildir. Biz heç vaxt bu prosesə müdaxilə etməmişik, 
baxmayaraq ki, məsələ ilə bağlı öz mövqeyimiz vardır. Bu, 
məlum olan mövqedir və biz bunu gizlətmirik. Lakin, 
zənnimcə, əgər bu proseslərə kənardan müdaxilə edilməsə və ya 
təzyiq göstərməyə cəhdlər edilməsə, daha yaxşı olar. İki ölkə 
arasında olan münasibətlər elə iki ölkə arasında olan 
münasibətlər kimi də qalmalıdır. Nə etmək, necə etmək və nə 
vaxt etmək qərarını Türkiyə ilə Ermənistan özləri verməlidirlər. 
S u a l – « E u r o n e w s »: Lakin Sizin Xarici İşlər 
Nazirliyi bu yaxınlarda bildirmişdir ki, mən sitat gətirirəm, 
«Ermənistan ilə Türkiyə arasında sərhədlərin açılması regionda 
gərginliyə səbəb ola bilər və Azərbaycanın maraqlarına ziddir». 
Siz bu mövqedə durursunuzmu? 
İ l h a m  Ə l i y e v: Bəli, çünki aydındır ki, əgər Dağlıq 
Qarabağ məsələsinin həllində hər hansı gözəçarpan, praktiki 
irəliləyişdən asılı olmayaraq, bu baş verərsə, yalnız Dağlıq 
Qarabağla bağlı sülh prosesində durğunluğun yaranmasına 
gətirib çıxaracaqdır. Fikrimizcə, beynəlxalq hüquq normalarına 
riayət edərək, Ermənistanı öz qoşunlarını çıxarmağa vadar 
etməyin əsas yollarından biri onun təcrid edilməsidir. 
Ermənistanın nə Azərbaycan, nə Türkiyə ilə açıq sərhədləri 
 139 
vardır. Eyni zamanda, Ermənistanda böyük iqtisadi problemlər 
yaşanır. Ötən il onların iqtisadiyyatı təxminən iyirmi faiz 
azalmışdır. Sərhədlərin açılması bu ölkənin iqtisadiyyatına 
təkan verəcəkdir. Biz narahatıq ki, əgər bu, Dağlıq Qarabağ 
probleminin həllində hər hansı irəliləyişdən asılı olmayaraq, baş 
verərsə, həmin sahədə sülh perspektivləri çox zəif olacaqdır. 
Sonra nə olacaq? Əgər biz görsək ki, sülh perspektivləri 
tükənib, onda hansı variantlar qalacaq? Oturub, növbəti on beş 
ili gözləməliyik və ya öz ərazi bütövlüyümüzü bərpa etmək 
üçün imkanlarımızdan istifadə etməliyik. Buna görə də, barışıq 
prosesinə kənardan kömək etməyə çalışan və hətta nə Türkiyə, 
nə də ki, Ermənistanla ümumi sərhədə malik olmayan ölkələrdə 
ola bilsin regionun tarixi və bu gün baş verən hadisələr 
haqqında kifayət qədər məlumat yoxdur. Yaxşı olardı ki, bu 
hadisənin mümkün ola biləcək mənfi nəticələri 
qiymətləndirilsin. Bizim fikrimizcə, bu, regionda əlavə 
çətinliklər yaradacaqdır. Buna görə, hesab edirəm ki, indi bəlkə 
də nadir fürsət yaranıb: bir tərəfdən, Türkiyə–Ermənistan 
prosesi gedir, digər tərəfdən isə, biz Ermənistan ilə Azərbaycan 
arasında danışıqların yekun mərhələsinə çatmışıq. Bu iki 
prosesin gücünü birləşdirmək lazımdır ki, regionun heç bir 
ölkəsi özünü təklənmiş və onun milli maraqlarına məhəl 
qoyulmadığını hiss etməsin. 
İ b r a h i m  M ə m m ə d o v (AzTV): Prezident aparıcının 
yekun mərhələ haqda sualını da cavablandırıb. Söhbət vaxt 
baxımından deyil, müzakirə edilən təkliflərin mahiyyəti 
etibarilə yekun mərhələdən gedir. 
İ l h a m  Ə l i y e v: Yekun mərhələ dedikdə, mən vaxt 
çərçivəsini deyil, mahiyyəti nəzərdə tuturam, çünki on altı il 
ərzində və hətta ondan da çox müddət ərzində bir çox variantlar 
müzakirə edilib. Bir çox variantlar irəli sürülüb və qəbul 
edilməyib. Bəzən, Ermənistanda baş vermiş faciəli terror aktları 
bizi həll yolunu tapmaq imkanından məhrum etdi. 1999-cu ildə 
Ermənistanın bəzi liderlərinə qarşı terror aktları törədildi və bu 
hadisə danışıqlar prosesinin dondurulmasına gətirib çıxardı. 
 140 
Yekun mərhələ haqqında danışdıqda, mən məhz onu nəzərdə 
tuturam. Yəni, bütün variantlar artıq qiymətləndirilib. 
Əgər sülh prosesinin indiki mərhələsi uğursuz olarsa, onda 
biz heç nə haqqında danışa bilməyəcəyik. Bu, müzakirə 
etdiyimiz məsələlər baxımından sonuncu şansdır. Minsk 
qrupunun həmsədrləri tərəfindən təqdim olunan və tərəflərin 
hazırda müzakirə etdiyi həll variantı yeganə mümkün həll 
yoludur. Əgər bu, bir nəticə verməsə, onda belə çıxır ki, 
danışıqlar uğursuzluğa uğrayacaqdır. Yekun mərhələ dedikdə 
məhz bunlar nəzərdə tutulur. Mən yekun mərhələni vaxt 
çərçivəsi baxımından da görmək istərdim. Hesab edirəm ki, 
2010-cu il həlledici il ola bilər və Azərbaycan məsələni sülh 
yolu ilə həll etməkdə öz səylərini artırmağa hazırdır. 
İ b r a h i m  M ə m m ə d o v (AzTV): «Euronews» tele-
kanalının aparıcısı Prezident İlham Əliyevin enerji sahəsindəki 
siyasətini Qərb yönümlü və mürəkkəb mühitdə aparılan siyasət 
kimi xarakterizə edərək belə mühitdə işləməyin yolları haqda 
soruşub. Prezident enerji siyasətinin iqtisadi əsaslarla 
qurulduğunu və bunun siyasiləşdirilmədiyini əsas prinsiplər 
kimi qeyd edib. 
İ l h a m  Ə l i y e v: Bizim enerji strategiyamız kimisə kə-
narda qoymaq prinsipinə əsaslanmır. Ölkəmizin açıq dənizlərə 
və dünyanın neft bazarlarına birbaşa çıxışı yoxdur. Buna görə, 
bizə boru kəmərləri lazım idi. Boru kəmərlərinin çəkilməsi üçün 
tranzit ölkələrə ehtiyac duyurduq. Biz neft təchizatı yollarını 
şaxələndirmək istəyirdik. Əslində, biz on beş il öncə bu işlərə 
neft hasilatı ilə başladıq və buna nail olduq. Hazırda neftimizi 
müxtəlif istiqamətdə nəql edən üç boru kəmərimiz vardır. 
Onlardan ikisi Qara dənizə, biri isə Aralıq dənizinə çıxır. Biz 
heç bir tranzit ölkədən asılı deyilik. Bu, ən mühüm məsələdir. 
Tranzit ölkələrdən asılılıq heç də təchizatçı ölkələrdən 
asılılıqdan az əhəmiyyətli məsələ deyildir. Eyni üsulu biz qaz 
yataqlarının işlənilməsi layihələrində də tətbiq etdik. Hazırda 
fəaliyyət göstərən boru kəmərləri qazımızı dörd ölkəyə çatdırır. 
Biz qazı Türkiyə, Gürcüstan, Rusiya və İrana nəql edirik. 
 141 
Beləliklə, neft və qaz təchizatı tam şəkildə şaxələndirilib. Biz 
yalnız bir marşrutdan asılı deyilik. 
Hazırda hasilat və ixrac həcmi bizi qane edir. Əlbəttə ki, biz 
gələcəkdə hasilatın həcmini artırmağı planlaşdırırıq. Bilirik ki, 
Avropada alternativ qaz mənbələrinə artan tələbat vardır. 
Hazırda Avropada müzakirə olunan və Nabukko, TGI, TAP 
kimi bir neçə layihələri və digərlərini əhatə edən «Cənub 
dəhlizi» adlandırılan layihə burada son dövrdə əldə etdiyimiz 
nailiyyətlərə əsaslanır. 
İ b r a h i m  M ə m m ə d o v (AzTV): Nəhayət, Prezident 
«Cənub dəhlizi»nin yalnız Azərbaycanın imkanlarına 
əsaslandığını, Azərbaycanın məlum olan qaz ehtiyatlarının 2 
trilyon, potensialının 5 trilyon kubmetrə yaxın olduğunu deyib. 
Bununla da dolayısı ilə Avropanın Azərbaycana ehtiyacının 
miqyasını və müddətini diqqətə çatdırıb. 
İ l h a m  Ə l i y e v: «Cənub dəhlizi» bizim səylərimizə 
əsaslanır. Biz bu istiqamətdə fəaliyyətimizi davam etdirməyə 
hazırıq. 
Qazın təchizatı ilə bağlı uzunmüddətli sazişlərin bağlanıl-
ması məqsədi ilə müxtəlif ölkələrlə danışıqlar aparırıq. Bütün 
variantlar mümkündür. Əlbəttə, hasilatçı kimi biz ədalətli 
qiymətdə, ədalətli tranzit haqlarında maraqlıyıq ki, təbii 
sərvətlərimizdən maksimum iqtisadi faydanı götürə bilək. 
Ehtiyatlara gəldikdə, Azərbaycanda təsdiq olunmuş təbii qaz 
ehtiyatlarının minimal həcmi 2 trilyon kubmetrdir. Amma 
hesablamalara görə bu rəqəm hətta 5 trilyon kubmetr ola bilər. 
Bu həcm əsas istehlakçıları ən azı yüz il qazla təchiz etmək 
üçün kifayətdir. 
İ b r a h i m  M ə m m ə d o v (AzTV): Prezident İlham 
Əliyev enerji resursları uğrunda mübarizə və rəqabət aparan 
tərəflərlə münasibətləri siyasiləşdirmədən sırf iqtisadi-kom-
mersiya prinsipləri əsasında əməkdaşlığa, heç kimdən asılı 
olmamaq strategiyasına üstünlük verməyin enerji siyasətini 
uğurla yürütməyə imkan verdiyini deyib. 
 142 
İ l h a m  Ə l i y e v: Bilirsiniz, digər ölkələr arasında olan 
münasibətlər barədə şərh vermək istəməzdim. Öncə qeyd 
etdiyim kimi, enerji siyasətimiz lap əvvəlcədən siyasiləş-
dirilməmişdir. Bu həqiqətdir ki, beynəlxalq mətbuatda bu 
məsələ xüsusilə indi lazım olduğundan bir qədər artıq 
siyasiləşdirilir. Eyni zamanda, aydındır ki, enerjidən, xüsusilə 
böyük enerji resurslarına və bu resursları nəql etmək üçün artıq 
lazım olandan daha çox infrastruktur imkanına sahib olan və 
daşınma, tranzit və digər məsələlərdə Asiya və Avropa arasında 
körpü rolunu oynaya biləcək ən yaxşı mümkün mövqelərdən 
birində olan ölkədən söhbət gedəndə siyasi məsləhətləşmələr, 
müzakirələr və bəzən də rəqabət qaçılmazdır. Buna görə də, biz 
regionda daha çox əməkdaşlıq görmək istəyirik və ölkəmizin 
təbii ehtiyatlarımızdan faydalanmaq istəyənlər arasında rəqabət 
meydanına çevrilməsini istəmirik. Biz istəyirik ki, təbii ehtiyat-
larımızdan ilk növbədə xalqımız bəhrələnsin. Daha sonra, enerji 
strategiyamızı elə qurmaq istəyirik ki, biz heç bir marşrutdan, 
heç bir qonşudan və heç bir istehlakçıdan asılı olmayaq. Eyni 
zamanda, bu resurslardan istifadə edərək, daha çox etimad və 
əməkdaşlıq yaratmaq istəyirik. Hesab edirəm ki, regionda 
marağı olan tərəflər arasında daha çox əməkdaşlıq olmalıdır. 
Azərbaycan əməli addımları ilə öz maraqlarını tam müdafiə 
etməyin, hətta bəzən başqalarının bunun əleyhinə olmasına 
baxmayaraq, boru kəmərlərini istədiyimiz istiqamətdə çəkməyin 
və eyni zamanda, bütün qonşularla və dostlarla yaxşı əlaqələr 
saxlamağın mümkün olduğunu sübut etmişdir. 
İ b r a h i m  M ə m m ə d o v (AzTV): Prezident İlham 
Əliyev aparıcının Azərbaycanda demokratiyanın perspektivləri 
ilə bağlı sualını cavablandırarkən bu istiqamətdə müüm bir 
məsələyə – Azərbaycanda real vəziyyətə və bəzi beynəlxalq 
KİV-lərin və insan haqları ilə məşğul olduqlarını elan etmiş 
QHT-lərin təqdimatlarına ayrlıqda baxmağı və təhlil etməyi 
məsləhət görüb. Ona görə ki, real vəziyyətlə adı çəkilən 
qurumların məlumatları bir-birindən fərqlənir. Bu fərqlənmənin 
siyasi səbəbləri vardır. 
 143 
Prezident demokratiya şüarı ilə Azərbaycana siyasi məq-
sədlərlə təzyiq etməyin səmərsiz olduğunu bəyan etmişdir: 
«Azərbaycanın əhəmiyyəti artdıqca dünyanın müxtəlif 
yerlərindən Azərbaycana təsiretmə cəhdləri də artır. Ancaq 
sizə deyə bilərəm ki, əgər biz müstəqil siyasətimizi müstə-
qilliyimizin ağır illərində qoruya bildiksə, bu gün istənilən 
tərəfin dırnaqarası demokratiya amilindən istifadə edərək, 
Azərbaycanın mövqeyini zəiflətmək və heç vaxt razı olma-
yacağımız məsələlərə bizi razı salmaq məqsədi daşıyan hər 
hansı cəhdlərinə müqavimət göstərmək bizim üçün daha 
asandır». 
İ l h a m  Ə l i y e v: Biz müstəqil siyasət həyata keçiririk. 
Ola bilsin ki, bu, kiminsə xoşuna gəlmir. Burada, Azərbaycanda 
Azərbaycan xalqının istədiyini edirik. Biz başqa ölkələrin yox, 
öz ölkəmizin milli maraqlarını qoruyuruq. Buna görə də, bəzən 
beynəlxalq mətbuatda və bəzi dırnaqarası beynəlxalq insan 
hüquqları qruplarının hesabatlarında biz çox əsassız və qərəzli 
tənqidlərə məruz qalırıq. Həmin insan hüquqları qrupları öz 
hesabatlarında bizim qonşuluqda vətəndaş hüquqları və 
demokratiya ilə bağlı baş verən böyük pozuntuları görmürlər. 
Sanki heç nə baş vermir. Ancaq Azərbaycanda kiçik bir hadisə 
baş verən kimi bu, şişirdilir və dərhal biz tənqid olunuruq. 
Biz bunu ölkəmizə təsir göstərmək siyasəti kimi qəbul 
edirik. Başa düşürük ki, Azərbaycanın əhəmiyyəti artdıqca 
dünyanın müxtəlif yerlərindən Azərbaycana təsiretmə cəhdləri 
də artır. Ancaq sizə deyə bilərəm ki, əgər biz müstəqil 
siyasətimizi müstəqilliyimizin ağır illərində qoruya bildiksə, bu 
gün istənilən tərəfin dırnaqarası demokratiya amilindən istifadə 
edərək, Azərbaycanın mövqeyini zəiflətmək və heç vaxt razı 
olmayacağımız məsələlərə bizi razı salmaq məqsədi daşıyan hər 
hansı cəhdlərinə müqavimət göstərmək bizim üçün daha 
asandır. Biz Azərbaycan xalqının iradəsinə əsaslanan 
demokratik, suveren, müstəqil dövlət qururuq və kimin nə 
deməsindən asılı olmayaraq bu siyasəti davam etdirəcəyik. 
 144 
İ b r a h i m  M ə m m ə d o v (AzTV): Prezident müxa-
lifətin zəif olmasını ölkədəki sosial-iqtisadi vəziyyətlə izah 
edib. Belə ki, sosial rifahın yüksəlməsi müxalif fikrin daşıyı-
cılarını, elektoratını azaldaraq Prezidentin mövqeyini 
gücləndirib. 
İ l h a m  Ə l i y e v: Əgər Azərbaycanda müxalifət zəif-
dirsə, bu, bizim günahımız deyildir. Mən sizə deyə bilərəm nə 
üçün müxalifət indi bu cür ağır vəziyyətdədir. Çünki son beş il 
ərzində Azərbaycanın iqtisadiyyatı 2,6 dəfə artmışdır. Son beş il 
ərzində biz demək olar ki, işsizliyin böyük hissəsini aradan 
qaldırmışıq. Biz 840 min yeni iş yeri yaratmışıq. Büdcə xərcləri 
12 dəfə artmış, yoxsulluq səviyyəsi 49 faizdən 11 faizə 
düşmüşdür. Azərbaycan xalqı getdikcə daha yaxşı yaşayır. 
2009-cu ildə – böhran ilində iqtisadiyyatımız 9,3 faiz, sənaye 
isə 8,6 faiz artmış, inflyasiya 1,5 faiz təşkil etmiş, xarici valyuta 
ehtiyatları 20,4 milyard dollar olmuşdur. Əgər siz mənə 
dünyada 2009-cu ildə bu nəticələri əldə etmiş hər hansı başqa 
bir ölkə göstərə bilsəniz, sizə minnətdar olaram. Budur 
nəticələr. 
Belə bir şəraitdə müxalifət nə təqdim edə bilər? Sadəcə 
tənqid edə bilərlər. Onlar bunu hər gün edirlər və biz buna etiraz 
etmirik. Əgər qəzetlərə baxsanız görəcəksiniz, hər gün tənqidi 
məqalələr, hücumlar olur – bu, demokratiyadır. Lakin xalq 
kiminsə söylədiyi sözlərə yox, real işlərə qiymət verir. Yeri 
gəlmişkən, qeyd edim ki, bu gün müxalifətdə olanlar 1990-cı 
illərin əvvəllərində Azərbaycanda rəhbərlikdə olan və ölkədə 
xaos və anarxiya yaradan, ölkəni vətəndaş müharibəsinə 
sürükləyən insanlardır. Xalq bunu unutmamışdır. 
İ b r a h i m  M ə m m ə d o v (AzTV): Prezident 
Azərbaycanda 1993-cü il hadisələri və Heydər Əliyevin 
hakimiyyətə necə gəlməsi haqda da danışıb. 
İ l h a m  Ə l i y e v: İyirmi il bundan əvvəl sovet ordusu 
vəhşilik göstərərək, şəhərimizi işğal etdi, yüzlərlə günahsız 
insanı qətlə yetirdi və yaraladı. Bundan bir gün sonra, həmin 
dövrdə fəal siyasətçi yox, təqaüdçü olan Heydər Əliyev bizim 
 145 
Moskvadakı daimi nümayəndəliyimizə gedərək, ictimaiyyət 
qarşısında açıq şəkildə kommunist-sovet rəhbərliyini bu vəhşi 
hərəkətlərinə görə pislədi. Həmin dövrdə, Sovet İttifaqının 
süqutuna hələ iki il qalırdı və bu çox cəsarətli bir addım idi. 
Bundan sonra o, açıq şəkildə Kommunist Partiyasının 
üzvlüyündən çıxmasını bəyan etdi və bu da asan bir addım 
deyildi. Bundan dərhal sonra sovet hökuməti ona qarşı 
hücumlara başladı, onu Moskvada həbs etmək istədi. O, buraya 
– Bakıya qayıtmalı oldu. Ancaq burada, Azərbaycanın həmin 
dövrdəki kommunist rəhbərliyi də onu həbs etmək istəyirdi. 
Beləliklə, o, doğma şəhəri olan Naxçıvana getdi. Bundan sonra 
heç kim ona toxuna bilmədi, çünki xalq onu dəstəkləyirdi və 
qoruyurdu. 
Heydər Əliyev Bakıda vətəndaş müharibəsi başlayanda 
Azərbaycanın Prezidenti seçilmişdir. Həmin dövrdəki, belə 
demək mümkünsə, prezident və bütün hökumət ölkədən 
qaçmışdı. Çünki hərbi birləşmələr hakimiyyəti ələ keçirmək 
üçün Bakıya gəlirdilər. Həmin dövrdə o vaxtkı Azərbaycan 
Prezidenti ondan dövlətçiliyi qorumağa kömək etmək üçün 
Naxçıvandan Bakıya gəlməsini xahiş edirdi. Bax, bu şəraitdə o, 
Bakıya gəldi. 
Onun və ya mənim tərəfimdən atılmış heç bir addım heç 
vaxt kiminsə dəstəyini qazanmaq məqsədi daşımamışdır. Bizim 
etdiyimiz budur – xalqın iradəsinə əsaslanan suveren 
Azərbaycan dövlətini qurmaq. 
 
 
 
 146 
 
 
 
SERBİYA RESPUBLİKASININ PREZİDENTİ  
ZATİ-ALİLƏRİ  
CƏNAB BORİS TADİÇƏ 
 
Hörmətli cənab Prezident! 
Milli bayramınız – Dövlətçilik günü münasibətilə Sizi və 
bütün xalqınızı ürəkdən təbrik edirəm. 
Ümidvaram ki, Azərbaycan ilə Serbiya arasındakı dostluq və 
əməkdaşlıq münasibətləri xalqlarımızın mənafelərinə uyğun 
olaraq daim inkişaf edəcək və genişlənəcəkdir. 
Bu əlamətdar gündə Sizə ən xoş arzularımı yetirir, dost 
Serbiya xalqına sülh və tərəqqi diləyirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 8 fevral 2010-cu il 
 
 
 
 147 
 
 
 
LİTVA RESPUBLİKASININ PREZİDENTİ  
ZATİ-ALİLƏRİ 
XANIM DALYA QRİBAUSKAYTEYƏ 
 
Hörmətli xanım Prezident! 
Ölkənizin milli bayramı – Litva dövlətinin bərpası günü 
münasibətilə Sizi və Sizin simanızda bütün xalqınızı öz 
adımdan və Azərbaycan xalqı adından ürəkdən təbrik edirəm. 
Azərbaycan–Litva münasibətləri son illərdə dinamik inkişaf 
yolu keçərək istər ikitərəfli qaydada, istərsə də beynəlxalq 
qurumlar və layihələr çərçivəsində səmərəli əməkdaşlığımız 
üçün möhkəm zəmin yaratmışdır. 
Əminəm ki, xalqlarımızın mənafelərinə uyğun olaraq 
dövlətlərarası münasibətlərimizin, dostluq əlaqələrimizin 
möhkəmləndirilməsi, qarşılıqlı maraq doğuran sahələrdə birgə 
işimizin dərinləşdirilməsi istiqamətində bundan sonra da 
səylərimizi davam etdirəcəyik. 
Bu əlamətdar gündə Sizə möhkəm cansağlığı, işlərinizdə 
uğurlar, dost Litva xalqına əmin-amanlıq və firavanlıq 
arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 8 fevral 2010-cu il 
 
 
 
 
 
 
 148 
 
 
 
PREZİDENT İLHAM ƏLİYEV XALQ ARTİSTİ 
ƏLİBABA MƏMMƏDOVA «İSTİQLAL» 
ORDENİNİ TƏQDİM ETMİŞDİR 
 
Bakı  
 
8 fevral 2010-cu il 
 
Azərbaycan Respublikasının Prezidenti İlham Əliyev 
fevralın 8-də Xalq Artisti Əlibaba Məmmədova milli muğam 
sənətinin inkişafında və təbliğində böyük xidmətlərinə görə və 
anadan olmasının 80 illliyi münasibətilə təltif olunduğu 
«İstiqlal» ordenini təqdim etmişdir. 
Prezident İlham Əliyev muğam ustadına müraciətlə dedi: 
– Mən sizi 80 illik yubileyiniz münasibətilə ürəkdən təbrik 
edirəm, sizə cansağlığı, uzun ömür arzulayıram. 
Siz uzun illərdir ki, öz sənətinizlə Azərbaycanın milli 
musiqisini təbliğ edirsiniz, ifaçılıq ustalığınızla Azərbaycan 
xalqını sevindirirsiniz. Azərbaycanın sərvəti olan muğam 
sənətini uzun illər ərzində qoruyursunuz, inkişaf etdirirsiniz, 
gənc nəsli bu gözəl sənətə cəlb edirsiniz. Bütün bu işlər 
Azərbaycan xalqı tərəfindən yüksək qiymətləndirilir. 
Azərbaycan dövləti sizin fəaliyyətinizi müxtəlif dövrlərdə 
yüksək qiymətləndiribdir. Bildiyiniz kimi, mən də bu gözəl 
yubileyiniz münasibətilə sizi Azərbaycan dövlətinin yüksək 
mükafatı olan «İstiqlal» ordeni ilə təltif etmişəm. İstəyirəm ki, 
bu gün özüm bu ordeni sizə təqdim edim. 
 
* * * 
 
Prezident İlham Əliyev «İstiqlal» ordenini Əlibaba 
Məmmədova təqdim etdi. 
 149 
 
 150 
* * * 
 
Xalq artisti Əlibaba Məmmədov dövlətimizin başçısına 
təşəkkür edərək dedi: 
– Əzizimiz və çox hörmətli cənab Prezidentimiz! 
Mən səmimi qəlbdən Sizə öz təşəkkürümü bildirirəm ki, 
məni dövlətimizin ən yüksək mükafatı olan «İstiqlal» ordeni ilə 
təltif etmisiniz. Bu təkcə mənə yox, bizim milli sərvətimiz olan 
muğamlarımıza hörmətdir. Bu, bizim muğam ifaçılarımıza, eyni 
zamanda, xalqımıza böyük hörmətdir. Buna görə çox sağ olun. 
İnandırıram Sizi, üç gündür ki, mən telefonlara cavab 
verməkdən yorulmuşam, hətta başqa ölkələrdən – Almaniyadan, 
İrandan, mənə zəng vururlar. Eyni zamanda, bölgələrimizdən 
zəng vurur, məni təbrik edir, Sizə isə «Sağ ol» deyirlər. Deyirlər 
ki, sağ olsun cənab Prezidentimiz, Allah ona uzun ömür, 
cansağlığı versin. Bu, böyük mükafatdır, bilirsiniz. Qaldı ki, 
mənə, vallah «Sağ olun» deməkdən başqa söz tapa bilmirəm. 
Bu, xalqımıza hörmətdir. Çox böyük işdir ki, bu yaşımda, bu 
yubileyimdə məni sevindirdiniz. Allah-taala Sizi qorusun, 
xalqımızın üstündən əskik etməsin. Allah-taala Sizi xalqımız 
üçün qorusun, bizim üçün qorusun. Çox sağ olun. 
İ l h a m  Ə l i y e v: Çox sağ olun, Əlibaba müəllim. Bir 
daha sizi təbrik edirəm. Doğrudan da muğam sənəti Azərbaycan 
xalqının qəlbində yaşayır. Mən çox sevinirəm ki, gənc nəsil bu 
gözəl sənətə qoşulub. Muğam müsabiqələrinin keçirilməsi 
özlüyündə bunun gözəl göstəricisidir. Yəni, muğam 
müsabiqələri artıq Azərbaycan həyatının ayrılmaz bir hissəsinə 
çevrilibdir. Bütün insanlar bu müsabiqələri gözləyirlər və buna 
çox maraqla münasibət bəsləyirlər. Əlbəttə ki, sizin kimi 
görkəmli ifaçılar, muğam sənətinin ustadları gənc nəslin bu 
gözəl sənətə cəlb edilməsində mühüm rol oynayırlar. 
Azərbaycan xalqı, Azərbaycan mədəniyyəti yaşadıqca, bu sənət 
də yaşayacaqdır. 
Mən bütün işlərinizi çox yüksək qiymətləndirərək sizə bir 
daha təbriklərimi bildirirəm. Sizə uzun ömür, cansağlığı 
 151 
arzulayıram. Arzu edirəm ki, siz uzun illər bundan sonra öz 
tamaşaçılarınızı sevindirəsiniz və Azərbaycanın milli musi-
qisinin həm Azərbaycanda, həm dünyada təbliğ edilməsində 
səylərinizi göstərəsiniz. 
X a n ə n d ə  Ə l i b a b a  M ə m m ə d o v: Çox sağ olun. 
Mən də minnətdaram. 
 
 
 152 
 
 
 
YUNANISTAN RESPUBLİKASININ PREZİDENTİ 
ZATİ-ALİLƏRİ  
CƏNAB KAROLOS PAPULYASA 
 
Hörmətli cənab Prezident! 
Yunanıstan Respublikasının Prezidenti vəzifəsinə yenidən 
seçilməyiniz münasibətilə Sizi səmimi qəlbdən təbrik edirəm. 
Əminəm ki, Azərbaycan–Yunanıstan dövlətlərarası müna-
sibətlərinin inkişafı, dostluq əlaqələrimizin genişləndirilməsi, 
istər ikitərəfli qaydada, istərsə də beynəlxalq qurumlar və 
layihələr çərçivəsində əməkdaşlığımızın müvəffəqiyyətlə 
davam etdirilməsi üçün bundan sonra da birgə səylər 
göstərəcəyik. 
Sizə möhkəm cansağlığı, xoşbəxtlik, dost Yunanıstan 
xalqının rifahı naminə fəaliyyətinizdə uğurlar diləyirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 8 fevral 2010-cu il 
 
 
 
 
 
 153 
 
 
 
AZƏRBAYCAN PREZİDENTİ İLHAM ƏLİYEV 
İSRAİLİN XARİCİ İŞLƏR NAZİRİ AVİQDOR 
LİBERMANIN BAŞÇILIQ ETDİYİ NÜMAYƏNDƏ 
HEYƏTİNİ QƏBUL ETMİŞDİR 
 
Bakı  
 
9 fevral 2010-cu il 
 
Azərbaycan Respublikasının Prezidenti İlham Əliyev 
fevralın 9-da İsrailin xarici işlər naziri Aviqdor Libermanın 
başçılıq etdiyi nümayəndə heyətini qəbul etmişdir. 
Görüşdə ikitərəfli münasibətlər, o cümlədən iqtisadi sahədə 
əməkdaşlıq məsələləri barədə fikir mübadiləsi aparılmışdır. 
  
 
 
 
 154 
 
 
 
İRAN İSLAM RESPUBLİKASININ PREZİDENTİ  
ZATİ-ALİLƏRİ  
CƏNAB MAHMUD ƏHMƏDİNEJADA 
 
Hörmətli cənab Prezident! 
Milli bayramınız – İslam inqilabı günü münasibətilə Sizi 
və bütün xalqınızı şəxsən öz adımdan və Azərbaycan xalqı 
adından ürəkdən təbrik edirəm. 
Azərbaycan ilə İran arasındakı münasibətlər dərin tarixi 
köklərə əsaslanan dostluq və mehriban qonşuluq ənənələrinə 
malikdir. Əminəm ki, belə möhkəm təməllər üzərində qurulmuş 
dövlətlərarası münasibətlərimizin, qarşılıqlı maraq doğuran 
əməkdaşlığımızın inkişafı üçün birgə səylərimizi bundan sonra 
da davam etdirəcəyik. 
Bu əlamətdar gündə Sizə möhkəm cansağlığı, işlərinizdə 
uğurlar, dost İran xalqına sülh və rifah diləyirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 8 fevral 2010-cu il 
 
 
 
 
 155 
 
 
 
AZƏRBAYCAN PREZİDENTİ İLHAM ƏLİYEV 
AŞPA-NIN MONİTORİNQ KOMİTƏSİNİN 
AZƏRBAYCAN ÜZRƏ HƏMMƏRUZƏÇİLƏRİNİ 
QƏBUL ETMİŞDİR 
 
Bakı  
 
10 fevral 2010-cu il 
 
Azərbaycan Respublikasının Prezidenti İlham Əliyev 
fevralın 10-da AŞPA-nın Monitorinq Komitəsinin Azərbaycan 
üzrə həmməruzəçiləri Andres Herkeli və Debona Qrexi qəbul 
etmişdir. 
Görüşdə Azərbaycan ilə Avropa Şurası arasında əmək-
daşlığın hazırkı vəziyyətinə və perspektivlərinə dair fikir 
mübadiləsi aparıldı. 
 
 
 156 
 
 
 
BRUNEY DARÜSSALAMIN SULTANI 
ƏLAHƏZRƏT HACI HƏSSƏNAL BOLKİAHA 
 
Əlahəzrət! 
Bruney Darüssalamın milli bayramı – Milli gün münasibətilə 
Sizə və bütün xalqınıza öz adımdan və Azərbaycan xalqı 
adından ən səmimi təbriklərimizi yetirirəm. 
Əminəm ki, Azərbaycan ilə Bruney Darüssalam arasındakı 
münasibətlərin inkişafı bundan sonra da xalqlarımız arasındakı 
dostluq və əməkdaşlığın möhkəmlənməsinə xidmət edəcəkdir. 
Bu xoş gündə Sizə möhkəm cansağlığı, işlərinizdə uğurlar, 
Bruney Darüssalamın dost xalqına sülh və tərəqqi arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 10 fevral 2010-cu il 
 
 
 
 157 
 
 
 
ESTONİYA RESPUBLİKASININ PREZİDENTİ  
ZATİ-ALİLƏRİ 
CƏNAB TOOMAS HENDRİK İLVESƏ 
 
Hörmətli cənab Prezident! 
Estoniya Respublikasının milli bayramı – Müstəqillik günü 
münasibətilə Sizi və bütün xalqınızı öz adımdan və Azərbaycan 
xalqı adından ürəkdən təbrik edirəm. 
Bu gün Azərbaycan–Estoniya münasibətləri müvəffəqiyyətlə 
inkişaf etməkdədir. Ümidvaram ki, dövlətlərarası 
münasibətlərimizin və dostluq əlaqələrimizin möhkəmlən-
dirilməsi, qarşılıqlı maraq doğuran sahələrdə əməkdaşlığımızın 
genişləndirilməsi üçün birgə səylərimizi bundan sonra da ardıcıl 
şəkildə davam etdirəcəyik. 
Sizə möhkəm cansağlığı, işlərinizdə uğurlar, dost Estoniya 
xalqına sülh və rifah arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 10 fevral 2010-cu il 
 158 
 
 
 
AZƏRBAYCAN PREZİDENTİ İLHAM ƏLİYEV 
KANADANIN ÖLKƏMİZDƏ YENİ TƏYİN 
OLUNMUŞ FÖVQƏLADƏ VƏ SƏLAHİYYƏTLİ 
SƏFİRİNİN ETİMADNAMƏSİNİ QƏBUL 
ETMİŞDİR 
 
Bakı  
 
10 fevral 2010-cu il 
 
Azərbaycan Respublikasının Prezidenti İlham Əliyev 
fevralın 10-da Kanadanın ölkəmizdə yeni təyin olunmuş 
fövqəladə və səlahiyyətli səfiri Mark Beylinin etimadnaməsini 
qəbul etmişdir. 
Mark Beyli fəxri qarovul dəstəsinin qarşısından keçdi. 
Səfir etimadnaməsini Prezident İlham Əliyevə təqdim etdi. 
Sonra Azərbaycan Prezidenti İlham Əliyev səfirlə söhbət 
etdi. 
Mark Beyli Kanadanın general-qubernatoru xanım Mişel 
Janın salamlarını dövlətimizin başçısına çatdırdı. 
Prezident İlham Əliyev Azərbaycan ilə Kanada arasında 
ikitərəfli münasibətlərin inkişafı üçün yaxşı potensialın 
olduğunu vurğuladı. Ölkələrimizin bir-birinin imkanları ilə 
yaxından tanış olmaları üçün müxtəlif səviyyəli qarşılıqlı 
səfərlərin önəmini qeyd edən dövlətimizin başçısı İlham Əliyev 
bildirdi ki, iqtisadi sahədə əməkdaşlığın inkişaf etdirilməsi üçün 
geniş imkanlar vardır. Azərbaycanın indiki inkişaf mərhələsində 
həyata keçirilən müxtəlif layihələrdə Kanadadan olan şirkətlərin 
də uğurla iştirak edə biləcəyini vurğulayan dövlətimizin başçısı 
səfir Mark Beylinin ölkəmizdəki diplomatik fəaliyyəti dövründə 
bu istiqamətdə əlaqələrimizin genişlənəcəyinə əminliyini 
bildirdi. 
 159 
Kanadanın respublikamızda yeni təyin olunmuş fövqəladə 
və səlahiyyətli səfiri Mark Beyli ölkəsi ilə Azərbaycan arasında 
əlaqələrin daha da inkişaf etdirilməsi işində bütün səylərini 
əsirgəməyəcəyini bildirdi. 
Dövlətimizin başçısı Kanadanın general-qubernatoru xanım 
Mişel Janın salamlarına görə minnətdarlığını bildirdi, onun da 
salamlarını general-qubernatora çatdırmağı xahiş etdi. 
 
 
 
 160 
 
 
 
AZƏRBAYCAN PREZİDENTİ İLHAM ƏLİYEV 
SERBİYANIN ÖLKƏMİZDƏ YENİ TƏYİN 
OLUNMUŞ FÖVQƏLADƏ VƏ SƏLAHİYYƏTLİ 
SƏFİRİNİN ETİMADNAMƏSİNİ QƏBUL 
ETMİŞDİR 
 
Bakı  
 
10 fevral 2010-cu il 
 
Azərbaycan Respublikasının Prezidenti İlham Əliyev 
fevralın 10-da Serbiya Respublikasının ölkəmizdə yeni təyin 
olunmuş fövqəladə və səlahiyyətli səfiri Vladimir Curgusun 
etimadnaməsini qəbul etmişdir. 
Vladimir Curgus fəxri qarovul dəstəsinin qarşısından keçdi. 
Səfir etimadnaməsini Prezident İlham Əliyevə təqdim etdi. 
Sonra Azərbaycan Prezidenti İlham Əliyev səfirlə söhbət 
etdi. 
Söhbət zamanı ölkələrimiz arasında münasibətlərin müxtəlif 
istiqamətlərdə dinamik inkişafından məmnunluq ifadə edildi, 
Azərbaycanın Serbiyada səfirliyinin açılması barədə qərarının 
önəmi vurğulandı və əlaqələrimizin bundan sonra da 
genişlənəcəyinə əminlik bildirildi. 
 
 
 161 
 
 
 
AZƏRBAYCAN PREZİDENTİ İLHAM ƏLİYEV 
MALİ RESPUBLİKASININ ÖLKƏMİZDƏ YENİ 
TƏYİN OLUNMUŞ FÖVQƏLADƏ VƏ 
SƏLAHİYYƏTLİ SƏFİRİNİN ETİMADNAMƏSİNİ 
QƏBUL ETMİŞDİR 
 
Bakı  
 
10 fevral 2010-cu il 
 
Azərbaycan Respublikasının Prezidenti İlham Əliyev 
fevralın 10-da Mali Respublikasının ölkəmizdə yeni təyin 
olunmuş fövqəladə və səlahiyyətli səfiri Brahima Kulibalinin 
etimadnaməsini qəbul etmişdir. 
Brahima Kulibali fəxri qarovul dəstəsinin qarşısından keçdi. 
Səfir etimadnaməsini Prezident İlham Əliyevə təqdim etdi. 
Sonra Azərbaycan Prezidenti İlham Əliyev səfirlə söhbət etdi. 
Dövlətimizin başçısı ölkələrimiz arasında əlaqələrin siyasi, 
iqtisadi və digər sahələrdə inkişaf edəcəyinə əminliyini bildirdi 
və diplomata ölkəmizdəki səfirlik fəaliyyətində uğurlar 
arzuladı. 
Səfir Brahima Kulibali qeyd etdi ki, onun ölkəmizdəki 
diplomatik fəaliyyətinin əsas məramı iki ölkə arasında mövcud 
münasibətlərin inkişaf etdirilməsindən ibarət olacaqdır. Səfir bu 
istiqamətdə bütün səylərini əsirgəməyəcəyini dedi. 
 
 
 162 
 
 
QAMBİYA RESPUBLİKASININ PREZİDENTİ 
ZATİ-ALİLƏRİ  
CƏNAB YƏHYA CAMMEHƏ 
 
Hörmətli cənab Prezident! 
Ölkənizin milli bayramı – Müstəqillik günü münasibətilə 
Sizi və bütün xalqınızı ürəkdən təbrik edirəm. 
Ümidvaram ki, Azərbaycan ilə Qambiya arasında təşəkkül 
tapmış dostluq və əməkdaşlıq münasibətləri xalqlarımızın 
mənafeləri naminə daim inkişaf edəcəkdir. 
Sizə möhkəm cansağlığı, işlərinizdə uğurlar, dost Qambiya 
xalqına əmin-amanlıq və firavanlıq diləyirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 10 fevral 2010-cu il 
 
 
 
 
 163 
 
 
 
KÜVEYT DÖVLƏTİNİN ƏMİRİ ƏLAHƏZRƏT 
ŞEYX SABAH ƏL-ƏHMƏD ƏL-CABİR ƏS-
SABAHA 
 
Əlahəzrət! 
Ölkənizin milli bayramı – Milli gün münasibətilə Sizə və 
Sizin simanızda bütün xalqınıza şəxsən öz adımdan və 
Azərbaycan xalqı adından ən səmimi təbriklərimizi yetirməkdən 
məmnunluq duyuram. 
Əminəm ki, Azərbaycan–Küveyt dövlətlərarası münasi-
bətlərinin möhkəmləndirilməsi, istər ikitərəfli qaydada, istərsə 
də beynəlxalq qurumlar çərçivəsində əməkdaşlığımızın 
müvəffəqiyyətlə davam etdirilməsi üçün bundan sonra da birgə 
səylər göstərəcəyik. 
Bu xoş gündə Sizə möhkəm cansağlığı, işlərinizdə uğurlar, 
dost Küveyt xalqına əmin-amanlıq və firavanlıq arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 10 fevral 2010-cu il 
 164 
 
 
 
AZƏRBAYCAN PREZİDENTİ İLHAM ƏLİYEVİN 
GƏNCƏ ŞƏHƏRİNƏ SƏFƏRİ 
ULU ÖNDƏRİN ABİDƏSİNİ ZİYARƏT 
 
Gəncə  
 
11 fevral 2010-cu il 
 
Azərbaycan Respublikasının Prezidenti İlham Əliyev 
fevralın 11-də qədim Gəncə şəhərinə səfərə gəlmişdir. 
Azərbaycanda aparılan geniş abadlıq-quruculuq işləri 
çərçivəsində Gəncə şəhərində də kompleks tədbirlər görülür. 
Ölkəmizin böyük sənaye və iqtisadi mərkəzlərindən olan 
Gəncədə son illərdə aparılan quruculuq işləri şəhərin, bu 
bölgənin həyatına inkişaf, tərəqqi və müasirlik gətirmişdir. 
Bunun nəticəsidir ki, 2009-cu ildə Gəncədə ümumi daxili 
məhsul istehsalı 245 milyon manata yaxın olmuşdur. Şəhərdə 
1970-i daimi olmaqla 2 min 230 yeni iş yeri açılmışdır. 
Ümumilikdə, son 6 ildə 17 min 470 iş yeri açılmışdır. 2009-cu 
ildə şəhər polis idarəsi üçün yeni inzibati bina, daxili qoşunların 
zabitləri üçün 5 mərtəbəli yaşayış binası istifadəyə verilmiş, 
şəkər və tikinti materialları istehsalı sahəsi, taxta emalı 
müəssisəsi yaradılmışdır. Dahi Nizami Gəncəvinin şəhərin 
mərkəzində ucaldılan abidəsinin ətrafı müasir və milli memarlıq 
üslubunda yenidən qurulmuşdur. Şəhərdə genişmiqyaslı 
abadlıq-quruculuq işləri aparılmış, 100 mindən çox ağac 
əkilmişdir. İki min ildən çox yaşı olan qədim Gəncə aparılan 
kompleks tədbirlər hesabına indi qədimliklə müasirliyin 
qovuşduğu bir məkana çevrilmişdir. 
Dövlətimizin başçısı əvvəlcə şəhərin mərkəzindəki Heydər 
Əliyev meydanına gəldi, ulu öndərin abidəsini ziyarət edərək, 
gül dəstəsi qoydu. 
 165 
 
 
 
GƏNCƏDƏ «RAMADA PLAZA» 
MEHMANXANASI İSTİFADƏYƏ  
VERİLMİŞDİR 
 
Gəncə  
 
11 fevral 2010-cu il 
 
Prezident İlham Əliyev fevralın 11-də Gəncədə «Ramada 
Plaza» mehmanxanasının açılış mərasimində iştirak etmişdir. 
Gəncə şəhər ictimaiyyətinin nümayəndələri dövlətimizin 
başçısını hərarətlə qarşıladılar. 
Prezident İlham Əliyev rəmzi açılışı bildirən lenti kəsdi, 
milli geyimli uşaqlar dövlətimizin başçısına gül dəstəsi və 
mehmanxananın rəmzi açarını təqdim etdilər. 
Prezident İlham Əliyev mehmanxanada yaradılmış şəraitlə 
tanış oldu. 
Dövlətimizin başçısına məlumat verildi ki, son illər isti-
fadəyə verilən müasir mehmanxana kompleksləri böyük 
əhəmiyyət kəsb edir. Bu cür komplekslərin sayının çoxalması 
Azərbaycanın iqtisadi potensialını nümayiş etdirməklə yanaşı, 
həm də ölkəyə gələn turistlərin sayının artmasına zəmin yaradır. 
Gəncədə inşa edilən «Ramada Plaza» mehmanxanası da bu 
qəbildən olan mühüm layihələrdəndir. Mehmanxananın qədim 
İpək Yolunun əsas hissələrindən olan Bakı–Tbilisi şosesinin 
üstündə yerləşməsi onun əhəmiyyətini daha da artırır. 
Mehmanxana kompleksi həm də şəhərin ümumi ansamblına 
əlavə gözəllik verir. 
Təməli 2005-ci ilin mayında qoyulmuş beşulduzlu meh-
manxanada qonaqların rahat istirahəti üçün hər cür şərait 
yaradılmışdır. 
 166 
Bildirildi ki, ən müasir standartlara uyğun olan meh-
manxanada 100 nəfərlik fitnes klub, masaj otaqları, türk 
hamamı, sauna, üzgüçülük hovuzu, tennis, bilyard otaqları, 
futbol meydançası vardır. 
Dövlətimizin başçısı milli mətbəximizin ləziz yeməklərinin 
təklif olunduğu 60 nəfərlik «Çinar» restoranına baxdı. Bundan 
başqa, mehmanxanada 200 nəfərlik «Xəmsə» restoranı, 
«Vitamin» bar da fəaliyyət göstərir. Burada dünyada qəbul 
edilən ən son standart sayılan «Opera otel» işlətmələri proqramı 
vardır. 
Prezident İlham Əliyev müasir akustika sistemi ilə təchiz 
edilmiş konfrans zallarını gəzdi. Bildirildi ki, 220 nəfərlik 
«Kəpəz» konfrans zalında müasir informasiya-kommunikasiya 
texnologiyalarının son nailiyyətlərindən geniş istifadə 
olunmuşdur. 
Dövlətimizin başçısı kompleksdə yaradılan iki prezident 
nömrəsindəki şəraitlə də tanış oldu. «Nizami» və «Cavadxan» 
adlandırılan nömrələrdə kabinet, üç yataq otağı vardır. 
Mehmanxananın 12-ci mərtəbəsində bar yerləşir, 11-ci 
mərtəbədə isə prezident nömrələri üçün ayrıca yemək otağı 
fəaliyyət göstərəcəkdir. Kompleksdə lüks, yarımlüks və standart 
olmaqla 181 nömrə vardır. Fərdi havalandırma sistemi ilə təchiz 
edilmiş otaqlarda peyk antenləri avadanlığı, internet xidməti və 
telefonlar quraşdırılmışdır. Mehmanxanada eyni vaxtda 280-
320 nəfər qala bilər. Burada, həmçinin əlil qonaqların istirahəti 
üçün xüsusi otaqlar ayrılmışdır. VİP nömrələrə xidmət edən 
ayrıca restoran da vardır. 
Prezident İlham Əliyev «Ay işığı» gecə klubu ilə də tanış 
oldu. Burada diskoteka, karaoke, bar fəaliyyət göstərəcəkdir. 
Dövlətimizin başçısına məlumat verildi ki, kompleksin 
ümumi ərazisi 23 min 300 kvadratmetrdir. Ərazidə yaşıllaş-
dırma və abadlıq işləri görülmüşdür. Burada ikimərtəbəli 6 
kottec, uşaq parkı vardır. Kompleksin ərazisində açıq hovuz 
yaradılmış, 280 nəfərlik yay kafesi fəaliyyət göstərir. 
 167 
Qeyd olundu ki, hazırda mehmanxanada 180 nəfər çalışır. 
Gələcəkdə işçilərin sayının 200 nəfərə qədər artırılması nəzərdə 
tutulmuşdur. 
Azərbaycan Prezidenti mehmanxana kompleksində görülən 
işləri yüksək qiymətləndirdi. 
 
 
 
 168 
 
 
 
GƏNCƏ ŞƏHƏR İCTİMAİYYƏTİNİN 
NÜMAYƏNDƏLƏRİ İLƏ GÖRÜŞ 
 
Gəncə  
 
11 fevral 2010-cu il 
 
Azərbaycan Respublikasının Prezidenti İlham Əliyev 
fevralın 11-də Gəncədə «Ramada Plaza» mehmanxanasının 
açılışından sonra şəhər ictimaiyyətinin nümayəndələri ilə 
görüşmüşdür. 
Prezident İlham Əliyev gəncəliləri təbrik edərək dedi: 
– Sizi bu gözəl, yeni mehmanxananın açılışı münasibətilə 
ürəkdən təbrik edirəm. Çox gözəl mehmanxanadır, bütün dünya 
standartlarına cavab verir. Gəncədə beşulduzlu müasir 
mehmanxananın yaradılmasına böyük ehtiyac var idi. Mən 
xatırlayıram, keçən dəfə Gəncədə olanda gəlib burada tikinti ilə 
tanış oldum. Mənə söz verdilər ki, tikinti qısa müddət ərzində 
başa çatacaqdır. 
Bu gün sizinlə bərabər bu gözəl mehmanxananın açılışında 
iştirak edirik. Həqiqətən də çox gözəl, müasir xidmət ocağıdır. 
Deyə bilərəm ki, dünyanın ən inkişaf etmiş ölkələrində mövcud 
olan mehmanxanalardan geri qalmır. Bütün şərait var, çox gözəl 
zövqlə tikilib. Dincəlmək üçün də hər bir imkan vardır. Nəzərə 
alsaq ki, Gəncə sürətlə inkişaf edir, şəhərə gələnlərin sayı artır, 
belə gözəl mehmanxananın yaradılması çox mühüm bir 
hadisədir. Həm şəhərə yaraşıq, gözəllik verir, həm də ki, bu, 
yüksək xidmət mərkəzinə çevriləcəkdir. Bu gün Azərbaycanın 
müxtəlif yerlərində yeni mehmanxanalar tikilir, təbii ki, ilk 
növbədə Bakıda. Ancaq çox vacibdir ki, bu proses bütün 
bölgələrdə sürətlə getsin. Bir sözlə, bu gözəl hadisə 
münasibətilə bütün gəncəliləri təbrik edirəm. Arzu edirəm ki, 
 169 
bundan sonra da Gəncə şəhərinin gözəlləşdirilməsi üçün yeni 
obyektlər tikilsin. 
Gəncədə inkişaf sürətlə gedir. Bütün işlər yüksək səviyyədə 
aparılır. Həm xidmət sahəsində, həm sənaye potensialının 
inkişafında praktiki işlər aparılır, şəhər gözəlləşir, abadlaşır. 
Əminəm ki, 2010-cu ildə qarşıda duran bütün vəzifələr icra 
olunacaq və Gəncənin sürətli inkişafı gələcəkdə də təmin 
ediləcəkdir. Əlbəttə ki, biz şəhərin sənaye potensialının 
inkişafına böyük diqqət göstəririk və göstərəcəyik. Şəhərdə yeni 
böyük sənaye müəssisələri yaradılmalıdır, ilk növbədə 
alüminium zavodu, ondan sonra böyük metallurgiya kompleksi. 
Bir müddət bundan əvvəl bu iki böyük sənaye müəssisəsinin 
təməl daşı qoyulmuşdur. Ancaq müəyyən maliyyə çətinliklərinə 
görə onların tikintisi bir az yubanmışdır. Hesab edirəm ki, 
2010-cu ildə işlər daha sürətlə getməlidir. 
Şəhərin infrastrukturunun inkişafı üçün bütün lazımi 
tədbirlər görülür. Bu il Bakı-Gəncə magistral avtomobil yolu 
istifadəyə veriləcəkdir. Bu da çox böyük bir hadisədir. Əlbəttə 
ki, Gəncədə belə gözəl, müasir mehmanxanaların tikilməsi onu 
göstərir ki, investorlar da şəhərin gələcəyinə inamla yanaşırlar. 
Əgər belə olmasaydı, investorlar heç vaxt böyük vəsait 
qoymazdılar. Şəhərin gələcəyinə, Azərbaycanın gələcəyinə 
investorlarda çox böyük inam vardır. Əlbəttə ki, bu inamın da 
böyük əsası vardır. Çünki ölkəmiz inkişaf edir. Hətta bütün 
dünya üçün ən çətin olan 2009-cu ildə də Azərbaycan 
iqtisadiyyatı uğurla inkişaf etmişdir. Dünya miqyasında iqtisadi 
inkişaf templərinə görə Azərbaycan birinci yerdədir. Çox 
sevindirici hal ondan ibarətdir ki, bu ilin birinci ayının 
yekunlarına görə də Azərbaycan iqtisadiyyatı 9 faizdən çox 
artıbdır. Bu onu göstərir ki, uğurlarımız əsaslıdır. Bunun 
möhkəm əsası vardır və dünyada bir neçə ölkəyə böyük 
problemlər gətirən böhran Azərbaycan iqtisadiyyatına ciddi 
təsir etməyib. 
Biz özümüzü düşünülmüş siyasətlə, iqtisadi islahatlarla 
qoruya bildik. Ölkəmizin hərtərəfli inkişafının nəticəsində bu 
 170 
gün Azərbaycan iqtisadiyyatı artıq çoxşaxəli iqtisadiyyatdır. 
Regionların inkişafı davam edir. Mən sabah bölgələrdə 
olacağam. Yeni müəssisələrin istifadəyə verilməsi ilə bağlı 
tədbirlər keçiriləcəkdir. İstərdim ki, bütün Azərbaycan 
vətəndaşlarına 2010-cu ildə yeni uğurlar arzulayım. 
Bu gün mənim Gəncəyə səfərim nəzərdə tutulmurdu. Ancaq 
mənə məlumat verildi ki, mehmanxana hazırdır. Xahiş olunur 
ki, mən mehmanxananın açılışında iştirak edim. Ona görə mən 
gəldim sizin yanınıza, bu mehmanxananın açılışında sizinlə 
bərabər iştirak edirəm. Bir daha sizi bu gözəl hadisə 
münasibətilə təbrik edirəm. Arzu edirəm ki, Gəncənin tarixində 
belə gözəl hadisələrin sayı çox olsun. 
Gəncə ictimaiyyəti adından çıxış edən Telman Məlikov 
dövlətimizin başçısına təşəkkür edərək dedi: 
– Möhtərəm cənab Prezident, biz gəncəlilər Sizi ürəkdən 
təbrik edirik. Sizə böyük hörmət və ehtiramımızı bildiririk. Siz 
şəhərimizə – qədim Nizami yurduna xoş gəlmisiniz. 
Ulu öndər Heydər Əliyev Gəncə şəhərinə, gəncəlilərə hər 
zaman böyük qayğı və diqqət göstərmişdir. Cənab Prezident, bu 
gün bu siyasət Sizin tərəfinizdən yüksək səviyyədə həyata 
keçirilir. Son altı ildə Gəncə şəhərinə 10 səfəriniz buna bariz 
nümunədir. Bu on səfər böyük bir tarixdir. Sizin hər dəfə şəhərə 
gəlişiniz bütün gəncəlilər üçün bir bayramdır. Sizin səfərləriniz 
böyük dəyərlərə malikdir. Sizin səfəriniz, Sizin gəlişiniz bizi 
çox sevindirir və hədsiz qürur duyuruq. 
Sizin xüsusi diqqətiniz, qayğınız nəticəsində şəhərimiz öz 
tarixi simasını saxlamaqla gündən-günə müasirləşir, gözəlləşir 
və sürətlə inkişaf edir. Qeyd etmək istəyirəm ki, bu inkişaf 
geniş spektrə malik olmaqla məhz dialektik inkişafdır. Bütün bu 
işlərə görə, cənab Prezident, Siz tarixə qurucu, yaradıcı, yaradan 
bir Prezident kimi daxil olacaqsınız. 
Bu gün açılışına toplaşdığımız müasir, gözəl mehmanxana 
artıq şəhərimizin yeni səviyyəyə daxil olmasından xəbər verir. 
Biz gəncəlilər bütün bunlara görə Sizə hədsiz minnətdarıq. Eyni 
zamanda, qeyd etmək istəyirəm ki, cənab Prezident, 
 171 
şəhərimizdə Sizin siyasətinizə böyük məhəbbət, böyük sədaqət 
vardır. Biz ziyalılar, bütövlükdə xalqımız Sizinlə fəxr edir. Biz 
ziyalılar hər zaman Sizinləyik. Bir daha Nizami yurduna xoş 
gəlmisiniz. 
İ l h a m  Ə l i y e v: Sağ olun. Bir daha bu hadisə mü-
nasibətilə sizi təbrik edirəm. Mən Gəncənin gələcək inkişafı ilə 
bağlı bu yaxınlarda Gəncə Şəhər İcra Hakimiyyətinin başçısına 
göstərişlər verdim. Gəncənin inkişafı üçün əlavə vəsaitin 
ayrılması nəzərdə tutulur ki, şəhər daha da gözəlləşsin, öz tarixi 
simasını saxlamaqla müasirləşsin və şəhərdə yaşamaq, istirahət 
etmək üçün bütün şərait daha da yaxşı olsun. Bu məqsədlə əlavə 
tədbirlər planı hazırlanır və yəqin ki, yaxın zamanlarda bütün 
gəncəlilər bunu görəcəklər. 
Bu gözəl mehmanxananın açılışı rəmzi xarakter daşıyır. Onu 
göstərir ki, hətta nəinki Bakıda, başqa şəhərlərdə də belə gözəl, 
beşulduzlu, dünya səviyyəli mehmanxanalar tikilir. 
Azərbaycanın inkişafı bundan sonra daha da sürətlə getməlidir. 
Bir daha bu gözəl hadisə münasibətilə sizi təbrik edirəm. Sizə 
cansağlığı və uğurlar arzu edirəm. 
 
 
 
 172 
 
 
 
GÖYÇAY RAYON İCTİMAİYYƏTİNİN 
NÜMAYƏNDƏLƏRİ İLƏ GÖRÜŞ 
 
Göyçay  
 
12 fevral 2010-cu il 
 
Azərbaycan Respublikasının Prezidenti İlham Əliyev 
fevralın 12-də Göyçayda Heydər Əliyev Mərkəzinin açılışından 
sonra rayon ictimaiyyətinin nümayəndələri ilə görüşmüşdür. 
Prezident İlham Əliyev göyçaylıları təbrik edərək dedi: 
– Gözəl mərkəzin açılışı münasibətilə sizi ürəkdən təbrik 
edirəm. Heydər Əliyev Mərkəzinin binası doğrudan da çox 
gözəldir, çox möhtəşəm memarlıq abidəsidir. Göyçaya əlavə 
yaraşıq verən gözəl, yeni bir memarlıq nümunəsidir. Həm xarici 
görünüşü gözəldir, həm də ki, daxili tərtibatı yüksək 
səviyyədədir. Bu binada müxtəlif tədbirlər keçirmək mümkün 
olacaqdır. Həm rəsmi tədbirləri keçirmək, eyni zamanda, 
müxtəlif sahələr üzrə dərnəklər təşkil etmək nəzərdə tutulubdur. 
Mən istəyirəm ki, bu mərkəzin fəaliyyəti uğurlu olsun və 
Göyçay ictimaiyyəti bu gözəl imkanlardan səmərəli şəkildə 
istifadə etsin. 
Əlbəttə ki, mərkəzin bir hissəsi ulu öndərin həyat və 
fəaliyyətinə həsr edilibdir. Burada göstərilən şəkillər, ekspo-
natlar demək olar ki, müasir Azərbaycanın tarixini əks etdirir. 
Çünki bugünkü Azərbaycanın uğurlu inkişafının təməli məhz 
1970-ci illərin əvvəllərində qoyulubdur. O vaxta qədər 
Azərbaycan Sovet İttifaqı tərkibində demək olar ki, ən geridə 
qalmış bir respublika idi. Azərbaycanı tanımırdılar. 
Azərbaycanda demək olar ki, sənaye potensialı yox idi. 
Respublikanın perspektivləri də o qədər aydın deyildi. 1970-ci 
illərdən başlayaraq Heydər Əliyevin zəhməti hesabına 
 173 
Azərbaycan dirçəldi, inkişaf etdi. Demək olar ki, qısa müddət 
ərzində, yəni 13-14 il ərzində Azərbaycan o vaxt Sovet 
İttifaqının tərkibində ən inkişaf etmiş respublikaya çevrildi. O 
vaxt cəmi iki respublika özünü təmin edə bilirdi. Onlardan biri 
də Azərbaycan idi. Yəni, bu onu göstərir ki, ulu öndərin bütün 
dövrlərdəki fəaliyyəti xalqa xidmət etməkdən ibarət olmuşdur. 
Əfsuslar olsun ki, xalqımız üçün ən çətin anlarda, Sovet 
İttifaqının dağılması ərəfəsində ölkəyə rəhbərlik etmiş insanlar 
öz vəzifə borclarını lazımi səviyyədə yerinə yetirə bilmədilər. 
Azərbaycan çox ağır vəziyyətlə üzləşmişdi. Demək olar ki, 
bütün iqtisadiyyat dağılmışdı, sənaye potensialı məhv edilmişdi, 
ölkədə hərc-mərclik, xaos, anarxiya, vətəndaş müharibəsi. 
Bütün o hadisələri biz yaxşı xatırlayırıq. Yenə də Azərbaycan 
xalqı öz rəhbərinə üz tutdu, Heydər Əliyevi hakimiyyətə dəvət 
etdi və 1993-cü ildən 2003-cü ilə qədər Azərbaycan bütün çətin 
sınaqlardan uğurla çıxa bilmişdir. Həm vətəndaş müharibəsi 
dayandı, həm iqtisadi tənəzzülün qarşısı alındı, həm də inkişaf 
yoluna qədəm qoyduq. On il ərzində demək olar ki, ölkəmiz öz 
siyasi və iqtisadi potensialının gücləndirilməsi nəticəsində 
dünya miqyasında çox böyük hörmətə malik olan bir ölkəyə 
çevrildi. 
2003-cü ildən bu günə qədər Heydər Əliyev siyasəti davam 
etdirilir. Bu, bizim uğurlarımızın əsas şərtidir, əsas amilidir. 
Son 6 il ərzində Azərbaycan böyük və uğurlu yol keçmişdir. 
Ancaq bu yol əlbəttə ki, bu vaxta qədər qoyulmuş möhkəm 
təməl əsasında öz yerini tapmışdır. Bu gün Azərbaycan dünya 
miqyasında sürətlə inkişaf edən ölkədir, öz problemlərini özü 
həll etməyə qadir olan ölkədir. Biz heç bir xarici yardıma 
möhtac deyilik. 
Baxmayaraq ki, bu gün dünyanın hətta aparıcı ölkələri 
beynəlxalq maliyyə yardımı olmadan öz iqtisadi inkişafını 
təmin edə bilmirlər. Nəinki MDB məkanında, hətta Avropada 
elə ölkələr var ki, onlar dərin böhran içindədirlər. Bu böhran 
hamımız üçün bir sınaq olmuşdur. Azərbaycan öz hesabına, öz 
xalqının zəhməti ilə, aparılan düşünülmüş siyasətlə, islahatlarla 
 174 
bu sınaqdan şərəflə çıxdı. 2009-cu il gözəl bir göstərici ili 
olmuşdur. Kim nəyə qadirdir, kim öz hesabına yaşaya bilər, kim 
uğurla inkişaf edə bilər, kim ancaq xaricdən gələn yardımlar 
hesabına öz imkanlarını təmin edə bilər. Biz o nadir 
ölkələrdənik ki, öz hesabımıza yaşayırıq və yaxşı da yaşayırıq. 
2009-cu ildə nəzərdə tutulmuş bütün layihələr icra edildi - 
həm sosial, həm iqtisadi, həm sənaye layihələri. Məktəblər, 
xəstəxanalar tikildi, yollar çəkildi, elektrik stansiyaları 
istifadəyə verildi. 2009-cu ildə Azərbaycan vətəndaşları demək 
olar ki, bu böhranın acı nəticələrini görmədilər. Əminəm ki, heç 
vaxt görməyəcəklər. Ölkəmiz üçün ağır illər arxada qaldı. 
Bizim qarşımızda bütün yollar açıqdır. Biz ancaq və ancaq 
irəliyə getməliyik. Ancaq ölkəmizi daha da gücləndirməliyik və 
bunu da edirik. 2009-cu ildə dünya miqyasında ən sürətlə 
inkişaf edən ölkə Azərbaycan olmuşdur və bu, artıq reallıqdır. 
Bunu biz nə enerji resurslarının hesabına etmişik, nə də ki, 
xarici yardımlar hesabına. Hamımız bilirik ki, 2009-cu ildə 
neftin qiyməti kəskin şəkildə aşağı düşdü. İqtisadiyyatımızın 
böyük hissəsi enerji resurslarının üzərində qurulubdur. Ancaq 
buna baxmayaraq, biz başqa imkanları səfərbər etdik, bütün 
resursları cəmləşdirə bildik və bu vaxta qədər aparılan islahatlar 
öz bəhrəsini verdi. Regionların inkişafı davam etdi, bütün 
layihələrin icrası davam etdirildi. 
2009-cu ildə iqtisadiyyatımız, ən yüksək templərlə artıbdır. 
2010-cu ilin birinci ayının yekunları da çox ümidvericidir. Yenə 
də Azərbaycan dünya miqyasında birinci sıradadır. Bizim 
iqtisadiyyatımız bu ilin birinci ayında 9 faizdən çox artıbdır. Bu 
iqtisadi rəqəmlər əlbəttə ki, bizi çox sevindirir. Bu, hər bir 
ölkənin inkişafını təmin edən və göstərən vacib rəqəmlərdir. 
Amma məni daha çox sevindirən odur ki, bu inkişafı biz 
gündəlik həyatda görürük. Yoxsulluğun azaldılması sahəsində 
böyük yol keçmişik. Artıq Azərbaycanda yoxsulluq şəraitində 
yaşayanların sayı, haradasa 11 faizdir. Bu, dünyanın inkişaf 
etmiş ölkələri üçün də məqbul bir rəqəmdir. Biz çalışmalıyıq ki, 
yoxsulluğu maksimum dərəcədə aşağı salaq, işsizliyi aradan 
 175 
qaldıraq, bütün vətəndaşlar işlə təmin olunsunlar. Hər bir 
insanın normal yaşaması üçün şərait yaradılmalıdır. Bu 
məqsədlə bütün layihələr plan üzrə gedir. Regionların sosial-
iqtisadi inkişafı Dövlət Proqramının ikinci mərhələsi uğurla icra 
edilir. Əminəm ki, biz 2013-cü ilə qədər bu proqramın uğurlu 
icrasına nail olacağıq. 
Bütün bölgələrdə abadlıq, quruculuq işləri aparılır, gözəl 
binalar tikilir. Biz Azərbaycanın son illərdəki uğurlarını Göyçay 
rayonunun timsalında da bariz şəkildə görə bilərik. Göyçayın 
iqtisadi potensialı 2003-2008-ci illərdə 3 dəfədən çox artıbdır. 
Yəni bu da özlüyündə gözəl göstəricidir. Bu onu göstərir ki, 
rayonda işlər yaxşı gedir, yaxşı nəticələr göz qabağındadır. Bu 
gün Göyçayın gələcək inkişafı üçün lazımi tədbirlərin 
görülməsi davam edir. Bu gün biz Göyçayda yeni Olimpiya 
Kompleksinin açılışını qeyd edəcəyik. Ondan əlavə rayonun su 
təchizatını təmin etmək üçün artıq konkret tədbirlər görülübdür 
və görüləcəkdir. Göyçayı təmiz içməli su ilə təmin etmək üçün, 
kanalizasiya sisteminin yaradılması üçün bütün lazımi tədbirlər 
görülür. Göyçayda bu gün kiçik su elektrik stansiyasının təməl 
daşı qoyulacaqdır. Bu da ölkəmiz üçün çox vacib sahədir. 
Çünki bərpa olunan enerji növlərinin Azərbaycanda 
genişləndirilməsi artıq prioritet məsələ kimi Prezident 
tərəfindən qoyulub və mən çox istəyirəm ki, qısa müddət 
ərzində bütün mümkün olan yerlərdə, çaylarda kiçik su elektrik 
stansiyaları qurulsun. Biz həm yeni enerji mənbələrini işə 
salacağıq, eyni zamanda, böyük iqtisadi qənaət əldə edəcəyik. 
Göyçay rayonunun çox böyük potensialı vardır. Kənd 
təsərrüfatının, digər sahələrin, emal sahələrinin inkişafı üçün 
lazımi tədbirlər görülür. Mən ümid edirəm ki, Göyçay həmişə 
olduğu kimi, növbəti illərdə də Azərbaycanda iqtisadi inkişaf 
sahəsində ön sıralarda olacaqdır. Bütün bu işləri görmək üçün 
əlbəttə ki, rayon ictimaiyyəti səfərbər olunmalıdır. Bu 
səfərbərlik vardır və mən ümid edirəm ki, Göyçayın uğurlu 
inkişafı növbəti illərdə davam edəcəkdir. Bu işlərdə sizə yeni 
uğurlar arzulayıram. Arzu edirəm ki, rayonda bütün işlər yüksək 
 176 
səviyyədə aparılsın. Bir daha gözəl, möhtəşəm, əzəmətli Heydər 
Əliyev Mərkəzinin açılışı münasibətilə sizi təbrik edirəm. 
 
* * * 
 
Rayon ictimaiyyətinin nümayəndələri adından çıxış edən 
Aqil Məmmədov Göyçayda aparılan yenidənqurma və abadlıq 
işlərinə görə dövlətimizin başçısına minnətdarlığını bildirərək 
dedi: 
– Çinarlı, narlı Göyçayımıza xoş gəlmisiniz, möhtərəm 
cənab Prezident. Biz bu gün Azərbaycan dövlətinin memarı və 
qurucusu, ulu öndərimiz Heydər Əliyevin xatirəsinə 
göyçaylıların dərin məhəbbətlə, hörmətlə ucaltdıqları möhtəşəm 
mərkəzin açılışında iştirak edirik. Siz Heydər Əliyev 
ideyalarının davamçısısınız. Heydər Əliyev ideyalarını inkişaf 
etdirən, davam etdirən, ölkəmizi iqtisadi qüdrətə çatdıran bir 
insansınız. Sizin bu gün bizimlə birlikdə olmağınız, sevincimizə 
şərik olmağınız bizi sevindirir, daha da ruhlandırır. Minnətdarıq 
ki, Siz bu gün bizimləsiniz. Bütün göyçaylılar bundan qürur 
hissi duyur. 
Hələ sağlığında canlı əfsanəyə çevrilən Heydər Əliyev 
özünün müdrik siyasəti, qətiyyəti sayəsində Azərbaycanın 
bugünkü inkişafının təməl daşını, bünövrəsini qoyub. 
Azərbaycanın bugünkü rifahının əsası məhz ulu öndərimiz 
tərəfindən qoyulmuşdur. Siz isə onu inkişaf etdirirsiniz, daha 
yüksəklərə qaldırırsınız. Sizə ürəkdən minnətdarıq. 
Möhtərəm cənab Prezident, biz inanırıq ki, bu gün açılan bu 
mərkəz tez bir zamanda bütün göyçaylıların mənəvi və mötəbər 
inanc yerinə, əsl məbədgaha çevriləcəkdir. Biz gənclərimizi 
burada ulu öndərimizin zəngin həyat və fəaliyyətinin timsalında 
tərbiyə edəcəyik, onlara Vətənə, xalqa Heydər Əliyev kimi 
xidmət etməyi öyrədəcəyik. Bizim bu mərkəzin ekspozisiyası, 
orada yaradılacaq dərnəklər, zəngin kitabxana, keçiriləcək 
silsilə tədbirlər yeni-yeni nəsil yetişdirəcəkdir. O nəsil Sizin 
etibarlı köməkçiləriniz olacaqdır, cənab Prezident. 
 177 
Bu gün Azərbaycan sürətlə inkişaf edir. Bu inkişafın əsas 
təməlini, bünövrəsini Heydər Əliyev qoyubdur. Amma onu 
daha da inkişaf etdirən, irəli aparan Sizsiniz. Buna görə Sizə 
minnətdarıq. 
Möhtərəm Prezident, Sizin televiziyada çıxışınız, «Avropa 
xəbərləri» televiziyasındakı çıxışınız hər bir azərbaycanlının, o 
cümlədən göyçaylıların ürəyincə oldu. Siz orada çox yaxşı 
dediniz ki, Azərbaycan inkişaf edir. Hər bir azərbaycanlı bu gün 
daha yaxşı yaşayır. Keçənilki böhran dövrünə baxmayaraq, 
Azərbaycan iqtisadiyyatı durmadan artır. Valyuta ehtiyatlarımız 
artır. Müxalifət ancaq tənqidlə məşğuldur. Biz isə buna etiraz 
etmirik. Cənab Prezident, elə biz də bunu görürük, elə biz də 
etiraz etmirik. 
Möhtərəm Prezident, bu gün bütün Azərbaycanda olduğu 
kimi, Göyçayda da inkişaf göz qabağındadır. Bu gün 
göyçaylıların üzü gülür, işsizlik sürətlə azalır. Bu gün xalqın 
rifah halı yüksəlir. Bax elə bu gün Siz Göyçayda Olimpiya-
İdman Kompleksini, içməli su şəbəkəsini istifadəyə verəcək-
siniz, onların açılışında iştirak edəcəksiniz. Bu gün elektrik 
stansiyasının bünövrəsinin qoyulmasında iştirak edəcəksiniz. 
Elə bax bu günlərdə Sizin göstərişinizə əsasən rayonumuza ən 
müasir avadanlıqla təchiz olunmuş iki yeni təcili yardım maşını 
verilmişdir. Bu, Sizin bizə olan qayğınızın, hörmətinizin, bütün 
Azərbaycan xalqına olan məhəbbətinizin, hörmətinizin bariz 
nümunəsidir. Bütün bunlara görə Sizə minnətdarıq. 
Bu mötəbər, möhtəşəm mərkəzin açılışında biz Azərbaycan 
mədəniyyətinin, elminin, Azərbaycan təhsilinin inkişafında 
misilsiz xidmətləri olan Heydər Əliyev Fondunun, Fondun 
prezidenti, millət vəkili, möhtərəm Mehriban xanımın yorulmaz 
əməyini xüsusi qeyd edirik. Biz xahiş edirik ki, göyçaylılar 
adından bizim hörmət və ehtiramımızı Mehriban xanıma 
çatdırasınız. 
Hörmətli cənab Prezident, bu gün Sizin fəaliyyətiniz, bu gün 
ölkəmizdə gedən bütün quruculuq işləri bizdə ümid yaradır ki, 
Azərbaycan öz inkişaf templərinə görə hələ uzun illər dünyanın 
 178 
ən qabaqcıl ölkələri sırasında olacaqdır. Sizin adınıza Göyçayda 
çox abidələr ucaltmaq olar, amma onun ən möhtəşəmini, 
hörmətli Prezident, Siz artıq bu gün göyçaylıların qəlbində 
ucaltmısınız. Sizə minnətdarıq. 
Tanrı özünün sevimli bəndələrini həmişə pənahında saxlayır. 
Tanrı Sizi qorusun. Çox sağ olun, Sizə minnətdarıq. 
* * * 
 
Sonra Göyçay ictimaiyyətinin nümayəndələri Prezident 
İlham Əliyev ilə xatirə şəkli çəkdirdilər. 
 
 
 
 
 
 
 
 
 179 
 
 
 
PREZİDENT İLHAM ƏLİYEV GÖYÇAY 
ŞƏHƏRİNİN SU TƏCHİZATI VƏ KANALİZASİYA 
SİSTEMİNİN YENİDƏN QURULMASI LAYİHƏSİ 
İLƏ TANIŞ OLMUŞDUR 
 
Göyçay  
 
12 fevral 2010-cu il 
 
Prezident İlham Əliyev fevralın 12-də Göyçay şəhərinin 
su təchizatı və kanalizasiya sisteminin yenidən qurulması 
layihəsi ilə tanış olmuşdur. 
Dövlətimizin başçısını inşaatçılar hərarətlə qarşıladılar. 
Bildirildi ki, Göyçay şəhərinin su təchizatı probleminin həlli 
Asiya İnkişaf Bankının «Azərbaycan Respublikasında kiçik 
şəhərlərdə su təchizatı və kanalizasiya layihəsi»nə daxil 
edilmişdir. Layihənin həyata keçirilməsi nəticəsində şəhər 
əhalisi keyfiyyətli içməli su ilə təmin ediləcək, bütün ərazi 
kanalizasiya şəbəkəsi ilə əhatə olunacaqdır. 
Prezident İlham Əliyev Göyçay şəhərinin su təchizatı və 
kanalizasiya sisteminin yenidən qurulması layihəsinə, həmçinin 
su təchizatı sisteminin mənbəyinə və baş sxeminə baxdı. 
«Azərsu» ASC-nin prezidenti Nizaməddin Rzayev 
dövlətimizin başçısına məlumat verdi ki, Potu kəndinin 
ərazisində 7 artezian quyusu qazılacaqdır. Çıxarılan içməli su 
bu ərazidə inşa edilən anbarlara yığılaraq, nasos stansiyasından 
şəhər ərazisindən keçən iki xətlə yüksəkliklərdə tikilən və hər 
birinin 2 min ton tutumu olan anbarlara vurulacaqdır. Sonra 
içməli su xlorlanaraq, öz axarı ilə şəhərin bütün ərazisinə 
paylanacaqdır. 
Layihəyə əsasən şəhər kanalizasiya şəbəkəsi də əsaslı 
surətdə yenidən qurulacaqdır. Kanalizasiya şəbəkəsi olmayan 
 180 
ərazilərə yeni xətlər çəkiləcəkdir. Çirkab sularını təmizləmək 
üçün isə Şəhadət kəndinin ərazisində qurğu inşa ediləcəkdir. 
Bu günə qədər 3 artezian quyusu qazılmış, 4 min metr 
daşıyıcı su kəməri çəkilmiş, iki su anbarı, istehsalat bazası, 
inzibati bina, nasos stansiyası, xlorlayıcı qurğu inşa edilmişdir. 
Prezident İlham Əliyev artezian quyulardan çıxarılaraq 
şəhərin şimal hissəsindəki yüksəkliklərdə yerləşən anbara 
vurulacaq içməli su kəmərini işə saldı. 
 
 
 181 
 
 
 
DÖVLƏTİMİZİN BAŞÇISI GÖYÇAY OLİMPİYA–
İDMAN KOMPLEKSİNİN AÇILIŞINDA İŞTİRAK 
ETMİŞDİR 
 
Göyçay  
 
12 fevral 2010-cu il 
 
Prezident İlham Əliyev Göyçay Olimpiya–İdman 
Kompleksinin açılışında iştirak etmişdir. 
Azərbaycanda idman hərəkatının geniş vüsət aldığı bir 
vaxtda bölgələrdə Olimpiya-İdman komplekslərinin inşası 
xüsusi əhəmiyyət daşıyır. Son illər Göyçayda da inşa olunan 
infrastruktur obyektləri sırasında Olimpiya–İdman Kompleksi 
vardır. Burada müxtəlif idman növləri ilə məşğul olmaq üçün hər 
cür şərait yaradılmışdır. Kompleksdə ən yüksək səviyyəli 
yarışlar keçirmək mümkündür. Burada stolüstü tennis və bilyard 
zalları, habelə konfrans zalı yerləşir. Üzgüçülük hovuzunun 
inzibati binası da müasir standartlara cavab verir. Hovuzun 
uzunluğu 25, eni isə 15 metrdir. Burada sauna və digər yardımçı 
otaqlar da vardır. İkinci mərtəbədə isə istirahət otağı, həkim və 
məşqçi otaqları yaradılmışdır. Kompleksdə tennis kortları, mini 
futbol, voleybol və digər idman növləri üzrə meydançalar inşa 
edilmiş, futbol stadionu qurulmuşdur. İdmançıların istirahəti 
üçün ən müasir standartlara cavab verən 55 nəfərlik ikimərtəbəli 
mehmanxana və iki kottec tikilmişdir. 
Göyçaylı idmançılar dövlətimizin başçısını hərarətlə 
qarşıladılar. 
Prezident İlham Əliyev rəmzi açılışı bildirən lenti kəsdi, 
idmançıları təbrik edərək dedi: 
– Təbrik edirəm. Yaxşı, səmərəli istifadə edin. Kompleksdə 
idmançılar üçün yaxşı şərait yaratmışıq. Gərək idmançılar da öz 
 182 
gücünü göstərsinlər. Belə gözəl şəraitdə, gərək, gözəl nəticələr 
olsun. Siz, gərək bunu təmin edəsiniz. 
Dövlətimizin başçısına məlumat verildi ki, kompleksin 
inşasına 2006-cı ildə başlanılmışdır. Foyedə respublikamızda 
idmanın inkişafı sahəsində ulu öndər Heydər Əliyevin və 
Prezident İlham Əliyevin həyata keçirdikləri genişmiqyaslı 
tədbirlərdən bəhs edən fotoguşə yaradılmışdır. 
Prezident İlham Əliyev müasir avadanlıqla təchiz edilmiş 
trenajor zallarında, 635 tamaşaçı yeri olan böyük zalda 
yaradılmış şəraitlə tanış oldu. 
Dövlətimizin başçısı idmançıların nümunəvi çıxışlarına 
baxdı. 
Prezident İlham Əliyev daha sonra kompleksin ərazisi ilə 
tanış oldu. Ətrafda geniş abadlıq və yaşıllaşdırma işləri 
görülmüşdür. 
Dövlətimizin başçısına üzgüçülük hovuzu barədə də mə-
lumat verildi. Burada üzgüçülük yarışlarının gedişini 252 
tamaşaçı izləyə biləcəkdir. 
Azərbaycan Prezidenti kompleksdə görülən işləri yüksək 
qiymətləndirdi. 
 
 
 
 
 183 
 
 
 
«GÖYÇAY-1» SU ELEKTRİK STANSİYASININ 
TƏMƏLİ QOYULMUŞDUR 
 
Göyçay  
 
12 fevral 2010-cu il 
 
Prezident İlham Əliyev fevralın 12-də «Göyçay-1» Su 
Elektrik Stansiyasının təməlqoyma mərasimində iştirak 
etmişdir. 
Son illər ölkəmizin enerjiyə olan tələbatının tam şəkildə 
ödənilməsi istiqamətində atılan mühüm addımlardan biri də 
bölgələrdə, rayon və kəndlərdə yeni elektrik stansiyalarının 
tikilməsidir. Bu baxımdan rayon və kəndlərdə inşa olunan kiçik 
su elektrik stansiyaları mühüm əhəmiyyət kəsb edir. Bu 
stansiyalardan biri də Göyçay rayonunun Bığır kəndinin 
ərazisindən keçən Yuxarı Şirvan kanalı üzərində tikiləcək 
müasir tipli su elektrik stansiyasıdır. 
Prezident İlham Əliyev Bığır kəndindəki «Göyçay-1» Su 
Elektrik Stansiyasının tikiləcəyi əraziyə gəldi. 
İnşaatçılar dövlətimizin başçısını hərarətlə qarşıladılar. 
«Azərenerji» ASC-nin prezidenti Etibar Pirverdiyev 
məlumat verdi ki, inşa olunacaq «Göyçay-1» Su Elektrik 
Stansiyasının ərazisi 4 hektardır. Üç meqavat/amper gücündə 
olacaq stansiyada birmərtəbəli inzibati bina və üç turbindən 
ibarət maşın zalı inşa ediləcəkdir. Hər turbinin gücü 1 MVA 
yaxın olacaqdır. 
Stansiyanın ərazisi abadlaşdırılmış, ətrafı hasarlanmış və 
burada 2 minə yaxın ağac əkilmişdir. Ərazidə işıqlandırma 
sistemi quraşdırılmışdır. Stansiyanın tikintisində 50 nəfərə 
yaxın inşaatçı çalışacaqdır. Müəssisənin bu ilin sonlarınadək 
istifadəyə verilməsi nəzərdə tutulur. 
 184 
Dövlətimizin başçısı stansiyanın prinsipial sxeminə və yaxın 
gələcəkdə tikilməsi planlaşdırılan kiçik su elektrik 
stansiyalarının yerləşmə xəritəsinə baxdı. 
Prezident İlham Əliyevə məlumat verildi ki, ümumilikdə 
ölkə ərazisində 7 zona üzrə 235 kiçik su elektrik stansiyasının 
inşası nəzərdə tutulmuşdur. Bu da ölkədə elektrik enerjisi ilə 
bağlı vəziyyətin daha da yaxşılaşdırılmasına imkan verəcəkdir. 
Prezident İlham Əliyev gilizi özülə buraxdı, beton qarışığını 
tökdü. 
Bununla da dövlətimizin başçısının Göyçay rayonuna səfəri 
başa çatdı. 
 
 
 
 
 
 185 
 
 
 
PREZİDENT İLHAM ƏLİYEVİN AĞDAŞ VƏ 
GÖYÇAY RAYONLARINA SƏFƏRİ 
AĞDAŞ ŞƏHƏRİNDƏ ULU ÖNDƏRİN ABİDƏSİNİ 
ZİYARƏT 
 
Ağdaş  
 
12 fevral 2010-cu il 
 
Azərbaycan Respublikasının Prezidenti İlham Əliyev 
fevralın 12-də Ağdaş rayonuna gəlmişdir. 
Ölkəmizin ümumi inkişaf dinamikasına uyğun olaraq son 
illər Ağdaş rayonunun sosial-iqtisadi həyatında da mühüm 
dəyişikliklər baş verir. Rayonda 2009-cu ildə ümumi məhsul 
istehsalı əvvəlki ilə nisbətən 1,6 dəfə, sənaye məhsulunun 
həcmi 4 dəfə artmışdır. Əsas kapitala yönəldilən investisiyaların 
və tikinti işlərinin həcmi 2,6 dəfə çoxalmışdır. Ötən il Ucar–
Yevlax yolunun rayon ərazisindən keçən hissəsinin yenidən 
qurulması yekunlaşmış, Prezident İlham Əliyevin tapşırığına 
əsasən inşa edilən Olimpiya-İdman Kompleksinin tikintisi başa 
çatmışdır. Ötən il Heydər Əliyev Fondunun təşəbbüsü ilə 
Ağdaşda Habil Əliyev adına Musiqi Məktəbi istifadəyə 
verilmiş, şəhərin su-kanalizasiya sisteminin yenidən qurulması 
layihəsinin birinci mərhələsi başa çatmış, mərkəzi avtomat 
telefon stansiyasının (ATS-in) elektron ATS-lə (EATS) əvəz 
edilməsində son tamamlanma işləri görülmüşdür. 
2003-2009-cu illərdə rayonda 110/35/10 kilovoltluq «Ağ-
daş» elektrik yarımstansiyası tikilib istifadəyə verilmişdir. 
«Şəmsabad» qaz-paylayıcı stansiyası yenidən qurularaq işə 
salınmış və 23 kəndə təbii qaz verilmişdir. Son 7 ildə rayonda 
1672 şagird yeri olan 6 məktəb binası və 800 şagird yeri olan 40 
sinif otağı tikilmiş, 4 məktəb binası əsaslı təmir olunmuşdur. 
 186 
Rayonda əlillər və şəhid ailələri üçün 48 mənzilli yaşayış binası, 
Dövlət Sosial Müdafiə Fondunun Ağdaş rayon şöbəsi üçün yeni 
inzibati bina və 9 saylı Ərazi Vergilər İdarəsinin xidmət 
terminalı tikilmişdir. 
2003-2009-cu illərdə rayonda 4500-ü daimi olmaqla 12 
mindən çox yeni iş yeri açılmışdır. 
Dövlətimizin başçısı əvvəlcə Ağdaş şəhərinin mərkəzindəki 
Heydər Əliyev adına istirahət parkında ulu öndərin abidəsini 
ziyarət etdi, önünə gül dəstəsi qoydu. 
 
 
 187 
 
 
 
PREZİDENT İLHAM ƏLİYEV AĞDAŞDA  
HABİL ƏLİYEV ADINA MUSİQİ MƏKTƏBİ  
İLƏ TANIŞ OLMUŞDUR 
 
Ağdaş  
 
12 fevral 2010-cu il 
 
Fevralın 12-də Azərbaycan Prezidenti İlham Əliyev 
Heydər Əliyev Fondunun təşəbbüsü ilə inşa edilmiş Habil 
Əliyev adına Ağdaş Şəhər Musiqi Məktəbində yaradılmış 
şəraitlə tanış olmuşdur. 
Tikintisinə 2008-ci ilin martında başlanmış 540 şagird yeri 
olan musiqi məktəbinin binası ötən ilin iyununda istifadəyə 
verilmişdir. Ağdaş şəhərinin mərkəzində yerləşən məktəbdə 36 
sinif otağı, 200 yerlik konsert zalı və muzey vardır. 
Lazımi inventar və avadanlıqla təmin olunmuş məktəbin 
ətrafı abadlaşdırılmış və yaşıllıq zolaqları salınmışdır. Məktəbin 
ayrıca havalandırma sistemləri və transformator stansiyası 
vardır. 
Məktəbin birinci mərtəbəsində Xalq artisti, kamança ustadı 
Habil Əliyevə həsr olunmuş muzey yaradılmışdır. 
Xalq artisti Habil Əliyev dövlətimizin başçısını məktəbdə 
salamlayaraq dedi: 
– Möhtərəm cənab Prezident! Sizi burada görməyimə çox 
şadam! Mən uşaqlara danışıram, deyirəm ki, oxuduğum məktəb 
iki köhnə uçuq evdən ibarət idi. Dərs dediyim kənddə isə 
bayırda qarın-yağışın altında dayanırdıq, əlim də tutmurdu. 
Ancaq bu məktəbi görəndən sonra istəyirəm təzədən oxuyam. 
İ l h a m  Ə l i y e v: Bu məktəb doğrudan da çox gözəldir, 
həm xarici görünüşü, indi mən baxacağam, həm də eşitdiyimə 
 188 
görə daxili çox gözəl tərtib olunub. Bu məktəb sizin adınızı 
daşıyır. 
H a b i l  Ə l i y e v: Allah Sizi qorusun! Hamısı Sizin 
verdiyiniz böyük qiymətdir. Mən layiq olmasam da bu qiyməti 
vermisiniz. 
İ l h a m  Ə l i y e v: Siz buna layiqsiniz və mən çox şadam 
ki, Ağdaşda belə gözəl məktəb tikilib. Mənə deyirlər ki, burada 
musiqi məktəbinin böyük ənənələri vardır. Hələ 30-cu illərdə 
məktəb qurulmuşdur. Amma bu məktəbin bu gün, yeni dövrdə, 
yeni müasir səviyyədə yaradılması böyük hadisədir. 
H a b i l  Ə l i y e v: Bu məktəbdən heç harada yoxdur. 
İ l h a m  Ə l i y e v: Biz gərək öz milli musiqimizi təbliğ 
edək, həm dünyada, həm Azərbaycanda. Xüsusilə uşaqlar, gənc 
nəsil bu işlərə qoşulmalıdır. 
H a b i l  Ə l i y e v: Siz nə lazımdırsa, hamısını edirsiniz. O 
gün olsun ki, biz də edək. 
İ l h a m  Ə l i y e v: Siz çox etmisiniz. İndi gərək biz edək 
ki, həm Sizin fəaliyyətinizi layiqincə qiymətləndirək, həm də 
Azərbaycanı bax bu cür hərtərəfli inkişaf etdirək. Əlbəttə ki, 
ölkəmizin inkişafı üçün sənaye potensialı, iqtisadi inkişaf və 
başqa məsələlər çox vacibdir. Amma mədəniyyət sahəsində 
görülən işlər – onlar xalqımızı yaşadacaqdır. 
Biz 20 ilə yaxındır ki, müstəqil ölkəyik. Əgər öz musiqimizi, 
öz ədəbiyyatımızı, dilimizi saxlamasaydıq, biz müstəqil ölkə 
kimi necə yaşaya bilərdik. Azərbaycan bunun hesabına müstəqil 
ölkə kimi yaşayır. Azərbaycan xalqı bunun hesabına inkişaf 
edir. Ona görə biz mütləq öz milli musiqimizi, ədəbiyyatımızı, 
mədəniyyətimizi qorumalıyıq. Hansı yollarla?! Bax bu cür. 
Həm məktəblərin tikintisi, həm mədəniyyət xadimlərinə dövlət 
tərəfindən göstərilən qayğı, həm də ki, mədəniyyət sahəsində 
dövlət siyasətinin düzgün şəkildə aparılması yolu ilə. Bax bu 
məsələlər kompleks şəkildə bugünkü Azərbaycanın, necə 
deyərlər, müasir simasını əks etdirir. 
H a b i l  Ə l i y e v: Möhtərəm Prezident, həmin Ağdaşdır. 
Təsəvvürünüzə gətirin ki, bu məktəb burada niyə belə gözəl 
 189 
çıxdı? Niyə belə gözəl məktəb yarandı? Çünki ölkəmizi, 
xalqımızı idarə edənlər xalqımızın öz balalarıdır. Allah Sizi 
əksik eləməsin. Vallah, indiyə qədər çoxlarının dilini 
bilməmişik, ölkəmizi idarə ediblər. Nə onlar bizim dilimizi 
bilib, nə biz onların dilini. İndi xalqı da, ölkəni də xalqın öz 
balaları idarə edirlər. Onunçün belə məktəbimiz olacaqdır. 
Gələcəkdə lap bundan da artığı olacaqdır. Hamısına inanıram. 
Allah Sizi qorusun! Allah Sizi əksik eləməsin! 
İ l h a m  Ə l i y e v: Sağ olun. Ağdaşda nəinki bu gözəl 
məktəb tikilib, başqa tədbirlər də, başqa gözəl işlər də görülür. 
Bu gün iştirak edəcəyim mərasimdə yeni, böyük xəstəxananın 
təməl daşı qoyulacaqdır. Bu da bizim xalqımızın sağlamlığının 
təminatıdır. Ən gözəl, ən müasir avadanlıq, gözəl xəstəxana. 
Doğrudan, bütün şərait olacaqdır. Bundan başqa, Asiya İnkişaf 
Bankı ilə bərabər, Ağdaşın su-kanalizasiya problemləri həll 
olunmağa başlayıbdır. Bu da böyük layihədir. Böyük vəsait 
tələb edən layihədir. O da sudur. O da, yəni insanların 
sağlamlığıdır. Demək olar ki, bütün bölgələrdə belə işlər gedir 
və ölkəmiz ona görə dünya miqyasında ən sürətlə inkişaf edən 
ölkədir. 
 
* * * 
 
Prezident İlham Əliyev məktəbdəki Habil Əliyev muzeyinə 
baxdı. Burada görkəmli sənətkarın büstü qoyulmuşdur. 
Muzeyin ən qiymətli eksponatları arasında Habil Əliyevin 
vaxtilə ulu öndər Heydər Əliyevlə, Prezident İlham Əliyevlə, 
həmçinin Heydər Əliyev Fondunun kamanşa ustadına və 
bütövlükdə musiqi mədəniyyətimizə göstərdiyi qayğını əks 
etdirən şəkillər vardır. Burada Fondun muzeyə bağışladığı 
hədiyyələr, rəmzi kamança maketi, disklər, Habil Əliyev 
haqqında kitab, «Muğam ensiklopediyası», «Ustad xanəndələr», 
«Qarabağ xanəndələri», «Muğam dəstgahları» və «Gənc 
xanəndələr» albomları vardır. Muzeydə, həmçinin xalq 
artistinin çoxsaylı təltifləri və digər maraqlı eksponatlar da 
saxlanılır. 
 190 
Prezident İlham Əliyev məktəbdə təlim prosesi ilə tanış 
oldu, konsert salonunda məktəbin ansamblının ifasında dahi 
Üzeyir Hacıbəylinin «Koroğlu» operasından bir parçanı dinlədi. 
 
 
 191 
 
 
 
PREZİDENT İLHAM ƏLİYEV AĞDAŞ 
ŞƏHƏRİNDƏ YENİ SU XƏTTİNİN AÇILIŞINDA 
İŞTİRAK ETMİŞDİR 
 
Ağdaş  
 
12 fevral 2010-cu il 
 
Azərbaycan Prezidenti İlham Əliyev fevralın 12-də 
Ağdaş şəhərinə yeni su xəttinin açılışında iştirak etmişdir. 
Dövlətimizin başçısına məlumat verildi ki, regionların 
sosial-iqtisadi inkişafı Dövlət Proqramına uyğun olaraq Ağdaş 
şəhərinin su təchizatı probleminin həlli məsələsi Asiya İnkişaf 
Bankının «Azərbaycan Respublikasında kiçik şəhərlərdə su 
təchizatı və kanalizasiya layihəsi»nə daxil edilmişdir. 
Prezident İlham Əliyev Ağdaş şəhərində suqəbuledici 
qurğular kompleksi, suyığıcı və təzyiqli su xətləri, şəhərin su 
təchizatı və kanalizasiya sistemlərinin yenidən qurulmasını əks 
etdirən stendlərlə tanış oldu. 
«Azərsu» SC-nin prezidenti Nizaməddin Rzayev məlumat 
verdi ki, Ağdaş şəhərinin su təchizatı və kanalizasiya 
sistemlərinin yenidən qurulması üçün texniki-iqtisadi əsaslan-
dırma işləri aparılmışdır. Qəbul edilmiş texniki-iqtisadi 
əsaslandırmaya əsasən Qolqəti kəndinin ərazisində 5 artezian 
quyusu qazılaraq, içməli su burada inşa ediləcək anbarlara 
vurulacaqdır. Anbarlarda xlorlanmış suyu nasos stansiyası iki 
xətlə şəhərə nəql edəcəkdir. Eyni zamanda, layihəyə əsasən 
şəhərin su və kanalizasiya sistemləri yenidən qurulacaqdır. 
Qaradağlı kəndi ərazisində çirkab sularını təmizləyən qurğu 
inşa ediləcəkdir. Texniki-iqtisadi əsaslandırmaya görə bu iş 
üçün xərclərin 75 faizini Asiya İnkişaf Bankı, qalan 25 faizini 
isə Azərbaycan hökuməti kredit şəklində ödəyəcəkdir. Əhalini 
 192 
yüksək keyfiyyətli içməli su ilə təmin edəcək layihənin 24 ay 
ərzində reallaşdırılması nəzərdə tutulur. 
Qeyd olundu ki, bu günə qədər layihə çərçivəsində ərazidə 
hər birinin məhsuldarlığı saatda 70 kubmetr olan 3 artezian 
quyusu qazılmışdır. Quyulardan çıxan suyun əhaliyə 
çatdırılması üçün suqəbuledici qurğu, nasos stansiyası, 2 min 
kubmetr tutumu olan su anbarı və xlorlaşdırma binası inşa 
edilmiş, 2600 metr magistral boru kəməri çəkilmiş, suyun 
keyfiyyətinə nəzarət etmək üçün laboratoriya yaradılmış, 
həmçinin su-kanal idarəsinin inzibati binasının və istehsal 
bazasının tikintisi başa çatdırılmış, qurğuları elektrik enerjisi ilə 
qidalandıran yeni xətlər çəkilmişdir. Suyun şəhərin mövcud 
paylayıcı şəbəkəsinə ötürülməsi məqsədi ilə 6 kilometr 
uzunluğunda iki xətt çəkilmişdir. 
Layihənin birinci mərhələsinin başa çatdırılması nəticəsində 
35 min adam içməli su ilə təmin ediləcəkdir. 
Prezident İlham Əliyev yeni su xəttinin açılışını bildirən 
düyməni basdı. 
Akademik Bəkir Nəbiyev diqqət və qayğıya görə ağdaş-
lıların minnətdarlığını dövlətimizin başçısına çatdıraraq dedi: 
– Möhtərəm cənab Prezident, Siz bu gün Ağdaşın tarixində 
ən əlamətdar bir hadisəyə başlanğıc verdiniz. Bizim bu Ağdaşın 
girəcəyi Qəbələdən gələndə Türyançayın ağzında bir Dəhnə 
kəndi vardır, ondan başlayır. «Dəhnə» qədim Azərbaycan 
dilində subölünən yer deməkdir. Ağdaşa gələn su elə oradan da 
bölünər. 
Bu gün, bu anda Sizin iştirakınız, Sizin rəhbərliyiniz ilə 
Ağdaşın su bölgüsü xətti tamam yeniləşdi, dəyişdi, mənbə gəldi 
bura. Rəmzi olaraq üstünə barmağınızı qoyduğunuz bu 
düymənin vasitəsilə Ağdaş elə bil ki, yenidən canlandı. Ona 
təravətli, təzə su gəldi. Bu münasibətlə köhnə bir ağdaşlı kimi 
mən Sizə öz minnətdarlığımı bildirirəm. Çox sağ olun. Çox 
təşəkkür edirəm. 
İ l h a m  Ə l i y e v: Çox sağ olun, Bəkir müəllim. Mən də 
sizi təbrik edirəm. Bütün ağdaşlıları təbrik edirəm ki, bu gün 
 193 
doğrudan da Ağdaşın həyatında tarixi bir hadisə baş verir. Yeni 
su mənbələrinin müəyyən edilməsi və şəhərə çəkilməsi artıq 
reallıqdır. Su həyatdır. Susuz nə insan yaşaya, nə müəssisə 
işləyə bilər. Əsas odur ki, insanlarımız təmiz içməli suya malik 
olsunlar. Bu məqsədlə ölkə üzrə böyük işlər görülür və müxtəlif 
layihələr icra olunur. Misal üçün, Kür-Araz çayları boyunca 
yaşayan insanların su ilə təmin edilməsi istiqamətində ayrıca 
layihələr icra edilir. Orada təmizləyici qurğular tikilir ki, çay 
suları təmizlənsin və insanlara keyfiyyətli su verilsin. Artıq 
haradasa 200 mindən çox vətəndaş bu layihənin həyata 
keçirilməsi nəticəsində təmiz su ilə təmin edilib. Layihə tam 
başa çatandan sonra haradasa 800 minə qədər Azərbaycan 
vətəndaşı, bu vaxta qədər çay sularından istifadə edən insanlar 
təmiz suya malik olacaqlar. 
Digər layihələr isə, Ağdaşda icra edilən bu layihələr kimi, 
artezian quyularının qazılması və yeni müasir sistemin 
quraşdırılması, su və kanalizasiya sistemlərinin yenidən 
qurulması məqsədi daşıyır. Bu, artıq reallıqdır. Birinci mərhələ 
artıq bu gün reallaşıb, ikinci mərhələnin icrası nəticəsində bütün 
kanalizasiya sistemi də yenidən qurulacaq və beləliklə, Ağdaşın 
su, kanalizasiya problemləri birdəfəlik həll olunacaqdır. Bu, 
həm də sağlamlıq deməkdir. Təmiz ekoloji normalara tam riayət 
olunacaq və insanlar əlbəttə ki, bundan faydalanacaqdır. 
B ə k i r  N ə b i y e v: Möhtərəm Prezident, ağdaşlıların bir 
arzusu vardır. Mən onu da Sizə çatdırım. Sizi bu qarın altında 
çox saxlamarıq, inşallah. İş belə gətirib ki, 1945-ci ildə Böyük 
Vətən müharibəsinin 65 illiyinə hazırlaşdığımız Qələbə barədə 
xəbəri ağdaşlılara o zaman 15 yaşında radio diktoru işləyərkən 
mən çatdırmışam. Ağdaşlılar arzu edirlər ki, özümüzdən asılı 
olmayaraq cəlb edildiyimiz bu müharibədə də biz inşallah Sizin 
Baş Komandanlığınız ilə qalib gələk. Mən inanıram ki, Siz bu 
münaqişəni sülh yolu ilə həll edəcəksiniz. Bizim hamımızda bu 
inam vardır. Amma əgər olmadı belə, oldu elə, bu məsələ, 
müharibə yolu ilə həll olunsa ağdaşlılar arzu edirlər ki, Sizin 
 194 
Qələbə paradını keçirməyinizin də xəbərini onlara burada mən 
çatdırım. 
 
 
 195 
 
 
 
UKRAYNA REGİONLAR PARTİYASININ LİDERİ  
CƏNAB VİKTOR YANUKOVİÇƏ 
 
Hörmətli Viktor Fyodoroviç! 
Ukrayna Prezidenti seçkilərində qələbəniz münasibətilə Sizi 
ürəkdən təbrik edirəm. 
Azərbaycan və Ukrayna tarixən sıx dostluq, qarşılıqlı dəstək 
və etimad telləri ilə bağlıdır. Əminəm ki, bu xeyirxah ənənələrə 
əsaslanan dövlətlərarası münasibətlərimiz, strateji 
tərəfdaşlığımız, çoxşaxəli və konstruktiv əməkdaşlığımız 
xalqlarımızın mənafeyi, regionda sülh və sabitlik naminə 
bundan sonra da dinamik inkişaf edəcək və möhkəmlənəcəkdir. 
Hörmətli Viktor Fyodoroviç, Sizə möhkəm cansağlığı, 
səadət və dövləti fəaliyyətinizdə uğurlar arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 12 fevral 2010-cu il 
 
 
 196 
 
 
 
AĞDAŞDA OLİMPİYA-İDMAN KOMPLEKSİ 
İSTİFADƏYƏ VERİLMİŞDİR 
 
Ağdaş  
 
12 fevral 2010-cu il 
 
Azərbaycan Prezidenti İlham Əliyev fevralın 12-də 
Ağdaş Olimpiya-İdman Kompleksinin açılışında iştirak 
etmişdir. 
Ağdaş rayon ictimaiyyətinin nümayəndələri və idmançılar 
dövlətimizin başçısını hərarətlə qarşıladılar. 
Prezident İlham Əliyev açılışı bildirən lenti kəsdi və 
kompleks ilə yaxından tanış oldu. 
Dövlətimizin başçısına məlumat verildi ki, ölkəmizdə sayca 
25-ci olan bu Olimpiya-İdman Kompleksinin inşasına 2006-cı 
ildə başlanmışdır. 
Ümumi ərazisi 5,5 hektar olan Olimpiya-İdman Kompleksi 
əsas bina, üzgüçülük hovuzu, mini futbol stadionu, voleybol və 
basketbol meydançaları, tennis kortu, hər biri 8 nəfərlik 3 
kottecdən və digər yardımçı binalardan ibarətdir. Örtülü idman 
meydançası olan əsas bina ikimərtəbəlidir. Binanın daxilindəki 
1020 tamaşaçı yeri olan idman meydançasının sahəsi 2484 
kvadratmetrdir. Bu meydançada voleybol, basketbol, həndbol, 
güləş, boks yarışları keçiriləcəkdir. Bundan əlavə, binanın 
daxilində 4 məşq, bilyard, stolüstü tennis zalları, soyunub-
geyinmə, həkim otaqları, bufet, duş və sair xidmət obyektləri 
vardır. 
Prezident İlham Əliyev idmançıların çıxışlarını izlədi. 
Sonra dövlətimizin başçısı üzgüçülük hovuzuna baxdı. 
 197 
Üzgüçülük hovuzu yerləşən bina da ikimərtəbəlidir. Burada 
192 tamaşaçı yeri olan tribuna, iki məşq zalı, soyunub-geyinmə, 
həkim otaqları, bufet, duş və sair xidmət otaqları vardır. 
Mini futbol meydançasının tərkibinə 226 nəfər tamaşaçı yeri 
olan tribuna, soyunub-geyinmə, həkim və hakim, duş və sair 
xidmət otaqları daxildir. 
Prezident İlham Əliyev kompleksin ərazisini gəzdi. 
Məlumat verildi ki, kompleks üçün artezian quyusu qa-
zılmış, su nasosu quraşdırılmış və iki su anbarı, qazanxana 
tikilmiş, fərdi transformator quraşdırılmışdır. Havalandırma 
sistemləri ilə təchiz edilmiş kompleksə daxil olan bütün 
tikililərin fasadına alkapon üzlük çəkilmişdir. Kompleksin 
həyəti abadlaşdırılmış, yaşıllıq salınmış və gül kolları əkil-
mişdir. 
Azərbaycan Prezidenti kompleksdə görülən işləri yüksək 
qiymətləndirdi. 
 
 
 198 
 
 
 
AĞDAŞDA MƏRKƏZİ RAYON 
XƏSTƏXANASININ YENİ BİNASININ  
TƏMƏLİ QOYULMUŞDUR 
 
Ağdaş  
 
12 fevral 2010-cu il 
 
Prezident İlham Əliyev fevralın 12-də Ağdaşda Mərkəzi 
Rayon Xəstəxanasının yeni binasının təməlqoyma mərasimində 
iştirak etmişdir. 
Səhiyyə naziri Oqtay Şirəliyev dövlətimizin başçısına 
məlumat vermişdir ki, ölkəmizdə səhiyyə sektorunda aparılan 
islahatlar çərçivəsində inşa olunacaq 100 çarpayılıq yeni 
mərkəzi rayon xəstəxanası üçün Ağdaş şəhərinin girişində 5,3 
hektar torpaq sahəsi ayrılmışdır. Tikintinin ümumi sahəsi 22 
min 500 kvadratmetrdir. Xəstəxana kompleksi 6 korpusdan 
ibarət olacaqdır. İki ilə istifadəyə verilməsi nəzərdə tutulan 
binanın ətrafında abadlıq işləri aparılacaq və yaşıllıq zolaqları 
salınacaqdır. Eyni zamanda, layihədə ayrıca nasosxana, 
qazanxana, generator, transformator, mühafizə üçün binalar və 
su anbarının tikilməsi nəzərdə tutulmuşdur. 
Prezident İlham Əliyev gilizi özülə buraxdı, beton qarışığı 
tökdü. 
Dövlətimizin başçısının adından xəstəxanaya iki təcili tibbi 
yardım maşını hədiyyə edildi. 
Səhiyyə işçilərini təbrik edən Prezident İlham Əliyev onlara 
uğurlar arzuladı. 
 
 
 199 
 
 
 
PREZİDENT İLHAM ƏLİYEV AĞDAŞDA 
REGİONAL ELEKTRİK YARIMSTANSİYASININ 
TƏMƏLQOYMA MƏRASİMİNDƏ İŞTİRAK 
ETMİŞDİR 
 
Ağdaş  
 
12 fevral 2010-cu il 
 
Azərbaycan Prezidenti İlham Əliyev fevralın 12-də 
Ağdaşda regional elektrik yarımstansiyasının təməlqoyma 
mərasimində iştirak etmişdir. 
Mərasim iştirakçıları və inşaatçılar dövlətimizin başçısını 
hərarətlə qarşıladılar. 
«Azərenerji» ASC-nin prezidenti Etibar Pirverdiyev məlumat 
verdi ki, Asiya İnkişaf Bankının maliyyə dəstəyi ilə Mingəçevir–
Abşeron enerji təminatının yenidən qurulması layihəsi 
çərçivəsində Ağdaş rayonunun Kükəl kəndi ərazisində 220/110 kv-
luq 2x125 MVA gücündə regional elektrik yarımstansiyasının 
tikintisi nəzərdə tutulmuşdur. Yarımstansiyanın tikintisi üçün 15 
hektar torpaq sahəsi ayrılmışdır. Tikinti-quraşdırma işlərinin 15 ay 
ərzində başa çatması nəzərdə tutulmuşdur. Layihə çərçivəsində 
125 MVA-lıq iki transformator yarımstansiyası qurulacaq, 
Mingəçevir-Abşeron xətti üzrə 251 kilometr uzunluğunda elektrik 
xətti dəyişdiriləcəkdir. 
Tikinti işlərinə yanvarın əvvəlində başlanılmışdır. Ərazi 
abadlaşdırılmış, ətrafı hasarlanmış, 3 minə yaxın ağac əkilmiş, 
işıqlandırma xətti çəkilmiş, obyektə gedən yola asfalt 
döşənmişdir. 
Prezident İlham Əliyev gilizi özülə buraxdı və beton qarışığının 
tökülməsi üçün düyməni basdı, inşaatçılara uğurlar arzuladı. 
Bununla da dövlətimizin başçısının Ağdaş rayonuna səfəri 
başa çatdı. 
 200 
 
 
 
GÖYÇAY RAYONUNDA ULU ÖNDƏR HEYDƏR 
ƏLİYEVİN ABİDƏSİNİ ZİYARƏT 
 
Göyçay  
 
12 fevral 2010-cu il 
 
Azərbaycan Respublikasının Prezidenti İlham Əliyev 
fevralın 12-də Göyçay rayonuna gəlmişdir. 
Son illər respublikamızda aparılan uğurlu sosial-iqtisadi 
islahatlar nəticəsində Göyçay rayonunun da siması tamamilə 
dəyişmişdir. Respublikamızın inkişafında mühüm rol oynayan 
Göyçay rayonu Azərbaycanın sosial-iqtisadi tərəqqisinə layiqli 
töhfələr verir. Təsadüfi deyildir ki, 2009-cu ildə burada 138,7 
milyon manatlıq ümumi məhsul istehsal edilmişdir. Bu, əvvəlki 
illə müqayisədə 11,8 faiz çoxdur. Ötən il rayonda mövcud olan 
güclü sənaye potensialından daha səmərəli istifadə edilmiş, 
əhalinin güzəranı yaxşılaşdırılmışdır. Son beş ildə Göyçayda 6 
min 745 yeni iş yeri açılmışdır. 
Rayonda aparılan genişmiqyaslı yenidənqurma və abadlıq 
işlərində Heydər Əliyev Fondu yaxından iştirak edir. 
Göyçayda aqrar sektorun inkişafına da xüsusi diqqət 
yetirilir. Keçən il 49 min 877 ton meyvə tədarük edilmişdir. 
Rayonun enerji təminatının etibarlılığını artırmaq məqsədi ilə 
xüsusi tədbirlər görülmüşdür. Şəhər əhalisinin təbii qazla 
təminatının yaxşılaşdırılması üçün yeni qaz xətti çəkilmişdir. 
Cari ildə «Azərbaycan Respublikası regionlarının 2009-
2013-cü illərdə sosial-iqtisadi inkişafı Dövlət Proqramı»nda 
Göyçay rayonu üzrə nəzərdə tutulmuş tədbirlərin icrası davam 
etdiriləcəkdir. «Ekologiya ili» çərçivəsində hər yerdə 
yaşıllaşdırma kampaniyası həyata keçirilir. Göyçayda cari ildə 
50 min ağacın əkilməsi nəzərdə tutulmuşdur. 
 201 
Dövlətimizin başçısı ümummilli lider Heydər Əliyevin 
Göyçay şəhərinin mərkəzində ucaldılmış abidəsini ziyarət etdi, 
önünə gül dəstəsi qoydu. 
 
 
 202 
 
 
 
AĞDAŞ RAYON İCTİMAİYYƏTİNİN 
NÜMAYƏNDƏLƏRİ İLƏ GÖRÜŞ 
 
Ağdaş  
 
12 fevral 2010-cu il 
 
Azərbaycan Respublikasının Prezidenti İlham Əliyev 
fevralın 12-də Ağdaşda Olimpiya-İdman Kompleksinin 
açılışından sonra rayon ictimaiyyətinin nümayəndələri ilə 
görüşmüşdür. 
Prezident İlham Əliyev ağdaşlıları təbrik edərək dedi: 
– Mən sizin hamınızı ürəkdən təbrik edirəm. Ağdaşda gözəl, 
yeni, müasir Olimpiya Kompleksinin açılışı böyük hadisədir. 
Bu gözəl hadisə münasibətilə sizi ürəkdən təbrik edirəm. Arzu 
edirəm ki, cavanlar, gənclər, idmançılar bu gözəl şəraitdən 
səmərəli istifadə etsinlər və Azərbaycanın idman şöhrətini 
yüksəklərə qaldırsınlar. 
Haradasa beş il əvvəl təməl daşını bərabər qoyduğumuz bu 
gözəl Olimpiya mərkəzi yaradılıb. Düzdür, bir az çox vaxt 
çəkdi. Çünki burada texniki məsələlər bir qədər çətin idi. Ona 
görə də xüsusi tədbirlər görüldü. Xüsusi texniki məsələlər öz 
həllini tapmalı idi. 
Mən xatırlayıram, beş il bundan əvvəl Ağdaşda olarkən 
mənə müraciət edildi ki, Ağdaşda yeni Olimpiya Kompleksinin 
tikintisinə böyük ehtiyac vardır. Xüsusilə nəzərə alsaq ki, Ağdaş 
Azərbaycanın idman şöhrətinin ucaldılması üçün gözəl 
idmançılar yetişdirir. Xüsusilə Xəzər İsayev kimi dünya 
çempionu. Bu gün o, Milli Olimpiya Komitəsinin vitse-
prezidenti kimi çox gözəl işlər görür. O vaxt qərara gəldik ki, 
mütləq Ağdaşda belə gözəl Olimpiya mərkəzi yaradılsın, təkcə 
idmançılar üçün deyil, eyni zamanda, rayon sakinləri üçün də 
 203 
yararlı olsun. Bu gün gözəl mərkəzin açılışında biz yenidən 
görüşürük. Mən bu hadisə münasibətilə sizi təbrik edirəm. 
Ümumiyyətlə, Azərbaycanda idman sahəsində görülən işlər 
yüksək səviyyədədir. Azərbaycan idman ölkəsi kimi artıq öz 
adını idman tarixinə sala bilibdir. Həm beynəlxalq yarışlarda, 
Olimpiya oyunlarında, dünya çempionatlarında 
idmançılarımızın uğurları bizi sevindirir. İdmanın kütləviliyini 
təmin etmək üçün mütləq belə gözəl imkanlar olmalıdır. Bu gün 
Azərbaycanın müxtəlif bölgələrində idmanla məşğul olmaq 
üçün yaxşı şərait vardır. İdman sağlamlıq, sağlam həyat tərzi 
deməkdir. İdman, eyni zamanda, gənclərin vətənpərvərlik 
ruhunda tərbiyə edilməsində çox mühüm vasitədir, mühüm 
amildir. Mən istəyirəm ki, gənclərimiz vətənpərvər, peşəkar, 
bilikli, savadlı olsunlar, Vətən sevgisi ilə böyüsünlər. Bunu 
etmək üçün bütün tədbirlər görülür. Bax, bu gözəl Olimpiya 
mərkəzi, ondan sonra Ağdaşda bir müddət bundan əvvəl 
istifadəyə verilmiş musiqi məktəbinin fəaliyyəti ilə bu gün tanış 
oldum. Orada gənclərimiz, uşaqlarımız milli ruhda tərbiyə 
olunacaqlar, milli musiqi mədəniyyətimizi dərindən 
öyrənəcəklər, ölməz musiqi əsərlərimizi yaşadacaqlar. 
Ağdaşın hərtərəfli inkişafı üçün başqa tədbirlər də görülür. 
Bu gün Ağdaşın su təchizatını təmin etmək üçün birinci 
mərhələnin açılışını qeyd etdik. Ağdaşa artıq təmiz içməli 
suyun verilməsi təşkil ediləcəkdir. İkinci mərhələnin başa 
çatması nəticəsində su-kanalizasiya sistemi tamamilə yenidən 
qurulacaqdır. Bu da hər bir insan üçün çox vacib məsələdir. Bu 
gün, eyni zamanda, Ağdaşda tikiləcək yeni müasir, böyük 
xəstəxananın təməl daşı qoyulacaqdır. Bu da rayonun tələbatını 
təmin etmək üçün çox vacib məsələdir. Yeni yarımstansiya 
istifadəyə veriləcəkdir. Yəni ki, bax bu gün rayonda nəzərdə 
tutulmuş tədbirlər əslində bütün sahələri əhatə edir – təhsil, 
idman, səhiyyə, su və elektrik enerjisi təchizatı. Bax, 
Azərbaycan bu cür inkişaf edir. 
Növbəti illərdə bizim bütün planlarımız, gələcək planlarımız 
da icra olunacaqdır. Çünki bunu deməyə əsas odur ki, bu günə 
 204 
qədər bütün görülən işlər planlı şəkildə aparılır, proqram üzrə 
aparılır. Regionların sosial-iqtisadi inkişafı proqramı 2004-
2008-ci illərdə tam başa çatıb. Biz yeni proqramın icrası 
üzərində işləyirik. Regionların gələcək inkişafının təminatı – 
həm maliyyə, həm texniki təminatı tam təşkil edilibdir. 
İnfrastruktur layihələri, sosial obyektlər, məktəblər, 
xəstəxanalar. Hər bir bölgə üçün xüsusi, konkret plan vardır və 
biz bu plan əsasında irəliyə gedirik. 
Son illər ərzində Azərbaycan dünya miqyasında ən sürətlə 
inkişaf edən ölkə olubdur. Hətta 2009-cu ildə, baxmayaraq ki, 
böhran bizə də təsir edib, yenə də Azərbaycan dünya miqyasında 
birinci ölkə olubdur. Dünya miqyasında birinci olmaq çox çətin 
məsələdir. İqtisadi inkişaf sahəsində dünya miqyasında birinci 
olmaq, əlbəttə ki, asan məsələ deyildir. Bunun səbəbi bizim 
apardığımız siyasətdir. Bunun səbəbi islahatlar, düşünülmüş 
siyasət, vaxtında atılmış addımlar və ölkəmizin hərtərəfli 
inkişafıdır. Əgər bu olmasaydı, əgər biz ancaq iqtisadiyyatımızın 
bir sektoruna üstünlük verib başqa sahələri kənarda qoysaydıq, bu 
gün inkişafdan söhbət gedə bilməzdi. Bax bu reallıqları bizim üçün 
məhz hərtərəfli inkişaf, regionların inkişafı, iqtisadiyyatın 
şaxələndirilməsi məsələləri yaradır. 
Mənə bu yaxınlarda verilən məlumata görə, hətta 2010-cu 
ildə də Azərbaycan iqtisadiyyatı ən sürətli templərlə artır və bu 
da bizi əlbəttə ki, sevindirir. Biz bu inkişafı nəinki statistik 
göstəricilərdə, gündəlik həyatda görürük. Görülən işlər bunun 
bariz nümunəsidir. Mən çox şadam ki, Ağdaşda işlər yaxşı 
gedir, gözəl obyektlər istifadəyə verilir. Əminəm ki, növbəti 
illərdə regionların sosial-iqtisadi inkişafı Dövlət Proqramının 
ikinci mərhələsinin icrası nəticəsində əsas məsələlər, sosial-
iqtisadi məsələlər öz həllini tapacaqdır. Bu proqramın 2013-cü 
ildə başa çatması nəzərdə tutulur. Əminəm ki, o vaxta qədər 
bütün əsas məsələlər öz həllini tapacaqdır. 
Biz sizinlə bundan sonra da görüşəcəyik. Əminəm ki, 
Ağdaşda gözəl açılışlar hələ çox olacaqdır. Mən sizi bu gözəl 
 205 
hadisələr münasibətilə bir daha təbrik edirəm və sizə yeni 
uğurlar arzulayıram. 
Ağdaş ictimaiyyəti adından çıxış edən Şəhla Hacibalayeva 
ölkənin bütün regionlarına olduğu kimi, bu rayona da göstərdiyi 
diqqət və qayğıya görə dövlətimizin başçısına təşəkkür edərək 
dedi: 
– Ağdaşımıza xoş gəlmisiniz, möhtərəm cənab Prezident. 
Siz gəlişinizlə bu soyuq, şaxtalı qış günündə hər birimizin 
qəlbinə bir hərarət, bir istilik bəxş etdiniz. 
Möhtərəm cənab Prezident, bu gün təntənəli açılışına 
yığışdığımız möhtəşəm Olimpiya-İdman Kompleksi sizin 
ağdaşlılara bəxş etdiyiniz növbəti hədiyyədir. Bu idman komp-
leksində uşaqlarımızın daha sağlam böyüməsi üçün mühüm işlər 
görüləcəkdir. Elə bu gün Ağdaşımızda Sizin xeyir-duanızla təməli 
qoyulan 100 çarpayılıq möhtəşəm xəstəxana ağdaşlılara çox böyük 
töhfədir. Sağlam insanlar yetişməlidir, xəstəxanalar tikilir. 
Gələcəyimiz üçün savadlı balalarımız böyüməlidir, yeni-yeni 
məktəblər öz qapılarını övladlarımızın üzünə açır. İnsanlarımızın 
normal yaşamaları üçün hər bir şərait yaradılmalıdır, içməli su 
xətləri çəkilir, yollar salınır, qaz, enerji – insanların gündəlik tələbatı 
üçün lazım olan hər bir şərait yaradılır. Bütün bunlara görə Sizə 
ürəkdən təşəkkür edirik. 
Möhtərəm cənab Prezident, bu gün Sizinlə çiyin-çiyinə 
fəaliyyət göstərən Mehriban xanımın adı bir şəfqət, bir 
xeyirxahlıq rəmzi kimi səslənir. Onun təşəbbüsü ilə tikilən 
məktəb binalarında oxuyan övladlarımızın təhsilində və gələcək 
uğurlarında Mehriban xanımın öz rolu, öz dəsti-xətti vardır. 
Möhtərəm cənab Prezident, bax elə fəaliyyət göstərdiyim 
texniki-təbiət-humanitar təmayüllü gimnaziyanın həyata ikinci 
dəfə vəsiqə alması da məhz Mehriban xanımın adı ilə bağlıdır. 
Onun təşəbbüsü ilə təmir edilmiş və internat şagirdlərinin 
ixtiyarına verilmiş bu məktəb indi regionda analoqu olmayan 
gimnaziyaya çevrilmişdir. 
Möhtərəm cənab Prezident, bu yaxınlarda Heydər Əliyev Fondu 
tərəfindən bizə hədiyyə edilən musiqi məktəbi özünün səviyyəsinə 
 206 
görə kiçik bir konservatoriyanı xatırladır. Ona həmyerlimiz, sevimli 
kamança ustadı Habil Əliyevin adının verilməsi isə ağdaşlıların 
böyük sevincinə, fərəhinə səbəb olmuşdur. 
Möhtərəm cənab Prezidentimiz, Sizin bütün fəaliyyətiniz 
nəticəsində hər bir problemimiz uğurla həll olunur. Bir çətin 
problemimiz var, o da Dağlıq Qarabağ problemidir. Bu gün Siz 
Qarabağımızın haqq səsini bütün dünyaya yayırsınız. Bu yolda 
göstərdiyiniz cəsarət, qətiyyət, məğrurluq, səbir, təmkin hər 
birimizin qəlbini fərəh hissi ilə doldurur və səbirsizliklə 
gözlədiyimiz o böyük Qələbənin artıq yaxınlaşdığını göstərir. 
Möhtərəm cənab Prezident, bu gün Siz ulu öndərimiz 
tərəfindən bizə ərməğan qalmış müstəqil Azərbaycanımızı böyük 
uğurla böyük inamla, cəsarətlə işıqlı sabahlara doğru aparırsınız. 
Bu yolda biz daim sizinləyik, Sizə inanır, Sizə güvənir və bu 
yolda böyük uğurlar əldə etməyinizi arzulayırıq. 
Möhtərəm cənab Prezident, qəlbimdə bir sözüm də vardır. 
Sizin Ağdaşa ilk səfərinizdən sonra şəhərimizdə çoxlu sayda 
abidələr ucaldı. Mən bütün çıxışım boyu bu abidələr haqqında 
söhbət açdım. Ancaq o abidələrin ən möhtəşəmi, ən gözəli 
haqda heç bir söz demədim. O, Sizin ağdaşlıların qəlbində 
ucaltdığınız abidədir. Zaman keçəcək, Sizin bu tarixi 
səfərinizdən sonra Ağdaşımız daha da inkişaf edəcək, daha da 
gözəlləşəcəkdir. Onun simasını daha əzəmətli abidələr 
bəzəyəcəkdir. Ancaq o abidələrin heç biri Sizin qəlbimizdə 
ucaltdığınız abidəyə çata bilməyəcəkdir. 
Möhtərəm cənab Prezident, Sizə, Mehriban xanıma, 
ailənizin bütün üzvlərinə Allahdan möhkəm cansağlığı, uzun 
ömür, xoşbəxtlik, səadət, işlərinizdə isə uğurlar, uğurlar yenə də 
uğurlar arzu edirəm. Tanrı Sizi qorusun! 
 
* * * 
Sonda ictimaiyyətin nümayəndələri dövlətimizin başçısı ilə 
xatirə şəkli çəkdirdilər. 
 
 
 207 
 
GÖYÇAY ŞƏHƏRİNDƏ HEYDƏR ƏLİYEV 
MƏRKƏZİ AÇILMIŞDIR 
 
Göyçay  
 
12 fevral 2010-cu il 
 
Fevralın 12-də Prezident İlham Əliyev Göyçay şəhərində 
Heydər Əliyev Mərkəzinin açılış mərasimində iştirak etmişdir. 
Dövlətimizin başçısı mərkəzin yerləşdiyi əraziyə baxdı. 
Burada yaşıllıqlar salınmış, dekorativ kollar və ağaclar əkilmiş, 
fəvvarələr quraşdırılmışdır. Heydər Əliyev Mərkəzinin 
qarşısında isə uzunluğu 40 metr, hündürlüyü 6 metr olan şəlalə-
fəvvarə kompleksi yaradılmışdır. Belə bir kompleks 
respublikamızda hələlik yeganədir. Şəlalənin divarlarında 
yandırılmış keramik üzlükdə boya ilə dövlət atributları, rayonun 
müxtəlif mənzərələri, artıq ənənəyə çevrilmiş Nar bayramının 
təsvirləri və Göyçayda son 5 ildə inşa olunan tikililərin şəkilləri 
əks olunmuşdur. Şəlalənin ətrafında istirahət üçün hər cür şərait 
yaradılmışdır. 
Prezident İlham Əliyev açılışı bildirən lenti kəsdi, mərkəzlə 
tanış oldu. 
Məlumat verildi ki, klassik memarlıq üslubunda tikilən və 
ümumi sahəsi şəlalə kompleksi ilə birlikdə 1,5 hektar olan 
Heydər Əliyev Mərkəzinin inşasına 2009-cu ildə başlanılmışdır. 
Birinci mərtəbədə ümummilli liderin həyat və fəaliyyətini, ulu 
öndərin 1978-ci ildə Göyçaya səfəri zamanı rayon ictimaiyyəti 
ilə keçirdiyi görüşləri əks etdirən fotoguşə yaradılmışdır. 
Burada quraşdırılmış monitorlar vasitəsilə ümummilli liderin 
siyasi fəaliyyətindən bəhs edən videogörüntülər nümayiş 
olunur. Mərkəzdə xalqımızın xilaskar oğlunun dünyanın bir sıra 
ölkələrində ucaldılan abidələrini əks etdirən fotoguşə də 
yaradılmışdır. Burada 3 virtual sinif, 24 nəfərlik konfrans zalı, 
kompyuterlərlə təchiz olunan xarici dil dərnəyi, elektron 
 208 
idarəetmə mərkəzi və ən müasir xidməti otaqlar fəaliyyət 
göstərir. 
Binanın ikinci mərtəbəsində şagirdlərin Azərbaycanın 
ədəbiyyatını və zəngin tarixini dərindən mənimsəmələrinə 
kömək məqsədi ilə xüsusi dərnəklər təşkil edilmişdir. Burada 
elektron idarəetmə otağı, kitabxana, multimedia otağı, elektron 
kitabxana vardır. Mərkəzdə rəsm və şahmat dərnəkləri də 
fəaliyyət göstərəcəkdir. 310 yerlik böyük iclas zalı respublika 
və rayon əhəmiyyətli mötəbər tədbirlərin keçirilməsi üçün 
nəzərdə tutulmuşdur. Zalda quraşdırılmış ən müasir avadanlıq 
vasitəsilə sinxron tərcümə və izahlı beynəlxalq konfransların 
keçirilməsi mümkündür. 
Prezident İlham Əliyev mərkəzin xatirə kitabına ürək 
sözlərini yazdı, burada görülmüş işləri yüksək qiymətləndirdi. 
 
 
 209 
 
 
 
AZƏRBAYCAN PREZİDENTİ İLHAM ƏLİYEV 
ATƏT-İN FƏALİYYƏTDƏ OLAN SƏDRİ KANAT 
SAUDABAYEVİN BAŞÇILIQ ETDİYİ 
NÜMAYƏNDƏ HEYƏTİNİ QƏBUL ETMİŞDİR 
 
Bakı  
 
15 fevral 2010-cu il 
 
Azərbaycan Respublikasının Prezidenti İlham Əliyev 
fevralın 15-də Qazaxıstanın dövlət katibi-xarici işlər naziri, 
ATƏT-in fəaliyyətdə olan sədri Kanat Saudabayevin başçılıq 
etdiyi nümayəndə heyətini qəbul etmişdir. 
Əvvəlcə dövlətimizin başçısının Qazaxıstanın dövlət katibi-
xarici işlər naziri Kanat Saudabayev ilə görüşü oldu. 
Qazaxıstanın ATƏT-ə sədrliyini əlamətdar hadisə kimi 
dəyərləndirən Prezident İlham Əliyev bu münasibətlə təb-
riklərini çatdırdı. Dövlətimizin başçısı Qazaxıstanın ATƏT-ə 
sədrlik edəcəyi 2010-cu ildə müsbət istiqamətdə ciddi dəyi-
şikliklər olacağına əminliyini bildirdi. 
Kanat Saudabayev Qazaxıstanın ATƏT-ə sədr seçilməsində 
Azərbaycanın göstərdiyi dəstəyə görə dövlətimizin başçısına 
minnətdarlığını bildirdi. O, Bakıda keçirdiyi görüşlər barədə 
Prezident İlham Əliyevə məlumat verdi. 
Sonra görüş geniş tərkibdə davam etdirildi. 
ATƏT-ə rəhbərliyin mühüm missiya olduğunu vurğulayan 
Prezident İlham Əliyev Qazaxıstanın sədrliyi dövründə ATƏT-
in Avropada təhlükəsizliyin möhkəmlənməsi işində əsaslı və 
müsbət irəliləyişlərə nail olunacağına əminliyini bildirdi. 
Dövlətimizin başçısı Qazaxıstanın ATƏT-ə sədrlik edən ölkə 
kimi Ermənistan–Azərbaycan, Dağlıq Qarabağ münaqişəsinin 
nizama salınması işində fəal surətdə iştirak edəcəyinə inandığını 
 210 
bildirərək, 2010-cu ildə münaqişənin həll olunması işində ciddi 
irəliləyişlərə nail olunacağına ümid bəslədiyini dedi. Prezident 
İlham Əliyev qeyd etdi ki, bu münaqişənin həlli və Qafqazda 
sülhün bərqərar olunması üçün möhkəm siyasi iradənin 
göstərilməsi və mühüm qərarların qəbul edilməsi vacibdir. 
Dövlətimizin başçısı ATƏT-in fəaliyyətdə olan sədrinin 
ölkəmizə səfərinin uğurlu olacağına əminliyini bildirdi. 
Kanat Saudabayev Qazaxıstanın ATƏT-ə sədrliyi dövründə 
Ermənistan–Azərbaycan, Dağlıq Qarabağ münaqişəsinin 
həllinin əsas prioritet məsələlərdən biri olacağını dedi. O, 
ölkəsinin sədrliyi dövründə bu mürəkkəb problemin həlli ilə 
bağlı münaqişənin nizamlanmasında iştirak edən bütün 
tərəflərin proseslərdə səylərinin sürətləndirilməsi işinə təkan 
vermək niyyətində olduqlarını bildirdi. 
 
 
 211 
 
 
 
AZƏRBAYCAN PREZİDENTİ İLHAM ƏLİYEV 
SLOVAKİYANIN ÖLKƏMİZDƏ YENİ TƏYİN 
OLUNMUŞ FÖVQƏLADƏ VƏ SƏLAHİYYƏTLİ 
SƏFİRİ YOZEF MİQAŞIN ETİMADNAMƏSİNİ 
QƏBUL ETMİŞDİR 
 
Bakı  
 
15 fevral 2010-cu il 
 
Azərbaycan Respublikasının Prezidenti İlham Əliyev 
fevralın 15-də Slovakiyanın ölkəmizdə yeni təyin olunmuş 
fövqəladə və səlahiyyətli səfiri Yozef Miqaşın etimadnaməsini 
qəbul etmişdir. 
Yozef Miqaş fəxri qarovul dəstəsinin qarşısından keçdi. 
Səfir etimadnaməsini Prezident İlham Əliyevə təqdim etdi. 
Sonra Azərbaycan Prezidenti İlham Əliyev səfirlə söhbət 
etdi. 
Söhbət zamanı ölkələrimiz arasında əlaqələrin müxtəlif 
sahələrdə inkişafı üçün yaxşı potensialın olduğu bildirildi, 
siyasi və iqtisadi münasibətlərimizin daha da genişlənməsi üçün 
qarşılıqlı imkanların öyrənilməsinin zəruriliyi vurğulandı, 
ikitərəfli əməkdaşlığın daha da möhkəmlənəcəyinə inam ifadə 
olundu. 
 
 
 212 
 
 
 
AZƏRBAYCAN PREZİDENTİ İLHAM ƏLİYEV 
QIRĞIZISTANIN ÖLKƏMİZDƏ YENİ TƏYİN 
OLUNMUŞ FÖVQƏLADƏ VƏ SƏLAHİYYƏTLİ 
SƏFİRİ RAİMKUL ATTAKUROVUN 
ETİMADNAMƏSİNİ QƏBUL ETMİŞDİR 
 
Bakı  
 
15 fevral 2010-cu il 
 
Azərbaycan Respublikasının Prezidenti İlham Əliyev 
fevralın 15-də Qırğızıstanın ölkəmizdə yeni təyin olunmuş 
fövqəladə və səlahiyyətli səfiri Raimkul Attakurovun etimad-
naməsini qəbul etmişdir. 
Raimkul Attakurov fəxri qarovul dəstəsinin qarşısından 
keçdi. 
Səfir etimadnaməsini Prezident İlham Əliyevə təqdim etdi. 
Sonra Azərbaycan Prezidenti İlham Əliyev səfirlə söhbət 
etdi. 
Ölkələrimiz arasında əlaqələrin hazırda uğurla inkişaf 
etdiyini vurğulayan dövlətimizin başçısı səfirin Azərbaycandakı 
diplomatik fəaliyyəti dövründə də münasibətlərimizin 
möhkəmlənəcəyinə, əməkdaşlığımızın daha da intensiv xarakter 
daşıyacağına ümidvar olduğunu bildirdi. 
Qırğızıstanın ölkəmizdə yeni təyin olunmuş səfiri Raimkul 
Attakurov Qırğızıstan Prezidenti Kurbanbek Bakiyevin salamlarını 
dövlətimizin başçısına çatdırdı. Diplomat ölkələrimiz arasında 
əlaqələrin müxtəlif sahələrdə, o cümlədən iqtisadi sahədə daha da 
möhkəmlənməsinin zəruriliyini vurğuladı. 
Dövlətimizin başçısı Prezident Kurbanbek Bakiyevin 
salamlarına görə minnətdarlığını bildirdi, onun da salamlarını 
Qırğızıstan dövlətinin başçısına çatdırmağı xahiş etdi. 
 
 213 
 
 
AZƏRBAYCAN PREZİDENTİ İLHAM ƏLİYEV 
İSPANİYANIN ÖLKƏMİZDƏ YENİ TƏYİN 
OLUNMUŞ FÖVQƏLADƏ VƏ SƏLAHİYYƏTLİ 
SƏFİRİ XUAN KLOS İ MATEONUN 
ETİMADNAMƏSİNİ QƏBUL ETMİŞDİR 
 
Bakı  
 
15 fevral 2010-cu il 
 
Azərbaycan Respublikasının Prezidenti İlham Əliyev 
fevralın 15-də İspaniyanın ölkəmizdə yeni təyin olunmuş 
fövqəladə və səlahiyyətli səfiri Xuan Klos i Mateonun 
etimadnaməsini qəbul etmişdir. 
Xuan Klos i Mateo fəxri qarovul dəstəsinin qarşısından 
keçdi. 
Səfir etimadnaməsini Prezident İlham Əliyevə təqdim etdi. 
Sonra Azərbaycan Prezidenti İlham Əliyev səfirlə söhbət 
etdi. 
Söhbət zamanı Azərbaycan ilə İspaniya arasında əlaqələrin 
daha da möhkəmlənməsi üçün yaxşı potensialın olduğu 
vurğulandı, iqtisadi sahədə əməkdaşlığın genişləndirilməsi ilə 
bağlı məsələlər ətrafında fikir mübadiləsi aparıldı. 
 
 
 
 
 
 214 
 
 
 
AZƏRBAYCAN PREZİDENTİ İLHAM ƏLİYEV 
İSRAİLİN KEÇMİŞ BAŞ NAZİRİ EXUD OLMERTİ 
QƏBUL ETMİŞDİR 
 
Bakı  
 
15 fevral 2010-cu il 
 
Azərbaycan Respublikasının Prezidenti İlham Əliyev 
fevralın 15-də Qazaxıstana gedərkən yolüstü Bakıda dayanan 
İsrailin keçmiş Baş naziri Exud Olmerti qəbul etmişdir. 
Görüşdə Azərbaycan ilə İsrail arasında münasibətlərə dair 
fikir mübadiləsi aparılmışdır. 
 
 
 215 
 
 
 
BELÇİKANIN KRALI ƏLAHƏZRƏT II ALBERTƏ 
 
Əlahəzrət! 
Brüssel şəhəri yaxınlığında baş vermiş ağır dəmir yolu 
qəzası nəticəsində çoxsaylı insan tələfatı xəbəri məni olduqca 
kədərləndirdi. 
Bu faciə ilə əlaqədar Sizə, həlak olanların ailələrinə və yaxın 
adamlarına, bütün Belçika xalqına öz adımdan və Azərbaycan 
xalqı adından dərin hüznlə başsağlığı verir, yaralananların və 
xəsarət alanların tezliklə sağalmasını arzulayıram. 
 
İLHAM ƏLİYEV 
Azərbaycan Respublikasının Prezidenti 
 
Bakı, 16 fevral 2010-cu il 
 
 
 216 
 
 
 
AZƏRBAYCAN PREZİDENTİ İLHAM ƏLİYEV 
DƏNİZKƏNARI MİLLİ PARKDA İNŞA EDİLƏN 
BAKI BİZNES MƏRKƏZİNDƏ TİKİNTİ 
İŞLƏRİNİN GEDİŞİ İLƏ TANIŞ OLMUŞDUR 
 
Bakı  
 
17 fevral 2010-cu il 
 
Azərbaycan Respublikasının Prezidenti İlham Əliyev 
fevralın 17-də Dənizkənarı Milli Parkda inşa edilən Bakı Biznes 
Mərkəzində tikinti işlərinin gedişi ilə tanış olmuşdur. 
Bakı Biznes Mərkəzi sahibkarlar arasında işgüzar əlaqələrin 
daha da genişləndirilməsinə, beynəlxalq tədbirlərin, biznes 
forumların yüksək səviyyədə təşkilinə, yerli istehsal və 
xidmətlərin təbliğinə yeni imkanlar yaradacaqdır. 
Azərbaycan Prezidenti İlham Əliyev inşaat işlərinin gedişi 
ilə tanış olmaq üçün obyektə gəldi. Dövlətimizin başçısına 
görülən işlər barədə məlumat verildi. Bildirildi ki, ümumi sahəsi 
4664 kvadratmetr olan üçmərtəbəli binanın 2025 kvadratmetrlik 
birinci mərtəbəsində sərgi salonu yerləşəcəkdir. Burada, 
həmçinin iştirakçıların sayı 300 nəfərədək olan müxtəlif 
tədbirlər, konfranslar təşkil ediləcəkdir. Salonda İtaliyadan 
gətirilmiş ən müasir texnika – tərcümə avadanlığı, 
səsgücləndirici qurğular, monitor və proyektorlar 
quraşdırılacaqdır. 
Prezidentə məlumat verildi ki, sahəsi 1721 kvadratmetr olan 
binanın ikinci mərtəbəsində isə on iki, iyirmi beş və əlli nəfərlik 
üç görüş və konfrans zalları yerləşəcəkdir. İkinci mərtəbədə, 
həmçinin 250 yerlik restoran da fəaliyyət göstərəcəkdir. Burada 
da müxtəlif tədbirlərin keçirilməsi üçün hər cür şərait 
yaradılacaqdır. Sahəsi 918 kvadratmetr olan üçüncü mərtəbədə 
 217 
8 ofis və görüş otaqları vardır. Binanın bütün mərtəbələrində ən 
müasir mebellər və avadanlıq quraşdırılacaq, dünya 
standartlarına cavab verən liftlər və eskalatorlar işləyəcəkdir. 
Bakı Biznes Mərkəzi ən müasir tələblərə cavab verən 
havalandırma sistemi və yanğınsöndürmə avadanlığı ilə təchiz 
olunmuşdur. Mərkəzin ərazisində Dənizkənarı Milli Parka 
xüsusi yaraşıq verən fəvvarə də quraşdırılmışdır. 
Görülən işlərlə yaxından tanış olan dövlətimizin başçısı 
tikintinin yüksək keyfiyyətlə həyata keçirilməsi ilə bağlı 
müvafiq tapşırıqlarını verdi. 
 
 
 218 
 
 
 
BOLQARISTAN RESPUBLİKASININ 
PREZİDENTİ ZATİ-ALİLƏRİ CƏNAB GEORGİ 
PIRVANOVA 
 
Hörmətli cənab Prezident! 
Ölkənizin milli bayramı münasibətilə Sizə və bütün 
xalqınıza öz adımdan və Azərbaycan xalqı adından ən səmimi 
təbriklərimizi yetirirəm. 
Bu gün Azərbaycan–Bolqarıstan münasibətləri hərtərəfli 
inkişaf yolundadır. Ümidvaram ki, dostluq əlaqələrimizin daim 
möhkəmləndirilməsi, qarşılıqlı maraq doğuran sahələrdə, 
Avropa İttifaqının həyata keçirdiyi proqram və layihələr 
çərçivəsində əməkdaşlığımızın müvəffəqiyyətlə davam 
etdirilməsi istiqamətində bundan sonra da ardıcıl səylər 
göstərəcəyik. 
Belə bir xoş gündə Sizə möhkəm cansağlığı, səadət, 
işlərinizdə uğurlar, dost Bolqarıstan xalqına sülh və tərəqqi 
arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 18 fevral 2010-cu il 
 
 
 
 
 219 
 
 
 
QANA RESPUBLİKASININ PREZİDENTİ  
ZATİ-ALİLƏRİ  
CƏNAB CON EVANS ATTA MİLLSƏ 
 
Hörmətli cənab Prezident! 
Qana Respublikasının milli bayramı – Müstəqillik günü 
münasibətilə Sizi və bütün xalqınızı səmimi qəlbdən təbrik 
edirəm. 
Ümidvaram ki, Azərbaycan–Qana münasibətlərinin inkişafı 
daim xalqlarımız arasında dostluq və əməkdaşlığın 
möhkəmlənməsinə xidmət edəcəkdir. 
Sizə ən xoş arzularımı yetirir, xalqınıza əmin-amanlıq və 
firavanlıq diləyirəm. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı, 18 fevral 2010-cu il 
 
 
 
 220 
 
 
 
AZƏRBAYCAN PREZİDENTİ İLHAM ƏLİYEV 
POLŞANIN MİLLİ TƏHLÜKƏSİZLİK 
BÜROSUNUN RƏHBƏRİ ALEKSANDR 
ŞÇIQLONUN BAŞÇILIQ ETDİYİ NÜMAYƏNDƏ 
HEYƏTİNİ QƏBUL ETMİŞDİR 
 
Bakı  
 
18 fevral 2010-cu il 
 
Azərbaycan Respublikasının Prezidenti İlham Əliyev 
fevralın 18-də Polşanın Milli Təhlükəsizlik Bürosunun rəhbəri 
Aleksandr Şçıqlonun başçılıq etdiyi nümayəndə heyətini qəbul 
etmişdir. 
Aleksandr Şçıqlo Polşa Prezidenti Lex Kaçinskinin 
salamlarını Prezident İlham Əliyevə çatdırdı. 
Görüşdə Polşanın Milli Təhlükəsizlik Bürosunun rəhbərinin 
ölkəmizə səfərinin Azərbaycan ilə Polşa arasında uğurla inkişaf 
edən ikitərəfli münasibətlərimizin daha da genişləndirilməsi ilə 
bağlı məsələləri müzakirə etmək üçün yaxşı fürsət yaratdığı 
vurğulandı, dövlətlərimizin başçılarının qarşılıqlı səfərlərinin və 
həmçinin ölkələrimiz arasında mövcud dostluq əlaqələrinin 
regional əməkdaşlıq baxımından önəmi qeyd edildi. 
Dövlətimizin başçısı Polşa Prezidenti Lex Kaçinskinin 
salamlarına görə minnətdarlığını bildirdi, onun da salamlarını 
Polşa dövlətinin başçısına çatdırmağı xahiş etdi. 
 
 
 221 
 
 
 
2010-CU İL AZƏRBAYCAN TARİXİNƏ EKOLOJİ 
VƏZİYYƏTİN YAXŞILAŞDIRILMASI 
SAHƏSİNDƏ DÖNÜŞ İLİ KİMİ YAZILACAQDIR 
AZƏRBAYCAN PREZİDENTİ İLHAM ƏLİYEVİN 
YANINDA EKOLOJİ PROBLEMLƏRƏ HƏSR 
OLUNMUŞ MÜŞAVİRƏ KEÇİRİLMİŞDİR 
 
Bakı  
 
18 fevral 2010-cu il 
 
Fevralın 18-də Azərbaycan Respublikasının Prezidenti 
İlham Əliyevin yanında ekoloji problemlərə həsr olunmuş 
müşavirə keçirilmişdir. Dövlətimizin başçısı müşavirəni giriş 
nitqi ilə açmışdır. 
 
PREZİDENT İLHAM ƏLİYEVİN GİRİŞ NİTQİ 
 
– Bu il Azərbaycanda «Ekologiya ili» elan edilib. Biz 
bütün il ərzində və ondan sonrakı illərdə ekoloji məsələlərin 
həllinə böyük diqqət göstərməliyik. Artıq uzun illərdir ki, 
Azərbaycanda bu istiqamətdə işlər görülür. Bir müddət bundan 
əvvəl geniş ekoloji proqram qəbul edilmişdir. Proqram 
çoxşaxəlidir, çox müfəssəl proqramdır. Proqramda həllini 
gözləyən, vacib olan bütün məsələlər öz əksini tapıb, eyni 
zamanda, konkret icra mexanizmləri də müəyyən edilibdir. 
Maliyyə resursları haqqında orada kifayət qədər istiqamətlər 
vardır. Bir sözlə, biz ekoloji vəziyyətin sağlamlaşdırılması 
istiqamətində daha da ciddi addımlar atmalıyıq. 
Ümumiyyətlə, Azərbaycan iqtisadiyyatı son illər ərzində 
dünyada ən sürətlə inkişaf edən iqtisadiyyatdır. Bunu həm 
iqtisadi göstəricilər əyani şəkildə sübut edir, eyni zamanda, 
 222 
Azərbaycanda görülən işlər göz qabağındadır. Bizim iqtisa-
diyyat 6 il ərzində təxminən 3 dəfə artıbdır. Bu, dünyada 
analoqu olmayan inkişafdır. Hətta bütün dünya üçün ağır olan 
2009-cu ildə bizim iqtisadiyyatımız 9,3 faiz artıb. Ümumi daxili 
məhsulun artması onu göstərir ki, Azərbaycan iqtisadiyyatı 
dayanıqlıdır, çoxşaxəlidir və uğurludur. 
Bütün bu işlərin təməlində apardığımız islahatlar, ölkəmizin 
hərtərəfli inkişafı, regionların sosial-iqtisadi inkişafının icrası 
ilə bağlı görülən tədbirlər, regional proqramın birinci 
mərhələsinin uğurla başa çatdırılması və Azərbaycanda gözəl 
investisiya iqliminin yaradılması dayanır. Bu gün Azərbaycanda 
investisiyalar həm xaricdən daxil edilir, həm də ancaq son bir 
neçə il ərzində daxili investisiyalar xarici investisiyaları 
üstələyir. Bu onu göstərir ki, artıq Azərbaycan dövləti və 
Azərbaycan şirkətləri öz ölkəsinə böyük sərmayə qoyulması 
istiqamətində önəmli addımlar atırlar. 
Azərbaycanda investisiya iqlimi gələcəkdə də müsbət 
olacaqdır. 2009-cu ildə həm beynəlxalq maliyyə qurumları, həm 
kommersiya bankları, yəni dünyada fəaliyyət göstərən 
kommersiya bankları müəyyən dərəcədə maliyyə sıxıntıları 
içində idilər. Buna baxmayaraq, Azərbaycana ayrılan kreditlər, 
onların məbləği artır. Xarici şirkətlər hətta 2009-cu ildə 
Azərbaycan iqtisadiyyatına böyük sərmayənin qoyulması 
istiqamətində vacib addımlar atmışlar. 2009-cu ildə ölkə 
iqtisadiyyatının şaxələndirilməsi üçün çox vacib sənaye 
obyektlərinin açılışında iştirak etmişik, eyni zamanda, çox vacib 
müəssisələrin təməl daşı qoyulmuşdur. 
Görülən bütün bu işlər, yenə də deyirəm ki, çox konseptual 
xarakter daşıyır. Biz çox ciddi proqram üzərində işləyirik. 
Proqram çoxşaxəlidir. Proqramın əsas vəzifəsi Azərbaycan 
iqtisadiyyatını gücləndirmək, şaxələndirmək, Azərbaycanın 
bütün problemlərini həll etmək, insanların sosial problemlərinin 
həlli üçün vacib addımlar atmaq və beləliklə, ölkəmizin 
müstəqilliyini, iqtisadi azadlığını, iqtisadi müstəqilliyini 
gücləndirməkdir. Azərbaycanda sahibkarlığın inkişafı üçün çox 
 223 
gözəl şəraitin yaradılması, əlbəttə, həmişə olduğu kimi, prioritet 
məsələlərdən biridir. 
Əlbəttə ki, son illərdə ölkə qarşısında duran əsas vəzifələr 
diqqət mərkəzindədir. Çünki biz çalışırdıq və çalışırıq ki, 
ölkəmiz uğurla inkişaf etsin. İlk növbədə ölkə üçün ən vacib 
problemlərin həllinə diqqət göstərilmişdir. İnfrastruktur 
layihələri, iqtisadi islahatlar, investisiyalar, sosial məsələlərin 
həlli. Energetika sektorunda böyük sərmayələr qoyulubdur. 
Həm neft-qaz istehsalı bir neçə dəfə artıbdır, eyni zamanda, 
Azərbaycan öz ixrac imkanlarını böyük dərəcədə genişləndirə 
bilibdir. Bizim neft-qaz sahəsindəki uğurlar bütün dünya 
tərəfindən tanınır. Azərbaycan özünü etibarlı tərəfdaş kimi artıq 
dünyada təsdiq edibdir. Bu gün çoxşaxəli ixrac marşrutlarımız 
imkan verir ki, təkcə bir marşrutdan asılı olmayaq. Beləliklə, 
həm iqtisadi, həm siyasi imkanlarımız daha da genişlənir. 
Elektrik enerjisinin istehsalı üçün əlavə güclərin yaradılması 
istiqamətində də çox vacib, konkret addımlar atılmışdır. Bu gün 
Azərbaycan öz enerji təhlükəsizliyini tam şəkildə təmin edir. 
Bununla bərabər, ərzaq təhlükəsizliyinin təmin edilməsi işində 
vacib addımlar atılmışdır, böyük investisiyalar qoyulmuşdur. 
Bu gün biz özümüzü əsas ərzaq məhsulları ilə demək olar ki, 
təmin edirik. Çalışmalıyıq ki, yerli istehsalı daha da artıraq və 
kənd təsərrüfatı məhsullarının ixracı ilə bağlı bütün məsələləri 
həll edək, yeni bazarlar əldə edək. Beləliklə, kənd təsərrüfatının 
inkişafını da gələcəkdə təmin etmək üçün lazımi tədbirlər 
görüləcəkdir. 
Mən bütün bu məsələləri ona görə deyirəm ki, ölkə 
qarşısında duran əsas iqtisadi və sosial məsələlər öz həllini 
tapmalı idi, onların böyük əksəriyyəti öz həllini tapıbdır. 
Gələcək illərdə, xüsusilə regionların və ümumiyyətlə, ölkəmizin 
sosial-iqtisadi inkişafı Dövlət Proqramının ikinci mərhələsinin 
uğurla başa çatdırılması üçün 2013-cü ilə qədər bütün əsas 
məsələlər öz həllini tapmalıdır. 
Ekologiya məsələlərinə gəldikdə, sirr deyil ki, əsrlər boyu 
bizim regionda bu məsələlərə ciddi diqqət verilmirdi. Ekoloji 
 224 
tarazlığın bərpa edilməsi, ekoloji tədbirlərin görülməsi, ətraf 
mühitin qorunması sanki beşinci, onuncu dərəcəli məsələ kimi 
gündəlikdə dayanırdı. Yəni, hətta ekologiya sözü, əvvəlki 
illərdə o qədər də çox işlədilmirdi. Beləliklə, Abşeron 
yarımadasının torpaqlarının müəyyən hissəsi çirklənibdir. Neft 
tullantıları ilə çirklənmiş gölməçələr bu gün də bizi narahat edir. 
Məişət tullantılarının utilizasiyası məsələləri ilə demək olar ki, 
ciddi məşğul olmamışıq. Azərbaycanda içməli su problemi 
həmişə, bütün dövrlərdə ən ciddi, ən böyük problemlərdən biri 
idi. Bu gün də bu problem deyə bilərəm ki, həllini gözləyən 
əsas problemlərdən biridir. Yəni ki, bütövlükdə ekologiya 
məsələlərinə bir az ögey münasibət bəslənilirdi. Deyə bilərəm 
ki, bütün sovet məkanında, postsovet məkanında, Sovet İttifaqı 
zamanında daha çox planın icrası məsələləri nəzərdə tutulurdu. 
Ancaq ekoloji tədbirlər ya yarımçıq görülürdü, ya görülmürdü. 
Sovet İttifaqına xas olan bütün bu ümumi meyillərə 
baxmayaraq, Azərbaycanda ekoloji məsələlərin həlli işinə 1970-
80-ci illərdə böyük diqqət göstərilirdi. Bu gün Bakının ətrafında 
gördüyümüz ağaclar, meşəliklər, yaşıllıq zolaqları ulu öndər 
Heydər Əliyevin təşəbbüsü, onun şəxsi iştirakı ilə salınmışdır. 
O illərdə Bakının kanalizasiya probleminin həlli istiqamətində 
vacib addımlar atılmışdır. Yəni, bütün bu məsələlər o vaxt 
imkan daxilində görülürdü. Ancaq əlbəttə ki, Azərbaycan 
müstəqil dövlət deyildi və bu sahədə müstəqil siyasət apara 
bilmirdi. 
Bu gün ekoloji məsələlərin həlli vacib məsələlərdən biridir. 
Ona görə yox ki, bütün dünyada bu məsələlərə böyük diqqət 
göstərilir. Ona görə ki, bu gün Azərbaycan qarşısında həllini 
gözləyən əsas məsələlərdən biri ekoloji vəziyyətin 
yaxşılaşdırılmasıdır. Qeyd etdiyim kimi, bu istiqamətdə vacib 
addımlar atılıbdır, konkret proqram qəbul edilibdir. Bu gün isə 
mən hesab edirəm ki, biz əlavə tədbirlər haqqında danışmalıyıq. 
Təsadüfi deyil ki, mənim təşəbbüsümlə 2010-cu il 
Azərbaycanda «Ekologiya ili» elan edilmişdir. Artıq bütün 
cəmiyyətdə bu təşəbbüs müsbət qarşılanır və görülən tədbirlər 
 225 
əhali tərəfindən, ictimaiyyət tərəfindən dəstəklənir, ağacəkmə 
kampaniyası və digər vacib məsələlər xalqın iştirakı ilə həyata 
keçirilir. 
Mən hesab edirəm ki, ekologiya tədbirlərinin görülməsi 
ancaq 2010-cu illə məhdudlaşmamalıdır. Biz bundan sonrakı 
illərdə bu məsələlərə ciddi diqqət göstərməliyik. Həllini 
gözləyən əsas məsələlər aydındır. Bu gün biz bu barədə 
danışacağıq. Ətraf mühitin qorunması, əhalinin içməli su ilə 
təmin edilməsi – bu istiqamətdə də kompleks tədbirlər görülür. 
Hansısa bir istiqamətdən söhbət getmir. Burada həm də Oğuz–
Qəbələ–Bakı su kəmərinin tikintisi nəzərdə tutulur. Ümid 
edirəm ki, bu il bu su kəməri – Bakıya hava-su kimi lazım olan 
bu kəmər istifadəyə veriləcək və beləliklə, Bakı əhalisi təmiz 
içməli su ilə təmin ediləcəkdir. Samur–Abşeron kanalının 
tikintisi, – bu da çox böyük vəsait tələb edən layihədir, – uğurla 
davam edir. Artıq 122 kənddə kiçik təmizləyici modul qurğular 
quraşdırılıbdır və 220 mindən çox vətəndaş – əvvəllər çay 
sularından, bulanıq sulardan istifadə edən vətəndaşlar bu gün 
təmiz içməli su ilə təmin edilir. Hazırda 60-dan yuxarı kənddə 
işlər gedir və hesab edirəm ki, bu il, ümumiyyətlə, bu proqram 
çərçivəsində 350 mindən çox vətəndaş təmiz içməli su ilə təmin 
ediləcəkdir. Bu proqram bundan sonrakı illərdə davam 
etdirilməlidir. 
İçməli su ilə bərabər, əlbəttə ki, biz həm Bakının, həm 
ölkəmizin bütün şəhər və rayonlarının kanalizasiya məsələlərini 
həll etməliyik. Keçən ilin sonunda biz Bakıda Hövsan aerasiya 
stansiyasının açılışında iştirak etmişik. Bu, çox vacib layihədir. 
Bu, demək olar ki, Bakının kanalizasiya problemlərinin böyük 
hissəsini həll edir. Ancaq tam həll etmir. Əlavə tədbirlər planı 
vardır. Biz bu il və gələn illərdə bu məsələlərə böyük diqqət 
göstərməliyik ki, Bakının bütün kanalizasiya sistemi yeniləşsin, 
müasirləşsin, ən yüksək standartlara cavab versin. Beləliklə, 
şəhərimiz üçün bütün dövrlərdə çox ciddi olan bu problem öz 
həllini tapacaqdır. 
 226 
Bu gün Azərbaycanda yaşıllaşdırma istiqamətində vacib 
addımlar atılır, ağacəkmə kampaniyası uğurla davam edir. Qeyd 
etdiyim kimi, Azərbaycan vətəndaşları bu gözəl təşəbbüsə çox 
fəal şəkildə qoşulmuşlar. Qarşıya vəzifə qoyulmuşdu ki, qısa 
müddət ərzində Bakıda və Abşeron yarımadasında ən azı 3 
milyon ağac əkilsin, bütün suvarma işləri təmin edilsin və bu 
istiqamətdə vacib addımlar atılır. Biz artıq nəticələri görürük. 
Bakının müxtəlif yerlərində artıq bu çox gözəl mənzərə göz 
qabağındadır. Əvvəlki illərdə antisanitariya mənbəyi olan 
aeroport yarmarkası köçürüldü və o boşalan ərazidə böyük meşə 
zolaqları yaradılır. Yəni, bu istiqamətdə işlər görülür və biz bu 
gün bu barədə eşidəcəyik. 
Havanın çirklənməsi məsələlərinə böyük diqqət göstəril-
məlidir. Mən bir müddət bundan əvvəl müvafiq göstərişlər 
vermişəm ki, biz Azərbaycanda bu istiqamətdə bütün məsələləri 
Avropa standartlarına uyğunlaşdırmalıyıq. Mənə verilən 
məlumata görə, havanın çirklənməsinin 70 faizi avtonəqliyyatın 
payına düşür. Hesab edirəm ki, nəzərdə tutulmuş tədbirlərin 
icrası nəticəsində biz bu sahədə də Avropa standartlarına 
çatacağıq. 
Əlbəttə ki, bu, asan proses deyildir. Çox böyük tədbirlərin 
görülməsi nəzərdə tutulur. Ancaq biz bunu etməliyik. 
Bir sözlə, ekoloji vəziyyətin yaxşılaşdırılması istiqamətində 
çox işlər görülməlidir. Əsas məsələ ondan ibarətdir ki, 
Azərbaycan dövlətinin bu işlərin görülməsi üçün ciddi və güclü 
iradəsi vardır. Konkret fəaliyyət proqramı tərtib edilibdir. Bu 
gün biz bir daha bütün bu məsələləri təhlil edib, əlavə 
tədbirlərin görülməsi haqqında qərarlar verəcəyik ki, 2010-cu 
ildə və ondan sonrakı illərdə bu istiqamətdə ən ciddi addımlar 
atılsın. 
Mən şübhə etmirəm ki, görülən və görüləcək tədbirlər 
nəticəsində bir neçə ildən sonra görəcəyik ki, Azərbaycan 
vətəndaşlarının sağlamlığı daha da möhkəmlənib. Çünki insan 
sağlamlığına ən ciddi zərbə vuran amil ekoloji vəziyyətin lazımi 
səviyyədə olmamasıdır. Hava, su, ətraf mühit – bütün bu amillər 
 227 
insanın sağlamlığına ən böyük təsir edən amillərdir. Əgər biz bu 
istiqamətdə işlərimizi ən qabaqcıl Avropa ölkələrinin 
standartlarına uyğunlaşdırsaq, görəcəyik ki, müəyyən 
müddətdən sonra həm insanların sağlamlığı, həm onların fiziki 
qabiliyyəti, həm ümumiyyətlə, Azərbaycanda yaşamaq üçün ən 
lazımi şərait yaradılmışdır. Bu istiqamətdə görülmüş işlər 
sayəsində xalqımız daha da yaxşı yaşayacaq, sağlam olacaq və 
Azərbaycan hərtərəfli inkişafını bundan sonra daha da uğurla 
irəliyə aparacaqdır. 
İndi isə söz verilir ekologiya və təbii sərvətlər naziri Hüseyn 
Bağırova. 
 
* * * 
 
Ekologiya və təbii sərvətlər naziri Hüseynqulu Bağirov 
müşavirədə çıxış edərək dedi: 
– Zati-aliləri cənab Prezident! 
Sizin, ölkəmizin iqtisadi, sosial, mədəni və digər sahələrin 
inkişafına, yeni iş yerlərinin yaradılmasına, eləcə də ətraf 
mühitin sağlamlaşdırılması, xalqımızın rifahının yaxşılaş-
dırılması naminə təbii sərvətlərdən istifadə məsələlərinə 
göstərdiyiniz iradə, qətiyyət gündəlik diqqət və qayğının, həyata 
keçirilən ardıcıl tədbirlərin nəticəsində qazanılmış uğurlar 
əhalinin ekoloji şüurunda da müsbət dəyişikliklərə gətirib 
çıxarmış, ekoloji durumun yaxşılaşdırılmasına yönəldilmiş 
tədbirlər ölkə vətəndaşlarının fəal iştirakına zəmin yaratmışdır. 
Hüseynqulu Bağırov dövlətimizin başçısı tərəfindən 2010-cu 
ilin «Ekologiya ili» elan olunmasının həm ölkəmizdə, həm də 
onun hüdudlarından kənarda böyük rəğbətlə qarşılandığını 
bildirdi. Nazir «Ekologiya ili» və Prezident İlham Əliyev 
tərəfindən təsdiq olunmuş ətraf mühit sahəsində strateji 
proqramların icrası vəziyyəti barədə dövlətimizin başçısına 
məlumat verərək dedi: 
– Hörmətli cənab Prezident, tərəfinizdən təsdiq edilmiş ətraf 
mühit sahəsində strateji proqramlar müvəffəqiyyətlə icra 
olunur. «Azərbaycan Respublikasında ekoloji vəziyyətin 
 228 
yaxşılaşdırılmasına dair 2006-2010-cu illər üçün kompleks 
Tədbirlər Planı» mövcud problemlərin həllinə, xüsusilə Bakı 
şəhəri və Abşeron yarımadasında ətraf mühitin yaxşılaşdırılması 
istiqamətində aparılan işlərə böyük təkan vermiş, bu istiqamətdə 
iri layihələr uğurla həyata keçirilmiş və hazırda davam etdirilir. 
Ətraf mühitə təsirlər iqtisadiyyatın müxtəlif sahələri ilə bağlıdır 
və bir sıra dövlət qurumları ekoloji problemlərin həlli 
istiqamətində tədbirlər görürlər. İqtisadi İnkişaf Nazirliyi, 
«Azərsu» Səhmdar Cəmiyyəti, Dövlət Neft Şirkəti və digər 
təşkilatlar tərəfindən tullantıların və çirkab suların idarə 
olunmasının təskmilləşdirilməsi, neftlə çirklənmiş ərazilərin, 
Bakı buxtasının ekoloji vəziyyətinin yaxşılaşdırılması və sair 
istiqamətlərdə layihələr həyata keçirilir. 
Möhtərəm Prezident, icazə verin bütün bunlarla bərabər, 
nazirlik tərəfindən ətraf mühitin sağlamlaşdırılması istiqamə-
tində Sizin tapşırığınız əsasında görülmüş və hazırda həyata 
keçirilən işlər barədə qısa məlumat verim. Təşəbbüsünüzlə 
həyata keçirilən, qısa zamanda geniş əraziləri əhatə edən və 
səmərəli nəticələr verən Əhalinin ekoloji cəhətdən təmiz su ilə 
təminatının yaxşılaşdırılması proqramı” üzrə fəaliyyət davam 
etdirilir. Sizin də bildirdiyiniz kimi, artıq 12 rayonun 122-dən 
çox kəndində yekunlaşdırılmış işlər nəticəsində 224 min əhali 
Dünya Səhiyyə Təşkilatının standartlarına cavab verən içməli 
su ilə təmin olunmuşdur. Bunun üçün həm də 1300-ə qədər 
bulaqbölüşdürücü məntəqə, 600 kilometrdən çox su xətti inşa 
edilmişdir. 
Tapşırığınızla reallaşdırılan Xəzər dənizinin çirklənmədən 
qorunması ilə bağlı digər uğurlu proqram çərçivəsində Abşeron 
yarımadasında modul tipli çirkab su təmizləyici qurğulardan 
ibarət 16 stansiya qurularaq «Xəzər dənizinin ekoloji mühitinin 
mühafizəsi sistemi» yaradılmışdır. «Azərsu» SC-nin 
sərəncamında olan iri təmizləyici qurğularla bərabər, bu 
sistemin fəaliyyəti nəticəsində Pirallahıdan Novxanıyadək 86 
kilometr məsafədə sahilboyu ərazilərdən gün ərzində təkcə bu 
stansiyaların gücü ilə 6 min kubmetrdən çox çirkab suyun 
 229 
təmizlənmədən dənizə axıdılmasının qarşısı alınmış, həmin 
ərazilərdə ekoloji tarazlığın bərpası istiqamətində mühüm 
nailiyyətlər əldə olunmuşdur. 
Lakin istər yaşayış məntəqələrində, istərsə də Xəzər 
akvatoriyasında quraşdırılaraq müvafiq bələdiyyələrin 
istifadəsinə verilmiş modul təmizləyici qurğuların istismarı ilə 
bağlı əlavə tədbirlər labüddür. Abşeron yarımadasının təhlükəli 
tullantılardan təmizlənməsi sahəsində də işlər uğurla aparılır. 
Bakı və Sumqayıt şəhərlərindən müxtəlif tərkibli təhlükəli 
istehsalat tullantıları təhlükəli tullantıların idarə olunması üzrə 
Milli Mərkəzə daşınaraq basdırılır. O cümlədən Sumqayıtda 
ətraf mühitin ciddi çirklənməsinə səbəb olan 287 min ton civə 
tərkibli toksiki tullantıların bir neçə il ərzində təhlükəli 
tullantılar poliqonuna daşınaraq zərərsizləşdirilməsi prosesi 
2009-cu ildə başa çatdırılmışdır. 
Bu işlərin səmərəliliyini artırmaq məqsədi ilə poliqonun 
infrastrukturu inkişaf etdirilmiş, qaz, su və elektriklə tam təmin 
edilmişdir. Bu da təhlükəli tullantıları emal yolu ilə 
zərərsizləşdirmək imkanı yaratmışdır. Hazırda poliqonda 250 
min kubmetr tutumunda yeni hücrənin inşası tamamlanır. 
Regionların yüksək sürətli inkişafı respublikanın digər 
bölgələrində də təhlükəli tullantıların idarə olunması problemini 
aktuallaşdırmışdır. Bu baxımdan Gəncədə və yaxın rayonlarda 
formalaşan təhlükəli tullantıların zərərsizləşdirilməsi üçün ilk 
regional təhlükəli tullantılar poliqonunun yaradılması 
məqsədəuyğun hesab edilir. 
Hörmətli cənab Prezident, meşələrin mühafizəsi, bərpası, 
yeni meşəliklərin salınması sahəsindəki göstəricilər durmadan 
artır. Təkcə son üç ildə 32 min 211 hektar ərazidə meşəbərpa 
tədbirləri aparılmışdır. Sevindirici haldır ki, son 15 ildə meşə ilə 
örtülü sahələr 989 min hektardan 1 milyon 21 min hektara 
qaldırılmışdır ki, bu da respublikada meşə ilə örtülü ərazilərin 
11,4 faizdən 11,8 faizə qədər artması deməkdir. Bu göstəricilər 
beynəlxalq peykdən müşahidə təşkilatlarının təhlillərində də 
təsdiqini tapmışdır. 
 230 
Sizin tapşırığınıza əsasən paytaxtda və respublikamızın 
bölgələrində yaşıllaşdırma işləri geniş vüsət almışdır. 2008-ci 
ilin əvvəlindən başlayaraq Bakı-Qazax magistral avtomobil 
yolunun Atbulaq yaşayış məntəqəsindən Hacıqabul rayon 
mərkəzinədək olan 28 kilometrlik hissəsində 172 min ağac və 
kol əkilmişdir. Ərazidə ümumi tutumu 35 min kubmetr olan su 
anbarı yaradılmış, müasir damcılı suvarma sistemi ilk dəfə 
yaşıllaşdırma proqramlarında istifadə edilmişdir. Həyata 
keçirilən aqrotexniki tədbirlər nəticəsində ərazidə 90 faizdən 
yuxarı bitişə nail olunmuşdur. 
Oxşar nəticələr digər yaşıllaşdırma işləri aparılan sahələrdə 
də əldə edilmişdir. Zığ-Heydər Əliyev adına Beynəlxalq hava 
limanı yolunun ətrafında 144 hektar ərazidə 140 mindən çox 
ting əkilmişdir. Günəşli yamacında 52 hektar ərazidə 69 min 
üzüm tingləri və ümumi yaşıllığı yaradaraq landşaftı 
nəcibləşdirən başqa bitkilər əkilmişdir. Əzizbəyov dairəsi – 
Heydər Əliyev adına Beynəlxalq hava limanı yolu ətrafında 
landşaftın bərpa edilməsi üçün 109 min kubmetr torpaq işləri 
aparılmış, 56 hektar sahədə 61,6 min ağac və kol əkilmiş, 63,5 
min kvadratmetr sahəyə yaşıl çəmən salınmışdır. 
Yaşıllaşdırılmış ərazilərin suvarılması üçün əlavə olaraq 
2009-cu ilin sonunda 13 artezian quyusu qazılmış və su tutumu 
10 min kubmetrdən çox olan su anbarı inşa edilmiş, uzunluğu 
88 kilometr olan suvarma şəbəkəsi yaradılmışdır. 
Bundan əlavə, Abşeron yarımadasında 3 milyon ağac 
əkilməsi ilə bağlı tapşırığınızın icrası ilə əlaqədar 
yaşıllaşdırılacaq ərazilər seçilmiş, həmin ərazilərdə, keçmiş 
Binə ticarət mərkəzinin ərazisi də daxil olmaqla, nazirliyin 
daxili imkanları hesabına 472 min kubmetr torpaq işləri 
görülmüş, hamarlanmış əraziyə 6 min 400 kubmetr münbit 
torpaq, 2 min 160 kubmetr üzvi gübrə daşınmış, 9 artezian 
quyusu qazılmış, 10,5 kilometr uzunluğunda suvarma sistemi 
yaradılmışdır. Son iki ayda təkcə Bakı, Sumqayıt şəhərlərinin 
ərazilərində və yarımadanın digər sahələrində 204 mini 
Ekologiya və Təbii Sərvətlər Nazirliyi tərəfindən olmaqla, Bakı 
 231 
və Sumqayıt İcra Hakimiyyəti orqanlarının iştirakı ilə cəmi 573 
min ağac və kol əkilmişdir. 2009-cu ilin dekabrında Sizin 
iştirakınızla keçirilmiş iməcilikdən sonrakı dövrdə respublikada 
ümumilikdə 2 milyondan çox ağac əkilmişdir. Ümumiyyətlə 
isə, son payız mövsümündə – sentyabr ayından bəri respublika 
ərazisində cəmi 3 milyon 12 min ağac və kol əkilmişdir ki, 
bunlardan da 668,96 mini müvafiq icra hakimiyyəti orqanlarının 
iştirakı ilə həyata keçirilmişdir. 
Bioloji müxtəlifliyin qorunub saxlanılması nazirliyin 
fəaliyyətində əsas istiqamətlərdən biri olaraq qalır. Aparılmış 
tədbirlər nəticəsində xüsusi mühafizə olunan təbiət əraziləri 
inkişaf etdirilmiş, onların sahəsi 2003-cü ildən etibarən 478 min 
hektardan 876 min hektaradək artırılmışdır. Hazırda 8 milli 
park, 11 qoruq və 24 yasaqlıqdan ibarət bu şəbəkə ölkənin 
ərazisinin 10,1 faizini əhatə edir. Başlanğıcda isə bu, 5 faizdən 
aşağı idi. Xüsusən, Cənubi Qafqazda sahəsi 115 min 895 hektar 
olan ən böyük Şahdağ Milli Parkının yaradılması ilə bağlı 
Sərəncamınız biomüxtəlifliyin qorunması işinə böyük töhfə 
vermişdir. 
Möhtərəm cənab Prezident, Sizin qabaqcıl dünya təcrübəsinə 
və yeni texnologiyaların tətbiqinə diqqətiniz nəticəsində ölkədə 
müasir ekoloji monitorinq sistemi yaradılmışdır. Ətraf mühit 
komponentlərinin dəqiq analizi və qiymətləndirilməsi məqsədi 
ilə respublikanın müxtəlif bölgələrində, o cümlədən ölkəyə 
daxil olan transsərhəd çayların üzərində ən müasir cihazlarla 
təmin olunmuş analitik tədqiqat laboratoriyaları təşkil 
edilmişdir. Çoxfunksiyalı və avtomatik rejimdə işləyən müasir 
cihazlar havada, suda və torpaqda 3 mindən artıq çirkləndiricini 
təyin etməyə imkan verir. Nüvə texnologiyalarından istifadə 
edən ölkələrlə sərhəd rayonlarda və Pirallahı adasında radiasiya 
fonu üzərində avtomatlaşdırılmış monitorinq nəzarəti sistemi 
quraşdırılmışdır ki, həmin şəbəkədən artıq avtomatik rejimdə 
məlumatlar həm Ekologiya və Təbii Sərvətlər Nazirliyinin 
monitorinq xidmətinə, bilavasitə mərkəzinə, həm də Fövqəladə 
Hallar Nazirliyinə ötürülür. 
 232 
Milli hidrometeorologiya xidmətinin müasir tələblərə uyğun 
inkişafı üçün hidrometeoroloji müşahidə şəbəkəsi 
modernləşdirilmış, proqnoz sistemi müasir telekommunikasiya 
və informasiya texnologiyaları ilə təmin olunmuşdur. Əslində, 
bu iş bundan sonra da davam etdirilməlidir. Çünki rayonlarda 
olan stansiyalarımızda bütün sistemlər bərpa olunsa da, köhnə 
avadanlıqdan hələ də istifadə edilir. Ancaq hazırda həmin 
stansiyaların Finlandiya istehsalı olan və Azərbaycanda texniki 
imkanları nəzərdən keçirilən avtomatik meteostansiyalarla 
təchiz edilməsi prosesi gedir. 
Meteoroloji şəraitin və buzlaqların dəqiq, təkmil müşahidəsi, 
flora və faunanın dərindən öyrənilməsi məqsədi ilə Azərbaycan 
Respublikasının yüksək dağlıq ərazilərində Kompleks 
Hidrometeoroloji və Ekoloji Tədqiqat Elmi Mərkəzi 
yaradılmışdır. Kompleks Elmi Mərkəzin bazasında və Şahdağın 
zirvəsində 2 avtomat meteoroloji stansiya quraşdırılmış və 
alternativ enerji hesabına onların fasiləsiz fəaliyyəti təmin 
edilmişdir. 
Möhtərəm cənab Prezident, tərəfinizdən 2010-cu ilin 
«Ekologiya ili» elan edilməsi ilə bağlı cari ilin prioritet 
istiqamətləri üzrə müvafiq layihələr hazırlanmışdır. Həyata 
keçirdiyiniz uğurlu siyasətə söykənərək Abşeron yarımadasında 
neft tullantıları və digər zərərli maddələrlə çirklənmiş 
torpaqların və göllərin bərpası əsas prioritet istiqamət 
seçilmişdir. Burada göllərin və ətrafının təmizlənməsi, 
torpaqların rekultivasiyası hesabına ərazilərin reabilitasiyası 
nəzərdə tutulmuşdur. Bununla bağlı hərtərəfli araşdırmalar 
aparılmış, müvafiq layihə təklifləri hazırlanmışdır. Bu işlərin 
ilkin olaraq Zığ gölünün ətrafında aparılması məqsədi ilə 
hazırlanmış “Zığ gölünün və ətraf ərazilərin neft tullantılarından 
təmizlənməsi və torpaqların reabilitasiyası” layihə-smeta 
sənədləri aidiyyəti dövlət qurumları ilə razılaşdırılır. 
Müvafiq qərar veriləcəyi təqdirdə növbəti mərhələdə bu işlər 
Çuxurdərə, Bülbülə, Hacıhəsən, Qırmızıgöl, Masazır və digər 
göllərin yerləşdiyi ərazilərdə aparıla bilər. Eyni zamanda, Neft 
 233 
Şirkətinin nümayəndələri layihədə iştirak edirlər. Şirkət 
balansında olan neftlə çirklənmiş geniş ərazilərdə öz vəsaitləri 
hesabına təmizləmə işlərini çox sürətlə aparır. 
Digər prioritet – təşəbbüsünüzlə geniş vüsət almış 
yaşıllaşdırma tədbirləridir. Bu tədbirlərin iki istiqamətdə həyata 
keçirilməsi təklif olunur. Birinci istiqamət Abşeron 
yarımadasında yaşıllaşdırma işləridir. Bu tədbirlərin Zığ gölü və 
Heydər Əliyev adına Beynəlxalq hava limanı, Əzizbəyov-
Sabunçu dairələri, Bakı yamacı – 20-ci Sahəarası ərazilərdə və 
digər yerlərdə həyata keçirilməsi üçün hazırlanmış layihə-smeta 
sənədləri aidiyyəti dövlət orqanları ilə razılaşdırılmadadır. Eyni 
zamanda, genişmiqyaslı yaşıllaşdırma tədbirlərinin kifayət 
qədər suvarma suyu ilə təmin edilməsi üçün təmizlənmiş 
tullantı sulardan təkrar istifadə məsələsi araşdırılmış, Hövsan, 
Binə, Lökbatan, Səngəçal və Qobustan qəsəbələri ətrafında 
təmizlənmiş tullantı sularının texniki bitkilərin suvarılmasına 
yönəldilməsi üzrə ilkin layihə hazırlanmışdır. Misal üçün, 
Hövsanda aerasiya stansiyası tamamilə yeniləşdirilərək Sizin 
iştirakınızla istifadəyə verilmişdir. Çirkab suları burada 
təmizləndikdən sonra Xəzər dənizinə axıdılır. Nəzərə alsaq ki, 
dəniz suyunun şirinləşdirilməsinə nisbətən çirkli suların 
təmizlənməsi 8-10 dəfə daha ucuz başa gəlir, bu suların əlavə 
təmizlənərək o ərazidəki 3 min hektaradək sahənin 
yaşıllaşdırılmasında istifadə olunması mümkündür. Bunun 
nəticəsində həmin suların dənizə atılması ehtiyacı da kəskin 
surətdə azalacaqdır. 
İkinci istiqamət – avtomobil yolları boyu ətraf ərazilərin 
yaşıllaşdırılması ilə bağlıdır ki, bu da Abşeron yarımadasından 
kənara çıxır. Bu məqsədlə birinci mərhələdə Bakı–Ələt, Ələt–
Salyan və Ələt–Atbulaq istiqamətində həyata keçirilən işlərin 
davam etdirilməsi nəzərdə tutulur. 
Möhtərəm cənab Prezident, çıxışlarınızda səsləndirilmiş 
digər prioritet istiqamət “Əhalinin ekoloji cəhətdən təmiz su ilə 
təminatının yaxşılaşdırılması proqramı”nın davamlı icrasıdır. 
Bu məqsədlə modul tipli sutəmizləyici qurğular quraşdırılmış 
 234 
122 kəndə əlavə, hazırda 18 rayonun 63 kəndində də həmin 
istiqamətdə işlər gedir. Nəticədə daha 125 min insan təmiz 
içməli su ilə təmin olunacaqdır. Eyni zamanda, daha 132 
yaşayış məntəqəsində sutəmizləyici qurğuların quraşdırılması 
üçün hazırlanmış layihə-smeta sənədləri aidiyyəti dövlət 
orqanları ilə razılaşdırılır. Burada iki məqama diqqət yetirmək 
istəyirdim. Birincisi, Sizin tapşırığınıza əsasən, artıq bu 
layihəyə təkcə Kür və Araz çaylarının, kanalların suyundan 
istifadə edən yaşayış məntəqələri yox, həmçinin daha kiçik 
çayların, çirklənmiş sulardan istifadə etmək ehtiyacında olan 
başqa rayonların da kəndləri daxil edilmişdir. 
İkinci məqam isə, ilk dəfədir ki, Abşeron yarımadasında Zirə 
və Qala kəndlərində şoranlaşmış quyu sularını şirinləşdirəcək 
pilot layihələrin həyata keçirilməsidir. Bu, həmin kəndlərin su 
probleminin səhiyyə standartlarına cavab verən səviyyədə 
həllini təmin edəcəkdir. 
Növbəti prioritet istiqamət Xəzər dənizinin çirklənmədən 
qorunmasıdır. Bu məsələdə məqsəd Sizin tapşırığınızla Abşeron 
yarımadasının şimal sahilboyu ərazilərində qurulmuş modul 
tipli çirkab sutəmizləyici qurğulardan ibarət “Xəzər dənizinin 
ekoloji mühitinin mühafizə sistemi”nin cənub istiqamətində 
davam etdirilməsidir. Hazırda deyə bilərəm ki, mövcud 6 
stansiyanın fəaliyyəti diqqət mərkəzindədir və səmərəli işini 
davam etdirir. Onun nəticəsidir ki, hazırda Mərdəkan-Şüvəlan 
ərazisindəki bataqlıqlar istifadəyə yararlı vəziyyətə 
gətirilmişdir. İş adamları, yerli icra hakimiyyətinin 
nümayəndələri orada müvafiq işlər aparırlar. 
Prioritet istiqamətlərdən biri də atmosfer havasının 
mühafizəsidir. Siz bunu bugünkü müşavirədə də xüsusi qeyd 
etdiniz. Burada əsas çirklənmə avtonəqliyyat vasitələri ilə 
bağlıdır. Əgər sovet dövründə Azərbaycan Respublikası 
atmosferə çirkləndiricilər və karbon birləşmələrini 70 milyon 
ton çərçivəsində atırdısa, o dövrdən qalan iqtisadiyatın əsaslı 
surətdə yenidən qurulması və bir neçə dəfə böyüməsi 
nəticəsində bu dəqiqə atmosferə atdığımız karbon birləşmələri 
 235 
və çirkləndiricilərin həcmi 38 milyon tona enmişdir. Lakin əgər 
70 milyon tonun içində nəqliyyatın payı 4,5 milyon ton idisə, 
bu gün artıq 38 milyon tonun haradasa 14-15 milyon tonu təkcə 
nəqliyyatın payına düşür. Problemin həlli istiqamətində 
tapşırığınıza əsasən hazırlanmış və yaxın vaxtlarda qüvvəyə 
minəcək avtonəqliyyat vasitələrindən atmosfer havasına atılan 
zərərli maddələrə dair tələblərin Avropa standartlarına 
uyğunlaşdırılması üzrə tədbirlər planında artıq bu il Avro-2 
standartlarına keçid nəzərdə tutulmuşdur. Şəhərdən kənarda 
yeni neft-qaz emalı kompleksinin tikilməsi nəticəsində 
Azərbaycanda istehsal olunacaq yanacaq-sürtkü materialları 
Avro-5 standartlarına cavab verəcəkdir ki, bu da artıq Avropada 
olduğu kimi, Avro-3 və Avro-4 mərhələlərini adlayaraq 
birdəfəlik Avro-5 standartlarına keçməyə imkan yaradacaqdır. 
Eyni zamanda, atmosfer havasının monitorinqinin 
təkmilləşdirilməsi məqsədi ilə Bakıda və digər iri şəhərlərdə 
müasir avtomatlaşdırılmış monitorinq sisteminin qurulması 
məqsədəmüvafiq olardı. 
Sizin əsas prioritetlərdən biri kimi tövsiyə etdiyiniz daha bir 
istiqamət tullantıların idarə olunması ilə bağlıdır. 
Ölkənin yaşayış məntəqələrinin ərazilərindəki qanunsuz 
zibilliklərin ləğv edilməsi və torpaqların reabilitasiyası məqsədi 
ilə ilkin olaraq Şamaxı və Hacıqabulda ətraf mühitə minimum 
təsir göstərən və istismarı daha ucuz başa gələn müasir regional 
poliqonların tikintisi üçün layihə-smeta sənədləri hazırlanmış və 
aidiyyəti dövlət orqanları ilə razılaşdırılmışdır. Bu məqsədlə 
ayrılmış torpaq sahələrinin sənədləşdirilməsi ilə bağlı 
problemlərin həlli nəticəsində həmin işlərə başlamaq mümkün 
olacaqdır. Həmin ərazilərdə 6-8 rayon üçün bir poliqonun 
yaradılması tullantıların uzaq məsafələrdən Bakıya gətirilərək 
emal edilməsindən ucuz başa gələcəkdir. Belə poliqonların 
yerlərdə inşa olunması yaxın 15-20 il üçün problemin həllinə 
gətirib çıxaracaqdır. İndi müəyyən yaşayış məntəqələrinin 
ətrafında təbiəti çirkləndirən amillər aradan qaldırılacaqdır. 
 236 
Bioloji müxtəlifliyin qorunub saxlanılması da 
prioritetlərimiz sırasındadır. Daimi diqqət və qayğınız sayəsində 
qısa müddət ərzində böyük inkişaf yolu keçmiş xüsusi mühafizə 
olunan təbiət ərazilərində müasir infrastrukturun yaradılması 
son dərəcə aktualdır. Bütün milli parklarda ən müasir ofislərin, 
turistləri qəbul etmək üçün imkanların yaradılması artıq faktdır. 
Bu sırada, Azərbaycanda ən böyük, Qafqazda ikinci olan 
Şahdağ Milli Parkının zəruri infrastrukturunun yaradılması 
gündəlikdə durur. 
Möhtərəm cənab Prezident, Sizin ətraf mühitin mühafizəsinə 
gündəlik diqqət və qayğınız, həmçinin rəhbərliyiniz altında 
həyata keçirilən qətiyyətli və məqsədyönlü tədbirlər nəticəsində 
yaxın müddətdə ölkədə mövcud ekoloji problemlərin tam olaraq 
aradan qaldırılmasına nail olunacaqdır. 
Çıxışımı yekunlaşdıraraq Sizi bir daha əmin etmək istərdim 
ki, Ekologiya və Təbii Sərvətlər Nazirliyinin kollektivi Sizin 
əzm və iradə ilə həyata keçirdiyiniz müasir dövlət quruculuğu 
istiqamətində fəaliyyətinizə bundan sonra da tam dəstək 
olacaqdır və bu istiqamətdə Sizin bütün tapşırıqlarınızı 
layiqincə yerinə yetirəcəkdir. 
 
* * * 
 
Bakı Şəhər İcra Hakimiyyətinin başçısı Hacıbala Abutalıbov 
ölkənin hər yerində olduğu kimi, paytaxtda da ekoloji mühitin 
yaxşılaşdırılması istiqamətində həyata keçirilən tədbirlər barədə 
Prezident İlham Əliyevə məlumat verərək dedi: 
– Zati-aliləri, hörmətli Prezident! 
Hörmətli müşavirə iştirakçıları! 
Ölkəmizin sosial-iqtisadi, mədəni və digər sahələrini əhatə 
edən sürətli inkişafı müasir dünyanın mühüm problemlərindən 
olan ekologiya probleminə də xüsusi diqqət artırmaq zərurətini 
ortaya çıxarmışdır. Əlbəttə, məhz ekologiya problemlərinin 
həllinə yüksək dövlət qayğısı və bu işin dövlət siyasətinə 
çevrilməsi, möhtərəm Prezident, Sizin Sərəncamınız ilə 
 237 
«Azərbaycan Respublikasında ekoloji vəziyyətin 
yaxşılaşdırılmasına dair 2006-2010-cu illər üçün kompleks 
tədbirlər planı»nın təsdiq edilməsi və bu Sərəncamın icrası ilə 
əlaqədar olaraq ölkəmizin hər yerində olduğu kimi, Bakı 
şəhərində də ekoloji mühitin yaxşılaşdırılması üçün çoxşaxəli 
tədbirlər həyata keçirilməsinin özü artıq yüksək inkişafın, 
dövlətin vətəndaşına qayğısının və Azərbaycanda beynəlxalq 
standartların mövcudluğunun göstəricisidir. 
Artıq heç kimə sirr deyil ki, bu gün dünyanın müxtəlif 
şəhərlərində atmosfer çirklənməsinin çoxu məhz avtomobil 
nəqliyyatının payına düşür. Hazırda Bakı şəhərində 549 min 
511 avtomobil qeydiyyatdadır ki, bunların da çoxu, başqa sözlə, 
80 faizi Avro-3 və Avro-4 standartlarına uyğun deyildir. Həmin 
avtomobillərdən atmosferə normadan artıq zəhərli maddələr 
ixrac olunur. Xaricdən Avrostandartlara uyğun olmayan 
avtonəqliyyat vasitələrinin ölkəyə gətirilməsinin qarşısının 
alınması və 10-15 il əvvəl istehsal olunmuş köhnə, yararsız, 
ekoloji standarta cavab verməyən, istismar müddətini başa 
vurmuş avtonəqliyyat vasitələrinin tədricən istismardan 
çıxarılması və eyni zamanda, yeni Avrostandarta uyğun 
yanacağın istehsalının artırılması Bakı şəhərinin ekologiyasının 
qorunmasına gətirib çıxara bilər. 
Yüz ildən çox bir zamanı əhatə edən neft sənayesi və 
ümumiyyətlə sənaye müəssisələrinin Bakı şəhərində xüsusilə 
üstünlük təşkil etməsi, bu zaman kəsiyində keyfiyyətə yox, 
kəmiyyətə üstünlük verilməsi və uzun illər ərzində lay sularının 
idarə olunmaması səbəbindən neftlə çirklənmiş torpaqların, eyni 
zamanda, süni göllərin və gölməçələrin əmələ gəlməsi, neft 
emalı zamanı yaranan tullantıların ərazilərdə toplanması ekoloji 
vəziyyətə mənfi təsir göstərən mühüm amillər sırasındadır. 
Bakı şəhərinin ekoloji vəziyyətinə təsir edən bu amilin 
aradan qaldırılması üçün, möhtərəm Prezident, Sizin 
göstərişinizə əsasən neftlə çirklənmiş torpaqların təmizlənməsi, 
sənaye müəssisələrinin şəhərətrafı ərazilərə köçürülməsi və yeni 
dünya standartlarına uyğun sənaye müəssisələrinin yaradılması 
 238 
prosesi gedir ki, artıq bu da öz müsbət nəticəsini verməkdədir. 
Eyni zamanda, bu gün fəaliyyət göstərən sənaye 
müəssisələrində quraşdırılmış qaz-toz tutucu qurğuların 
səmərəli fəaliyyəti nəticəsində Bakı şəhərində stasionar 
mənbələrdən atmosferə atılan zərərli maddələrin miqdarının 
xeyli dərəcədə azalması müşahidə edilir. 
İstismar müddətini başa vurmuş, uzun illərdən bəri həllini 
gözləyən və süni çirkab göllərinin yaranmasına, Xəzər dənizinin 
çirklənməsinə səbəb olan məsələlərdən biri də kanalizasiya 
problemidir. Ekologiyaya mənfi təsir göstərən bu problemin 
həllində də vəziyyətin yaxşılaşdırılması istiqamətində, 
möhtərəm Prezident, Sizin müvafiq Sərəncamınızla yerinə 
yetirilən «Hövsan çirkab sularını təmizləmə qurğusu, 2 saylı 
Zığ nasos stansiyası və əsas ötürücü kanalizasiya xətlərinin 
yenidən qurulması və genişləndirilməsi» layihəsi əsasında 
2007-ci ilin aprel ayından etibarən tikinti-quraşdırma işlərinə 
başlanılmış və gücü 160 min kubmetr olan yeni 3-cü texnoloji 
xətt artıq istifadəyə verilmişdir. Bununla da mövcud stansiyanın 
iş qabiliyyəti sutkada 480 min kubmetrdən 640 min kubmetrə 
çatdırılmışdır. 
Həmçinin bu sahədə vəziyyətin daha da yaxşılaşdırılması 
məqsədi ilə, möhtərəm Prezident, Sizin tərəfinizdən 2007-ci il 
iyunun 20-də imzalanmış «Xəzər dənizinin çirklənmədən 
qorunması üzrə bəzi tədbirlər haqqında» Sərəncamın icrası ilə 
əlaqədar xeyli iş görülmüş, beynəlxalq standartlara cavab verən 
modul tipli lokal çirkab sutəmizləyici qurğular quraşdırılmışdır 
ki, bu da ümumilikdə gün ərzində təxminən 4 min kubmetrdən 
artıq çirkab suyun təmizlənməsinə şərait yaratmışdır. 
Möhtərəm cənab Prezident! 
Uzun illər ərzində Bakı şəhərinin ekoloji vəziyyətinə mənfi 
təsir göstərən məişət tullantılarının utilizasiyası ilə əlaqədar 
olaraq son vaxtlar böyük işlər görülməkdədir. Belə ki, 
Azərbaycan Respublikası Prezidentinin 2008-ci il 6 avqust 
tarixli «Bakı şəhərində məişət tullantıları ilə bağlı idarəetmənin 
təkmilləşdirilməsi haqqında» Sərəncamı ilə «Təmiz şəhər» SC-
 239 
nin yaradılması və Sabunçu rayonunun Balaxanı poliqonu 
ərazisində tikilməkdə olan məişət tullantıları emalı zavodunun 
istifadəyə verilməsi məişət tullantılarının şəhərin ekoloji 
vəziyyətinə mənfi təsirinin aradan qaldırılmasında böyük rol 
oynayacaqdır. 
Azərbaycan Prezidentinin 2006-cı il 28 sentyabr tarixli 
Sərəncamı ilə «Azərbaycan Respublikasında ekoloji vəziyyətin 
yaxşılaşdırılmasına dair 2006-2010-cu illər üçün kompleks 
tədbirlər planı»na və həmçinin möhtərəm Prezident, Sizin 
sədrliyinizlə 2009-cu il aprelin 20-də keçirdiyiniz müşavirədə 
xüsusilə Bakı şəhəri ərazisində yaşıllıqların və uzunömürlü 
ağacların əkilməsi, təbiətin faunasının qorunması ilə əlaqədar 
verdiyiniz tapşırığa uyğun olaraq Bakı Şəhər İcra 
Hakimiyyətinin müvafiq qurumları tərəfindən paytaxtda ekoloji 
vəziyyətin sağlamlaşdırılması üçün yaşıllaşdırmanın inkişafı ilə 
bağlı müəyyən işlər görülmüşdür. Bakı Şəhər İcra 
Hakimiyyətinin müvafiq qurumları tərəfindən şəhər ərazisində 
200 mindən çox ağac, 500 mindən çox gül və bəzək kolu 
əkilmiş, çoxlu çəmənliklər salınmış, bağ və park sahələri bərpa 
edilmişdir. Eyni zamanda, Bakı şəhərinin rayon icra 
hakimiyyətlərinin təqdim etdiyi arayışa əsasən bu illər ərzində 
Bakı şəhəri rayonlarının ərazisində 1 milyon 90 min 300 ağac, 
gül və bəzək kolları əkilmiş, 2010-cu il – «Ekologiya ili» 
çərçivəsində isə təxminən 431 min ağac və gül kolunun 
əkilməsi və çoxlu çəmənliklərin salınması nəzərdə tutulmuşdur. 
Möhtərəm cənab Prezident! 
2010-cu ili «Ekologiya ili» elan etməyinizlə ekoloji 
vəziyyətin yaxşılaşdırılması işinə böyük önəm verməyinizi 
nəzərə alaraq Sizi əmin edirik ki, bu müqəddəs işdə öz bacarıq 
və təcrübəmizi əsirgəmədən doğma Bakımızın daha təmiz, 
müasir ekoloji standartlara cavab verən dünyəvi şəhər olması 
üçün əlimizdən gələni edəcəyik. 
Diqqətinizə görə təşəkkür edirəm. 
 
* * * 
 240 
 
ARDNŞ-in prezidenti Rövnəq Abdullayev müşavirədə çıxış 
edərək dedi: 
– Möhtərəm cənab Prezident! 
Zati-alinizin rəhbərliyi altında son illər Azərbaycanda 
ekoloji problemlərin həlli dövlət siyasətinin prioritet 
istiqamətlərindən birinə çevrilmişdir. Bu, nadir təbii şəraitə, 
zəngin sərvətlərə və inkişaf etmiş sənaye sahələrinə malik 
ölkəmizdə ekoloji vəziyyətin yaxşılaşdırılması, ətraf mühitin 
mühafizəsi məsələlərinə daim xüsusi diqqət və qayğı göstərmiş 
Azərbaycan xalqının ümummilli lideri Heydər Əliyev 
tərəfindən əsası qoyulmuş davamlı inkişaf və tərəqqi 
strategiyasına sədaqətinizin bariz nümunəsidir. 
Möhtərəm Prezident, Sizin tərəfinizdən 2010-cu ilin 
«Ekologiya ili» elan edilməsi də Zati-alinizin 2006-cı il 28 
sentyabr tarixli Sərəncamı ilə təsdiq edilmiş «Azərbaycan 
Respublikasında ekoloji vəziyyətin yaxşılaşdırılmasına dair 
2006-2010-cu illər üçün Kompleks Tədbirlər Planı»na uyğun 
olaraq ölkəmizdə görülmüş misilsiz işlərin məntiqi davamıdır. 
Rövnəq Abdullayev qeyd etmişdir ki, həmin Proqramda 
vaxtilə neft sənayesində yaranmış nöqsanların aradan 
qaldırılması prioritet vəzifə kimi qarşıya qoyulub və neftçilər 
ekoloji hərəkata ürəkdən qoşulublar. Dövlət Neft Şirkətinin 
prezidenti neft–qaz əməliyyatları prosesində ətraf mühitə 
texnogen təsiri azaltmaq məqsədi ilə həyata keçirilən 
proqramlar barədə də məlumat verərək bildirdi: 
– Bu proqramlarda cari çirklənmə mənbələrinin ləğvi, çirkli 
torpaqların təmizlənməsi və yaşıllaşdırılması ilə yanaşı, yeni 
tikilən və yenidən qurulan obyektlərdə ekoloji təhlükəsizliklə 
bağlı beynəlxalq təcrübənin tətbiqinə üstünlük verilir. 
2006-cı ildə Sizin Sərəncamınızla şirkətin tərkibində 
Ekologiya İdarəsi təsis olunmuşdur. Şirkətin bütün əsas struktur 
vahidlərində ekoloji məsələlərə nəzarət edən müvafiq şöbələr, 
ekoloji layihələrin həyata keçirilməsində ixtisaslaşmış təcrübəli 
xarici şirkətlərlə «EKOL Mühəndislik Xidmətləri» və 
 241 
«SOCAR-ASM» birgə müəssisələri yaradılmışdır. Bu tədbirlər 
ekoloji layihələrin uğurla həyata keçirilməsi üçün imkanlarımızı 
genişləndirmişdir. 
Ətraf mühitin qorunması istiqamətində qarşıda duran 
vəzifələri həyata keçirmək və ekologiya sahəsində idarəetmə 
strukturunu təkmilləşdirmək məqsədi ilə «Dövlət Neft 
Şirkətinin Ekoloji Siyasəti» təsdiq olunmuşdur. Bu siyasətin 
əsas məqsədi yeni fəaliyyət sahələrində müvafiq vəziyyətin 
qiymətləndirilməsi və ona mənfi təsirlərin minimuma 
endirilməsini təmin etməkdir. Əsas ekoloji prinsipimiz «Sıfır 
tullantı» prinsipidir. Bütün neft-qaz əməliyyatları zamanı bu 
prinsipə əməl edilməsi ilə yanaşı, keçmişdən miras qalmış 
ekoloji problemlərin, xüsusən yararsız hala salınmış torpaqların 
bərpası da nəzərdə tutulmuşdur. 
Şirkətin ekoloji tədbirləri, əsasən aşağıdakı fəaliyyət 
sahələrini əhatə edir: lay sularının utilizasiyası, neftlə 
çirklənmiş torpaqların təmizlənməsi, atmosferə atılmaların 
azaldılması, istehsalat tullantılarının idarə olunması, enerjiyə 
qənaət texnologiyalarının tətbiqi, Bakı buxtasının təmizlənməsi, 
yaşıllaşdırma işləri, ekoloji təbliğat və maarifləndirmə 
məsələləri. 
Neft yataqlarının əksəriyyəti uzun illər istismar 
olunduğundan quyularda sulaşma əmsalı 95 faizdən yuxarıdır. 
Odur ki, böyük miqdarda lay sularının təkrar emalı çox 
vacibdir. Bunun üçün istifadə olunan ən optimal üsul lay 
sularının quyular vasitəsilə yenidən yerin altına vurulmasıdır. 
Möhtərəm cənab Prezident, Siz neft və neft məhsulları ilə 
çirklənmiş mədən torpaqlarının təmizlənməsi məsələsini şəxsən 
nəzarətdə saxlayırsınız. Bu, bir tərəfdən məsuliyyətimizi artırır, 
digər tərəfdən bizə xüsusi stimul verir. Hasilatın uzun müddət 
bəsit texnika və texnologiyalarla aparılması, qazma, istismar və 
təmir zamanı baş verən çoxsaylı qəzalar, açıq neft, qaz, su 
fontanları nəticəsində mədən əraziləri həddən artıq çirklənməyə 
məruz qalmışdır. Xüsusən Abşeron yarımadasının torpaqlarına 
 242 
daha çox ziyan vurulmuşdur. Burada 10 min hektara yaxın 
torpaq sahəsi yararsız hala düşmüşdür. 
Sizin tapşırığınıza əsasən, Dövlət Neft Şirkəti 2006-cı ildən 
başlayaraq, bu torpaqların bərpası üzrə irimiqyaslı işlərin həyata 
keçirilməsinə başlamışdır. Bu günədək Bibiheybət, Balaxanı, 
Siyəzən, Kürovdağ, Qarabağlı və digər yataqlarda təxminən 300 
hektara yaxın çirklənmiş torpaq sahəsi təmizlənmiş və 
abadlaşdırılmışdır. Bibiheybətdə təmizlənmiş ərazidə 80 minə 
yaxın ağac əkilmiş və orada Sizin Sərəncamınız əsasında Neft 
Muzeyinin və təhsil kompleksinin tikintisinə hazırlaşırıq. 
Bu il isə biz ümumilikdə, 400 hektara qədər mədən 
ərazisində torpaqların təmizlənməsini nəzərdə tuturuq. Bu işlərə 
başlamazdan əvvəl, həmin sahələrdə süni gölməçələr 
qurudulmalı, çirkab suları axan kanallar qapalı beton 
kollektorlara salınmalıdır. Bundan başqa, möhtərəm Prezidentin 
tapşırığı ilə Böyükşor gölü ilə Heydər Əliyev adına Beynəlxalq 
hava limanına gedən avtomobil magistralı arasındakı 50 
hektarlıq ərazidə yerləşən köhnə nefttutucu anbarları ləğv 
edilmiş, torpaq artıq təmizlənir və həmin ərazidə Bakı Olimpiya 
stadionunun tikilməsi üçün ilkin hazırlıq işlərinə başlamışıq. 
Cənab Prezident, Sizin artıq dillər əzbəri olmuş «Sağlam 
ekoloji mühit, sağlam hava, təmiz su» çağırışınızı neftçilər 
ekoloji layihələrdə konseptual əsas kimi rəhbər tuturlar. 
Neftçilər torpaqların təmizlənməsi və yaşıllaşdırılması 
proseslərinin bir-birini tamamladığını yaxşı dərk edirlər. Odur 
ki, neftlə çirklənmədən təmizlənmiş bütün mədən torpaqlarında 
ağaclar əkilir, yaşıllıqlar salınır. Şirkətimizdə ağacəkmə 
kampaniyalarının, iməciliklərin keçirilməsi artıq xoş bir 
ənənəyə çevrilmişdir. Ötən üç il ərzində neft mədənlərinin 
təmizlənmiş ərazilərində 120 mindən çox ağac əkilmişdir və 
onlara mütəmadi olaraq aqrotexniki qulluq göstərilir. 
«Ekologiya ili» elan olunmuş 2010-cu ildə isə 150 min ağac və 
16 min gül tinginin əkilməsini nəzərdə tuturuq. Bununla da 
neftçilər ölkəmizdə kütləvi miqyas almış, əsl ümummilli 
 243 
səciyyə kəsb edən, gündən-günə genişlənən yaşıllaşdırma 
hərəkatında daha fəal iştirak edəcəklər. 
Ötən il Qalada – Tağıyev adına Neft və Qazçıxarma 
İdarəsinin mədən ərazisində neftlə çirklənmədən təmizlənmiş 
10 hektarlıq sahədə Ekoloji parkın yaradılmasına başlamışıq. 
Artıq parkda gərgin iş gedir. Məlumat üçün bildirim ki, Ekoloji 
parkın tərkibində müasir tipli şitilxananın salınması, burada 
bioseleksiya işlərinin aparılması və Abşeron yarımadasının 
nadir, nəsli kəsilməkdə olan kol və ağac bitkilərinin 
çoxaldılması nəzərdə tutulur. Becərilən ağac və kol bitkilərinin 
rekultivasiya olunmuş mədən torpaqlarına uyğunlaşmış şəraitdə 
yetişdirilməsi və neftlə çirklənmədən təmizlənmiş ərazilərdə 
əkilməsi, möhtərəm Prezident, Sizin Bakı və şəhərətrafı 
qəsəbələrdə 3 milyon ağac əkilməsi tapşırığınızın icrası 
baxımından mühüm əhəmiyyət kəsb edəcəkdir. Ekoparkda kiçik 
bir tədris mərkəzinin yaradılması da nəzərdə tutulur. Burada 
gənc nəslin ekoloji maarifləndirilməsi məqsədi ilə müxtəlif 
proqramlar həyata keçiriləcəkdir. Parkın daha bir özəlliyi isə 
bundan ibarətdir ki, orada enerji təchizatı tədricən alternativ 
mənbələrdən – 20 kVt gücündə günəş batareyaları və ümumi 
gücü 40 kVt olan 4 ədəd külək generatoru vasitəsilə əldə 
ediləcəkdir. 
Hazırda bütün dünyada iqlim dəyişiklikləri məsələsi bəşəri 
bir problem olaraq fəal müzakirə edilir. Azərbaycan da bu 
prosesdən kənarda qalmır. Məlumdur ki, ölkəmizdə atmosferə 
atılan tullantıların başlıca mənbələrindən biri də neft-qaz 
sənayesidir. Dövlət Neft Şirkəti bir neçə ildir ki, Kioto 
protokolu üzrə Təmiz İnkişaf Mexanizmi çərçivəsində həyata 
keçirilən layihələrə qoşulmuşdur və hər il öz müəssisələrində 
atmosferə atılan zərərli qazların mənbələrini invertarlaşdırır. 
2008-ci ildən etibarən şirkətimiz Dünya Bankının Qlobal qaz 
yandırılmalarının azaldılması üzrə Əməkdaşlıq Təşkilatının fəal 
tərəfdaşlarından biridir. 2006-2009-cu illər ərzində bu 
istiqamətdə görülən tədbirlər nəticəsində şirkətimiz üzrə 
atmosferə atılmaların miqdarı təxminən 860 min ton CO2 
 244 
ekvivalentində azaldılmışdır ki, bu da əlavə olaraq 420 milyon 
kubmetr səmt qazının yığılıb sistemə verilməsi deməkdir. 2010-
cu ildə və qarşıdakı illərdə biz bu istiqamətdə fəaliyyətimizi 
daha da genişləndirəcəyik. Belə ki, bu il “Günəşli” yatağında 
sıxıcı kompressor stansiyalarının gücünün artırılması, yeni boru 
kəmərlərinin çəkilməsi və başqa tədbirlər nəticəsində havaya 
atılan aşağı təzyiqli qazın bütünlüklə yığılıb sistemə təhvil 
verilməsi təmin olunacaqdır. Bu da havaya atılan 1 milyard 
kubmetr qazın yığılması deməkdir. Eyni zamanda, Dövlət Neft 
Şirkəti tərəfindən avtomobil nəqliyyatı vasitələrindən atmosferə 
atılmalara nəzarət məqsədi ilə Bakı şəhərinin Səbail, Sabunçu 
və Suraxanı rayonları ərazisində 3 ekoloji ölçmə məntəqəsi 
yaradılmışdır. 
Möhtərəm cənab Prezident, Bakı buxtasının təmizlənməsi 
daim Sizin diqqət mərkəzində saxladığınız ən vacib 
məsələlərdəndir. 2007-ci ildən başlayaraq, şirkətimizdə dənizin 
dibinin və səthinin təmizlənməsi istiqamətində də bir çox işlər 
görülmüşdür. Dəniz mədənlərində balansdan silinmiş, istismara 
yararsız qurğuların və boru xətlərinin sökülməsi, batmış 
gəmilərin kəsilərək çıxarılması, ərazilərin metal tullantılardan 
təmizlənməsi işləri geniş vüsət almışdır. Hesablamalara görə 
dənizin təkcə Azərbaycan sektorunda belə metal konstruksiyalar 
500 min tondan artıqdır. Ötən müddət ərzində Xəzərin 
Azərbaycan sektoru 32 min ton həcmində metal tullantıdan 
təmizlənmişdir. Onu da qeyd etmək istərdim ki, quruda 
aparılmış analoji tədbirlər nəticəsində daha 42 min ton metal 
tullantı təhvil verilmişdir. 2010-cu ildə bu işlərin həcmini 
artıraraq, dəniz və qurudakı mədən sahələrindən ümumilikdə 82 
min ton metal, taxta və beton tullantılarının təmizlənməsini 
planlaşdırırıq. Eyni zamanda, Bakı buxtası akvatoriyasına yeni, 
xüsusi qurğularla təchiz olunmuş ekoloji təyinatlı gəmilər 
gətiriləcəkdir. Bunlar suyun üzündən neftli təbəqələrin və digər 
tullantıların yığılması üzrə ixtisaslaşdırılmış gəmilərdir. 
Möhtərəm cənab Prezident, Sizin qeyd etdiyiniz kimi, 
ekologiya elə bir sahədir ki, onunla davamlı olaraq məşğul 
 245 
olmaq, yaranan problemləri vaxtı-vaxtında aradan qaldırmaq 
lazımdır. Bu baxımdan əmin ola bilərsiniz ki, Abşeron 
yarımadasında ekoloji vəziyyətin yaxşılaşdırılması 
istiqamətində görüləcək tədbirlər təkcə 2010-cu ili əhatə 
etməyəcək, sonrakı illərdə də davam etdiriləcəkdir. Neftçilər 
ətraf mühitin mühafizəsi, ekoloji vəziyyətin sağlamlaşdırılması 
ilə bağlı daim cəmiyyətimiz qarşısında böyük məsuliyyət 
daşıdıqlarını yaxşı bilirlər. Çoxminli neftçilər ordusu həmişə 
olduğu kimi, bundan sonra da qarşımızda qoyduğunuz bütün 
vəzifələrin öhdəsindən layiqincə gəlmək üçün var gücü ilə 
çalışacaq, Vətənimizin daha da çiçəklənməsi naminə əllərindən 
gələni əsirgəməyəcəkdir. 
Diqqətinizə görə çox sağ olun. 
 
 
 246 
 
 
AZƏRBAYCAN PREZİDENTİ İLHAM ƏLİYEVİN 
YEKUN NİTQİ 
 
– Mən hesab edirəm ki, müşavirədə iştirak edən bütün 
vəzifəli şəxslər öz sahələrində ekoloji tədbirlərin 
gücləndirilməsi işində praktiki addımlar atacaqlar. Bu gün 
məruzə edilən məsələlər öz həllini gözləyir. Əlbəttə ki, görülən 
işlər haqqında bu gün danışıldı və bu da çox vacibdir. Çünki bu, 
onu göstərir ki, Azərbaycanda bu istiqamətdə çox ciddi işlər 
aparılır və çox ciddi yanaşma vardır. Ancaq görülən işlərlə 
bərabər, biz diqqəti daha da çox həllini gözləyən işlərə 
yönəltməliyik. Konkret addımların atılması nəticəsində, 
əminəm ki, bu gün burada səslənən və səslənməyən digər vacib 
məsələlər öz həllini tapacaqdır. 
Hesab edirəm ki, ekoloji tarazlığın bərpası istiqamətində, 
bütün istiqamətlərdə vacib addımların atılması nəzərdə tutulur. 
Onların bəziləri artıq öz həllini tapıb və biz gələcəkdə bu 
istiqamətlər üzrə daha da böyük işlər görəcəyik. Onu demək 
istəyirəm ki, elə bir sahə yoxdur ki, o sahə konkret təkliflərlə 
təmin edilməsin. Konkret icra mexanizmləri vardır və biz onları 
daha da dəqiqləşdirməliyik. 
Ağacların əkilməsi və yaşıllıqların yaradılması istiqamətində 
əlavə tədbirlər görüləcəkdir. 2010-cu ildə həm büdcə vəsaiti 
nəzərdə tutulub, eyni zamanda, digər mənbələrdən istifadə 
edilməlidir. Mən giriş sözümdə qeyd etdim ki, ictimaiyyət geniş 
mənada bu işlərə çox fəal qoşulmuşdur. Qarşıda qoyulan vəzifə 
– Bakıda və Abşeronda üç milyon ağacın əkilməsi proqramı 
əminəm ki, tezliklə öz həllini tapacaqdır. Mən çox şadam ki, 
bütün ölkədə, bütün şəhər və rayonlarımızda bu işlər geniş vüsət 
alıb və insanlar çox böyük fəallıq göstərirlər. 
Bu gün burada qeyd edildi ki, kanalizasiya sularından təkrar 
istifadə layihəsi işlənilməlidir. Yaxın Şərq ölkələrində və digər 
ölkələrdə bu təcrübə vardır. Biz bütün imkanlardan daha da 
 247 
səmərəli şəkildə istifadə etməliyik. Biz damcılı suvarma 
sisteminə keçməliyik. Çünki bizim işimiz ağacların əkilməsi ilə 
bitmir. Əsas məsələ ağaclara qulluq etmək, onları vaxtlı-
vaxtında suvarmaq və onlara xidmət göstərməkdir. Mən 
istəmirəm ki, bu ağacəkmə məsələləri ancaq ağacların əkilməsi 
ilə məhdudlaşsın və ondan sonra ağacların gələcək taleyi 
diqqətdən kənarda qalsın. Yox, bir halda ki, bu ağaclar əkilir, 
ağaclara qulluq edilməlidir və bütün lazımi tədbirlər 
görülməlidir. 
Əhalini içməli su ilə təmin etmək üçün qeyd olunduğu kimi, 
kompleks tədbirlər görülür. Oğuz–Qəbələ–Bakı su kəmərinin 
tikintisi daha da sürətlə getməlidir. Qeyd etdiyim kimi, bu il 
kəmər istifadəyə verilməlidir. Modul təmizləyici qurğular 
nəinki Kür–Araz boyu yerləşən kəndlərdə, digər çaylar üzərində 
yerləşən kəndlərdə də quraşdırılmalıdır. Bu proses gedir və biz 
modul qurğuların quraşdırılması ilə böyük sosial məsələnin 
həllini təşkil edəcəyik. Burada da əsas məsələ ondan ibarətdir 
ki, bu qurğular istifadəyə veriləndən sonra onlara xidmət 
göstərilsin. Bu iş hazırda bələdiyyələrə həvalə edilibdir. Mən 
bütün bələdiyyələrdən tələb edirəm ki, bu işlərə ciddi 
yanaşsınlar, bu qurğular diqqətsiz qalmasın və onların 
istismarında bütün lazımi tədbirlər görülsün. Çünki əgər, bu 
qurğulara lazımi xidmət göstərilməsə, onda bir müddətdən 
sonra onlar sıradan çıxacaqdır. 
Kanalizasiya sisteminin yeniləşməsi və yaradılması 
istiqamətində vacib addımlar atılır. Hövsan aerasiya stansiyası 
qeyd olunduğu kimi, istismara verilmişdir. Bakının kanalizasiya 
sistemi tam şəkildə yenidən qurulmalıdır. Bununla bərabər, bu 
işlər digər şəhər və rayonlarımızda getməlidir. Bu işlər böyük 
bir proqram çərçivəsində aparılır. Azərbaycan bu istiqamətdə 
beynəlxalq maliyyə qurumları ilə əməkdaşlıq edir və biz artıq 
ilkin layihələrin icrasını da görürük. Bu yaxınlarda Göyçay və 
Ağdaş rayonlarında olarkan, orada həm içməli suyun 
verilməsini qeyd etdik, eyni zamanda, rayonların, rayon 
mərkəzlərinin içməli su və kanalizasiya sistemi ilə tam şəkildə 
 248 
təmin edilməsi haqqında mənə təqdimat göstərilmişdir. Yəni, 
demək olar ki, bütün şəhər və rayonlarımız bu proqramla əhatə 
olunur. Çalışmalıyıq ki, bu məsələlər tezliklə öz həllini tapsın. 
Çünki bu gün qeyd etdiyim kimi, əsas ciddi problemimiz içməli 
su və kanalizasiya problemidir. Əvvəlki illərdə elektrik enerjisi 
və qazla təminat ən ciddi problemlər sayılırdı. Bu istiqamətdə 
çox vacib addımlar atılıb. Demək olar ki, problemlərin əsas 
hissəsi öz həllini tapıb. Bu gün içməli su, kanalizasiya 
problemləri öz həllini gözləyən problemlərdən biridir. 
Kanalizasiya sisteminin quraşdırılması Xəzər dənizinin 
ekoloji vəziyyətinin sağlamlaşdırılmasına xidmət göstərəcəkdir. 
Bu istiqamətdə vacib addımlar atılıb. Artıq iki ildir ki, 
çimərliklərimiz vətəndaşlar üçün açıqdır. Əvvəlki illərdə 
Səhiyyə Nazirliyi hər il bahar-yay mövsümlərində açıqlamalar 
verirdi ki, o çimərlikdən istifadə edilməməlidir, bu çimərlikdə 
ekoloji vəziyyət bərbaddır. Beləliklə, Bakının demək olar ki, 
bütün çimərliklərindən insanlarımız istifadə edə bilmirdilər, 
yaxud da ki, istifadə edirdilər, ancaq bunun ciddi mənfi 
nəticələri ola bilərdi. Son iki il ərzində demək olar ki, 
şəhərimizin əsas çimərliklərində ekoloji vəziyyət yaxşıdır, 
suyun tərkibi yaxşıdır, təmizdir. Bu proses davam etdirilməlidir 
ki, bu günə qədər kanalizasiya və təmizləmə sistemləri ilə təmin 
edilməyən bölgələrdə də tezliklə bu sistemlər quraşdırılsın. 
Bakı buxtasının təmizlənməsi bizim ümumi işimizdir. Bakı 
buxtası Bakının gözəlliyidir, Bakının tarixidir. Biz bu gözəl 
sərvəti qorumalıyıq. Əfsuslar olsun ki, hazırda Bakı buxtasında 
suyun təmizliyi bizi heç cür qane edə bilməz. Ciddi tədbirlərin 
görülməsi üçün mənim tərəfimdən müvafiq göstərişlər 
verilmişdir. Ümid edirəm ki, yaxın zamanlarda kompleks 
tədbirlərin görülməsi nəticəsində Bakı buxtasında suyun 
təmizliyi lazımi səviyyədə olacaqdır. Bu çox ağır məsələdir. Bu 
asan məsələ deyildir. Onilliklər, əsrlər boyu Bakı buxtası 
çirkləndirilibdir. Nəinki kanalizasiya axınları Bakı buxtasının 
ekoloji vəziyyətini ağırlaşdırırdı, eyni zamanda, neft-qaz 
 249 
əməliyyatları nəticəsində Bakı buxtası neft tullantıları ilə böyük 
dərəcədə çirklənmişdir. 
Ancaq lazımi tədbirlər görülərsə, biz bu məsələnin həllinə də 
nail ola biləcəyik. Hesab edirəm ki, vacib olan məsələlərdən biri 
Azərbaycanda heç vaxt sınaqdan keçməmişdir. Ancaq biz nə 
vaxtsa buna başlamalıyıq və Xəzər suyunun şirinləşdirilməsi, bu 
sudan suvarma üçün və gələcəkdə içməli su kimi istifadə 
edilməsi üçün lazımi tədbirlər görülməlidir. Mən hesab edirəm 
ki, 2010-cu ildə pilot layihəsi icra edilməlidir. Bu təcrübə başqa 
ölkələrdə vardır. Yaxın Şərq ölkələrində bu təcrübədən geniş 
şəkildə istifadə edilir. Biz bu gözəl təcrübəni tətbiq etməliyik. 
Bizim böyük su mənbəyimiz vardır. Sirr deyil ki, bizi 
qidalandıran çayların böyük əksəriyyəti ölkəmizdən kənarda 
formalaşır və biz ekoloji təhlükəsizliyin, su təhlükəsizliyinin 
təmin edilməsi üçün əlbəttə ki, Xəzər dənizinin suyundan 
dediyim məqsədlər üçün də istifadə etməliyik. Mən əminəm ki, 
pilot layihəsi uğurlu olacaqdır. Çünki burada yenə də deyirəm 
ki, heç bir yenilik yoxdur, müxtəlif ölkələrdə bu təcrübədən 
istifadə edilir. Düzdür, bu, bahalı bir layihədir. Ancaq insanların 
sağlamlığı, ekoloji və su təhlükəsizliyinin təmin edilməsi üçün 
biz, hesab edirəm ki, maliyyə problemlərinə baxmamalıyıq, biz 
bunu təmin etməliyik. 2010-cu ildə, hesab edirəm ki, biz ilkin 
layihəni görməliyik. 
Meşələrin qorunması məsələləri çox böyük əhəmiyyət 
daşıyır. Bu gün bu barədə deyilmədi, ancaq bu məsələyə də çox 
ciddi diqqət göstərilməlidir. Meşələri qıranlar 
cəzalandırılmalıdırlar, onlara qarşı ciddi tədbirlər görülməlidir. 
Eyni zamanda, Azərbaycanda qazlaşdırılma prosesi daha da 
sürətlə getməlidir. Bu gün Azərbaycanda qazlaşdırılma demək 
olar ki, 85 faizdir. Ancaq bu 85 faiz o demək deyil ki, hər bir 
yaşayış məntəqəsində əhalinin 85 faizi qazla təmin edilir. Bu 85 
faizin böyük əksəriyyəti Bakı, Sumqayıt və böyük şəhərlər 
hesabına formalaşır. Biz elə etməliyik ki, bütün rayonlarda, 
əlbəttə ki, indi bütün rayon mərkəzlərinə qazın verilməsi təmin 
edilir, rayon mərkəzlərinə yaxın olan kəndlərə də qaz xətləri 
 250 
çəkilməlidir. Biz çalışmalıyıq ki, Azərbaycanda qazlaşdırılmanı 
ən azı 90 faizə qaldıraq. Beləliklə biz meşələrin qırılmasına da 
sədd qoymuş olarıq. 
Bakıda məişət tullantıları zavodunun tikintisi başlamışdır. 
Bu böyük maliyyə vəsaiti tələb edən layihədir. Ancaq Bakının 
ekoloji vəziyyətinin yaxşılaşdırılması üçün əvəzolunmaz rol 
oynayacaq layihədir. Balaxanı poliqonunda işlər gedir, “Təmiz 
şəhər” qurumu yaradılmışdır. Növbəti illərdə Balaxanı məişət 
tullantıları zavodunun istismara verilməsi nəticəsində Bakının 
havası böyük dərəcədə təmizlənəcəkdir. Biz artıq bunu görürük, 
artıq əvvəlki illərdə olduğu kimi, o yerdən tüstü də gəlmir, 
orada çeşidlənmə aparılır və bütün lazımi tədbirlər görülür ki, 
biz bu məsələni birdəfəlik həll edək. Ondan sonra və onu da 
deyə bilərəm ki, biz bununla paralel olaraq başqa şəhərlərdə də 
məişət tullantılarının utilizasiyası məsələləri ilə ciddi məşğul 
olmalıyıq. 
Neftlə çirklənmiş ərazilərdə təmizlənmə işləri geniş xarakter 
daşımalıdır. Bibiheybət buxtasının təmizlənməsi birinci mərhələ 
idi. Çünki deyə bilərəm ki, ən acınacaqlı vəziyyət məhz orada 
idi, şəhərin elə bil ki, mərkəzidir, şəhərə girişdir. Bu gün 
göstərilən fotoşəkillər onu göstərir ki, hər şeyi etmək 
mümkündür. Bibiheybət buxtasında neftlə çirklənmiş ərazilərdə 
görülən işlər başqa sahələrdə də tətbiq edilməlidir. Beləliklə, biz 
Abşeron yarımadasını neftlə çirklənmiş yerlərdən, 
gölməçələrdən təmizləyəcəyik. 
Torpaqların və göllərin bərpası məsələləri də öz həllini 
tapmalıdır. Abşeronda, Bakı ətrafında mövcud olan bəzi göllər 
qurudulmalıdır. Ancaq, eyni zamanda, bəzi göllər 
abadlaşdırılmalıdır, onların suyu təmizlənməlidir və biz 
insanların istirahəti üçün bu gölləri yaxşı vəziyyətə 
gətirməliyik. Böyükşor gölü, Zığ gölü, Bülbülə, Hacıhəsən, 
Qırmızı göl, Masazır, Mirzələvi, Çuxurdərə, Zabrat, Qala, Puta, 
Daşgil gölləri abadlaşdırılmalıdır. Bu göllərin abadlaşdırılması 
üçün konkret təkliflər vardır. İndi biz gərək maliyyə mənbələri 
müəyyən edək ki, bu işləri də aparaq. Beləliklə, biz bu gün 
 251 
Bakının ətrafında, yəni, çox bərbad mənzərə yaradan, müxtəlif 
məişət tullantıları ilə, neft tullantıları ilə, digər zəhərli 
maddələrlə çirklənmiş bu gölləri təmizləyəcəyik. 
Atmosfer havasının mühafizəsi üçün ciddi tədbirlər görülür. 
Verilən məlumata görə, 2000-2008-ci illər ərzində 
avtomaşınların sayı 423 mindən 823 minə qədər artmışdır. Bu, 
özlüyündə əlbəttə ki, havanın çirklənməsi üçün əsas amillərdən 
biridir. Biz Avrostandartlara keçməliyik. Bu ildən bu 
istiqamətdə göstəriş verilib. Biz «Avro-2» və ondan sonra 
«Avro-3», «Avro-4», «Avro-5» səviyyəsinə çatmalıyıq. Biz bu 
sahədə ölkədəki vəziyyəti tam şəkildə Avropa standartlarına 
uyğunlaşdırmalıyıq. 
Bərpa olunan enerji növlərinin yaradılması işində ciddi 
addımlar atılır və bu istiqamətdə artıq ilkin layihələr müzakirə 
olunur. Azərbaycanda su, günəş, külək enerji növlərinin 
yaradılması işləri aparılmalıdır, müxtəlif xəritələr var, bütün su 
mənbələrimiz artıq bəllidir. Bu yaxınlarda Göyçayda kiçik su 
elektrik stansiyasının təməl daşı qoyulmuşdur və bu proses 
uğurla davam etdiriləcəkdir. Beləliklə, biz Azərbaycanda 
ekoloji cəhətdən təmiz enerji növlərinin yaradılmasına nail 
olacağıq. Onu da deyə bilərəm ki, biz son illər ərzində 
Azərbaycanda bu sahədə, enerji istehsalı sahəsində aparılan 
islahatlar nəticəsində artıq mazutdan istifadə etmirik, mazut 
yandırmırıq. Bizim bütün elektrik stansiyalarımız qazla işləyir 
və bu, həm iqtisadi səmərəliliyi artırır, eyni zamanda, ekoloji 
vəziyyəti daha da yaxşılaşdırır. Ancaq, əlbəttə, çalışmalıyıq ki, 
bərpa olunan enerji növlərindən istifadə edərək, həm ucuz enerji 
əldə edək, eyni zamanda, ekologiyamızı daha da yaxşı qoruyaq. 
Əlavə tədbirlərin görülməsi üçün konkret təkliflər vardır. Bu 
təkliflər bir daha təhlil edilməlidir. Bütün aidiyyəti qurumlar, 
nazirliklər, dövlət qurumları bir daha bu məsələləri təhlil 
etməlidir və əlavə tədbirlərin görülməsi üçün konkret plan 
hazırlanmalıdır, onun maliyyə mənbələri müəyyən edilməlidir. 
2010-cu ilin dövlət büdcəsində bu məqsədləri təmin etmək üçün 
maliyyə resursları vardır. Əgər onlar kifayət etməsə, biz 
 252 
baxmalıyıq, hansı mənbələrdən bu məqsədlər üçün maliyyə 
dəstəyini artıraq. Texniki imkanlar kifayət qədər vardır. 
Azərbaycanda son illər ərzində böyük sayda müxtəlif texnikalar 
alınmışdır. Əgər əlavə texnikaların alınması üçün ehtiyac 
olarsa, biz bunu da həll etməliyik. Hər bir layihə üzrə konkret 
müddət və icra mexanizmləri nəzərdə tutulmalıdır. Bizim bütün 
proqramlarımız konkret xarakter daşıyır, bütün proqramlarımız 
icra olunur. Bu vaxta qədər bütün istiqamətlərdə işlər konkret 
proqramlar əsasında görülmüşdür. Bizim siyasətimiz şüar 
naminə aparılmır. Biz konkret məsələni aşkar edirik, təhlil 
edirik və o məsələnin həlli üçün konkret addımların görülməsi 
nəzərdə tutulur və tutulmalıdır. Mən şübhə etmirəm ki, görülən 
və görüləcək tədbirlər nəticəsində yaxın zamanlarda Bakı və 
Abşeron yarımadasında və ölkəmizin digər yerlərində ekoloji 
vəziyyət böyük dərəcədə yaxşılaşdırılacaq. Azərbaycan 
vətəndaşları təmiz ekoloji şəraitdə yaşayacaqlar. 
Mən artıq bu gün burada səslənən fikirlər və məruzələr 
əsasında konkret təkliflər gözləyirəm ki, biz onları tezliklə 
reallaşdıraq. Beləliklə, 2010-cu il Azərbaycan tarixində nəinki 
«Ekologiya ili» kimi qalacaq və Azərbaycan tarixinə ekoloji 
vəziyyətin yaxşılaşdırılması üçün dönüş ili kimi yazılacaqdır. 
Sağ olun. 
 
 
 
AZƏRBAYCAN PREZİDENTİ İLHAM ƏLİYEV 
ABŞ DÖVLƏT KATİBİNİN SİYASİ MƏSƏLƏLƏR 
ÜZRƏ MÜAVİNİ UİLYAM BÖRNSİN BAŞÇILIQ 
ETDİYİ NÜMAYƏNDƏ HEYƏTİNİ QƏBUL 
ETMİŞDİR 
 
Bakı  
 
19 fevral 2010-cu il 
 
 253 
Azərbaycan Respublikasının Prezidenti İlham Əliyev 
fevralın 19-da ABŞ dövlət katibinin siyasi məsələlər üzrə 
müavini Uilyam Börnsin başçılıq etdiyi nümayəndə heyətini 
qəbul etmişdir. 
Dövlətimizin başçısı Azərbaycan ilə ABŞ arasında müxtəlif 
sahələrdə yüksək səviyyədə tərəfdaşlıq münasibətlərinin 
mövcud olduğunu vurğuladı və bu münasibətlərin gələcəkdə də 
inkişaf edəcəyinə əminlik ifadə etdi. Prezident İlham Əliyev 
Uilyam Börnsin ölkəmizə səfərinin Azərbaycan ilə ABŞ 
arasında ikitərəfli münasibətlərin inkişafı və əlaqələrimizin 
genişləndirilməsi baxımından əhəmiyyətini qeyd etdi. 
ABŞ dövlət katibinin siyasi məsələlər üzrə müavini Uilyam 
Börns ölkəsinin Azərbaycan ilə münasibətlərə çox böyük 
əhəmiyyət verdiyini vurğuladı və ABŞ-ın bu münasibətləri daha 
da möhkəmləndirmək əzmində olduğunu dedi. 
Görüşdə Ermənistan–Azərbaycan, Dağlıq Qarabağ 
münaqişəsi, iki ölkə arasında energetika sahəsində əməkdaşlıq, 
regional və beynəlxalq məsələlər ətrafında fikir mübadiləsi 
aparıldı. 
 
 
 
 
MƏRAKEŞİN KRALI ƏLAHƏZRƏT VI 
MƏHƏMMƏDƏ 
 
Əlahəzrət! 
Meknes şəhərində məscidin minarəsinin uçması nəticəsində 
çoxsaylı insan tələfatı xəbəri məni olduqca sarsıtdı. 
Bu ağır anlarda dərdinizi bölüşür, Sizə, həlak olanların 
ailələrinə və yaxın adamlarına, bütün Mərakeş xalqına öz 
adımdan və Azərbaycan xalqı adından dərin hüznlə başsağlığı 
verir, yaralananlara və xəsarət alanlara şəfa diləyirəm. 
 
Allah rəhmət eləsin! 
 254 
İLHAM ƏLİYEV 
Azərbaycan Respublikasının Prezidenti 
Bakı, 22 fevral 2010-cu il 
 
 
 255 
 
 
 
PORTUQALİYA RESPUBLİKASININ 
PREZİDENTİ  
ZATİ-ALİLƏRİ  
CƏNAB ANİBAL KAVAKU SİLVAYA 
 
Hörmətli cənab Prezident! 
Madeyra adasında baş vermiş güclü daşqın nəticəsində 
çoxsaylı insan tələfatı barədə xəbər məni son dərəcə 
kədərləndirdi. 
Bu faciə ilə əlaqədar Sizə, həlak olanların ailələrinə və yaxın 
adamlarına, bütün Portuqaliya xalqına öz adımdan və 
Azərbaycan xalqı adından dərin hüznlə başsağlığı verir, 
yaralananların və xəsarət alanların tezliklə sağalmasını 
arzulayıram. 
 
İLHAM ƏLİYEV 
Azərbaycan Respublikasının Prezidenti 
Bakı, 22 fevral 2010-cu il 
 
 
 
 
 
 
 
 
 256 
 
 
BAKININ LÖKBATAN QƏSƏBƏSİNDƏ 
QARABAĞ MÜHARİBƏSİ ƏLİLLƏRİ VƏ ŞƏHİD 
AİLƏLƏRİ ÜÇÜN TİKİLMİŞ YAŞAYIŞ BİNASI 
İSTİFADƏYƏ VERİLMİŞDİR 
PREZİDENT İLHAM ƏLİYEV MƏRASİMDƏ 
İŞTİRAK ETMİŞDİR 
 
Lökbatan  
 
23 fevral 2010-cu il 
 
Fevralın 23-də Bakının Lökbatan qəsəbəsində Qarabağ 
müharibəsi əlilləri və şəhid ailələri üçün inşa olunmuş yaşayış 
binasının açılışı, həmçinin müharibə əlillərinə minik 
avtomobillərinin verilməsi mərasimi keçirilmişdir. 
Azərbaycan Respublikasının Prezidenti İlham Əliyev 
mərasimdə iştirak etmişdir. 
Mərasim iştirakçıları dövlətimizin başçısını hərarətlə 
qarşıladılar. 
Əmək və əhalinin sosial müdafiəsi naziri Füzuli Ələkbərov 
dövlətimizin başçısına məlumat verdi ki, inşasına 2007-ci ildə 
başlanmış yaşayış binasının ümumi sahəsi 11 min 740 
kvadratmetrdir. Binada 81 mənzil vardır ki, onlardan da 72-si 2 
otaqlı, 9-u 3 otaqlıdır. Burada əlillərin hərəkəti və rahat 
yaşaması üçün hər cür şərait yaradılmışdır. Binanın fərdi 
qazanxanası, nasosxanası, transformator məntəqəsi, su anbarı 
vardır. 
Prezident İlham Əliyev Qarabağ müharibəsi əlillərinə və 
şəhid ailələrinə mənzillərin orderlərini təqdim etdi. 
Dövlətimizin başçısı İkinci Dünya və Qarabağ 
müharibələrinin əlillərinə minik avtomobillərinin açarlarını 
verdi. 
 257 
Bildirildi ki, mərasimdə 100 nəfər müharibə əlili pulsuz 
avtomobillə təmin ediləcəkdir. 
Şəhid ailəsinin üzvü Nuridə Səfərova Prezident İlham 
Əliyevə müharibə əlillərinə və şəhid ailələrinə göstərdiyi diqqət 
və qayğıya görə təşəkkürünü bildirərək dedi: 
– O qədər sevinirəm, o qədər şadam ki. Bir mən yox, nə 
qədər şəhid ailələri, Qarabağ müharibəsi əlilləri Sizdən razıdır. 
Cənab Prezident, bu qədər savab iş yerə-göyə sığmaz. O qədər 
sevinirik ki. Bu ulu öndərimizdən qalan xeyirxah ənənənin 
növbəti dəfə təsdiqidir. 1999-2000-ci illərdən Qarabağ 
müharibəsi əlillərini, şəhid ailələrini sevindirirsiniz. 
Mənim həyat yoldaşım Cəbrayıl uğrunda gedən döyüşlərdə 
şəhid olub. Oğlum da əsgərlikdədir. Mən bir əsgər anası kimi 
Sizə söz verirəm, əmin edirəm ki, hansı əmri versəniz, 
övladlarımla birlikdə hər vaxt əmrinizə hazırıq. 
İ l h a m  Ə l i y e v: – Gözəl, yaraşıqlı evdir. Burada yaxşı 
yaşayacaqsınız. 
N u r i d ə  S ə f ə r o v a: – Allah Sizi millətimizə çox 
görməsin, cənab Prezident. Allah razı olsun. 
İ l h a m  Ə l i y e v: – Əziz dostlar, mən sizi bu gözəl 
hadisə münasibətilə ürəkdən təbrik edirəm. Şəhid ailələri və 
Qarabağ müharibəsi əlilləri üçün bu gözəl evin, gözəl 
mənzillərin istifadəyə verilməsini sizinlə bərabər qeyd edirik. 
Siz buna layiqsiniz. Mən çox şadam ki, Azərbaycanda bu 
proses, yəni ən ağır şəraitdə yaşayan insanların məişət 
problemlərinin həlli sahəsində görülən bütün işlər uğurla davam 
edir. Son on il ərzində bizim soydaşlarımız, təxminən 3500 
mənzillə təmin edilmişlər. Bununla bərabər, avtomobillər də 
verilir. Bu gün də bu gözəl mərasimdə maşınlar təqdim 
ediləcəkdir. İndiyədək 2600 minik maşını təqdim edilmişdir və 
bu proseslər bu gün də davam edir. Təkcə keçən il 700-dən çox 
yeni mənzil verilmişdir. Bu gün istifadəyə verilmiş bu gözəl 
bina deyə bilərəm ki, ən yüksək standartlara cavab verir. Gözəl 
mənzillərdi, gözəl inşa olunub, gözəl şərait vardır. Əminəm ki, 
siz bu gözəl evdə yaxşı, rahat yaşayacaqsınız. Çünki siz buna 
 258 
layiqsiniz. Siz Vətən uğrunda vuruşmusunuz, sağlamlığınızı 
itirmisiniz, yaxınlarınızı itirmisiniz. Azərbaycan dövləti hər şey 
etməlidir ki, sizin bütün məişət problemləriniz həllini tapsın. 
Ümumiyyətlə, Azərbaycanda çox güclü sosial siyasət 
aparılır. Bütün sosial məsələlər öz həllini tapmaqdadır. Ancaq 
ilk növbədə, məcburi köçkünlərin, qaçqınların, şəhid ailələrinin, 
müharibə veteranlarının, müharibə əlillərinin sosial məsələləri 
öz həllini tapmalıdır. Bu istiqamətdə əməli işlər aparılır. Demək 
olar ki, Azərbaycanda bütün bölgələrdə bütün çadır şəhərcikləri 
ləğv edilibdir, qaçqınlar və məcburi köçkünlər yaxşı şəraitlə 
təmin edilibdir. Müharibə veteranlarının, şəhid ailələrinin 
problemləri həll olunur. Növbədə dayanan bütün vətəndaşlar 
tədricən, yaxın zamanlarda belə gözəl evlərlə təmin ediləcəklər. 
Evlərin keyfiyyəti də gündən-günə yaxşılaşır. Çünki indi bizim 
həm texniki, həm də maliyyə imkanlarımız kifayət qədər 
genişlənir. 
Azərbaycan uğurlu inkişaf yolundadır. Azərbaycan o 
ölkələrdəndir ki, öz iqtisadi potensialını böyük dərəcədə 
gücləndirə bilmişdir. Müstəqillik dövründə Azərbaycan böyük 
və uğurlu yol keçmişdir. 2009-cu il bütün cəhətlərdən çox 
böyük sınaq ili idi, həm bizim üçün, həm bütün başqa ölkələr 
üçün. Dünyada hökm sürən maliyyə böhranı hər bir ölkəyə təsir 
etmişdir. Ancaq Azərbaycan bütün çətinliklərə baxmayaraq, bu 
sınaqlardan şərəflə çıxdı, 2009-cu ili uğurla başa vurdu. 2009-
cu ildə lazım olan bütün tədbirlər öz həllini tapmışdır, 
iqtisadiyyatımız təxminən 10 faiz artmışdır və bu inkişaf bu il 
də davam edir. Ona görə mən tam əminəm ki, şəhid ailələrinin, 
Qarabağ müharibəsi əlillərinin problemləri növbəti illərdə də 
həll olunacaqdır. Bu istiqamətdə konkret proqramlar, planlar 
vardır və biz öz işlərimizi cədvəl üzrə qururuq. O ki qaldı 
ümumiyyətlə, Azərbaycanın gələcək inkişafına, əminəm ki, biz 
2010-cu ildə də qarşıda qoyduğumuz bütün məsələlərə 
çatacağıq, ölkəmizi daha da gücləndirəcəyik. Elə edəcəyik ki, 
Azərbaycanın inkişafı dayanıqlı olsun, hərtərəfli olsun. Hər bir 
vətəndaş bu gözəl şəraitdən istifadə edə bilsin. 
 259 
Biz müharibə şəraitində yaşayırıq. Ancaq bu da həqiqətdir 
ki, torpaqlarımızı 1990-cı illərin əvvəllərində işğal edən 
Ermənistan bu gün çox ağır vəziyyətdədir. Azərbaycanın 
iqtisadiyyatı, təxminən 10 faiz artdı, Ermənistanda isə iqtisadi 
tənəzzül müşahidə olunur. Ermənistandan fərqli olaraq biz öz 
hesabımıza yaşayırıq, xaricdən alınan borclar, kreditlər hesabına 
yaşamırıq. Onlardan fərqli olaraq biz, sözün əsl mənasında, 
müstəqil siyasət aparırıq, heç bir başqa ölkədən asılı deyilik. 
Biz həm ordu quruculuğunda, həm iqtisadi inkişaf məsələlərinin 
həllində, həm də Azərbaycanın dünya miqyasında tanınmasında 
böyük uğurlar əldə etmişik. Ölkəmiz uğurla inkişaf edir, sürətlə 
inkişaf edir. 2009-cu ildə dünya miqyasında iqtisadi cəhətdən 
ən sürətlə inkişaf edən ölkə Azərbaycan olmuşdur. Bütün bu 
işlərin təməlində düşünülmüş siyasət, ölkəmizin hərtərəfli 
inkişaf proqramının uğurla icrası və Azərbaycan vətəndaşlarının 
bütün bu təşəbbüslərə həvəslə və maraqla qoşulması məsələləri 
dayanır. 
Ümid edirəm ki, bu gün nəzərdə tutduğumuz bütün planlar 
2010-cu ildə yerinə yetiriləcəkdir. Ermənistan–Azərbaycan, 
Dağlıq Qarabağ münaqişəsi tezliklə öz həllini tapmalıdır. 
Beynəlxalq hüququn norma və prinsipləri əsasında öz həllini 
tapmalıdır. Azərbaycan bu istiqamətdə öz siyasi və diplomatik 
səylərini gücləndirir. Bu gün bütün dünya birliyi və xüsusilə bu 
münaqişə ilə məşğul olan vasitəçilər məsələnin ərazi bütövlüyü 
prinsipi əsasında həll olunmasını təklif edirlər. Əminəm ki, bu 
yanaşma məsələnin tezliklə həll olunmasında bizə kömək 
göstərəcəkdir. Çünki bütün beynəlxalq hüquq normaları bizim 
tərəfimizdədir. Ermənistan Azərbaycan torpaqlarını qanunsuz 
işğal edib və etnik təmizləmə siyasəti nəticəsində yüz minlərlə 
vətəndaşımız indi öz torpağında qaçqın, köçkün vəziyyətində 
yaşayır. Dağlıq Qarabağ əzəli Azərbaycan torpağıdır. Hamı 
yaxşı bilir ki, ermənilər o bölgələrə XIX əsrdə köçürülmüşlər. 
Dağlıq Qarabağ Azərbaycanın ayrılmaz hissəsidir. Bunu tarixi 
həqiqət və beynəlxalq hüquq normaları sübut edir. Heç vaxt 
Azərbaycan torpağında ikinci erməni dövləti 
 260 
yaradılmayacaqdır. Heç vaxt Dağlıq Qarabağ müstəqil 
olmayacaqdır. Bunu bütün dünya bilir. Ermənistan bu həqiqəti 
nə qədər tez dərk etsə, məsələ öz həllini o qədər də tez tapar. 
Məsələ öz həllini tapandan sonra bölgədə sülh tam şəkildə 
bərqərar oluna bilər. Çünki Ermənistan–Azərbaycan, Dağlıq 
Qarabağ münaqişəsi bölgənin ən böyük problemidir. Bu 
problem həll olunmadan heç bir başqa problem öz həllini tapa 
bilməz. 
Mən əminəm ki, biz bütün səylərimizi gücləndirməklə, ordu 
quruculuğu, siyasi fəaliyyətin möhkəmləndirilməsi 
istiqamətində atılacaq növbəti addımlar hesabına, iqtisadi 
inkişafın hesabına və cəmiyyətdə bütün vətəndaşların bu milli 
ideya uğrunda birləşməsi sayəsində Ermənistan-Azərbaycan, 
Dağlıq Qarabağ məsələsi öz həllini tapacaq və ərazi 
bütövlüyümüz bərpa olunacaqdır. 
Sizi isə mən bir daha bu gözəl hadisə münasibətilə ürəkdən 
təbrik edirəm. Arzu edirəm ki, siz bu gözəl evdə yaxşı 
yaşayasınız, rahat yaşayasınız və sizin bütün arzularınız həyatda 
öz əksini tapsın. 
 
* * * 
 
Sonra mərasim iştirakçıları dövlətimizin başçısı ilə xatirə 
şəkli çəkdirdilər. 
Daha sonra Prezident İlham Əliyev yeni binada yaradılmış 
şəraitlə tanış oldu, tapşırıq və tövsiyələrini verdi. 
 
 
 261 
 
 
 
 
AZƏRBAYCAN PREZİDENTİ İLHAM ƏLİYEV 
AVROPA İTTİFAQININ CƏNUBİ QAFQAZ ÜZRƏ 
XÜSUSİ NÜMAYƏNDƏSİ PİTER SEMNEBİNİN 
BAŞÇILIQ ETDİYİ NÜMAYƏNDƏ HEYƏTİNİ 
QƏBUL ETMİŞDİR 
 
Bakı  
 
24 fevral 2010-cu il 
 
Azərbaycan Respublikasının Prezidenti İlham Əliyev 
fevralın 24-də Avropa İttifaqının Cənubi Qafqaz üzrə xüsusi 
nümayəndəsi Piter Semnebinin başçılıq etdiyi nümayəndə 
heyətini qəbul etmişdir. 
Görüşdə Azərbaycanın Avropa İttifaqı ilə əlaqələri, 
Ermənistan–Azərbaycan, Dağlıq Qarabağ münaqişəsinin 
nizama salınması, enerji sahəsində əməkdaşlıq, regional və 
digər məsələlər ətrafında fikir mübadiləsi aparılmışdır. 
 
 
 262 
 
 
TÜRKİYƏ RESPUBLİKASININ PREZİDENTİ  
ZATİ-ALİLƏRİ  
CƏNAB ABDULLAH GÜLƏ 
 
Hörmətli cənab Prezident! 
Balıkəsir vilayətindəki şaxtada baş vermiş partlayış 
nəticəsində çoxsaylı insan tələfatı xəbəri məni olduqca 
kədərləndirdi. 
Bu faciə ilə əlaqədar dərdinizə şərik çıxır, Sizə, həlak 
olanların ailələrinə və yaxın adamlarına, bütün Türkiyə xalqına 
öz adımdan və Azərbaycan xalqı adından dərin hüznlə 
başsağlığı verir, yaralananlara və xəsarət alanlara şəfa 
diləyirəm. 
 
Allah rəhmət eləsin! 
İLHAM ƏLİYEV 
Azərbaycan Respublikasının Prezidenti 
Bakı, 24 fevral 2010-cu il 
 
 
 
 
 
 
 263 
PROFESSOR ƏLİ DOĞRAMACIYA 
 
Türk dünyasının böyük oğlu, görkəmli ictimai xadim, 
dünya şöhrətli alim və maarifçi, müdrik və xeyirxah insan İhsan 
Doğramacının vəfatı ilə bağlı kədərli xəbəri dərin hüznlə 
qarşılayaraq Sizə, ailənizə və yaxınlarınıza öz başsağlığımı 
çatdırıram. Mənim və Mehriban xanımın başsağlığını ananız 
Ayser xanıma yetirməyinizi xahiş edirəm. 
İhsan Doğramacının Azərbaycanın ən ali mükafatları – 
“İstiqlal” və “Heydər Əliyev” ordenləri ilə təltif olunması 
Azərbaycan tərəfindən onun həyatı boyu göstərdiyi misilsiz 
xidmətlərinə hörmət və ehtiramın parlaq ifadəsi idi. 
Azərbaycan xalqının ümummilli lideri Heydər Əliyev ilə 
onun uzun illər boyu davam edən dostluğu bizim hamımızın 
yaddaşına əbədi həkk olunub. 2003-cü ildə Heydər Əliyevlə 
vidalaşma mərasimində İhsan bəyin söylədiyi ürək sözlərini 
mən heç vaxt unutmayacağam. 
Azərbaycan xalqının səmimi dostu olan İhsan bəyin ölümü 
ölkəmizin hər bir vətəndaşı tərəfindən ağır itki kimi qəbul edilir. 
Onun işıqlı xatirəsi qədirbilən xalqımızın qəlbində həmişə 
yaşayacaqdır. 
Allah ona qəni-qəni rəhmət eləsin. Qəbri nurla dolsun. 
 
Dərin hörmətlə, 
İLHAM ƏLİYEV 
Azərbaycan Respublikasının Prezidenti 
Bakı şəhəri, 25 fevral 2010-cu il 
 
 
 
 264 
 
 
XOCALI FACİƏSİ ƏSRLƏR BOYU 
AZƏRBAYCAN XALQINA QARŞI TÖRƏDİLMİŞ 
SOYQIRIMI SİYASƏTİNİN ƏN QANLI 
SƏHİFƏSİDİR 
PREZİDENT İLHAM ƏLİYEV FACİƏ 
QURBANLARININ XATİRƏSİNİ ANMA 
MƏRASİMİNDƏ İŞTİRAK ETMİŞDİR 
 
Bakı  
 
26 fevral 2010-cu il 
 
1992-ci il fevralın 25-dən 26-na keçən gecə 
Azərbaycanın Xocalı şəhərində törədilmiş, bəşəriyyət tarixində 
ən qanlı faciələrlə bir sırada duran Xocalı soyqırımından on 
səkkiz il ötür. 
Azərbaycanın tarixinə qanlı hərflərlə yazılmış həmin gecə 
erməni silahlı dəstələri hələ SSRİ dövründə Xankəndi şəhərində 
yerləşmiş, şəxsi heyətinin xeyli hissəsi ermənilərdən ibarət olan 
366-cı motoatıcı alayın zirehli texnikasının və hərbçilərinin 
köməyi ilə qədim Xocalı şəhərini yerlə-yeksan etmişlər. 
Erməni təcavüzkarlarının Azərbaycan xalqına qarşı törətdiyi 
növbəti kütləvi qırğın nəticəsində 613 nəfər, o cümlədən 106 
qadın, 63 uşaq, 70 qoca amansızlıqla qətlə yetirilmiş, 487 nəfər 
şikəst olmuş, 1275 dinc sakin əsir götürülmüş, 155 nəfərin 
taleyi isə hələ də məlum deyildir. Bu soyqırımı aktı nəticəsində 
8 ailə tamamilə məhv edilmiş, 25 uşaq hər iki valideynini 
itirmişdir. 
Xocalı faciəsi 200 ilə yaxın bir müddətdə erməni 
millətçilərinin və onların havadarlarının Azərbaycan xalqına 
qarşı apardığı etnik təmizləmə və soyqırımı siyasətinin 
davamıdır. Soyqırımı zamanı 56 nəfər xüsusi qəddarlıqla 
öldürülmüş, 3 nəfər diri-diri yandırılmış, başlarının dərisi 
 265 
soyulmuş, bədən əzaları və başları kəsilmiş, gözləri çıxarılmış, 
hamilə qadınların qarnı süngü ilə deşik-deşik edilmişdi. Bu 
əməllərin qabaqcadan düşünülmüş qaydada, milli əlamətinə 
görə insanların tamamilə və ya qismən məhv edilməsi niyyəti 
ilə törədilməsi Xocalı faciəsinin beynəlxalq hüquqa əsasən 
məhz soyqırımı olduğunu təsdiq edir. 
Dünya bu acı həqiqəti bilməli və insanlığa qarşı törədilmiş 
bu cinayət aktı beynəlxalq aləm tərəfindən öz hüquqi qiymətini 
almalıdır. Azərbaycan dövləti erməni millətçilərinin xalqımıza 
qarşı törətdiyi cinayətlər, o cümlədən Xocalı soyqırımı 
haqqında həqiqətlərin dünya ictimaiyyətinə çatdırılması, onun 
soyqırımı kimi tanıdılması üçün məqsədyönlü və ardıcıl 
fəaliyyət göstərir. Prezident İlham Əliyev Xocalı faciəsini 
təcavüzkar erməni millətçilərinin yüzilliklər boyu Azərbaycan 
xalqına qarşı apardığı soyqırımı və etnik təmizləmə siyasətinin 
qanlı səhifəsi kimi qiymətləndirmişdir. 
Bu qanlı gecədə erməni təcavüzkarlarının törətdikləri 
vəhşilik yaddaşlardan heç zaman silinməyəcəkdir. Çünki həmin 
gecə baş verənlər təkcə Azərbaycan xalqına qarşı soyqırımı 
deyildi, bəşəriyyətə, insanlığa qarşı törədilmiş qanlı cinayət idi. 
Buna baxmayaraq, o zamankı Azərbaycan hakimiyyəti bu 
dəhşətli hadisəyə siyasi qiymət verilməsi, qanlı qırğın barədə 
obyektiv məlumatların dünya ictimaiyyətinə çatdırılması üçün 
heç bir iş görməmişdi. 
Yalnız ümummilli lider Heydər Əliyev xalqın təkidli tələbi 
ilə hakimiyyətə gəldikdən sonra bu qanlı faciəyə ilk dəfə 
hüquqi-siyasi qiymət verilmişdir. 1994-cü ildə ulu öndər 
Heydər Əliyevin təşəbbüsü ilə Azərbaycan parlamenti 26 
fevralı Xocalı soyqırımı günü kimi qəbul etmişdir. 
Hər il bu müdhiş faciənin ildönümü ölkəmizdə, dünyanın 
müxtəlif dövlətlərində yaşayan soydaşlarımız və digər dost 
xalqların nümayəndələri tərəfindən ürəkağrısı ilə qeyd olunur. 
Bu günlərdə dünyanın bir çox ölkəsində Xocalı 
qurbanlarının əziz xatirəsi anılır, mitinqlər, piketlər keçirilir, 
ermənilərin vəhşiliklərini əks etdirən fotoşəkillər, filmlər, 
 266 
materiallar nümayiş etdirilir. Dünya ölkələrinin nüfuzlu 
qəzetlərində faciəyə həsr olunmuş məqalələr çap olunur, 
televiziya və radio kanallarında verilişlər hazırlanır. 
Faciə ilə bağlı həqiqətlərin dünya ictimaiyyətinə 
çatdırılmasında Heydər Əliyev Fondunun da xüsusi xidmətləri 
vardır. Fond Xocalı soyqırımının 18-ci ildönümü ilə əlaqədar 
xarici ölkələrdə xüsusi layihə həyata keçirir. Məqsəd Xocalı 
soyqırımının dünya ictimaiyyətinə çatdırılması və erməni 
vəhşiliklərini əks etdirən materialların beynəlxalq təşkilatlar 
qarşısında nümayiş etidirilməsidir. Heydər Əliyev Fondu 
soyqırımı ilə bağlı 100-dək materialın xaricdə sərgisini təşkil 
etmişdir. Fondun həyata keçirdiyi “Qarabağ həqiqətləri” 
silsiləsi və işğal olunan ərazilərdə mədəni-tarixi abidələrin 
dağıdılması ilə bağlı ingilis dilində nəşr olunan kitab və 
bukletlər də xaricdə yayımlanmışdır. 
2009-cu ilin fevralında İslam Konfransı Təşkilatının Gənclər 
Forumunun mədəniyyətlərarası dialoq üzrə baş əlaqələndiricisi 
Leyla xanım Əliyevanın təşəbbüsü ilə fəaliyyətə başlamış 
“Xocalıya ədalət” kampaniyası ötən bir il ərzində uğurla davam 
etmiş, bu aksiyaya dünyanın əksər ölkələrində könüllülər 
qoşulmuşdur. 
Beynəlxalq hüquqa görə, soyqırımı sülh və bəşəriyyət 
əleyhinə yönələn əməldir və ən ağır beynəlxalq cinayət sayılır. 
BMT Baş Məclisinin 1948-ci il 9 dekabr tarixli 260 saylı 
qətnaməsi ilə qəbul edilən və 1961-ci ildən qüvvəyə minən 
konvensiyada soyqırımı cinayətinin hüquqi əsası təsvir 
edilmişdir. Ermənistanın Azərbaycana qarşı təcavüzü zamanı 
həmin konvensiyada təsbit edilən soyqırımı cinayətini təşkil 
edən bütün əməllər tətbiq olunmuşdur. Bu işğalçı ölkənin 
terrorçuluq siyasəti uzun illərdir dünya ictimaiyyətinin gözü 
qarşısında baş verir. Halbuki beynəlxalq hüquq normalarına, 
BMT və ATƏT-in prinsiplərinə görə, dövlətlərin sərhədlərinin 
toxunulmazlığına hörmət edilməlidir. Ərazi bütövlüyünün və 
suverenliyin pozulması yolverilməzdir. BMT Təhlükəsizlik 
Şurası Azərbaycanın işğal olunan torpaqlarının qeyd-şərtsiz 
 267 
azad olunması haqqında 4 qətnamə qəbul etsə də, işğalçı 
Ermənistan bunları hələ ki, yerinə yetirmir. 
Xocalı soyqırımını törətməklə erməni millətçiləri 
Azərbaycan xalqını qorxutmaq, vahimə yaratmaq, onun 
mübarizə əzmini qırmaq, torpaqlarının işğalı faktı ilə barışmağa 
məcbur etmək kimi məkrli məqsədlər güdmüşdür. Amma 
hiyləgər və amansız düşmənin niyyətləri baş tutmadı, xalqımız 
dövlətin suverenliyinin müdafiəsində yüksək qəhrəmanlıq 
nümunəsi göstərdi. 
Azərbaycan xalqı qəti əmindir ki, hazırda Cənubi Qafqazın 
iqtisadi güc mərkəzinə çevrilmiş, dünyada mövqeyini daha da 
möhkəmləndirmiş, hərbi qüdrətini təmin etmiş dövlətimiz 
düşmən tapdağı altında olan torpaqlarını istənilən yolla azad 
edəcək, şəhidlərimizin qanı yerdə, günahkarlar isə cəzasız 
qalmayacaqdır. 
Azərbaycan paytaxtının minlərlə sakini Xocalı soyqırımının 
18-ci ildönümü ilə əlaqədar anma mərasimində iştirak etmək 
üçün fevralın 26-da səhər tezdən Xətai rayonunda faciə 
qurbanlarının xatirəsinə ucaldılmış abidənin önünə toplaşmışdı. 
Azərbaycan Respublikasının Prezidenti İlham Əliyev anma 
mərasimində iştirak etmişdir. 
Abidənin yanında fəxri qarovul dəstəsi düzülmüşdü. 
Prezident İlham Əliyev abidənin önünə əklil qoydu, faciə 
qurbanlarının xatirəsinə ehtiramını bildirdi. 
Baş nazir Artur Rasizadə, Milli Məclisin sədri Oqtay 
Əsədov, Prezident Administrasiyasının rəhbəri Ramiz 
Mehdiyev, Azərbaycanın birinci xanımı, Heydər Əliyev 
Fondunun prezidenti, YUNESKO-nun və İSESKO-nun 
xoşməramlı səfiri, Milli Məclisin deputatı Mehriban Əliyeva 
abidənin önünə gül dəstələri qoydular. 
Mərasimdə dövlət və hökumət nümayəndələri, Milli 
Məclisin deputatları, nazirlər, komitə və şirkət rəhbərləri, dini 
konfessiyaların başçıları, habelə qırğından xilas ola bilmiş 
Xocalı sakinləri iştirak edirdilər. 
 268 
Anma mərasiminin iştirakçıları abidənin önünə tər 
qızılgüllər, qərənfillər düzdülər. 
Allah bütün şəhidlərimizə rəhmət eləsin! 
 
 
 269 
 
 
AZƏRBAYCAN PREZİDENTİ İLHAM ƏLİYEV 
BMT-NİN REZİDENT ƏLAQƏLƏNDİRİCİSİ 
BRUNO PUEZANI FƏALİYYƏT MÜDDƏTİNİN 
BAŞA ÇATMASI MÜNASİBƏTİLƏ QƏBUL 
ETMİŞDİR 
 
Bakı  
 
26 fevral 2010-cu il 
 
Azərbaycan Respublikasının Prezidenti İlham Əliyev 
fevralın 26-da BMT-nin rezident əlaqələndiricisi Bruno Puezanı 
fəaliyyət müddətinin başa çatması münasibətilə qəbul etmişdir. 
Dövlətimizin başçısı BMT-nin rezident əlaqələndiricisi 
Bruno Puezanın ölkəmizdəki fəaliyyəti dövründə bir çox 
mühüm tədbirlərin həyata keçirildiyini, Azərbaycan ilə BMT 
arasında əməkdaşlığın uğurla davam etdiyini bildirdi. Prezident 
İlham Əliyev son bir neçə ildə Azərbaycan hökumətinin 
beynəlxalq təşkilatlar, o cümlədən BMT strukturları ilə birgə 
nəzərdə tutulan mühüm layihələri həyata keçirdiyini vurğuladı. 
Əməkdaşlığımızın genişləndirilməsinə göstərdiyi səyləri və 
verdiyi töhfəni yüksək qiymətləndirən dövlətimizin başçısı 
gələcək fəaliyyətində ona uğurlar arzuladı. 
BMT-nin rezident əlaqələndiricisi Bruno Pueza qeyd etdi ki, 
Azərbaycan Prezidentinin davamlı dəstəyi olmasa idi, əldə 
edilən nailiyyətlərin heç biri olmazdı. Bruno Pueza ölkəmizdəki 
fəaliyyəti müddətində göstərilən dəstəyə görə şəxsən Prezident 
İlham Əliyevə və Azərbaycan hökumətinə minnətdarlığını 
bildirdi. Ötən dövr ərzində Azərbaycanın tarixində çox mühüm 
hadisələrin baş verdiyini vurğulayan qonaq bunların şahidi və 
iştirakçısı olmasından şərəf duyduğunu dedi. 
 
 
 270 
 
 
AZƏRBAYCAN PREZİDENTİ İLHAM ƏLİYEVİN 
QƏBƏLƏYƏ SƏFƏRİ 
ÜMUMMİLLİ LİDER HEYDƏR ƏLİYEVİN 
ABİDƏSİNİ ZİYARƏT 
 
Qəbələ  
 
27 fevral 2010-cu il 
 
Azərbaycan Respublikasının Prezidenti İlham Əliyev 
fevralın 27-də Qəbələ rayonuna gəlmişdir. 
Regionların sosial-iqtisadi inkişafı Dövlət Proqramı Qəbələ 
rayonunda da hərtərəfli inkişafa təkan vermişdir. İstər rayon 
mərkəzi, istərsə də kənd və qəsəbələr müasir görkəm alır. Son 
illərdə Qəbələ rayonunun da iqtisadiyyatı sürətlə inkişaf edir. 
Rayonda 2009-cu ildə ümumi məhsul buraxılışı 2003-cü illə 
müqayisədə 2,1 dəfə, sənaye məhsulu istehsalı 21 dəfə, kənd 
təsərrüfatı məhsulları isə 2 dəfə artmışdır. Həmin dövrdə əsas 
kapitala yönəldilən investisiyaların məbləği 32 dəfə artaraq 23 
milyon manatı keçmişdir. Rayonda istehsal edilən sənaye 
məhsullarının 25 faizi xaricə ixrac olunur. 2003-2009-cu illərdə 
rayondakı 451 müəssisədə 6483-ü daimi olmaqla, 8271 yeni iş 
yeri yaradılmışdır. Qəbələ rayonunun zəngin turizm 
potensialının reallaşdırılması üçün dövlətimizin başçısının 
tapşırığına əsasən kompleks tədbirlər həyata keçirilir. 
Ölkəmizin hər yerində olduğu kimi, Qəbələdə də təhsilin 
müasirləşdirilməsi, məktəblərin maddi-texniki bazasının 
gücləndirilməsi istiqamətində genişmiqyaslı tədbirlər görülür. 
Heydər Əliyev Fondunun təhsilin inkişafına göstərdiyi diqqət 
və qayğı bu rayonda da hiss olunur. Fondun təşəbbüsü ilə 
Qəbələnin Kiçik Əmili kəndində 280 şagird yeri olan orta 
məktəb binası inşa edilmişdir. Müasir avadanlıq və əyani 
vəsaitlə təmin edilmiş binada 11 sinif otağı, idman zalı, 
 271 
kompyuter otağı vardır. Rayonda təhsil sektorunun inkişafına 
göstərilən diqqətin nəticəsində Yenikənd kənd orta məktəbi 
üçün də təzə bina tikilmişdir. Hər cür şəraiti olan binada 20 sinif 
otağı, 6 kabinet, kitabxana, kompyuter otağı, idman və akt 
zalları vardır. 
Prezident İlham Əliyev əvvəlcə ulu öndər Heydər Əliyevin 
rayon mərkəzində ucaldılmış abidəsini ziyarət edərək gül 
dəstəsi qoydu. 
 
 
 272 
 
 
PREZİDENT İLHAM ƏLİYEV QƏBƏLƏDƏ 
«GİLAN» PİANO FABRİKİNİN AÇILIŞINDA 
İŞTİRAK ETMİŞDİR 
 
Qəbələ  
 
27 fevral 2010-cu il 
 
Fevraln 27-də Prezident İlham Əliyev Qəbələdə “Gilan” 
piano fabrikinin açılışında iştirak etmişdir. 
Müəssisənin kollektivi dövlətimizin başçısını hərarətlə 
qarşıladı. 
Prezident İlham Əliyev açılışı bildirən lenti kəsdi və 
müəssisənin işi ilə yaxından tanış oldu. 
Dövlətimizin başçısı müəssisədə istehsal olunan pianolara 
baxdı. Bakı Musiqi Akademiyasının rektoru, xalq artisti Fərhad 
Bədəlbəyli müəssisənin ilk məhsulunu sınaqdan keçirdi. 
Sonra dövlətimizin başçısı istehsal prosesini müşahidə etdi. 
Məlumat verildi ki, ölkəmizdə sənayenin, xüsusilə qeyri-neft 
sektorunun inkişafı diqqət mərkəzindədir. Bu baxımdan ənənəvi 
istehsal sahələri ilə yanaşı, yeni istehsal müəssisələri də 
fəaliyyətə başlayır. Qəbələ rayonunda inşa edilən “Gilan” piano 
fabriki də belə istehsal qurumlarından biridir. 
Regionda analoqu olmayan və ən son beynəlxalq 
standartlara cavab verən fabrik inzibati bina və istehsal 
sahəsindən ibarətdir. Pianolar sexlərdə yığılaraq, xüsusi 
avadanlıqla təchiz olunmuş 6 otaqda köklənir və sazlanır. 
Fabrikdə ildə 1200-1500 piano istehsal ediləcəkdir. Hazırda 
burada 120 nəfər çalışır. Müəssisə tam gücü ilə işləməyə 
başlayandan sonra işçilərin sayı 350-yə çatdırılacaqdır. 
Fabrikin 150 nəfərlik yeməkxanası, sərgi salonu və 
yataqxanası vardır. Ərazidə əsaslı abadlıq işləri aparılmışdır. 
 273 
Prezident İlham Əliyevə müəssisədə istehsal olunmuş ilk 
piano hədiyyə edildi. 
 
 
 274 
 
 
QƏBƏLƏDƏ MEYVƏ-TƏRƏVƏZ SAXLAMAQ 
ÜÇÜN  
SOYUDUCU ANBAR TİKİLMİŞDİR 
 
Qəbələ  
 
27 fevral 2010-cu il 
 
Fevralın 27-də Prezident İlham Əliyev Qəbələdə meyvə-
tərəvəz saxlamaq üçün tikilmiş soyuducu anbar ilə tanış 
olmuşdur. 
Dövlətimizin başçısına məlumat verildi ki, tikintisi 2008-
2009-cu illərdə həyata keçirilmiş anbarın ümumi sahəsi 7800 
kvadratmetrdir. Üç hektar ərazini əhatə edən anbarda 5 min ton 
meyvə-tərəvəz məhsulları saxlamaq mümkündür. İtaliya 
istehsalı olan avadanlığın quraşdırıldığı anbarda məhsulların 
saxlanması xüsusi texnologiya ilə həyata keçirilir. Soyutma 
sistemi dispetçer məntəqəsindən idarə olunur və anbarlara 
yığılan məhsulun xarab olmaması üçün xüsusi nəmləndirici 
proses həyata keçirilir. Hazırda anbarda 50 nəfər işlə təmin 
olunmuşdur. 
Prezident İlham Əliyev müəssisədəki meyvəçeşidləmə 
sexində də oldu. Diqqətə çatdırıldı ki, burada quraşdırılan 
avadanlıq meyvələrin rənginə və ölçüsünə görə çeşidlənməsinə 
imkan verir. 
Dövlətimizin başçısı sexi işə saldı. 
Prezident İlham Əliyev “Gilan-Holdinq”in müxtəlif 
müəssisələrində istehsal olunan məhsulların sərgisinə də baxdı. 
Bildirildi ki, 8 növ konyak, 14 növ şərab, 84 növ şirə istehsal 
edən bu müəssisələrin məhsulları ölkəmizdən kənarda da 
kifayət qədər tanınır. Bundan başqa, “Gilan-Holdinq”in 
zeytundan müxtəlif qida məhsulları hazırlayan, yeyinti 
məhsulları istehsal edən və süd emalı müəssisələri də vardır. Bu 
 275 
müəssisələr hazırda MDB ölkələri də daxil olmaqla, 28 dövlətlə 
ticarət əməliyyatları aparır. 
 
 
 276 
 
 
YENİ AVTOVAĞZAL BİNASI QƏBƏLƏYƏ 
TURİST AXININI GÜCLƏNDİRƏCƏKDİR 
 
Qəbələ  
 
27 fevral 2010-cu il 
 
Fevralın 27-də Prezident İlham Əliyev Qəbələdə yeni 
avtovağzal binasının açılışında iştirak etmişdir. 
Dövlətimizin başçısı açılışı bildirən lenti kəsdi və bina ilə 
yaxından tanış oldu. 
Məlumat verildi ki, son dövrlərdə Qəbələdə tikilən 
infrastruktur obyektlərindən biri olan ikimərtəbəli yeni 
avtovağzal binası 1,5 hektar ərazidə inşa edilmişdir. Zəruri 
xidmət sahələri ilə təmin edilmiş binanın birinci mərtəbəsində 
kassalar, gözləmə və tibb otaqları, digər bölmələr vardır. Müasir 
üslubda inşa edilən obyektin ikinci mərtəbəsində isə inzibati 
otaqlar yerləşir. Həyətdə geniş abadlıq işləri görülmüş, yaşıllıq 
zolağı salınmış, ağaclar əkilmişdir. 
Bildirildi ki, Qəbələdə nəqliyyat sahəsinin inkişafına ciddi 
təsir göstərəcək yeni avtovağzaldan rayonun bütün kəndlərinə 
marşrutlar işləyəcəkdir. Həmçinin ölkədaxili istiqamətlərdə də 
yeni marşrutların açılması planlaşdırılır. Bundan əlavə, Türkiyə, 
Rusiya və MDB-nin digər dövlətlərinə də avtobus reysləri 
açılacaqdır. Bu, Qəbələ rayonuna turist axınının daha da 
artmasını təmin edəcəkdir. 
Dövlətimizin başçısı avtovağzalın həyətində yeni 
avtobuslara baxdı, kollektivi təbrik etdi. 
 
 
 
 
 
 277 
 
 
PREZİDENT İLHAM ƏLİYEV QƏBƏLƏDƏ 
MƏCBURİ  
KÖÇKÜNLƏR ÜÇÜN SALINMIŞ MƏHƏLLƏDƏ 
OLMUŞDUR 
 
Qəbələ  
 
27 fevral 2010-cu il 
 
Fevralın 27-də Prezident İlham Əliyev Qəbələnin 
Zarağan kəndində məcburi köçkünlər üçün salınmış məhəllədə 
olmuşdur. 
Baş nazirin müavini, Qaçqınların və Məcburi Köçkünlərin 
İşləri üzrə Dövlət Komitəsinin sədri Əli Həsənov məlumat verdi 
ki, «Qaçqınların və məcburi köçkünlərin yaşayış şəraitinin 
yaxşılaşdırılması və məşğulluğunun artırılması üzrə Dövlət 
Proqramı»na Prezident İlham Əliyevin 2007-ci il 31 oktyabr 
tarixli Sərəncamı ilə edilmiş Əlavələrə uyğun olaraq Qəbələ 
rayonunun Zarağan bələdiyyəsi ərazisində məcburi köçkün 
ailələri üçün məhəllə salınmışdır. Məhəllənin tikintisinə 2008-ci 
ilin oktyabrında başlanmış və inşaat işləri cari ilin fevralında 
yekunlaşdırılmışdır. Rayondakı «Qafqaz» turizm bazası və 
«Lalə» sağlamlıq mərkəzində müvəqqəti məskunlaşan 155 
məcburi köçkün ailəsi üçün nəzərdə tutulan və 4 hektar sahəni 
əhatə edən məhəllədə beşmərtəbəli 2 yaşayış binası və 188 
şagird yeri olan məktəb binası tikilmişdir. Beşmərtəbəli 
binalardan biri 80, digəri isə 75 mənzillidir. Ümumi sahəsi 10 
min 946 kvadratmetr olan yaşayış binalarında 30 birotaqlı, 70 
ikiotaqlı və 55 üçotaqlı mənzil vardır. Məhəllənin su, elektrik 
enerjisi və qaz təchizatı üçün müvafiq şəbəkələr yaradılmışdır. 
Buraya uzunluğu 2 kilometrdən çox olan qaz xətti çəkilmiş, 
həmçinin 4 artezian quyusu qazılmış, 1,4 kilometr uzunluğunda 
su xətti istifadəyə verilmişdir. Məhəllədə kanalizasiya şəbəkəsi, 
 278 
istilik sistemi yaradılmış, əraziyə asfalt-beton örtük salınmış, 
abadlıq və yaşıllaşdırma işləri görülmüşdür. 
Prezident İlham Əliyev mənzillərdə yaradılmış şəraitlə tanış 
oldu. 
 
 
 279 
 
 
 
QƏBƏLƏDƏ HEYDƏR ƏLİYEV FONDUNUN 
DƏSTƏYİ İLƏ  
İNŞA OLUNMUŞ UŞAQ BAĞÇASI AÇILMIŞDIR 
 
Qəbələ  
 
27 fevral 2010-cu il 
 
Fevralın 27-də Prezident İlham Əliyev Qəbələdə uşaq 
bağçasının açılışında iştirak etmişdir. 
Dövlətimizin başçısı açılışı bildirən lenti kəsdi və uşaq 
bağçası ilə yaxından tanış oldu. 
Bağçada ulu öndər Heydər Əliyevin uşaqlara diqqət və 
qayğısını əks etdirən fotoguşə yaradılmışdır . 
Məlumat verildi ki, gənc nəslin təhsili və sağlamlığının 
qorunması Heydər Əliyev Fondunun fəaliyyətinin prioritet 
istiqamətlərindən biridir. Fond ölkədə həyata keçirilən təhsil və 
səhiyyə islahatlarında xüsusi fəallıq nümayiş etdirir. Heydər 
Əliyev Fondunun prezidenti Mehriban xanım Əliyevanın bu 
sahədə həyata keçirdiyi tədbirlər isə birbaşa genefondun 
qorunmasına, bu sahədə mövcud problemlərin əsaslı həllinə 
yönəlmişdir. Heydər Əliyev Fondunun uşaqların sağlamlığının 
qorunması istiqamətində gördüyü işlər cəmiyyətdə birmənalı 
olaraq razılıqla qarşılanır. İndi məktəbəqədər hazırlıq 
müəssisələrinin, uşaq bağçalarının müasir standartlar 
səviyyəsində qurulması, onların maddi-texniki bazasının 
gücləndirilməsi də Heydər Əliyev Fondunun diqqət 
mərkəzindədir. Qəbələdə Fondun təşəbbüsü ilə inşa edilən uşaq 
bağçası da bu qəbildəndir. 
Ümumi sahəsi 942 kvadratmetr olan ikimərtəbəli uşaq 
bağçası 70 yerlikdir. Bağçada balacaların təlim-tərbiyəsi və 
istirahəti üçün hər cür şərait yaradılmışdır. 
 280 
Uşaq bağçasında yaradılan şəraitlə tanış olan Prezident 
İlham Əliyevə məlumat verildi ki, burada xüsusi məşğələ 
otaqları fəaliyyət göstərir. Uşaqların dünyagörüşünü 
zənginləşdirmək üçün müxtəlif əyani vəsaitlərdən istifadə edilir. 
Onların qidalanması da diqqət mərkəzində saxlanılır. Bina 
istilik sistemi ilə təchiz edilmişdir. 
Uşaqlar Vətənə həsr olunmuş şeirlər oxudular. 
 
 
 281 
 
 
PREZİDENT İLHAM ƏLİYEV QƏBƏLƏDƏ 
«QAFQAZ–PARK» GƏNCLİK MƏRKƏZİNİN 
AÇILIŞINDA İŞTİRAK ETMİŞDİR 
 
Qəbələ  
 
27 fevral 2010-cu il 
 
Fevralın 27-də Prezident İlham Əliyev Qəbələdə 
«Qafqaz–Park» Gənclik Mərkəzinin açılışında iştirak etmişdir. 
Açılışı bildirən lenti kəsən dövlətimizin başçısı əvvəlcə 900 
kvadratmetr sahəsi olan süni buz meydançası ilə tanış oldu. 
Müasir standartlara uyğun qurulan bu meydança yerli əhalinin 
və turistlərin marağına səbəb olmuşdur. 
Parkın ərazisini gəzən Prezident İlham Əliyevə məlumat 
verildi ki, ümumi sahəsi 16 hektar olan parkda müxtəlif iaşə 
obyektləri, üzgüçülük hovuzları, süni göllər, kafelər, uşaq 
əyləncə mərkəzləri inşa olunmuşdur. Ərazidə müxtəlif 
dekorativ ağac, kol və güllərdən ibarət yaşıllıq salınmış, orijinal 
fəvvarələr, müasir işıqlandırma sistemi quraşdırılmışdır. 
Mərkəzdə 150 nəfər işlə təmin olunacaqdır. 
 
 
 
 282 
 
 
«QAFQAZ SAHİL» MEHMANXANA 
KOMPLEKSİNİN TİKİNTİSİ  
İLƏ TANIŞLIQ 
 
Qəbələ  
 
27 fevral 2010-cu il 
 
Fevralın 27-də Prezident İlham Əliyev Qəbələyə səfəri 
çərçivəsində “Qafqaz Sahil” mehmanxana kompleksinin 
tikintisi ilə tanış olmuşdur. 
Dövlətimizin başçısı mehmanxananın eskizlərinə baxdı. 
Məlumat verildi ki, böyük turizm imkanlarına malik 
Qəbələdə yeni obyektlərdən olan «Qafqaz Sahil» mehmanxana 
kompleksi yeddimərtəbəli əsas binadan və 38 kottecdən 
ibarətdir. Ümumi sahəsi 21 min 600 kvadratmetr olan binada 
123 nömrə olacaqdır. Onlardan 100-ü standart, 18-i syutdur. 
Nömrələrdən 5-i isə xüsusi qonaqlar üçün nəzərdə tutulmuşdur. 
Kompleksdə 3 konfrans zalı, 2 restoran fəaliyyət göstərəcəkdir. 
Bundan əlavə, açıq və qapalı hovuzlar da qonaqların ixtiyarına 
veriləcəkdir. 
Müasir standartlara uyğun tikilən kompleks bölgədə 
turizmin inkişafına böyük töhfə verəcəkdir. 
Dövlətimizin başçısı inşaat işləri ilə bağlı tövsiyələrini verdi. 
 
 
 
 
 
 
 
 
 
 283 
 
 284 
 
 
 
PREZİDENT İLHAM ƏLİYEV «LAZA» 
YARIMSTANSİYASININ AÇILIŞINDA İŞTİRAK 
ETMİŞDİR 
 
Qəbələ  
 
27 fevral 2010-cu il 
 
Fevralın 27-də Prezident İlham Əliyev Qəbələdəki 
“Laza” yarımstansiyasının açılışında iştirak etmişdir. 
«Azərenerji» ASC-nin prezidenti Etibar Pirverdiyev 
dövlətimizin başçısına məlumat verdi ki, 110 kilovoltluq 
«Laza» yarımstansiyası ölkənin energetika sisteminin paylayıcı 
və ötürücü şəbəkəsinin yenidən qurulması, müasirləşdirilməsi 
işləri çərçivəsində tikilmişdir. Sahəsi 1,5 hektar olan 
yarımstansiyada inşaat işlərinə 2008-ci ilin dekabr ayında 
başlanmışdır. Yarımstansiyanın layihəsi «Azərenerji»nin daxili 
imkanları hesabına maliyyələşdirilmişdir. Ərazidə geniş 
miqyasda abadlıq və yaşıllaşdırma işləri aparılmış, 
transformatorlar üçün təmir meydançaları tikilmiş, daxili yollar 
çəkilmişdir. Laza–Qəbələ yolundan yarımstansiyaya bir 
kilometrə qədər asfalt yol salınmışdır. 
Rayon üçün mühüm əhəmiyyət kəsb edən yarımstansiya 
Qəbələ şəhərini, «Qafqaz» turizm kompleksini, Laza və Durca 
kəndlərini, eləcə də bir sıra obyektləri elektrik enerjisi ilə təmin 
edəcək, həmçinin enerjinin ötürülməsi və paylaşdırılması 
sistemlərinin etibarlı və sabit işləməsinə imkan verəcəkdir. 
Yarımstansiyanın qidalandırılması üçün «Qəbələ» 
yarımstansiyasından hər birinin uzunluğu 6 kilometrdən çox 
olan 110 kilovoltluq iki hava xətti çəkilmişdir. 
Bildirildi ki, 12 çıxış xəttinə malik «Laza» 
yarımstansiyasında hər birinin gücü 16 meqavoltamper olan iki 
 285 
transformator quraşdırılmışdır. Yarımstansiyada quraşdırılacaq 
avadanlıq İsveçrənin ABB şirkətinə məxsusdur. 
Prezident İlham Əliyev paylayıcı qovşaq bölməsində oldu, 
dispetçer məntəqəsində yarımstansiyanı işə saldı. 
Dövlətimizin başçısı yarımstansiyanın kollektivini təbrik 
etdi, onlara uğurlar arzuladı. 
 
 
 286 
 
 
 
QƏBƏLƏDƏ «QAFQAZ RESORT» 
MEHMANXANASININ YENİ KORPUSU 
İSTİFADƏYƏ VERİLMİŞDİR 
 
Qəbələ  
 
27 fevral 2010-cu il 
 
Prezident İlham Əliyev fevralın 27-də Qəbələdə «Qafqaz 
Resort» mehmanxanasının yeni korpusunun açılışında iştirak 
etmişdir. 
Bildirildi ki, 6 mərtəbəli yeni korpus 60 otaqdan ibarətdir. 
Onlardan 36-sı standart, 23-ü lüks nömrə, biri isə xüsusi 
qonaqlar üçündür. 
Binada restoran, kafe və bar fəaliyyət göstərir. Korpusda 
internet xidməti təşkil edilmişdir. 
Yeni korpusla yaxından tanış olan Prezident İlham Əliyev 
yaradılmış şəraiti yüksək qiymətləndirmişdir. 
 
 
 
 287 
 
 
QƏBƏLƏDƏ «FİTNES» SAĞLAMLIQ MƏRKƏZİ 
İSTİFADƏYƏ VERİLMİŞDİR 
 
Qəbələ  
 
27 fevral 2010-cu il 
 
Fevralın 27-də Prezident İlham Əliyev Qəbələdə «Fitnes» 
sağlamlıq mərkəzinin açılışında iştirak etmişdir. 
Dövlətimizin başçısı açılışı bildirən lenti kəsdi və mərkəz ilə 
yaxından tanış oldu. 
Məlumat verildi ki, 5 hektar ərazidə müasir üslubda inşa 
edilmiş bu mərkəz istirahətlə yanaşı, turistlərin müayinə və 
müalicəsinə də xidmət edir. Burada 700 yerlik amfiteatr, 
kinozal, saunalar, SPA kabinetləri, hidromasaj otaqları, müalicə 
vannaları fəaliyyət göstərir. Mərkəzdə, həmçinin 8 yolluq 
boulinq zalı, reytbol, stolüstü oyun masaları və digər idman 
qurğuları da quraşdırılmışdır. Uşaqlar üçün xüsusi üzgüçülük 
hovuzları tikilmiş, uşaq klubu yaradılmışdır. 
«Fitnes» sağlamlıq mərkəzində eyni vaxtda 300 qonağın 
istirahət etməsi üçün imkan vardır. Onların xidmətində 80 
nəfərlik heyət dayanacaqdır. 
Prezident İlham Əliyev mərkəzin ayrı-ayrı bölmələrinə, 
kinozala baxdı, açıq konsert salonunda rayonun uşaq və 
yeniyetmələrdən ibarət xalq çalğı alətləri ansamblının ifasında 
«Koroğlu» operasından “Cəngi”yə qulaq asdı. 
 
 
 288 
 
 
MƏCBURİ KÖÇKÜNLƏR VƏ QƏBƏLƏ RAYON 
İCTİMAİYYƏTİNİN NÜMAYƏNDƏLƏRİ İLƏ 
GÖRÜŞ 
 
Qəbələ  
 
27 fevral 2010-cu il 
 
Prezident İlham Əliyev fevralın 27-də Qəbələdə məcburi 
köçkünlər və rayon ictimaiyyətinin nümayəndələri ilə 
görüşmüşdür. 
Prezident İlham Əliyev yeni mənzil alan məcburi köçkünləri 
təbrik edərək dedi: 
– Mən sizi ürəkdən salamlayıram və məcburi köçkünləri 
yeni gözəl evlərin istifadəyə verilməsi münasibətilə təbrik 
edirəm. Siz bu evlərdə rahat yaşayın, yaxşı yaşayın. Siz uzun 
illərdir ki, turbazada, pioner düşərgəsində çətin, ağır vəziyyətdə 
yaşayırsınız. Amma artıq bu gündən yaxşı, gözəl şəraitdə 
yaşayacaqsınız. Bilirsiniz ki, Azərbaycan dövləti, Azərbaycan 
hökuməti məcburi köçkünlərin yaşayış səviyyəsinin 
yaxşılaşdırılması və onların məşğulluğunun artırılması üçün çox 
böyük işlər görür. Dövlət Proqramı qəbul edilibdir və ilk 
mərhələdə ən ağır vəziyyətdə yaşayan soydaşlarımızın 
problemləri həll olundu. Artıq Azərbaycanda bir dənə də olsun 
çadır şəhərciyi yoxdur. İndiki mərhələdə digər yerlərdə yararsız 
binalarda yaşayan soydaşlarımızın problemləri həll olunmalıdır. 
Qəbələ rayonunda bu proses gedir və demək olar ki, 
ölkəmizin müxtəlif yerlərində biz bu işlərə başlamışıq. Bakıda, 
digər rayon mərkəzlərində məcburi köçkünlər üçün 
çoxmərtəbəli evlər tikilir. Burada yaşayış şəraiti yaxşıdır və 
əminəm ki, siz bu evlərdə rahat yaşayacaqsınız. Ancaq əsas 
məsələ ondan ibarətdir ki, siz öz doğma torpaqlarınıza 
qayıdasınız. Budur əsas məsələ. Görülən bu tədbirlər və ayrılan 
 289 
böyük vəsaitlər müvəqqəti xarakter daşıyır ki, biz məcburi 
köçkünlərin yaşayış səviyyəsini yaxşılaşdıraq, sizin həyatınızı 
yüngülləşdirək. Ancaq əsas məsələ öz həllini tapmalıdır. 
Biz, bütün Azərbaycan xalqı dünən böyük faciənin 
ildönümünü qeyd etdik. Azərbaycan xalqına qarşı ermənilər 
tərəfindən törədilmiş Xocalı soyqırımı yaddaşımızdan heç vaxt 
silinməyəcəkdir. İnsanlığa qarşı o qanlı cinayət artıq bütün 
dünya tərəfindən tanınır və bizim səylərimiz, Azərbaycan 
dövlətinin, ictimai təşkilatların, diaspor təşkilatlarının, 
gənclərin, xaricdə yaşayan tələbələrin səyləri nəticəsində artıq 
bütün dünya bunu bilir. Baxmayaraq ki, müharibənin ilk 
illərində erməni təbliğatı bu məsələni ört-basdır etmək üçün 
böyük səylər göstərmişdi və deyə bilərəm ki, müəyyən uğurlar 
da əldə edə bilmişdi. Bizim təbliğat imkanlarımız çox məhdud 
idi. Erməni diasporu və onların dünyadakı havadarları tarixi 
həqiqəti təhrif etməklə, demək olar ki, Xocalı həqiqətlərini 
gizlətmişdilər. Ancaq bu gün bütün dünya bilir və dünən 
dünyanın müxtəlif yerlərində yüksək səviyyədə keçirilən 
tədbirlər və o tədbirlərdə müxtəlif ölkələrin dövlət, hökumət və 
ictimaiyyət nümayəndələrinin iştirakı onu göstərir ki, artıq biz 
bu faciə ilə bağlı bütün həqiqətləri dünya birliyinə çatdıra 
bilmişik. 
Ancaq bu, hələ işin birinci mərhələsidir. Biz çalışmalıyıq ki, 
Azərbaycan xalqına qarşı soyqırımında iştirak etmiş 
cinayətkarlar cinayət məsuliyyətinə cəlb olunsunlar. Əminəm 
ki, o gün gələcək və Azərbaycan xalqının qanına əli batmış 
bütün cinayətkarlar, bütün quldurlar cəzalarını alacaqlar. O ki 
qaldı, Ermənistan-Azərbaycan, Dağlıq Qarabağ münaqişəsinin 
həllinə, Azərbaycan öz səylərini davam etdirəcəkdir. Biz 
çalışırıq və çalışmalıyıq, ölkəmizi hərtərəfli inkişaf etdirək, 
gücləndirək ki, danışıqlarda, ümumiyyətlə, Ermənistanla 
qarşıdurmada mövqelərimiz daha da güclənsin. Beynəlxalq 
müstəvidə buna nail ola bilmişik. 
Beynəlxalq hüquq bizim mövqeyimizi dəstəkləyir. 
Beynəlxalq təşkilatlar məsələnin ərazi bütövlüyü və beynəlxalq 
 290 
hüquq normaları əsasında həll olunmasını təsdiqləyir. Bunu 
təsdiqləyən çoxsaylı beynəlxalq sənədlər vardır. Ancaq əfsuslar 
olsun ki, bütün bu səylərə baxmayaraq, məsələ öz həllini 
tapmır. Çünki qarşı tərəf – Ermənistan tərəfi məsələni uzatmaq 
istəyir. Status-kvo vəziyyətini saxlamaq istəyir və yaranmış 
vəziyyəti qanuniləşdirmək istəyir. Biz buna heç vaxt imkan verə 
bilmərik. Öz siyasi və diplomatik səylərimizi istənilən 
müstəvidə, istənilən formada davam etdirəcəyik. Həm 
beynəlxalq təşkilatlarda, həm ikitərəfli münasibətlərdə bu 
məsələ daim gündəlikdədir. 
Məsələ ilə məşğul olan həmsədr ölkələrin rəhbərləri ilə də 
mənim çoxsaylı görüşlərim olubdur. Bu görüşlər əsnasında 
Azərbaycanın haqlı mövqeyi daim vurğulanıbdır. Yəni, artıq 
bütün dünya bilir ki, Azərbaycan torpaqları işğal olunub, işğalçı 
dövlət işğal edilmiş torpaqlardan çıxmaq istəmir və məsələni 
uzatmaq istəyir. Biz isə buna heç cür imkan verə bilmərik. Biz 
istəyirik ki, məsələ sülh yolu ilə həll olunsun, biz istəmirik ki, 
müharibə yenidən başlasın. Ancaq eyni zamanda, özümüzü 
gücləndiririk, ölkəmizin hərbi-iqtisadi potensialını gücləndiririk 
və hər an torpaqlarımızı istənilən yolla düşməndən azad etmək 
üçün hazır olmalıyıq. Bunu etmək üçün bir daha demək 
istəyirəm ki, Azərbaycan güclü olmalıdır. Bugünkü dünyanın 
müxtəlif yerlərində baş vermiş hadisələr onu göstərir ki, güc 
amili həlledici rol oynayır. 
Beynəlxalq hüquq normaları əlbəttə ki, böyük əhəmiyyət 
daşıyır. Azərbaycan müstəqil, suveren ölkə kimi istəyir ki, 
bütün məsələlər qanun çərçivəsində, dünyada qəbul edilmiş 
normalar əsasında həll olunsun. Əgər bu beynəlxalq qanun 
normaları pozulursa, onda demək olar ki, dünya birliyinin 
beynəlxalq təşkilatlar çərçivəsində fəaliyyətini tənzimləyən 
mexanizmlər işləmir. Əgər dünyanın ən böyük, ən mötəbər 
təşkilatı – BMT-nin Təhlükəsizlik Şurasının, bu da BMT-nin ən 
vacib orqanıdır, – Ermənistan–Azərbaycan, Dağlıq Qarabağ 
münaqişəsi ilə bağlı qəbul edilmiş 4 qətnaməsi icra edilmirsə, 
onda hansı beynəlxalq hüquq normalarından danışmaq olar. 
 291 
BMT-nin Təhlükəsizlik Şurasının dünyanın aparıcı ölkələri 
olan 5 daimi üzvü vardır. Onlardan üçü Minsk qrupunun 
həmsədrləridir. Təhlükəsizlik Şurasının qətnamələri, eyni 
zamanda, əlbəttə ki, bütün BMT üçün əsas olmalıdır. Ancaq bu 
qətnamələrin qəbul edilməsində daimi üzvlər aparıcı rol 
oynayır. Daimi üzvlər istənilən qərara veto qoya bilərlər, yəni 
bu qərar onların qərarıdır. Nə üçün təxminən 20 il keçəndən 
sonra bu qərarlar icra olunmur?! Nə üçün işğalçı dövlətə ciddi 
xəbərdarlıq edilmir?! Nə üçün onlar təcrid olunmur?! Axı, onlar 
bütün beynəlxalq normaları pozublar, müharibə cinayətləri 
törədiblər. Xocalı soyqırımını törədiblər. Yüzlərlə günahsız 
Azərbaycan vətəndaşı həlak olub, vəhşicəsinə öldürülüb. Amma 
buna heç kim məsuliyyət daşımır. Müharibə cinayətkarları 
dünyanı sərbəst gəzirlər, onlar üçün şərait yaradılır. Onlar 
müxtəlif paytaxtlarda qəbul edilir. Onlar müharibə 
cinayətkarlarıdır. Biz görürük ki, bəzi başqa yerlərdə müharibə 
zamanı törədilmiş cinayətlərə görə quldurlar, cinayətkarlar 
beynəlxalq məhkəmələrə cəlb olunur, onlar ədalət qarşısında 
cavab verirlər. 
Amma, erməni quldurlarının sanki bir immuniteti vardır. Bu, 
ədalətsizlikdir, bu, ikili standartlardır. Bu vəziyyət dözülməzdir. 
Biz bilirik ki, dünyada erməni lobbisinin imkanları, o 
cümlədən maliyyə imkanları vardır. Onlar müxtəlif ölkələrdə 
bəzi riyakar və rüşvətxor siyasətçiləri də ələ alıblar. Onlara pul 
verməklə, müxtəlif imtiyazlar yaratmaqla və o insanlardan 
istifadə edib öz mövqelərini möhkəmləndirməyə çalışırlar. Biz 
isə istəyirik ki, məsələ ədalətli, beynəlxalq hüquq əsasında həll 
olunsun. Bizim heç bir başqa ölkəyə ərazi iddiamız yoxdur. 
Halbuki bugünkü Ermənistan əzəli Azərbaycan torpağında 
yaradılmışdır. Buna baxmayaraq, bizim heç kimə qarşı ərazi 
iddiamız yoxdur. Biz istəyirik ki, bizim torpaqlarımız, qanuni 
torpaqlarımız, əzəli torpaqlarımız beynəlxalq birlik tərəfindən 
Azərbaycan torpaqları kimi tanınan torpaqlarımız, qayıtsın. 
Bizim vətəndaşlarımız, siz oraya qayıdasınız. Öz doğma 
torpağınıza qayıdasınız. Bizim istəyimiz budur. 
 292 
Bir tərəfdən bizə deyilir ki, məsələ sülh yolu ilə həll 
olunsun. Biz də bunun tərəfdarıyıq. Amma heç kim 
unutmamalıdır ki, ermənilər o torpaqları sülh yolu ilə zəbt 
etməyiblər. Bizim torpaqlarımız müharibə yolu ilə, başqa 
ölkələrin dəstəyi ilə işğal olunubdur. Baxmayaraq ki, o 
hadisələrdən artıq 20 ilə yaxın vaxt keçir, bunu heç kim 
unutmamalıdır. Azərbaycan vətəndaşları, gənclər, gənc nəsil 
bunu daim yadda saxlamalıdır. Yəni, ermənilər bunu zor gücü 
ilə ediblərsə, bizə nə üçün daim tövsiyə edilir ki, sülh yolu ilə 
həll olunsun. Mən bir daha demək istəyirəm ki, heç kim 
müharibə istəmir. Kim istəyər ki, indi müharibə olsun. Ancaq 
biz bu dözülməz vəziyyətlə nə qədər barışmalıyıq?! Nə qədər 
dünya ictimaiyyəti və bu məsələ ilə məşğul olan tərəflər belə 
təmkinli mövqedə olacaqlar?! 
Biz yaranmış bu vəziyyətlə barışa bilmərik. Status-kvo bizi 
qane etmir. Status-kvo dəyişməlidir və ədalətli dəyişməlidir. 
Erməni işğalçı qüvvələri bütün torpaqlarımızdan qeyd-şərtsiz 
çıxarılmalıdır. Ondan sonra sülh və əməkdaşlıq yarana bilər. 
Bizim prinsipial mövqeyimiz bundan ibarətdir. Bu məsələ 
Azərbaycanın ərazi bütövlüyü əsasında öz həllini tapmalıdır və 
tapacaqdır. Sadəcə olaraq, biz istəyirik ki, bu, tezliklə olsun və 
ermənilər öz xoşu ilə işğal edilmiş torpaqlardan çıxsın. Bunu 
etmək üçün bir daha demək istəyirəm ki, biz güclü olmalıyıq. 
Dünyada gedən proseslər onu göstərir ki, kim güclüdürsə, o da 
haqlıdır. Əfsuslar olsun ki, belədir. Amma bu, həqiqətdir və biz 
bu real dünyada yaşayırıq, biz virtual dünyada yaşamırıq. Hamı 
istəyər ki, qanunlar, beynəlxalq hüquq normaları işləsin, ədalət 
olsun. Ancaq biz bunu görmürük. Biz bu münaqişənin 
timsalında görürük ki, ədalətsizlik 20 ilə yaxındır davam edir və 
nə qədər də davam edəcək. Ona görə güclü olmaq üçün biz 
bütün imkanlarımızı səfərbər etməliyik. İqtisadi inkişafımızı 
daha da gücləndirməliyik. Baxmayaraq ki, bu gün Azərbaycan 
dünya miqyasında ən sürətlə inkişaf edən ölkədir. 2009-cu ilin 
yekunlarına görə dünya miqyasında bütün ölkələr arasında 
iqtisadi cəhətdən ən sürətlə inkişaf edən ölkə Azərbaycandır. 
 293 
Biz iqtisadi imkanlarımızı daha da gücləndirməliyik. Görülən 
bütün işlər bu məqsədi güdür. 
Hərbi quruculuq, ordu quruculuğu daha da sürətlə 
getməlidir. Çox işlər görülüb, amma hələ də çox işlər 
görülməlidir. Bu məqsədlə bizim bütün proqramlarımız icra 
edilir. O cümlədən regional inkişaf proqramı və bütün 
regionlarda gedən quruculuq işləri əlbəttə ki, ölkəmizi 
gücləndirir. Bu istiqamətdə əlavə tədbirlər görüləcəkdir. Mən 
şübhə etmirəm ki, Azərbaycan uğurlu inkişafını 2010-cu ildə də 
davam etdirəcəkdir. Qarşıda duran bütün vəzifələr icra ediləcək 
və ölkə qarşısında duran iqtisadi və sosial problemlər öz həllini 
tezliklə tapacaqdır. 
Biz Azərbaycanın son illərdəki inkişafını Qəbələ rayonunun 
timsalında da çox əyani şəkildə görürük. Qəbələ sözün əsl 
mənasında sürətlə inkişaf edir, böyük quruculuq, abadlıq işləri 
aparılır. Hər dəfə Qəbələdə olanda, yenilikləri görəndə çox 
sevinirəm. Şəhər abadlaşır, müxtəlif tədbirlər görülür. Bu gün, 
misal üçün, artıq bir neçə tədbirdə iştirak etmişəm. Qəbələdə ən 
yüksək standartlara cavab verən piano fabriki istifadəyə 
verilibdir. Bu, çox böyük bir hadisədir və onu göstərir ki, 
Azərbaycanın inkişafına xarici və yerli investorlarda böyük 
inam vardır. Bu gün avtovağzalın açılışında iştirak etdim. 
Ondan sonra kənd təsərrüfatı ilə bağlı yeni yaradılmış 
müəssisələrlə tanış oldum. Qəbələnin, bildiyiniz kimi, çox 
böyük turizm potensialı vardır. Artıq bu potensialdan çox 
səmərəli şəkildə istifadə olunur. Mən hər dəfə Qəbələdə olarkən 
bu məsələni xüsusilə vurğulayıram ki, gözəl təbiəti, zəngin 
tarixi və təbii imkanları Qəbələnin beynəlxalq turizm mərkəzinə 
çevrilməsində çox mühüm rol oynamalıdır və bu gün bunu 
görürük. Qəbələdə beşulduzlu otellər, otel kompleksləri, 
sağlamlıq mərkəzləri, uşaq parkları yaradılır. Yəni turizm 
infrastrukturunun inkişafı üçün çox böyük işlər görülür və 
Qəbələ dünya miqyasında turizm mərkəzlərindən birinə 
çevrilməlidir. Bunu etmək üçün bir daha demək istəyirəm ki, 
həm təbii şərait, həm də ki, artıq infrastruktur vardır. Bakı–
 294 
Qəbələ yolu – artıq onun bir hissəsi tikilib. Bakı–Şamaxı yolu 
artıq bütün dünya standartlarına cavab verir. Ondan sonra 
Şamaxı–İsmayıllı, İsmayıllı–Qəbələ, Qəbələ–Balakən yolu da 
tikiləcəkdir. Beləliklə, turizmin inkişafı üçün vacib olan yol 
infrastrukturu tamamilə yeniləşəcəkdir. Qəbələnin içməli su, 
kanalizasiya problemləri öz həllini tapmaqdadır. Artıq böyük 
layihə də icra olunmağa başlamışdır və Qəbələnin bütün içməli 
su, kanalizasiya problemi iki il ərzində həllini tapmalıdır. 
Elektrik enerjisi ilə təchizat yaxşılaşdırılacaqdır. Bu gün yeni 
yarımstansiyanın açılışında iştirak edəcəyəm. Qazlaşdırma 
prosesi sürətlə gedir, sosial obyektlər – uşaq bağçaları, 
məktəblər tikilir. Yəni rayonun inkişafı üçün bütün lazımi 
tədbirlər görülür. Bunun nəticəsidir ki, son altı il ərzində 
Qəbələnin iqtisadiyyatı təxminən 4 dəfə artıb. Böyük bir 
nailiyyətdir və göstəricidir. Ən önəmlisi ondan ibarətdir ki, bu, 
təkcə statistik rəqəmlərlə ölçülmür, eyni zamanda, burada gedən 
abadlıq-quruculuq işlərini hər bir vətəndaş öz gözü ilə görə 
bilər. 
Mən görülən bütün bu işlərlə bağlı müsbət rəyimi bildirmək 
istəyirəm. Qəbələlilərə yeni uğurlar arzulamaq istəyirəm və 
bilin ki, Qəbələni müasir, gözəl turizm mərkəzinə çevirmək 
üçün əlavə tədbirlər də hazırlanır və o da tezliklə reallaşacaqdır. 
Sizi isə, əziz soydaşlarım, bu evlərin istifadəyə verilməsi 
münasibətilə bir daha təbrik edirəm. Burada yeni bir ev də 
tikiləcək, məktəb də artıq tikilməkdədir. Yəni, müvəqqəti olsa 
da, burada yaşamaq üçün bütün şərait vardır. Mən əminəm ki, 
gün gələcək və biz yeni gözəl evlərin tikintisini işğaldan azad 
ediləcək torpaqlarda qeyd edəcəyik. 
 Yeni mənzil alanlar adından çıxış edən Şuşa rayonundan 
məcburi köçkün Əhəd Həsənov dedi: 
– Cənab Prezident, Qəbələ rayonunda məskunlaşmış 598 
məcburi köçkün ailəsi adından Sizi salamlayırıq. Vaxtınızı 
ayırıb biz köçkünlərlə bu gün görüş keçirdiyinizə görə Sizə 
böyük minnətdarlığımızı bildiririk. 
 295 
Mən tarixi heç vaxt yaddaşımdan silinməyən ulu 
öndərimizin belə bir müdrik kəlamını bu gün xatırlatmaq 
istəyirəm. Hələ vaxtilə, 1993-cü ildə ulu öndərimiz demişdi: 
«Vaxt gələcək Azərbaycan bütün dünyaya günəş kimi 
doğacaqdır». Bəli, ulu öndərimiz tərəfindən deyilən deyim artıq 
bu gün reallıqdır. Günəşli Azərbaycanımız dünyanın bütün 
ölkələrinə nur saçır. Dünyanın qabaqcıl ölkələri bu gün 
Azərbaycan dövləti, onun Prezidenti ilə hesablaşır. Sizin 
dediyiniz kimi, Azərbaycan elə inkişaf etməlidir ki, gələcəkdə 
dünyanın zəngin və qüdrətli dövlətinə çevrilsin. Bu gün inamla, 
fəxrlə deyə bilərik ki, bəli, cənab Prezident, məhz, Sizin gərgin 
əməyinizin, fəaliyyətinizin nəticəsində müstəqil 
Azərbaycanımız beynəlxalq aləmdə qüdrətli bir dövlətə 
çevrilmişdir. Azərbaycan xalqı tam inamla əmindir ki, onun 
gələcəyi, onun dövlətçilik taleyi etibarlı əllərdədir. 
Biz 18 ilə yaxındır ki, bu gözəl diyarda, Qəbələdə 
məskunlaşmışıq. O gündən bu günə, – icazənizlə bir məqamdır, 
mən bütün mehriban qəbələlilərə çatdırmaq istəyirəm, bugünkü 
məqamdan istifadə edib deyirəm, – həmişə çətin günümüzdə 
bizə dayaq olublar. Odur ki, bütün zəhmət adamlarına, 
qəbələlilərə məcburi köçkünlər adından minnətdarlığımızı 
bildiririk. 
Qaldı ki, bu gözəl, yaraşıqlı, müasir tələblərə cavab verən 
binaya, onu bu gün 152 ailəyə bağışlayırsınız. Bunun özü – 
sözlə ifadə etmək çətindir – biz köçkünlərə dövlətimizin böyük 
qayğısının təzahürüdür. Ancaq biz belə rahat otaqlarda 
yaşamaqla, çox gözəl açıqladınız, cənab Prezidentimiz, əmin 
olun ki, heç də bununla kifayətlənmək arzusunda deyilik. Bütün 
məcburi köçkünlərin yeganə arzusu işğal altında olan 
torpaqlarımıza qayıtmaqdır. Biz gecəli-gündüzlü qəlbimizi 
yaralayan, bizi rahat buraxmayan ana torpağımıza qayıdacağıq. 
Biz buna varlığımız kimi əminik. Ona görə ki, belə müdrik, ulu 
öndərimizin sadiq siyasi davamçısı olan cənab Prezidentimiz 
İlham Əliyev kimi liderimiz, şəxsiyyətimiz vardır. 
 296 
Bir daha xatırlatmaq istəyirəm ki, doğrudan da Ulu Tanrımız 
bizim Azərbaycana böyük bir xoşbəxtlik də qismət edibdir. 
Cənab Prezident Siz, həm də Azərbaycanımızın birinci xanımı, 
YUNESKO-nun xoşməramlı səfiri Mehriban xanım kimi bir 
şəxsiyyətlə düşmənlərimizə qarşı birgə mübarizə aparırsınız. 
Mehriban xanımı da ürəkdən alqışlayırıq. Təkcə Sizin ikinizlə 
yekunlaşmır. Hamıya məlumdur ki, Sizin gənc övladınız Leyla 
xanım Əliyeva, – bu günlərdə mətbuatda, televiziyada biz 
gördük, buna fərəhlənirik, buna qəlbimiz coşur, – Xocalı 
fəryadını bütün dünyaya yaydı. Bax, görülən işlərin hamısı son 
nəticədə bunlarla ölçülməlidir. 
Mən əminəm ki, doğma yurdumuz, – Kəlbəcərimiz, 
Şuşamız, Ağdamımız, bütün işğal altında olan rayonlarımız 
azad olunacaqdır. Biz çal-çağır dövrlərimizi o diyarda 
yaşadacağıq. Mənim ən böyük arzum budur ki, tarixi abidələr 
şəhəri olan, gözəl təbiətinə görə seçilən Kəlbəcərimiz, 
Qarabağın zümrüd tacı olan doğma Şuşamız işğaldan azad 
edilsin, üçrəngli bayrağımız Şuşada dalğalansın. Cənab 
Prezident, arzumuz budur ki, o torpaqlarda yeni binaların, 
abidələrin açılışında şəxsən Sizinlə və Sizin bütün ailə 
üzvlərinizlə, respublikamızın qabaqcıl ziyalıları ilə birlikdə 
iştirak edək. Ulu Tanrı Sizi qorusun. Allahdan arzum budur. 
Sözümü yekunlaşdırmaq istəyirəm. Amma qəlbim doludur, 
çünki hörmətli Prezidentimizin qarşısında çıxış etmək mənim 
üçün, bütün məcburi köçkünlər, bütün vətəndaşlar üçün 
şərəfdir. Hər bir Azərbaycan vətəndaşı dərk edir ki, müstəqil 
Azərbaycan Respublikamızın qüdrətli dövlətə çevrilməsi işində, 
torpaqlarımızın erməni işğalından azad edilməsi uğrunda 
mübarizədə ümummilli liderimiz Heydər Əliyev siyasi 
kursunun layiqli və cəsarətli davamçısı cənab Prezident İlham 
Əliyevə öz əməli fəaliyyətimizlə dayaq olmalıyıq. 
Respublikamızda bu gün reallıq, durum bax belədir. 
Dövlətimiz, Prezidentimiz xalqa, xalqımız isə dövlətimizə, 
Prezidentimizə arxa və dayaqdır. Ulu Tanrı həmişə Sizə yar 
olsun. 
 297 
Qəbələ sakini Şirin Şirinov dövlətimizin başçısına 
müraciətlə dedi: 
– Cənab Prezident, icazə verin mən də qəbələlilər adından 
Sizi Azərbaycanın bu gözəl diyarında salamlayım və Sizə «Xoş 
gəlmisiniz!» deyim. Sizin Qəbələyə hər gəlişiniz bizim üçün 
böyük bayram olur, Qəbələnin inkişafında yeni mərhələ açılır. 
Bizim gözəl Qəbələmiz gündən-günə inkişaf edir. 2008-ci ildəki 
gəlişinizdən keçən bu az dövrdə Qəbələ tanınmaz dərəcədə 
inkişaf edib. İndi burada istifadəyə verilən obyektlərin sayı da 
durmadan artır. Bütün bunların hamısı Sizin bizə göstərdiyiniz 
böyük diqqət və qayğının nəticəsidir. Mən qeyd etmək 
istəyirəm ki, Sizin apardığınız düzgün siyasət nəticəsində bu 
gün Azərbaycanımız regionda həyata keçirilən ən irimiqyaslı 
layihələrin əsas təşkilatçısı və iştirakçısıdır. O cümlədən 
respublikamızın rayonları da, bölgələri də durmadan inkişaf 
edir. Qeyd etdiyiniz kimi, Qəbələ də inkişaf edən bu bölgələrin 
içərisində öndə gedən rayonlardan biridir. 
Ulu öndərimiz Qəbələnin ecazkar gözəlliyinə çox böyük 
diqqət verirdi. Onu dünyanın ən yaxşı inkişaf etmiş turizm 
diyarları ilə, İsveçrə ilə müqayisə edirdi və bizə tövsiyə edirdi 
ki, bu gözəlliyi qoruyaq, zənginləşdirək, gələcəkdə Qəbələni 
turizmdə yaxşı inkişaf etmiş istirahət guşələrindən birinə 
çevirək. Ulu öndərimizin bu tövsiyəsi bu gün Sizin rəhbərliyiniz 
altında çox böyük müvəffəqiyyətlə həyata keçirilir və biz buna 
çox sevinirik. 
Qəbələ kompleks şəkildə inkişaf edir. Sizin qeyd etdiyiniz 
kimi, bugünkü Qəbələ yeni zavodlar, fabriklər, istehsal 
obyektləri, istirahət mərkəzləri, yüz kilometrlərlə abad yolların 
ümumi bir cəmidir. O cümlədən, bu gün Qəbələdə istehsal 
olunan məhsulların xeyli hissəsi xarici bazarlarda satılır. 
İstifadəyə verilən hər bir obyekt yeni iş yerləridir, əhalinin 
sosial təminatının, onun maddi rifah halının yaxşılaşmasına 
xidmət edir. 
Cənab Prezident, mən qeyd etmək istəyirəm, bu gün çox 
yaxşı, sevindirici haldır ki, dünyanı bürüyən işsizlik adlı 
 298 
problem Qəbələdə demək olar ki, həll edilmişdir. İndi ətraf 
bölgələrdən də gəlib Qəbələdə işləyənlər vardır. Mən hətta 
cəsarətlə Sizə deyə bilərəm ki, bu gün Qəbələdə xarici ölkə 
vətəndaşları da fəaliyyət göstərirlər. 2008-ci ildə açılışında 
iştirak etdiyiniz Müalicə-Diaqnostika Mərkəzi bu gün bizim 
regionun ən yaxşı müalicə ocaqlarından biridir. Baxmayaraq ki, 
az vaxdır – iki ildir, amma burada yüzlərlə xəstə şəfa tapıbdır. 
Ən ağır cərrahiyyə əməliyyatları bizim bu müalicə ocağında 
uğurla həyata keçirilir. Dializ alan onlarla xəstə respublika 
paytaxtına getmədən, burada müalicə olunur. Bu gün bizim 
xəstəxanaya bağışladığınız müasir avadanlıqla təchiz olunmuş 
bu dörd təcili yardım maşını da qəbələlilərin xidmətinə verilir. 
Bunun üçün, cənab Prezident, mən Sizə qəbələlilər adından 
dərin minnətdarlığımı bildirirəm. Mən sevinc hissi ilə qeyd 
etmək istəyirəm ki, şəxsən Sizin bizə göstərdiyiniz böyük 
diqqət və qayğıya görə Qəbələni bu gün bütün dünya tanıyır. Bu 
yaxın vaxtlarda Qəbələdə keçirilən beynəlxalq musiqi 
festivalına dünyanın 16 ölkəsindən tanınmış musiqiçilər 
gəlmişdilər. Bu tədbir xalqımızın milli mədəniyyətini bütün 
dünyaya tanıdan çox möhtəşəm bir tədbir idi. Mən bu gün 
fürsətdən istifadə edib, həmin tədbirin təşkilatçısı, bu tədbir 
üçün çox böyük zəhmət çəkən, təhsilimizin, milli musiqi 
mədəniyyətimizin hamisi, respublikamızın birinci xanımı, çox 
hörmətli Mehriban xanım Əliyevaya da qəbələlilər adından 
dərin minnətdarlığımı bildirirəm. 
Cənab Prezident, biz Sizi çox sevirik. Sizin hər dəfə 
Qəbələyə gəlişiniz bizi çox sevindirir. Bu gün Qəbələdə 
böyükdən-kiçiyə qədər hamı fəxr edir ki, Siz bizim 
qonağımızsınız. Qəbələyə tez-tez gəlin. Sizin hər gəlişiniz 
bizim üçün sevinc və xoşbəxtlik gətirir. Biz qəbələlilər həmişə 
dövlətimiz üçün, onun qayğısına qalan istəkli rəhbərlərimiz 
üçün çox yaxın olmuşuq. Biz inanırıq ki, bu gün qeyd edildiyi 
kimi, işğal olunmuş torpaqlarımız da Sizin rəhbərliyiniz altında, 
apardığınız düzgün xarici siyasət nəticəsində azad olunacaq, ev-
 299 
eşiyindən didərgin düşmüş bu gözəl, mehriban insanlar da öz 
ata-baba yurdlarına qayıdacaqlar. 
Biz çox sevinirik ki, bütün çətinliklərə cəsarətlə sinə gərən, 
bu gün tərəqqi və inkişaf yolunda olan, Sizin dediyiniz kimi, 
dünyanın inkişaf etmiş ölkələri arasında layiqli yerini tutan 
Azərbaycan adlı müstəqil, gözəl bir dövlətin vətəndaşlarıyıq və 
fəxr edirik ki, bizim Sizin kimi Prezidentimiz vardır. Cənab 
Prezident, bir daha Sizi salamlayıram. Qəbələyə xoş gəlmisiniz. 
Tanrı Sizi qorusun. 
 
* * * 
 
İ l h a m  Ə l i y e v: Bir daha sizi ürəkdən təbrik edirəm və 
arzu edirəm ki, həmişə gözəl tədbirlərdə görüşək. 
 
 
 300 
 
 
 
 
 
 
 
 
 
 
 
 
 
 
Texniki redaktor  Zoya Nəcəfova 
Yığım üzrə operator   İlhamə 
Kərimova 
Kompyuter tərtibatı   Məhəbbət 
Orucov 
 
 
 
 
 
Cildin hazırlanmasında AzərTAc-ın materiallarından istifadə olunmuşdur. 
 
«Tayms» qarnitur. Formatı 84x1081/32. Ofset kağızı 1. Şərti çap vərəqi 25,5. 
Uçot vərəqi 26,0 Tirajı 5000. Müqavilə qiyməti ilə. 
 
Azərbaycan Respublikası Mədəniyyət və Turizm Nazirliyi 
Azərbaycan Dövlət Nəşriyyatı. Bakı – Mehdi Hüseyn küç. 61, dalan 2, ev 3. 
«Şərq-Qərb» mətbəəsi, Aşıq Ələsgər küçəsi 17. 
 
 
 
 
 
