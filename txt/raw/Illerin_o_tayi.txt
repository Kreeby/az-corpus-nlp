1
Elşən Əzim
/şeirlər/
Иллярин о тайы
2
3
                                                                                              
“İllərin o tayı” şair Elşən Əzimin “Könlümə 
yağan yağış” və “Yuxu danışıram” adlı kitabların-
dan sonra oxucularla üçüncü görüşüdür. Kitabda 
şairin son on il ərzində rəngarəng mövzularda 
yazdığı şeirlər toplanıb. 
4
Kitabın çapına göstərdiyi maddi və mənəvi 
dəstəyə görə  dostum Əziz Qəmbərova 
sayğılarımı bildirirəm.
Müəllif        
ELŞƏN ƏZİM  İLLƏRİN O TAYI
Bakı, Qanun Nəşriyyatı, 2014.  208 səh., 500 tiraj
Redaktor: Əkbər Qoşalı
Korrektor: Səkinə Əhmədqızı            
                                     
ISBN 978-9952-26- 
© Elşən Əzim, 2014
© Qanun Nəşriyyatı, 2014
Bakı, AZ 1102, Tbilisi pros., 76
Tel: (+994 12) 431-16-62; 431-38-18
Mobil: (+994 55) 212 42 37
e-mail: info@qanun.az
www.qanun.az
www.fb.com/Qanunpublishing
5
Vaxtın hələ kal vaxtıdır,
vaxtın yetişən vaxtı var.
6
7
İllərin o tayı
OD OĞLU KÜL
Onsuz da yanası deyil,
Bu ocağı gəl üfürmə.
Başıma çoxdan kül olub,
Gözümə də kül üfürmə.
“Od oğluyam” deyən oğlan,
Od oğlu - kül deyil nədi?
Niyə bizim adımıza -
“Od oğlu kül” deyilmədi?
Az qalayla bu qazanı,
Paxırı yenə çıxacaq.
Eh biz hələ od oğluyuq,
Kül oğlundan nə çıxacaq?
8
Elşən Əzim
    VAXTI VAR
Hər nağılın göy üzündən,
Üç alma düşən vaxtı var.
İki başın bir qazanda,
Qaynayıb bişən vaxtı var.
Boş pətəyin bal vaxtıdı,
Məçhul bir sual vaxtıdı,
Vaxtın hələ kal vaxtıdı,
Vaxtın yetişən vaxtı var.
Yağış dözməz gün oduna,
Qayıdar öz buluduna,
Sən bu vaxtın süqutuna-
Tələsmə, Elşən, vaxtı var..
9
İllərin o tayı
       SONUNCU KEÇİD
Zaman gəlib keçdi, günüm keçmədi,
Qalmışam yanımdan il keçən yerdə.
Xalq pul qazananda mən vaxt qazandım,
İndi də vaxt keçmir pul keçən yerdə.
Körpü çaydan keçir, adam körpüdən,
Əcəl də şığıyıb adamdan keçir.
Sözünü yeyən var, səsini udan
Sükuta gedən yol sədamdan keçir.
Ey ömür, sonuncu gədiyi aşıb,
Sonuncu şansından keçirsən indi.
Əyri yol düz yola elə dolaşıb,
Tap görüm hansından keçirsən indi.
Allah, gecə keçir, niyə yatmıram?
Yuxumun yolunda həsrət dayanır.
Dünyamı gizlənir,yoxsa mən koram,
Bəlkə işıq keçir, zülmət dayanır?!
10
Elşən Əzim
Sevgilim, günahım dəryadı mənim,
Səbri qayıq elə keç günahımdan.
Ahımdı yolların dumanı-çəni,
Sən də yolu tutub keçdin ahımdan.
Elə yol kimidir adamın özü, 
Elə ömrü boyu keçir, keçilir.
Gəzir yeri-yurdu, dərəni, düzü -
Axırda özündən keçir, keçinir.
Ömrünü-gününü işdə yorursan
Bax bu da zamandan, gərdişdən keçib.
Elə iş tapırsan, iş axtarırsan,
Axırda baxırsan iş işdən keçib.
11
İllərin o tayı
 
 BİR YOLUN İKİ TƏRƏFİ
           nəzirə
Fələk kimi atıcının 
Ömür kimi hədəfi var.
Oğulsansa tap ucunu 
Düyün düşən kələfi var.
Bürünüb beş arşın ağa,
Məzar axtar uzanmağa.
Can atma vaxt qazanmağa,
Hər qazancın məsrəfi var.
Haçalandı yolun, Elşən,
Hansına üz tutaq görən.
Bu yolun bir işıqgələn, 
Bir it hürən tərəfi var.
12
Elşən Əzim
İT HÜRƏN TƏRƏFİN NAĞILI
Cırtdan bala, bir dəyirman daşını,
Min ildir ki, bir zavallı div çəkir.
İşıq gələn gördüyündü, sanma ki,
İt hürəndə yaşayanlar kef çəkir.
Düz getmisən işığına o damın,
Çox da divin sərçə boyda biti var.
Görməmisən, itdən alçaq adamın,
Qapısında atdan hündür iti var.
İt görmüşəm divan tutur mahala,
Qələmimdən, varağımdan yapışır.
Yeriməyə macal vermir, ay bala,
Şalvarımın balağından yapışır.
Nabələddi bir-birinə qonşu da,
Kimə uzaq, kimə yaxın qalırıq.
Kürüyüblər küçələrdən daşı da,
İt hürəndə əliyalın qalırıq.
Qayalardan daş tərpədən var idi,
Daş oynadı, qaya getdi, gəlmədi.
Beş-on nəfər baştərpədən var idi,
Xəlbir ilə suya getdi, gəlmədi.
13
İllərin o tayı
Cırtdan bala, ta qayıtma evə sən,
Sən gördüyün mən görəndən yaxşıdı.
Tələ qurdun o tərəfdə divə sən,
İşıqgələn ithürəndən yaxşıdı.
14
Elşən Əzim
AY ARI, GÖR HARDA 
ŞİRƏ GƏZİRSƏN
Açıq pəncərəmdən uçub bu səhər,
Evimi sən nahaq yerə gəzirsən.
Mənim dilim acı, sözlərim zəhər,
Ay arı, gör harda şirə gəzirsən?
Divarı bəlkə də ahım qurudub,
Çiçək şəkilləri oboyda solub.
Sağ olmuş taleyim elə yarıdıb,
Pöhrə arzularım o boyda solub.
Axı ağzınacan pətəyin baldı,
Qaldırıb səsini nə istəyirsən?
Dərə bilmədiyim bir çiçək oldu
Çəkdin şirəsini, nə istəyirsən?
Ta yolum yoxuşdu, məndən geridə 
Şirin xəyalların dərəsi qalıb.
Haçansa bir şirin şeir yazmışam,
Dişində onunmu şirəsi qalıb.
Sancmağa gəlmisən? Elə sancaram,
Zəhər borc alarsan, ay arı məndən.
Gedib pətəyini acılayarsan,
Dostum, aralı gəz, aralı məndən.
18.06.06
15
İllərin o tayı
AVTOPORTRET
Bir şair tanıyırdım,
Bir dəlisov tələbə.
Bir şair tanıyırdım,
Şair idi belə də...
Bəlkə də babatıydı 
On şeirindən biri.
Amma ürək qanıyla 
Yazırdı hər şeiri.
Siqaret tüstüsüylə 
Göyə kəmənd atırdı
Dəli xəyallarının 
Başını yığmaq üçün.
Ovcu bəs eləməzdi
Kövrələndə gözünün
Yaşını yığmaq üçün.
Şəhər aşıb-daşmamış,
Hələ işıqlaşmamış
Bir küçənin tinində 
Bir qızı gözləyirdi.
Saat altı olsa da 
Doqquzu gözləyirdi.
16
Elşən Əzim
Amma neynəsin yazıq 
Yuxu getmirdi gözə
Çox da asan deyildi 
O hicranı daşımaq
Bir axşamdan səhərə,
Bir gecədən gündüzə.
Köynəyi şalvarından 
Çıxırdı xəbəri yox.
Kimsə ona çəpəki 
Baxırdı, xəbəri yox.
O elə tələsirdi
Hara, kim bilir hara.
Hər günün son ucunda 
Bir olay, bir macəra.
Duyğuların əlində
Ömür əyləncə idi.
Duyğulardan asılan 
Ağıl yellənçək idi.
O zamankı od-alov
Ürəkdən, dildən gedir.
Adam ağıllananda 
Şairlik əldən gedir.
17
İllərin o tayı
	 			*	*	*
Ən başda yerləri var
Hökmlərə baş əyən
Hökmlü şairlərin.
Quru şeirləri var
Təmkinli şairlərin.
18
Elşən Əzim
TAMADA OLMAYANLAR 
   ÜÇÜN TOST
Mən içmirəm bu badəni,
İlin, günün sağlığına.
İçirəm qeybdən gələn,
Səsin, ünün sağlığına.
Bulud gəlir göy üzünə,
Niqab tutur hey üzünə.
Həsrətin quzey üzünə,
Düşən günün sağlığına.
Quzeyə başqa gün düşür,
Baxışları süzgün düşür.
Getdiyim yol düyün düşür,
O düyünün sağlığına.
Kimi düşüb taxtdan ölüb,
Kimisi nahaqdan ölüb.
Qalan, ruhun çoxdan ölüb,
Ölən, sənin sağlığına.
19
İllərin o tayı
	 				*	*	*
Məni bir çağıran olur 
Bilmirəm torpaqdı, nədi.
Öz ayağımın altına,
Yolum çox uzaqdı, nədi.
Ruh müqəssir can içində,
Darıxdım insan içində.
Bu qədər leysan içində,
Bu həyat quraqdı, nədi.
Çöldənmi tapdım bu ömrü,
Yaşadım, sovdum bu ömrü.
Top kimi qovdum bu ömrü,
Ömür oyuncaqdı, nədi.
Sevdalardan əlini çək,
Göydədi gəzdiyin mələk
Oynama Elşənlə ürək,
Səninçün uşaqdı, nədi.
20
Elşən Əzim
ŞAİR OLMADIM
Bir söz pıçıldadım dodağın altda,
Qaraldı daş kimi ocağın altda.
Bir ürək basdırdım varağın altda,
Döndüm baş daşına, şair olmadım.
Baxdım, bir gözəlin gözünə baxdım,
İzləyib yoluna izinə baxdım.
Ruhum nə dedisə, sözünə baxdım,
Mən ki özbaşına şair olmadım.
Bir ömür dilədim əriyən şamdan,
Bir işıq istədim düşən axşamdan.
Dəli bir məhəbbət tutdu yaxamdan,
Vallah öz xoşuma şair olmadım.
21
İllərin o tayı
DƏRDİNƏM, MƏNİ ÇƏK, DÜNYA
Elə bilmə o sevgidən
Ürəyimdə yenə qalıb.
Heç ürəyin özü varmı?
Ürək köçüb sinə qalıb.
Məni əydi yaşadığım,
Bilməm nəydi yaşadığım.
Ayrı şeydi yaşadığım-
Ömür ağzıgünə qalıb.
Zəhər süzüb fələk, dünya
Gəl birlikdə içək, dünya.
Dərdinəm məni çək, dünya
Sənin dərdin mənə qalıb?!
22
Elşən Əzim
				*	*	*
Öləsiydim, bir arzununun -
Əlindən tutub qalmışam.
Yaşamağı anam mənim 
Dilimdən tutub, qalmışam.
Mən qələm idim, qurtardım,
Sözümü dedim qurtardım.
Içimi yedim qurtardım-
Çölümdən tutub qalmışam.
Qurbanıyam yoxun, heçin,
Sarvanıyam gedən köçün.
Yıxılıb ölməmək üçün-
Ölümdən tutub qalmışam.
23
İllərin o tayı
     GƏTİRİR
Bu yollar köç örkənidi
Qış aparır, yaz gətirir.
Duyğu qəlbin yelkənidi
Qanad açıb söz gətirir.
Bezir ömrün vəfasından
Tutur vaxtın yaxasından.
Çəkib qara çuxasından-
Gecəni gündüz gətirir.
Bəzən nəfsə baş əyərək,
İstəyinə sığmır ürək.
Əlimizdən uçan mələk-
Göydən Təpəgöz gətirir. 
24
Elşən Əzim
		
	 					*	*	*
İnsan oğlu gəlib-getdi,
Qərib gəldi, qərib getdi.
Gedən hamı ölüb getdi,
Kim ora sağ can apardı?
Bu duman-çən ahımızdı,
Bu dərya günahımızdı.
Bu qayıqçı ruhumuzdu,
Ömür qayıq, can avardı.
Nə xəyaldı huşundakı,
Nə havadı başındakı?
Elşən Əzim, qarşındakı
Dünya görmüş canavardı.
25
İllərin o tayı
   GİZLƏNİR
Zirvə arxayındı əzəmətinə,
Bürünüb dumana ətək gizlənir.
Bəs niyə gözəllik utancaq olur,
Yarpağın altında çiçək gizlənir.
Ay dəli ürəyim, dünyada birsən,
Ağlıma gədasan, hissimə pirsən.
Özün varsan deyə elə bilirsən - 
Hamının köksündə ürək gizlənir?
Tapmadım cavabın, Elşən, həyatda,
Büdrəyər, büdrəməz ruhum siratda.
Gözümün gördüyü yalanın altda 
Ağlımın kəsdiyi gerçək gizlənir.
26
Elşən Əzim
       UDUZUR
Bəxtəvər dediklərimiz,
Bəxtə naxışa uduzur.
Özünü aqil bilənlər,
Ürəyi başa uduzur.
Sel aparıb, yol kəsili,
Yuyub həsrət döngəsini.
Qara bulud kölgəsini,
Leysan yağışa uduzur.
Yol gözləyən tək otaqdı,
Əzəl yoxdu, axır yoxdu.
Ölüm qızıl kimi vaxtı,
Göz ilə qaşa uduzur.
Sevgi də qonaq kimidi,
Küsəyən uşaq kimidi.
Ağ saç ağ bayraq kimidi,
Gəncliyi yaşa uduzur.
27
İllərin o tayı
AYILIB GÖRDÜM Kİ, SAĞAM
Yuxuda gördüm ki, məni edam edirlər. 
Dərimin soyulmasına fitva veriblər.
Bir edamın mürgüsündən,
Ayılıb gördüm ki, sağam.
Qanım gülaba çevrildi,
Yuyulub gördüm ki, sağam.
Bu ömrü, günü soyundum,
Məndən ötəni soyundum.
Ruhdan bədəni soyundum,
Soyulub gördüm ki, sağam.
Adil fərmana tuş oldum, 
Əcəl ağzında nuş oldum.
Qan ətrindən bihuş oldum,
Bayılıb gördüm ki, sağam.
Fikrim əyan olmayanda,
Şərhim bəyan olmayanda.
Öldüm duyan olmayanda,
Duyulub gördüm ki, sağam.
28
Elşən Əzim
ÖZÜMDƏN ÖZÜMƏ
Birdən öz əlim şığıyır öz qulağımın dibinə,
Anlamıram niyə dəyir qapaz özümdən özümə.
Mən özümə gələnəcən mənə min bir bəla gəlir,
Yol verələr mən də gələm bir az özümdən özümə.
Pambıq da əlimdən düşsə daş olur ayağımacan,
Qələm də sözümü çalır, gözümdən varağımacan.
Ürəyimdən barmağıma, simindən qulağımacan,
Gör neçə ildi yol gəlir bu saz özümdən özümə.
Bəzən dırnaq aça bilir əl keçməyən bir düyünü,
Ha baxıram gözüm görmür ürəyimin gördüyünü.
Sağ əlim sol əldən alır bir allahın verdiyini,
Ömür də bir tikə paydı, qalmaz özümdən özümə.
29
İllərin o tayı
  GÖZ YAŞIDI
Gah qəmdi, gah büsatdı,
Bu da belə həyatdı.
Səhər çəmənə endim
Ayağım şehə batdı,
Çəhlimin göz yaşıdı.
Ot üstə şəbnəm düşüb,
Gülün payı kəm düşüb.
İşə bax bu güzgüyə 
İçəridən nəm düşüb
əksimin göz yaşıdı.
Susdum illərdən bəri,
Danışmadım ötəri.
Düşdü varağın üstə 
Alnımın inci təri
Fikrimin göz yaşıdı.
30
Elşən Əzim
DANIŞSIN
Ürək, sən danışma, aman günüdü,
Qoy haqqı haqsıza qalan danışsın.
Canı boğazına yığılan desin,
Hirsi hulqumuna dolan danışsın.
Onsuz da dəyəri yox həqiqətin,
Susmaq qızıldısa, nə danış, nə din.
Tutulub əliylə Seyid Əhmədin,
Zəhəri çəkilmiş ilan danışsın.
Elşən, çözələmə yalanı, düzü,
Elçün ağlayanın kor olur gözü.
Qoy elə bilsin ki, aldadır bizi,
Qoy elə yalançı yalan danışsın.
31
İllərin o tayı
İŞ DÜZƏLDİRİK
Hələ kor olmağın faydası çoxdu,
Hələ göz çıxarıb qaş düzəldirik.
Cansız bir qayadan adam yonuruq,
Canlını qurudub daş düzəldirik.
Düşübdü bu fürsət, çəm əlimizə,
Dolaşsa neyniyər, qəm əlimizə.
Zaman iki verir əməlimizə,
Kəsib quyruğunu beş düzəldirik.
Bu qara günləri şən keçirsək də,
Başa şeytan çəkib, cin keçirsək də,
Aldana-aldana gün keçirsək də,
Aldada-aldada iş düzəldirik.
32
Elşən Əzim
        ALDADIM SƏNİ
Ay dilənçi, ay yalavac,
Dərdinə tapmışam əlac.
Gəl qarşımda əlini aç,
Qəpiklə aldadım səni.
Ay talançı lap şaşırdım,
Səni atından düşürdüm.
Gəl sənə tərif şişirdim,
Köpüklə aldadım səni.
Ay yalançı, mərdimazar,
Dili uzun, qulağı kar.
Yalanını danış qurtar,
Çəpiklə aldadım səni
33
İllərin o tayı
SİNƏMDƏN
İlahi, dəlidi, dəli bu qələm,
Duz kimi yalayır közü sinəmdən.
Vurur neştərini zəli bu qələm,
Sümürüb çıxarır sözü sinəmdən.
Lap gətir nəzərə, lap gətir gözə,
Gözümün odunu tap gətir gözə.
Durma iynə gətir, sap gətir gözə*
Sökülür yaramın gözü sinəmdən.
Həsrət ümmanımdı, həsrət dənizim,
Yenə dalğalandı həsrət dənizim.
Silinməz mənim də həsrətdən izim,
Getməz həsrətin də izi sinəmdən.
Nədir söz qoşduğun, şeir dediyin,
İnaddı deyəcək şeir dediyin.
İlan qabığıdır şeir dediyin,
Yazmıram, soyulur özü sinəmdən
34
Elşən Əzim
SUSMAQ QIZILDIRSA
Danışmaq gümüşdürsə, susmsaq qızıldır
 Atalar sözü
Adamı söz üstə baltalayırlar,
Görən doğrayırlar sözü nə üstə?!
Dilini qatla qoy altına, bala ,
Desinlər oturub xəzinə üstə.
Susmaq qızıldırsa, yatırımız var,
Amma hər deyəndə zər kara çatmır.
Bir də ki, qədrini kim biləcəkdi,
İndi zər dediyin zərgərə çatmır.
Baxtın qarasından, üzün ağından-
Başqa rəngim yoxdu, bərbəzəyim yox.
Susmaq qızıldırsa, as qulağından,
Demə bir zinətim, bir bəzəyim yox.
Mən susa bilmədim, dindim, danışdım,
Qızılım olmadı, pulum olmadı.
Özgənin yanında kükrədim-coşdum,
Mənim öz yanımda dilim olmadı.
35
İllərin o tayı
Deyirsən susmaqdır malım, sərvətim,
Deyirsən dilinin ucundan ölmə.
İllərdi ac qalıb susan millətim, 
Xərclə bu qızılı acından ölmə.
                    Susmaq qızıldırsa...
36
Elşən Əzim
ÜRƏYİMDƏN ASILAN DAŞ
Hərə bir daş saxlar başının üstə,
Bir daş yaddaşında saxlar hərəni.
Mənim ürəyimdən bir daş asılıb,
Qopsa dağıdacaq bəndi, bərəni.
Mənim ürəyimdən bir daş asılıb,
Qopsa qabağına qatar məni də.
İstəsə dibində yaşadar yüz il ,
İstəsə başından atar məni də.
Yalvarım-yapışım yerində dursun,
Üstə yarpaq kimi əsim bu daşın.
Ya da bir dəfəlk canım qurtarsın,
Özüm kəndirini kəsim bu daşın.
Anladım taleyin işarəsindən,
Mənə əl tutanın əli də daşdı.
Necə pöhrələyim daş arasından,
Mən ürəyi daşlı, mən başı daşlı.
Nişançı naməlum, nişan mən özüm,
Hansı əl yapışar görək sapanddan.
Bir gün yer üzündən silinər izim,
Bir gün bu daş qopar ürək sapanddan.
37
İllərin o tayı
Mənim ürəyimdən bir daş asılıb,
Bəzən gül də bitir bir daş üstə ha...
Qələm, bu sirri tək sənə verirəm,
Amma bir daş altda, bir daş üstə ha...
38
Elşən Əzim
BU DÜNYA ALLAHIN
GÖZÜNDƏN DÜŞÜB
Dil baxır tamına ömrün, həyatın,
Acılar içində şirini tapmır.
Yüz inam azalır, yüz ümid itir,
Adam ha axtarır birini tapmır.
Salır çiynimizə çuxasını dərd,
Azaltmır, qısaltmır səxasını dərd.
Tanıyır adamın yaxasını dərd,
Cini, fəriştəni, pərini tapmır.
Bu dünya qocalıb vaxtı yetişib,
Bu dünya bəzəkli şar kimi şişib.
Nə vaxtsa Allahın gözündən düşüb,
İndi ha fırlanır yerini tapmır.
39
İllərin o tayı
ADAMLIĞI OLMAYAN ADAM
Adam olmaq asan işdi,
Bəxt sənə yarsa, adamsan.
Ovxarlı balta tamahın,
Daşları yarsa, adamsan.
Şah olsan öz qulun üçün,
Qul olsan öz pulun üçün,
Adamlar qəbulun üçün,
Növbənə dursa, adamsan.
Qal kürsüdə, qal masada,
Yağ masada, bal masada.
Adamlığın olmasa da,
Adamın varsa, adamsan.
                                  
08.08.2011
40
Elşən Əzim
VAXTIM QALMADI
Bəzən vacib bir iş üçün müraciət etdiyimiz 
adam:” mənə bir az vaxt ver”- deyərək, 
bizi başından eləyir.
Vaxtı bada verdim, havayı getdi,
Sənə veriləsi vaxtım qalmadı.
Olanda xərclədim belədən-belə,
Mən vaxtın evini yıxdım, qalmadı.
Hər ayın, hər günün durdum qəsdinə,
Toxundum könlünə, dəydim şəstinə.
Acı günlərimin tutub üstünə,
Vaxtımı nar kimi sıxdım, qalmadı.
Qalan bir mən oldum, bir də ki, adım,
Uçdu əllərimdən arzum, muradım.
Vaxtı toplamadım, vaxtı vurmadım,
Böldüm qalığını çıxdım, qalmadı.
Vaxt elə itdi ki, dumanda, sisdə,
Vaxt elə getdi ki, harayda səsdə.
Qoydum əllərimi gözümün üstə,
Boylanıb ardınca baxdım, qalmadı.
Sənə veriləsi vaxtım qalmadı.
41
İllərin o tayı
SƏN HARDA ÖLMÜSƏN, 
ÖLÜM MƏLƏYİ
Hardasa dünyanın sökülüb üstü,
Yerə əzab damır, zülüm tökülür.
Məndən yuxarıda mən alışıram,
Yenə öz başıma külüm tökülür.
Evə yorğun dönüb, üzgün gəlirəm,
Əsəbi gəlirəm, qızğın gəlirəm.
Əli ətəyindən uzun gəlirəm,
Hər gün boş cibimə əlim tökülür.
Qarşıma taleyin yazdığı çıxır,
Gözümün önünə göz dağı çıxır.
Demirəm sinəmin cızdağı çıxır,
Deyirəm od tutub dilim tökülür.
Bir yarpaq söz imiş dilin mələyi,
Şan qoyan arıdı gülün mələyi.
Sən harda ölmüsən, ölüm mələyi, 
Tez gəl, üz-gözümdən ölüm tökülür.
42
Elşən Əzim
ZAMAN VƏ MƏN
Əzəldən səhv edib düz yola düşdüm,
Düz yolun enişi, yoxuşu olmur.
Olmur bir ağacı kölgələnməyə,
Bir bulaq  başına çıxışı olmur.
Qəlbimdən atdığım arzular düşüb-
küçəyə
            sahibsiz uşaqlar kimi.
Yetə bilmədiyim diləklərim var.
Gedə bilmədiyim uzaqlar kimi.
Məni kim eşidə, kim eşitməyə,
Yox olub harayım, sədam, tapmıram.
Od-ocaq tapıram əl isitməyə,
Ürək qızdırmağa adam tapmıram.
Mən bir salxım buzam, bir çınqı odam,
Mənim bu dünyayla sözüm ki, tutmaz.
Zaman çətin zaman, mən çətin adam,
Nə illah eləsək bizimki tutmaz.
43
İllərin o tayı
QAYĞILAR QAĞAYI KİMİ…
Ömrə baş vurmuram, günüm-
Keçir ömrün sahilində.
Zamanı çəkir başına,
İçir ömrün sahilində.
Bu da məndə bir qaydadı,
Payım-püşküm o taydadı.
Ümidim uşaq boydadı,
Qaçır ömrün sahilində.
Vaxt satdı havayı kimi?
Tək məndən savayı kimi?
Qayğılar qağayı kimi-
Uçur ömrün sahilində.
21.01.2013
44
Elşən Əzim
  QOCALDI
Bu yazıq uşaq beşikdən,
Torpağa qədər qocaldı.
Sinəsindən qopan nəğmə,
Dodağa qədər qocaldı.
Taledən aldı öyüdü,
Səsi ruhunun neyidi.
Zülmətə qədər böyüdü,
Çırağa qədər qocaldı.
Deyilməyib boğulan söz
Boğazına yığılan söz.
Ürəyində doğulan söz,
Varağa qədər qocaldı.
45
İllərin o tayı
	 	
				 *	*	*
Əriyirəm ha yağsam da qar kimi,
Bu daş, dəmir günlərimin üstünə.
Fikrim sıxır ürəyimi nar kimi, 
Qanım damır günlərimin üstünə.
Sürtük üzlü çay daşıdı günlərim,
Bu çaylarda dayanar su, axar daş.
Məni yaman çox yaşadı günlərim,
Mən gün görüb yaşamadım, a qardaş.
Mən bu ömrün dodağında zəhərəm,
Çəkir məni siqar kimi, qəm kimi.
Mən bu ömrün boğazında qəhərəm,
Görək çıxır axırına kim kimin?
01.04.13
46
Elşən Əzim
	 		*	*	*
Dağ dərdi yandırıb çəkir,
Dumanı başından çıxır.
Sinəsindən qopan ahı, 
Amanı başından çıxır.
Dağ dərdi yandırıb çəkir
Dumanı düzə sürünür.
Duman içində bir ilan 
Görünmür, sözə sürünür.
Söz də ilan dili kimi 
Dil ucunda haçalanır.
Haça sözlər arasında 
Bir bütöv söz qayçılanır.
Dağ dərdi yandırıb çəkir 
Yerə dərdin közü düşür.
Bu közün işartısına 
Bir körpənin gözü düşür.
Hələ yanıq nədi bilmir,
“cızz” deyin əlini çəksin.
Aldanıb bu gözəlliyə ,
Tez deyin əlini çəksin.
47
İllərin o tayı
	 		*	*	*
Bir boy ucalmaq istədim,
Düşdüm özümdən aşağı.
Məni bir otaq gözləyir,
Hələ izimdən aşağı.
Əsəbim bir himə bənddi,
Bu dünyaya nabələddi.
Sözüm ahıma bülənddi,
Mənəm sözümdən aşağı.
Güney qarı tez əriyir,
Sazağında köz əriyir.
Yaddaşımdan buz əriyir,
Axır gözümdən aşağı.
48
Elşən Əzim
QUMBARA DİBÇƏKLƏR, 
QƏLPƏ ÇİÇƏKLƏR
Fələstində boş qumbara 
gilizlərində  gül əkirlər...
Bəsdi bir damla su, bir ovuc torpaq,
Gör harda kök atır körpə çiçəklər.
İblisin “könlünə” xof sala bəlkə,
Qumbara dibçəklər, qəlpə çiçəklər.
Güllə qabağında bir çaşqın ata
Qumbara dibçəyə əl ata bilər.
Özü də bilmədən nə etdiyini,
Düşmənin üstünə gül ata bilər.
Nə vaxtdı torpağa sancılı qalıb,
Mərmi kötüklərdən şivlər göyərər.
Tumurcuq gətirər yanmış meşələr,
Şəhərlər boy atar, evlər göyərər.
Hələ də oyanır erkən ilanlar,
Oyanır günəşin doğan anından.
Sürünər, uzanar örkən ilanlar,
Keçər bir çiçəyin doğanağından.
49
İllərin o tayı
Bax, onda davalar səngiyər bir az,
Salar silahlara kölgə çiçəklər.
Şabaştək səpilər dünyanın üstə,
Qumbara dipçəklər, qəlpə çiçəklər.
9.10.13
50
Elşən Əzim
YADDAŞ QAYSAĞI
Mənim qan yaddaşım qaysaqlamasın,
Mənim yaralarım sağalmasın qoy.
Qaldırmaq istədik o ağır daşı,
Qaldırdıq, altından ilanlar çıxdı.
Qırmızı çuxalı imperiyanın,
İçindən ağ donlu yalanlar çıxdı.
Bəzəkli-düzəkli sözlərə uyduq,
Türk oğlu sıyrılıb adından çıxdı.
Torpağın adını millətə qoyduq,
Millətin öz adı yadından çıxdı.
Birdən tanımaram, gülər üzümə,
Yanımdan yurdumun yağısı keçər.
Birdən dost görünər düşmən gözümə,
Sağalar, yaramın ağrısı keçər.
Mənim qan yaddaşım qaysaqlamasın,
Mənim yaralarım sağalmasın qoy.
20 yanvar 2003
51
İllərin o tayı
	 		*	*	*
Qanıma da yeriklədi,
Qanımı içənin adı.
Qaldığım evin ünvanı
Gəzdiyim küçənin adı.
Bu adı daşıyan yolu,
Nə adla gedim-qayıdım.
Əl bağlı ayaq buxovlu,
Qanadla gedim-qayıdım?
Mən vaxtı küləyə verdim,
Külək quru söz gətirdi.
Qanadı mələyə verdim,
Mələk təpəgöz gətirdi.
52
Elşən Əzim
  NAĞIL
Biri varmış, biri yoxmuş,
Biri nahaq, biri haqmış.
Qalanı yadımdan çıxmış,
Huşumun olmayan vaxtı.
Bəzəyi, zəri yoxuydu,
Qəmi-qəhəri yoxuydu.
Ömrün zəhəri yoxuydu,
Aşımın olmayan vaxtı.
Baharla göz-gözə durdum,
Qar çıxanda dizə durdum.
Qar adamı düzəldirdim,
Qışımın olmayan vaxtı.
Uşaq idim, dinc durdular,
Tərif deyib qışqırdılar.
Üstümə it qısqırdılar,
Daşımın olmayan vaxtı
Çox sınıqlar bitişəcək,
Çox yaralar yetişəcək.
Göydən üç alma düşəcək,
Dişimin olmayan vaxtı.
53
İllərin o tayı
HƏLƏ SAY
Həyətdə azyaşlı bir uşağın 
pul saydığını gördüm
O saydığın nədir, sonra bilərsən,
Öz ölçünlə, hesabınla hələ say.
Çəm çəkəndi, öyrən onun çəmini,
Barmağını belə yaşla, belə say.
Dayağıdı ondan ötrü əsənin,
Biz onunuq, nə mənimdi, nə sənin.
Dünya onun oyuncağı, o sənin,
Bilirdinmi belə ölçü, belə say?
Qüdrətindən yıxılandı qayalar,
Hər tərəfdən xəbər tutar, hay alar.
Say ay bala, say ki səni sayalar,
Hörmət əhli zər əhlidi, bala, say.
Həm zalımdı, həm ürəyi yuxadı,
Çox ləkəni tamizlədi, yaxadı.
Nağıldakı qızıl balıq bax odu,
Hasil olar nə diləsən, dilə, say.
54
Elşən Əzim
Möminləri imanından döndərir,
Yəqinindən, gümanından döndərir.
Sevənləri peymanından döndərir,
Gözəlləri yaman tutur dilə, say.
Ondan ötrü ölən çoxdu, ölməz o,
Ürək nədi, duyğu nədi, bilməz o.
Ha çalışsan qabar ələ gəlməz o,
Göy zənbillə göydən düşər ələ, say.
Ta nə deyim, balaca dost, belədi,
Min illərdi elədiyin elədi.
Hökmdarlar ondan ötrü kölədi,
Bircə Elşən boyun əymir pula, say,
Görək fələk nə sayacaq hələ say.                                    
                                                                                                                                                      
                                                                                                                                                      
                                                                                                                                                      
                                                                                                                                                      
                                                                                                                                                      
                                                                                                                                                      
                                                                                                                                                      
                                                                                                                                                      
                                                                                                                                                      
                                                                                                                                                      
                                                                                                                                                      
                                                                                                                                                      
55
İllərin o tayı
    
   BELƏ ÇAYIN BƏRİ TAYI YAXŞIDI
Ağıllı fikirləşincə, dəli vurub çayı keçir
                                         El məsəli
Dedim: “hələ su soyuqdu keçməyim,
Hələ çaydan keçiləsi il gəlir.”
Hava qızdı hazırlaşdım adlayım,
Onda gördüm bir köpüklü sel gəlir.
Buzdan qorxdum, seldən qorxdum keçmədim,
Çox zincirli dəli keçdi yanımdan.
Bir qaytaqsız dildən qorxdum keçmədim,
Ömrün gənclik ili keçdi yanımdan.
Tələsməyin, ay çox ölçüb-biçənlər,
Bu dünyanın fikir payı yaxşıdı.
Dəlidisə tək bu çayı keçənlər,
Belə çayın bəri tayı yaxşıdı.
İki yerə bölə bu çay dünyanı,
Dəliləri o tayına keçirə.
Bəlkə onda o tay-bu tay dünyanın,
Dəlisiylə ağıllısı seçilə.
56
Elşən Əzim
Hamı kimi dolanıram birtəhər,
Əlilərin, vəlilərin içində.
Mən bu çayı keçməmişəm yaxşı ki,
Nə işim var dəlilərin içində.
57
İllərin o tayı
QƏMBƏRQULU
Sən çıxıdın bu ömür payımdan mənim,
Mələyin hakimi, şeytanın qulu.
Çıxdın çörəyimdən, çayımdan mənim,
Ay köhnə tanışım, ay qəmbərqulu.
Boy atan arzumun başına döydün,
Ömrün qabqarılmış köçündən çıxdın.
Nəyə əl atdımsa əlimə dəydin,
Nəyə üz tutdumsa içindən çıxdın.
Əynimdə geyimi-kecimi görüb,
Dilənçi uşaq tək yanladın məni.
Arzuyla hörülmüş içimi görüb-
Üzümə baxanda tanıdın məni,
Gözümə baxanda anladın məni.
Sənin izlərinlə naxışlanıbdı,
Başa vurmadığım bu ömür yolu.
Nəyim varsa sənə bağışlanıbdı,
Ay köhnə tanışım, ay qəmbərqulu.
Gəl gündə bir dona girmə havayı,
Yel oldun, böyrümdən ötdün, tanıdım.
Kol oldun önümdə bitdin, tanıdım.
58
Elşən Əzim
Adam sifətində üzümə güldün,
Cin oldun gözümdən itdin, tanıdım.
Sən kimin oğlusan, bundan mənə nə,
Sən kimin qızısan, nə fərqi var ki.
Bir rəngin dəyişib, onda sarıydın, 
İndi qırmızısan, nə fərqi var ki.
Özgəyə işləyən ağlımsan mənim,
Səni içirdimmi, kefləndirimmi?
Bəlkə öz qızımsan, oğlumsan mənim,
Səni köçürdümmü, evləndirimmi?
Hayana fırlasan cavab taparam,
Dərdlə siləliyəm, sözlə doluyam.
Hərdən düşünürəm kimin üçünsə-
Bəlkə mən özüm də qəmbərquluyam.
Necə kəfən geyim, ömür soyunum, 
Bu işdən də duyuq salmayım səni.
Necə gizli ölüm, xəlvət yayınım,
Qəbrimin içində bulmayım səni.
Bir elin içindən teyləndin belə, 
İşıq gələn yerə dürtdün özünü.
Axırda şeirimdən boylandın belə, 
Gəlib qələmimə sürtdün özünü
59
İllərin o tayı
Bəlkə də sən məndən min yaş böyüksən,
Dədəmdən qocasan, babamdan ulu.
Keyfimə şəriksən, dərdimə yüksən,
Ay köhnə tanışım, ay qəmbərqulu.
60
Elşən Əzim
DƏYMƏ YUVASINA 
QARANQUŞLARIN
Yaşadiğim mənzilin dəhlizə açılan qapısının 
bayır tərəfdən üstündə bu bahar qaranquşlar yuva 
qurdu. Qapımızın ağzını çirkləndirdikləri üçün 
evdəkilər qaranquşlardan bir az incidilər.
İllər keçib-gedib o ağır ildən,
Mən də yaz müjdəli qaranquş idim.
Yuvamı dağıtdı yağı qəfildən,
Yuvası dağılmaq bilirəm nədi.
Dəymə yuvasına qaranquşların.
Bizimtək ötəri kirəkeş kimi
Üç ay bu yuvada boran qışladı.
Amma çıxıb getdi vaxtı gələndə,
O da küsdürmədi qaranquşları.
Görürsən, təbiət necə rəvandı,
Hərə öz vaxtını, yerini bilir.
Bax, o quşcığaz da biz bilənlərin-
Birini bilmirsə, birini bilir.
Dəymə yuvasına qaranquşların.
Özünə bir yaxın simsar axtarıb,
O da bu yad yerdə qərib ölkədə.
61
İllərin o tayı
Şair qapısında evini qurub,
Bu özü təsadüf deyil bəlkə də.
Bax indi bildim ki, yox olmamışam,
Haqqın nəzərində hələ varam mən.
Ana təbiətə, ulu tanrıya,
Bu etibar üçün minnətdaram mən.
Dəymə yuvasına qaranquşların.
Qaranlıq dəhlizçün birdi fəsillər,
Qəm döyən qapılar qubar gətirib.
Soyuq pillələrə, boz divarlara-
Görürsən, özüylə bahar gətirib.
Yuva dağıtmayaq, könül qırmayaq,
Ruhumuz dünyadan ağ üzlə getsin.
Çox da çirkləndirib astanamızı,
Qonaqdı, nə olar təmizlə getsin.
Dəymə yuvasına qaranquşların.
Ziyanı dəyməyib hələ heç kimə,
Bütün sərhədləri yaran quşların.
Gördüyün bu isti yuva eşqinə-
O uzaq yolları yoran quşların.
Dəymə yuvasına qaranquşların.
Haçansa qoyaram daş üstə daşı
Havalı başımdan xülya dağılsa.
62
Elşən Əzim
Biz də bu dünyada köçəri quşuq,
Səncə neyniyərik dünya dağılsa?
Dəymə yuvasına qaranquşların.
Dəymə...
26.04.06
63
İllərin o tayı
ÇIXIB GEDƏCƏYƏM
Ömürlə başını qatan adamlar,
İli il üstünə atan adamlar.
Dünyanı dördəlli tutan adamlar,
Çıxıb gedəcəyəm sizin dünyadan.
Mənli qış ötüşür, mənsiz yaz qalır,
Sözümü söyləyən neçə saz qalır.
Çox da darıxmayın, vaxta az qalır,
Çıxıb gedəcəyəm sizin dünyadan.
Gözlədim bu yolda dönüm olmadı,
Bircə öyünməli günüm olmadı.
Bu dünya bir gün də mənim olmadı,
Çıxıb gedəcəyəm sizin dünyadan.
Yazıldı bu yerin, göyün varağı,
Mənim yerim yoxdu, göyüm var axı.
Özgə dünyasında nəyim var axı,
Çıxıb gedəcəyəm sizin dünyadan.
Elə bu tale də göylərdən enib, 
Yaxşı ki, vaxtında danışıb-dinib.
Bir ölü aparan maşına minib-
Çıxıb gedəcəyəm sizin dünyadan.
18. 12. 2003
64
Elşən Əzim
ÖMÜR DƏHLİZ KİMİDİ
Gün saymağın varmı görən xeyiri.
Vaxt cəhrədir, günlərimi əyirir.
Arzularım məndən ötüb yüyürür,
Elə bilir qismətində qızıl var.
Yuxularda çiçəklərin axını,
Bəndə yozmaz Tanrı verən yuxunu.
Hələ yaxşı tanımıram çoxunu, 
Hələ neçə mələk donlu rəzil var.
Durğun dünya ölü dəniz kimidi,
Haqq-ədalət ölüdən iz kimidi.
Yol gedirəm, ömür dəhliz kimidi,
Son ucunda təkotaqlı mənzil var.
06.09. 2001
65
İllərin o tayı
ÖZÜMƏ
            
Dəyişib donunu xeyir də, şər də,
Sən görən şər köhnə, xeyir köhnədi.
Təzə söz deyəndə öyünmək olmur,
Balaca bir uşaq deyir köhnədi.
Get-gedə soyuyur əlində qələm,
Əlinin “işığı” cibinə düşür.
Küçə fanarısan yol qırağında,
Nurun səpələnib dibinə düşür.
Ötmür səs qapıdan, soraq qapıdan
Daha şeir yazmaq əyyamı keçdi.
Əyilib keçmirdin alçaq qapıdan,
Ta sən da başını əy, hamı keçdi.
Sözü bir ovxarlı qılınc bilirdin,
Nə olsun, axırda qınında qaldı.
Gəlib arzuların keçdin yanından,
Arzun ötən günün yanında qaldı.
Sabahın pərdəsi bağlı səhnədi,
Arzudan gözündə qalanı saxla.
Daha sən yazdığın şeir köhnədi,
Özünə sənət tap, balanı saxla.
19.08.13 
66
Elşən Əzim
DƏLİSOV GƏZDİYİM BƏSDİ
Geriyə baxıram, mənim dünənim,
Dəliydi, cinniydi, daha nə idi.
O başı bəlalı tələbəlik də 
Bir zaman əlimdə bəhanə idi. 
Bəlkə də sevgi də ötən həvəsdi.
Bəsdi, bu dəlisov gəzdiyim bəsdi.
Gözümdə o köhnə xatirələr də,
Lazımsız kağız tək əzik-əzikdi.
Bu başsız qaçışdan, sərsəm gedişdən,
Ayağım altdakı yol da bezikdi.
Cığır da dikəlib qarşımı kəsdi.
Bəsdi, bu dəlisov gəzdiyim bəsdi.
Ürəyi öyrətdim amana, aha,
Səbri, dəyanəti bərk olsun deyə.
Ağ günü saçımdan asmışam daha,
Qara günlərimə görk olsun deyə.
Bir dolu buluddu başımın üstü,
Dindirsən üstümə hönkürəcəkdi-
Bəsdi, bu dəlisov gəzdiyim bəsdi.
Ağlımı duyğumun ipindən asdım,
Elə getdi-gəldi yelləncək kimi.
67
İllərin o tayı
Göylərdən püşkümə düşən eşqə də,
Baxdım oyun kimi, əyləncə kimi.
Gördü ki, laqeydəm incidi, küsdü,
Bir deyil, beş deyil küsdürdüklərim,
Bəsdi bu dəlisov gəzdiyim bəsdi.
Ölçülü-biçili yaşanan ömrə,
Nə qədər özgəyəm, nə qədər yadam.
Ağıllı adamlar əhatəsində,
Dəliyə bənzəyir duyğulu adam.
Duyğu da avazdı, nəğməli səsdi,
Batacaq bir müddət xaric oxusam.
Bəsdi bu dəlisov gəzdiyim bəsdi.
08.03.2003
68
Elşən Əzim
  YAŞAYIR
Sən demə əzab da ömürlük olur,
Qəlb kövrək olanda dərd böyük olur.
Kiminin cibinə pulu yük olur,
Kiminin çiynində şələ yaşayır.
Mən haqdan enmişəm, göydən düşmüşəm,
Ədalət axtarıb heydən düşmüşəm.
Elə bilməyin ki, kökdən düşmüşəm,
Köhnə nəğmələrim hələ yaşayır.
Hələ kirpiyimdən yaş asır fələk,
Hələ sevincimdən daş asır fələk.
Yazın budağından qış asır fələk,
 Ömür həsrət qalır gülə, yaşayır.
Hopur varaqların bəyaz sətrinə,
Qarışır çiçəyin, gülün ətrinə.
Bir ömür itirir şerin xətrinə,
Sizin Elşən Əzim belə yaşayır.
07.06. 2002
69
İllərin o tayı
SƏN DEMƏ BELƏYMİŞ
Qəlbimdən təəssüf ağrısı keçdi,
Bizim aramızdan ayrı su keçdi.
Qapını mən döydüm, ayrısı keçdi,
Demə açığıymış kilid bildiyim.
Deyirdim qəlbimin qulağı dincdi,
Deyirdim səbrimin dözümü tuncdu.
Əl atdım çevrilib əlimi sancdı,
İlan quyruğuymuş ümid bildiyim.
Arzu göyərdərmiş dilək təzədən,
Deyərmiş gəl diril, ölək təzədən.
Sevərmiş bu ölü ürək təzədən,
Dirilib gələrmiş meyid bildiyim.
70
Elşən Əzim
MƏN AT HÖRÜYÜNƏ
DƏRD BAĞLAMIŞAM
Səpələndi yola-izə bir ömür,
Nəsə bəs etmədi bizə bir ömür.
Heç qurmaq olarmı təzə bir ömür
Köhnə xəyalların daş-divarından?
Hissimin qolunu bərk bağlamışdım,
Mən at hörüyünə dərd bağlamışdım.
Yazın qapısına it bağlamışdım,
Atdanıb gəlibmi qış divarından?
Bəlkə bu harayın içində susum,
Bəlkə son ümidi bağrıma basım.
Görən indi kimin şəklini asım,
Bu uçuq ürəyin boş divarından?
71
İllərin o tayı
  OLMADI
İllər mənə qənim oldu,
Arabir xoş günüm oldu.
Az-çox nəsə mənim oldu,
Amma dediyim olmadı.
Qəribəm bu otaqda da,
Özgənindi bu taxta dam.
Tapılıb məni toxtadan
Bircə itiyim olmadı.
Mən bir arzu qalasıydım,
Min diləklə dolasıydım.
Qəmə cəllad olasıydım,
Baltam, kötüyüm olmadı.
Elşən Əzim, bu nə haldı?
İztirabın bolhaboldu.
Gəlib otuz yaşım oldu 
Otuz qəpiyim olmadı.
72
Elşən Əzim
ƏLƏ DÜŞMƏZ
Gözünü ovcuna sıxma havayı,
Dərd böyük gələndə yaş ələ düşməz.
Bahara gəl deyib, qışa get demə,
Gün səni yandırar, qış ələ düşməz.
Vədədi çözələ dərdin içini,
Ta ömrə vər salır vaxtın biçini.
Çıxarma düz yola tale köçünü,
Üstünə it hürər, daş ələ düşməz.
İşi tərs getməsin təki dünyanın,
Mənəm arasında iki dünyanın.
Mənimçün yaranıb yükü dünyanın,
Elşənin çiynindən bu şələ düşməz.
73
İllərin o tayı
HƏYAT SAATI
                        Elvin Bakiroğluya
Dönüb saata baxdım,
Xeyir şərə işləyir.
Güman minə qalanda,
Ümid birə işləyir.
Körpü tarixə qalır,
Araz Kürə işləyir.
Suyunda arzu adlı 
Sınıq bərə işləyir.
Günəş saat kəfkiri,
Şərqə, qərbə işləyir.
Həyatın tamamında
Ömür qəbrə işləyir.
O saat ilki, sonu,
Görə-görə işləyir.
Allah, dayandır onu 
Nahaq yerə işləyir. 
74
Elşən Əzim
BAŞI KƏSİLƏN ADAM
Ərəb şərqində hələ də cəza tədbiri kimi 
insan başı kəsilir. Və bu hərəkəti 
əvvəldən axıra kimi lentə alıb dünyaya 
yayımlayırlar.
Sifətin avazıyıb 
üzünə qorxun çıxıb.
Qorxudan elə sənin 
Diriykən qırxın çıxıb.
Cəlladın bıçağına 
Dözə-dözə nə gördün.
Bu dünyaya bədənsiz 
Baxdın, təzə nə gördün?
Qəm eləmə hər canın 
Bir fitrə-zəkatı var.
Bu dünyanın nə qədər
Başsız məmləkəti var.
Gözümüzdən əriyib
Yaş gedəndə neyniyək?
Tanrının hüzuruna 
Boş gedəndə neyniyək?
75
İllərin o tayı
Papaq getdi neynədik
Baş gedəndə neyniyək
Başı kəsilən adam.
Elə mən də cəlladam,
Toyuq başı kəsmişəm,
Quzu başı kəsmişəm.
Ürəyimdə nə qədər
Arzu başı kəsmişəm.
Adamları baş kəsən 
Dünyanın daş başına.
Baş şəkli döydürürlər
Başsızın baş daşına.
Baş var ki, ha dartırsan
Manqurt papağı çıxmır
Eh bəxtəvər başına.
Başı kəsilən adam.
76
Elşən Əzim
DÜNYA KÖÇÜR DÜNYADAN
Qalmadı özünə özü dünyanın,
Dünya da əkdiyin biçir deyəsən.
Məni qınamayın ərzin yaxası,
Fələyin əlinə keçir deyəsən.
Elə yeyir qarı, içir yağışı,
Yenə doymur gözü, açılmır başı.
İsrafil çalmazdan öncə qamışı,
Dünyanın boyuna ölçür deyəsən.
Dünən çiçək açdı, bu gün soluxdu,
Bəzən buza döndü, bəzən doluxdu.
Deyəsən bu dünya o dünyalıqdı,
Dünya da dünyadan köçür deyəsən.
77
İllərin o tayı
    DƏF KİMİ
Bu adamın keyfi sazdı,
Özü dəf kimi, dəf kimi.
Qulağımda gumbuldayır
Sözü dəf kimi dəf kimi.
Bu ki axmağın biridi,
Dalı başından iridi.
Yaman şapalaq yeridi-
Üzü dəf kimi, dəf kimi.
Bu hələ sağlıq deyəcək,
Deyib özünü öyəcək.
Hələ neçə il döyəcək 
Bizi dəf kimi, dəf kimi.
78
Elşən Əzim
GÜNAHSIZ QATİL
Zaman ötdüyü adamı,
Finala çıxıb öldürür.
Kimini öldürüb yıxır,
Kimini yıxıb öldürür.
Qan tutarmı bu canini,
Tökmür kimsənin qanını.
Bu ki adamın canını,
Boğaza yığıb öldürür.
Çörəyi halal kişini,
Ürəyi talan kişini.
Qeyrəti olan kişini,
Qeyrəti boğub öldürür.
79
İllərin o tayı
QOCALIĞINDA ŞAİRLİK 
EŞQİNƏ DÜŞƏNLƏRƏ
Dili ballı uşağa,
Qalmaqallı uşağa.
Bu saqqallı uşağa-
Aləm əlindən tutub
Şeir yazmaq öyrədir.
Təzə-təzə barı var,
Nə turşməzə barı var.
Yaxşı redaktoru var,
Lələm əlindən tutub
Şeir yazmaq öyrədir.
Şakərini atmır ha, 
İpə-sapa yatmır ha,
Əli qələm tutmur ha, 
Qələm əlindən tutub 
Şeir yazmaq öyrədir.
80
Elşən Əzim
	 		*	*	*
Gözümdən su içən kədər,
Heç su içmir gözüm səndən.
Hara baxdım sən göründün,
Dönən deyil üzüm səndən.
Gəl vurduğun yaraya bax,
Xına kimi əlinə yax.
Tikanlı yol, yalın ayaq, 
Silinməz qan izim səndən.
Hər könüldə yerin olmaz,
Sənsiz məna dərin olmaz.
Qəm bu qədər şirin olmaz,
Doymur Elşən Əzim səndən.
81
İllərin o tayı
	 		*	*	*
Yerdəki itiyin 
                     göyün-
Yeddi qat belindən düşür.
İnsafını axtarırsan,
Tamahın əlindən düşür.
Nahaq dinir pərdə-pərdə,
Haq gizlidi neçə sirdə.
Baxırsan, xeyir də, şər də-
Allahın əlindən düşür.
Suçun varsa çək əzabı,
Nə üzgün ol, nə əsəbi.
Tanrının qəhri-qəzəbi,
Günahın əlindən düşür.
82
Elşən Əzim
	 		*	*	*
Ölərdim sınmazdım axı,
Ölümdən düşüb sınmışam.
Heyf ki, əcəl atının 
Belindən düşüb sınmışam.
Səbr gödək, ömür uzun,
Yorğunuyam qışın, yazın.
Adım bir alagöz qızın-
Dilindən düşüb, sınmışam.
Ürək handa, ağıl handa,
İtib-batdım bu yalanda.
Özümü ələ alanda,
əlimdən düşüb sınmışam.
83
İllərin o tayı
ƏŞŞİ NƏ İSƏ
Bəzən dövrün mənzərəsindən, 
Qarabağ nisgilindən və s. söhbət düşəndə 
kimsə:” əşşi nə isə başqa şeydən danışaq” 
deyərək söhbətin səmtini dəyişir. Qəribəsi 
budur ki, hər birimiz bu “əşşi nə isəyə” 
tezcə tabe oluruq. Sanki öz dərdlərimizə 
özümüz biganə olmaq istəyirik.
Mənim taleyimə qatılan zəhər,
Qazdığım quyunun dibindən çıxır.
Mənim torpağıma uzanan əllər,
İşə bax, mənim öz cibimdən çıxır.
                                 Əşşi nə isə...
Bu gün qəm ilə dəm oxşardı demə,
Siqaret qutuda, nəşə qutuda.
Məndən səs istəmə, haray istəmə,
Səsim çox boğulub şüşə qutuda.
                                Əşşi nə isə...
Təzə körpülər var çaylardan baha,
Ağalar addamaz qul körpüsündən.
Gəlin kəndirbazlıq öyrənək daha,
Keçək cəhənnəmin qıl körpüsündən.
                                   Əşşi nə isə.
84
Elşən Əzim
Hardasa səhərdi qalan, ləngiyən,
Baxmaz axşamların qaşqabağına,
Yarına bir çiçək ala bilməyən,
Bir qucaq gül düzür daş qabağına.
                                 Əşşi nə isə...
Şəklənən qulaqlar səksəkəlidi,
Söhbətim dəhnədən, dibdən düşəndə.
Dəb düşən gözəllik təhlükəlidi,
Eybəcər görünür dəbdən düşəndə.
                                 Əşşi nə isə...
Görərsən bu işin ey finalında,
Necə birdən-birə zil düşür pəsə.
O final çox şeyin heyfin alanda,
Görən kim deyəcək- əşşi nə isə
                                  Əşşi nə isə...
85
İllərin o tayı
  APARIR
Düşdünsə yolun ağına,
Ayağı da baş aparır.
Bu yolu getmə deyənlər,
Əbəs yerə baş aparır.
Qəlbinə bir gözəl dəyir,
Dəyirsə də gözəl dəyir.
Baxışına nəzər dəyir, 
Gözlərini yaş aparır.
Yol belə yolsa getmərəm,
Eh mənə qalsa getmərəm.
Özümdən olsa getmərəm.
Oğlum, məni huş aparır.
86
Elşən Əzim
BİR HOVUR ÖMÜR YAŞADIM
Bu nə dövran bu nə zaman,
Nə deyəsən bu nizama.
Gücüm çatmaz cənazəmə,
Ən ağır ömür yaşadım.
Bir üzü alov dünyada,
Bir üzü qırov dünyada.
Mən bu qovhaqov dünyada,
Vurhavur ömür yaşadım.
Qəm çoxalıb alay deyil,
Sızıltılar haray deyil.
Bir gün deyil, bir ay deyil,
Bir hovur ömür yaşadım.
87
İllərin o tayı
ÖLÜMDƏN ALLAHA QƏDƏR
Bir dəryadan üzüb keçdim,
Batdığım günaha qədər.
Tamahın içindən keçdim, 
Diş altdan iştaha qədər.
Demirəm hayıma hay ver,
Ya da qurulu saray ver.
Ay Alllah, eşqimə boy ver,
Məcnun çəkən aha qədər.
Bir olanı bir istərəm, 
Pir olanı pir istərəm.
Elşənə ömür istərəm
Ölümdən Allaha qədər.
88
Elşən Əzim
BORC VERƏ BİLƏRƏM
BOŞ VAXTLARIMI
Əritdim qələmin mürəkkəbində,
Bahar çağlarımı, qış vaxtlarımı.
Qoyun bir sapanda, atın uzağa,
Mənim bu ürəyi daş vaxtlarımı.
Səbr elə, ay məndən məhəbbət uman,
Qarşımda qul deyil nə saat, nə an.
Başıma bu qədər iş açmaz zaman,
Əgər bölə bilsəm iş vaxtlarımı.
İllərin üstündə bir tufan olsa,
Günlər çalxalanıb ay talan olsa.
Vaxtım olmayanda qaytaran olsa-
Borc verə bilərəm boş vaxtlarımı.
89
İllərin o tayı
  QƏLƏM
Özündən xəbəri yoxdu,
Qələmim özümü yazır.
Mənim zəhmətimi çəkir,
Beş kəlmə sözümü yazır.
Əlimə elə qısılır,
Barmağımda yeri qalır
Bəzən də bəxtəvər olur,
Yazdığı söz diri qalır.
Hər sirrim ona agahdı,
Söz çəkir dilimin altdan.
Sözəbaxan bir uşaqdı,
Hər zaman əlimin altda.
Səsin-sorağın üstündə,
Bahardan qışdan adlayır.
Bir ağ varağın üstündə 
Bir damla yaşdan adlayır.
Bəzən bəxtin hanasında,
Gül vuran həvə kimidi.
Bəzən vaxtın səhrasında, 
Yük çəkən dəvə kimidi.
90
Elşən Əzim
Yazdıqca qəmə can verir,
Axdıqca qanı, qurtulur.
Dərdimi yazan qələmin,
Əlimdən canı qurtulur.
91
İllərin o tayı
 DÜNYA İLƏ ZARAFAT
Bu elə-belə dünyada,
Sən elə belə olasan.
Vicdanına kiri deyib,
Nəfsinə kölə olasan.
Xərcliyidir gün dünyanın,
Dar cibi var gen dünyanın.
Dünya sənin, sən dünyanın-
Belində şələ olasan.
Ucalığın yalan, xülya,
Şirinliyin nağıl, röya.
Sən niyə beləsən, dünya,
A belə-belə olasan!
92
Elşən Əzim
BƏXTƏVƏR BAŞINA...
Əlamətdar günlərdə mötəbər şəxslər ağac 
əkirlər. Belə ağacların göyərib boy atdığını 
az-az görmüşəm.
Niyə boy atmadın, yaxşı bilirəm,
Ürəksiz əkdilər əkənlər səni.
Əkdilər haqqında yazı yazalar,
Əkdilər şəklini çəkələr sənin.
(Bir ağac görmüşdüm, elə bilirdim,
Mələk qanadından yaz düşüb yerə.
Soruşdum kim əkib? Dedilər heç kim,
Qarğa dimidiyindən qoz düşüb yerə.)
Sənisə mötəbər bir adam əkdi,
Bəs nəyin dalğası qurutdu belə?
Saxta əməllərin, yalan sözlərin,
Zəhərli havası qurutdu belə.
Yaxşı ki, qurudun, səni yormadı,
Günəşə yüyüyrən çox istəklərin.
Körpə yarpaqların çəpik vurmadı,
Quru hay-küyünə boş küləklərin.
93
İllərin o tayı
Sən özün qurudun, 
                            gövdən duyanı-
Nazik budaqların duymasın deyə.
Ağaclar görmüşəm baltalayırlar,
Kimisə kölgədə qoymasın deyə.
Kimdi məhəl qoyan çöldə bitənə,
Kağızdan gülləri hazırlayırlar.
Bu yoxsul bazarda məhsul satana,
Parnik şitilləri hazırlayırlar.
Kiminsə niyyəti uşaq kimidi,
Oda sarı gedir, qoy hələ getsin.
Çılpaq budaqların barmaq kimidi,
Yanından keçəndə hədələ getsin.
Kişisən qurudun kökünün üstə,
Qırmadı əzmini ehtiyac sənin.
Nə yaxşı görmədin mən görənləri,
Bəxtəvər başına ay ağac sənin. 
94
Elşən Əzim
YERİN GÖRÜNÜR
Ananın qucağından, 
Atanın ocağından.
Ömrün hər bucağından,
Görün, görünür ölüm.
Günün ağ üzündədi,
Südün ağuzundadı.
Konfet kağızındadı,
Şirin görünür ölüm.
Bir işin ortasında,
Günün günortasında.
Ömrün tən ortasında,
Yerin görünür, ölüm.
95
İllərin o tayı
QEYBDƏN KÖÇ GƏLƏN YER
Tanrım, mənim köçümü tök,
Qeybdən köç gələn yerə.
Nə günahım var, düşmüşəm,
Qəzəbə tuş gələn yerə.
O sevda yaşanmayaydı,
O gözdən yaş axmayaydı.
O pəncərə baxmayaydı,
Keşkə o daş gələn yerə.
Sözümü ahım aparır,
Gözümü yuxum aparır.
Məni ayağım aparır,
Başıma iş gələn yerə. 
96
Elşən Əzim
  QIFIL
Rüstəm Kamala
Bizimlə bir dəstə açar gəlibdi,
Məhlənin açarı, evin açarı.
Kefim qıfıllanıb üzümdə mənim,
Qalıb evimizdə kefin açarı.
İnadım əyilib,vüqarım sınıb,
O da qalaq-qalaq il altındadı.
Bilirəm qapımız o vaxtdan yanıb,
Qıfıl bir kalafa kül altındadı.
O qıfıl dil açar günün birində,
Sükutun əlində çürüyür, itir.
Onun torpaq dolmuş açar yerində-
Hər bahar bir həsrət çiçəyi bitir.
Qapılar görmüşəm o vaxtdan bəri,
Bu dərdin işığı içəri düşmür.
İndi mən neynəyim? Ayrı qapıya-
Bizim qapımızın açarı düşmür.
Hayana üz tutdum qıfıl göyərdi,
Ümid qıfıllıdır, arzu qıfıllı,
97
İllərin o tayı
Bərəkət qıfıllı, ruzu qıfıllı.
Yaxşı ki, özgələr açar göndərdi-
On ildi “Boz qurd”un ağzı qıfıllı.
Tətiyi qıfıllı silahımızın,
Tətiyi çəkəsi əlim qıfıllı.
Susuram başımı saxlamaq üçün,
Ağzım qıfıllıdı, dilim qıfıllı.
Çaşdımı tərk etdi oba yurdunu,
Dərdi köç üstünə aşırıb gəldik.
Bizdə ürəyə bax, baba yurdunu,
Bir paslı qıfıla tapşırıb gəldik.
Çaylar qayalardan asılı qaldı,
Bulaqlar ağladı, kiridi orda.
Bu boyda həsrətin, bu boyda dərdin,
Açarı burdadı, kilidi orda.
98
Elşən Əzim
DÜNYADAN YUXARI
Şəhidlərimizin xatirəsinə
Eşitmişəm bir məqam var,
Atam, dünyadan yuxarı.
Nə sirdi torpağın altda 
Yatan dünyadan yuxarı.
Ucuzdur beş arşın ağı,
Bazar günahdan aşağı.
Alan Allahdan aşağı,
Satan dünyadan yuxarı.
“Bildiyimiz bilməcədi,”
Dağlar fələkdən qocadı.
Vətən behiştdən ucadı,
Vətən dünyadan yuxarı.
99
İllərin o tayı
BÜLKÜLÜ SİRLƏRİN TOZU
Gəlin bir balaca düşək çətinə,
İnanaq zamanın qiyamətinə.
Bu soyuq həsrətin daş sifətinə,
Yurdsuz aşıqların sazını çırpaq.
Günahkar özünü verərmi ələ?
Ağıllısı belə, dəlisi belə.
köhnə xalça kimi çıxaraq çölə,
Bükülü sirlərin tozunu çırpaq.
Tarix gizlənərmi qoz qabığında,
Konfet kağızında, söz qabığında.
Görək kim ad qoyub üz qabığında,
Bu köhnə kitabın üzünü çırpaq.
Xam xəyal buğlanır məst başımızdan,
Dumanlı, bürkülü, süst başımızdan.
Mütilik asılıb üst-başımızdan,
Özünü qoparaq, izini çırpaq.
100
Elşən Əzim
 MƏHƏBBƏT KƏLBƏCƏRLİYƏ
Keyf çəkmirdik o bulağın başında,
Duz basırdıq dərdimizin yerinə.
Dedim dağlar, dağıtmayın dərdimi,
Aman verin, dərdi düzüm yerinə.
Bulaq susdu, bulaq təzdən danışdı,
Bulaq qışdan, qulaq yazdan danışdı.
İki şair iki qızdan danışdı,
Saz ağladı dördümüzün yerinə.
Elşən Əzim, sərt yoxuşda sərt yeri,
Sızıldasın yoxuşların dərd yeri.
Göyüm-göyüm göynəyirdi “Yurdyeri”
Viran olan yurdumuzun yerinə.
101
İllərin o tayı
ULU QAYA
Kəndimizin işğaldan sonra çəkilmiş 
şəkillərini gördüm.  Kəndin güney tərəfi ilə 
sıralanan qayalıqdan başqa heç nə əzəlki 
görkəmində deyil. 
Tanıdınmı? 
Bizim kəndin evlərinin
dalı qaya.
Ayaq açır uşaqlığım,
İzi buta, yolu qaya.
Bizim kəndin evlərinin
Tağı hündür.
Nə ağlarsan hönkür-hönkür?
Nə durmusan çağla, püskür,
Ay odlu daş, sulu qaya.
Bizim kəndin hasarısan,
Dərd açılar ha sarısan.
Xatirələr məzarısan,
Gen sinəsi dolu qaya.
Kəmərisən daş-qaşısan,
Baxa-baxa daşdaşırsan.
102
Elşən Əzim
Bizim kəndin baş daşısan,
Mən ölü, sən diri, qaya.
Bizim kəndin evləri var
Uçuq-uçuq.
İtən yaddaş, qənşərə çıx.
Ömrün çoxun sən şərə çıx,
Qalır neçə ili, qaya?!
Bizim kəndin qəm sakini,
Həm ağası, həm sakini.
En başıma qapaz kimi,
Fələyin daş əli qaya.
Ay ulu daş, ulu qaya.
13.03.2011
103
İllərin o tayı
BULAQ MƏNİM SAZIMDI
Əl uzatdın əlin göyə dəydimi?
Sızıldayan küləkdimi, neydimi?
Aşiqlərə göylər süzən meydimi -
Çiçəklərin ovcundakı təzə nəm.
Cığıra bax, həsrətimtək uzundu,
Sətirlənib, yoxsa alın yazımdı.
Bu çağlayan bulaq mənim sazımdı,
O yarpızın şux yarpağı təzənəm.
Bu ruhumdu, bu yerimdi, bu göyüm,
Elşən, yenə niyə dindi gileyim.
Səhralarda məcnun olan taleyim,
Çağırdı ki, zirvələrdən tez enəm.
104
Elşən Əzim
HANI BU ATIN YƏHƏRİ
Şəllənib dərddəmi qalıb,
Bir ayrı atdamı qalıb?
Kimsəsiz yurddamı qalıb,
Hanı bu atın yəhəri?
Qəlbindən qan sızan gedir,
Dərd içində üzən gedir.
Qəm ölümə üzəngidir,
Hanı bu atın yəhəri?
Vaxtsız yəhər açan igid,
Qırğı kimi uçan igid.
Ay atdanıb qaçan igid,
Hanı bu atın yəhəri?
Babam dedi: at muraddı,
At sürdü, murada çatdı.
Elə ömür də bir atdı,
Hanı bu atın yəhəri?!
105
İllərin o tayı
QALDI
Zirvə də itərmi dərdin içində?
Qeyrət mürgüləməz mərdin içində.
Həsrəti kişnəyən yurdun içində-
Bir elin ayrılıq yasımı qaldı?
Nisgilim könlümdə sazağa dönüb,
Yaxınlar yadlanıb uzağa dönüb.
Evimiz bir yetim uşağa dönüb-
Ahıl qayalara qısılı qaldı.
Ay Elşən, yadıma düşəndi Tutqu,1
Üstünə çən çökdü, üşəndi Tutqu.
Hönkürüb arxamca döşəndi Tutqu,
Büdrəyib daşlardan asılı qaldı.
17.08.2002
1 Tutqu - çay adı
106
Elşən Əzim
HƏLƏ GÖRMƏK İSTƏMİRƏM
Məni Təbrizə bir tədbirə
dəvət etdilər, getmədim.
Qoy bir az da həsrət çəkim, 
Hələ görmək istəmirəm.
Belə arzu etməmişdim,
Belə görmək istəmirəm.
Bir ovçuya ov Təbrizdə,
Haq düşür girov Təbrizdə.
Vurulur buxov Təbrizdə,
Dilə, görmək istəmirəm.
Yad ilmə var, naxışında,
Yad nəzər var baxışında.
Girişində, çıxışında,
Tələ görmək istəmirəm.
Yad evə mehman Təbrizi,
Başı qovğa qan Təbrizi.
Şah Təbrizi, xan Təbrizi,
Kölə görmək istəmirəm.
107
İllərin o tayı
  AŞIQ ELBURUSA 
Ürəyimin həsrətini, qəmini,
Yarasını şah pərdəyə çəkirsən.
Əlim çatmır dərmanına dərdimin,
Çarəsini şah pərdəyə çəkirsən.
Hünər yoxmu bu nəsildə, bu soyda,
Bu torpağın nisgili var nə boyda.
Parasını Araz qoyub o tayda,
Parasını şah pərdəyə çəkirsən.
Od çatırsan göydən ahı düşürüb,
Boynumuza bu günahı düşürüb.
Ay insafsız, taxtdan şahı düşürüb,
“Qaraçı”nı şah pərdəyə çəkirsən.
108
Elşən Əzim
SAZINI GÖTÜRÜB 
QAÇIR BİR UŞAQ
Bir gün duyumuna, zövqünə hörmət et-
diyim dostum Aşıq Elburus mənə Kəlbəcərin son 
anlarında lentə alınmış kadrları xatırlatdı. Vertol-
yota sarı qaçan adamların arasında əlində saz apa-
ran bir uşağın da olduğunu dedi. Bu görüntülərə 
çox baxsam da, doğrusu həmin məqamı nəzərdən 
qaçırmışdım. Sonralar bu çəkilişə bir az da diqqət-
lə baxdım və həmin uşağı gördüm. Az qala özü 
boyda olan sazını götürüb vertolyota sarı qaçırdı. 
Bəlkə də bu gün bütün kəlbəcərlilərin aşıq sənətinə 
sadiq qalması, kəlbəcərli gənclərin bu sənəti şərəf-
lə davam etdirməsi həmin uşağın gətirdiyi sazın 
yaddaşıdır. Və bu şeiri bir elin sənət yolundan o 
uşağın qoparıb gətirdiyi izi yeni bir yola çevirən, 
Şəmşir ocağının közünü yenidən şölələndirən kəl-
bəcərli gənc aşıqlara ithaf edirəm.
Yolları qoluna dolaya bilmir,
İzini götürüb qaçır bir uşaq.
Canını götürüb qaçmır ,ilahi,
Özünü götürüb qaçır bir uşaq.
109
İllərin o tayı
Dözərmi bu yükə ən şirin çağı,
Yoxdurmu sevimli bir oyuncağı?!
Sığışmır ovcuna Şəmşir ocağı,
Közünü götürüb qaçır bir uşaq.
Alıb öyüdünü hansı ustanın,
Çəkir şələsini şeirin, dastanın.
Ənvərin, Bəhmənin, Məmməd Aslanın,
Sözünü götürüb qaçır bir uşaq.
Biri daş-qaşını götürüb qaçır,
Biri üst-başını götürüb qaçır.
Böyüklər başını götürüb qaçır
SAZını götürüb qaçır bir uşaq.   
110
Elşən Əzim
AĞLA BU SAZIN HAlINA
Məmməd Dəmirçioğluya
Ağla bu sazın halına,
Məqamdan məkana gəlib.
Düşüb ozan sinəsindən,
Ürfandan insana gəlib.
Enib göyün tağbəndindən,
Zamanların gəl-gedindən.
Mürşidimin məbədindən,
Bu toya, nişana gəlib.
Yerdə ağrısı var hələ,
Göydə tanrısı var hələ.
Burdan anrısı var hələ,
O yandan bu yana gəlib.
Yetib haqqın vüsalına,
Düşüb eşqin məlalına.
Ağla bu sazın halına,
Ağla ki, cahana gəlib.
111
İllərin o tayı
ŞAİRİN HALLARI SİLSİLƏSİNDƏN
1
ALLAH, BU DÜNYAYA ŞAİR 
GÖNDƏRMƏ
Bir bəndə gözündə görmürsən axı,
Dağılan könlünü hörmürsən axı.
O bəxt dediyini vermirsən axı,
Allah, bu dünyaya şair göndərmə.
Dərdi bolhaboldu, çarəsi yoxdu,
Dərmanı tapılan yarası yoxdu.
Dünyanın şairlə arası yoxdu,
Allah, bu dünyaya şair göndərmə.
O əli qabarlı fağırı göndər,
O pulu özündən ağırı göndər.
Ya nadürüst göndər, ya oğru göndər,
Allah, bu dünyaya şair göndərmə.
112
Elşən Əzim
İnamlar, imanlar qırılır indi,
Şairə dəlilər vurulur indi.
Gözəllər şöhrətə sarılır indi
Allah, bu dünyaya şair göndərmə.
Nadana əyilir ehtiyacından,
Əyri bir yol tapır, ölmür acından.
Ta sayıb asmırlar dar ağacından
Allah, bu dünyaya şair göndərmə.
İlan quyruğu var, ümid ucu yox,
Bir söz təşnəsi yox, şeir acı yox.
Dünyanın duyğuya ehtiyacı yox,
Allah, bu dünyaya şair göndərmə.
Hələ vaxtı deyil, qınında saxla,
Bəlkə lazım oldu sonunda, saxla.
Elə xoşun gəlir yanında saxla-
Allah, bu dünyaya şair göndərmə.
113
İllərin o tayı
2
DÜNYA ALLAHIN ŞEİRİDİ
Eşq bizdən əzəl doğulub,
Şeir o şahın şeiridi.
Yazdığım özümün deyil, 
Çəkdiyim ahın şeiridi.
Dərdi qəmi də gətirib,
Səpib zəmidə gətirib.
Yığıb gəmidə gətirib,
Nə varsa Nuhun şeiridi.
Yazdı – gülün açılması,
Dərd odur ki, açılmasın.
Yarpaqların pıçıltısı,
Bir əsim mehin şeiridi.
O qayanın hər daşı söz,
Daşda kəklik təlaşı söz.
Oxuduğum ən yaxşı söz,
Bir damla şehin şeiridi.
Ondan başqa sirr nə gəzir,
Yer üzündə pir nə gəzir.
Dünyada şair nə gəzir,
Dünya Allahın şeiridi.
114
Elşən Əzim
3
İSMİN HALLARI,
YAXUD ŞAİRİN HALLARI
Yarısında diz qatlayıb yoxuşun, 
Əsiridir bir utancaq baxışın.
Kəndirindən asılıbdı yağışın,
Bu şair.
Öz sazında öz başının havası,
Talanıbdı yeri, yurdu, yuvası.
Bu dünyayla qurtarmayıb davası,
Bu şairin.
Ağ gününə qara suvaq vurulur,
Ağ sözünə qara yamaq vurulur.
Hər addımda bir badalaq vurulur,
Bu şairə.
Gələn almır dəstəsinin içinə,
Gedən qoşmur qəflə-qatır köçünə.
Ha yalvarır zaman almır vecinə,
Bu şairi.
Kimqolundan yapışacaq yıxılsa,
Qoca dünya, ondan ötrü yuxusan.
115
İllərin o tayı
Zalım fələk, nə görmüsən axı sən
Bu şairdə.
Yağışını yağdırır göy, kəsməyib,
Dodağında min bir giley, kəsməyib.
Kim görübsə ağlı bir şey kəsməyib
Bu şairdən.
         4
 SATIRAM ŞEİRLƏRİMİ
Dünyanın dar vaxtında,
Könlün qubar vaxtında.
Eşqin, təbin, həvəsin-
Hələ bahar vaxtında
Satıram şeirlərimi. 
Haldan hala dəyişdim,
Yolu yola dəyişdim.
Şeir qoşduğum qızlar
Məni pula dəyişdi.
Satıram şeirlərimi. 
Məndən qalanım budur,
Doğrum, yalanım budur.
Bu bazar dünyasında,
116
Elşən Əzim
Bu dünya bazarında
Vallah olanım budur.
Düzü düz qiymətinə,
Sözü söz qiymətinə.
Qazanc, xeyir güdmürəm,
Elə öz qiymətinə-
Satıram şeirlərimi. 
Gülən üzünü gətir,
Görən gözünü gətir.
Alan öz arşınını,
Öz tərəzini gətir.
Korşalan balta kimi,
Etdiyim xəta kimi.
Övlada baxammayan
Hünərsiz ata kimi
atıram şeirlərimi. 
 
Kisəsi dolanlara,
Tuzlara, kalanlara.
Tək şeirdən savayı
Hər şeyi olanlara
Satıram şeirlərimi. 
Ay alan,
Satıram şeirlərimi. 
117
İllərin o tayı
   5
 ƏYALƏT ŞAİRLƏRİ
Qayanın quşqonmaz yerində,
Daş çalasında
Bir ovuc torpaq var
Bir qo m çiçək bitirib.
Görəni yoxdu, 
dərəni yoxdu.
Öz kökünün üstündə 
solur, quruyur.
Quruyur və sonra da
Gedənin arxasınca
Ağlayan uşaq kimi
Tutur bir əsim mehin
Qırçınlı ətəyindən
Oda düşməyə gedir.
Bir az aşağılara
Yada düşməyə gedir.
118
119
Tənhalığın simfoniyası
120
121
İllərin o tayı
AXŞAM PEYZAJI
Şər qarışanda 
bir yorğun adam gözü 
baxır dünyaya.
Göyün üzü
zabit kiteli rəngində
bir cüt ulduz düymələnib yaxasına.
Yarpaqlar 
ölüm hökmü almış adam kimi əsir.
Qonşunun pəncərəsindən
mahnı səsi özünü atır
küçəylə gedən maşının
təkərləri altına.
Cırcırama səsi qayçıya dönür
kağız kimi doğranır sükut.
Masamın üstündə pivə köpüklənir
toy tamadasının nitqi kimi.
Dünyanın tavanı çökür elə bil
yaxşı ki, sərv ağacları var...
04.09.13
122
Elşən Əzim
	 		*	*	*
Sahibsiz ev kimiyəm 
hamı məndən köçüb-gedib. 
Ürəyim  
yazı masasının boş qalmış sürməsi, 
vücudum 
ölü bir sevginin türbəsi. 
 
boynubükük küçə fanarı kimiyəm 
işığımda gecə böcəkləri uçuşur, 
ayağım altdakı səkilərdə 
küçə itləri qaçışır.
 
09.06.13
123
İllərin o tayı
	 		*	*	*
İnsan ömrü
Zamanın saqqızıdı.
Çeynəyir, çeynəyir.
Şişirdir, üfürür.
Şirəsi gedəndən sonra
Tüpürür
124
Elşən Əzim
	 		*	*	*
Qorxma 
əcəlin çatmasından, 
onsuz da yollar kəsədi.
Fələyin əl çantasından
düşür adamın cəsədi
yol qırağına.
Və çıxır mürdəşirin qabağına
Süpürgəçinin tapdığı xırda pul kimi.
125
İllərin o tayı
	 		*	*	*
Oyuncaqlarını evə 
Dağıdan uşaq kimi
Dağıtmışam ömür köşəmə
Iş vaxtımı.
Bu tör-tökül arasında 
itən bir muncuq kimi
tapa bilmərəm boş vaxtımı.
126
Elşən Əzim
	 		*	*	*
Bəlkə də itirdim səni
Amma yox,
Bir nağılıydın
Danışdım, bitirdim səni.
Başlananda 
Sən adlı nağılım,
Alma çiçəyi kimiydi
Ulduzlar göyün üzündə.
Onlar da
Bar verdi, yetişdi.
Göydən üç alma düşdü.
127
İllərin o tayı
	 		*	*	*
Ağzımdan süd iyi gələndə
Sözümdən qan iyi gəlirdi.
Böyüdüm
Ağzımdan süd iyi gəlmədi,
Böyüdüm
Qalmadı sözümün qoxusu.
Böyüdüm
Yarandı dilimin, ağzımın,
Gözümün qorxusu.
128
Elşən Əzim
	 		*	*	*
- Ömrümü dənizə bənzədirəm.
- paho
Nə yekə danışdın 
A xırda adam.
- Ömrümü bütün qapıları bağlı
Dar dəhlizə bənzədirəm.
- Aha! Gəldin mən deyənə
Axırda adam.
129
İllərin o tayı
	 		*	*	*
Tüfəngin lüləsindən 
Çıxan güllə
Təzəcə bilirdi ki
Azadlığın dadını
Daş kimi 
Və artıq buz kimi
Sümüyün içində
Ömürlük həbs olundu.
130
Elşən Əzim
BİR XIŞMA TORPAQ
Mənə getmə dedi
Vətən torpağı.
Yalvarıb yapışdı 
Ayaqlarımdan.
Yapışdı altına 
Ayaqqabımın
Gəldi bu şəhərə.
Sildim ayağımı
Beşmərtəbə binanın 
Dəhlizindəki pillələrə.
Dağ aşıb gəlmişdim 
Havayı deyildi.
Toz-torpaq içində
İtirdim.
Sildim ayağımı,
Çırpdım üstümü
Beləcə 
İtirdim vətən torpağını
İtirdim.
131
İllərin o tayı
	 		*	*	*
Varmı bir otaq
Dopdolu, sımsıcaq
Mənim sinəmdəki 
Bu ürək kimi.
Günlərimsə bomboş
Hörümçək torundakı
İçi yeyilmiş
Kəpənək kimi.
132
Elşən Əzim
	 		*	*	*
Baxın 
dənizin üstünə,
uçur
dünənki romantikam
qağayıların arasında.
Bu gün isə 
Gizlənirəm dünənimdən
Məndən uca qayğıların
Arxasında.   
133
İllərin o tayı
	 		*	*	*
Evdə tapılmıram
Gedirəm-
Altı gün işə,
Bir gün fikrə.
Gedirəm hər gün
Bir ağır yük ilə.
Altı gün portfelim dolu,
Bir gün beynim.
Budur taleyimin yolu
Neynim?
134
Elşən Əzim
	 		*	*	*
Ömür yolu
Dairəvi dəmir yolu
Saat əqrəbi kimi
Dayanmır 
Bir ömürlük zamanın
Rəqəm relslərdən keçən
əqrəb qatarı.
Günlər- arı pətəyi,
             ilan sürüsü,
             əqrəb qatarı.
135
İllərin o tayı
	 		*	*	*
Sənin bu şəhərdə
izin qalmayıb
Ötüb bu şəhərin qışı,
əriyib yolların qarı.
Amma onda
Qar üstünə 
Düşmüşdü ayaq izin
Mən də 
izinə düşmüşdüm 
Ömürlük həsrətimizin.
Gərək götürəydim 
Bir cüt ayaq izini yerdən.
Bir xışma qarla birlikdə
Saxlayaydım onu
Bir ömürlük həsrətin
Şaxtasında, sazağında.
Gizlədəydim onu
Hicran dənizinin
Buzlağında.
Hərdən 
izinə düşmək üçün. 
136
Elşən Əzim
    DAĞA KÖÇDÜM
Dağlar yadıma düşmür daha
Aranda sinəmə
Dağ çəkdi bir qız.
Yığışıb sinəmdəki
Dağa köçürəm hər yaz.
137
İllərin o tayı
TƏNHALIĞIMIN SİMFONİYASI
Kürün sahilindəyik,
Mən,
Göz qapağımdan
Daş kimi asılan yuxum
Gözümün içində
Burulğana dönən 
Yuxusuzluğum,
Çoxdan görmədiyim, 
görmək istədiyim
bir qızın xəyalı.
Yaddaşımda
Onun saçlarının qoxusu,
Ürəyimin döyüntüsündə
Onu görmək arzusu
Və
Onu görmək qorxusu
Qarşımda bir stəkan su,
içində bir salxım buz
əriyir yavaş-yavaş.
138
Elşən Əzim
Qəfil bir sərinlik 
Gəzir kürəyimdə.
Sən demə
Bir salxım buz kimi
əriyirmiş ürəyim də.
Kürün axarında,
Lap axırında
Qaraltısı görünən
Yelkənli qayıq.
Qanadını açmış 
Royala bənzəyir.
Tənhalığımın simfoniyası 
Bəsətlənir o royalda
Onu dinləyəcəyəm
Röyalarda.
139
İllərin o tayı
	 		*	*	*
Deyəsən öyrəndim
Modernizm nədi.
İşıqdan zülmətə açılan bacadı
Açmasını müəllifi də bilməyən tapmacadı.
At minmiş şəhər uşağının 
Vurduğu solaxay şallaqdı.
Şadlığa atılan şıllaqdı.
Günəşi özünə günü sayan
Günəbaxandı.
Deşikləri açılmamış neydi,
Deşikləri açılsa yaxşı şeydi.
2002 
140
Elşən Əzim
 YAZMADIĞIM ŞEİRLƏR
İtələdim əlini
Lotoreya satanın
Məndən sonra gələn
Adama satdı.
Allah bilir o adam 
O biletlə nə uddu.
Almadığım
Lotoreya bileti kimi
Yandırır məni
Yazmadığım şeirlər.
141
İllərin o tayı
	 		*	*	*
Qəbirlər torpağın qulağı,
Ölülər həyatın sözləri
Baş daşları sırğa.
Həyat hər an söz deyir
Torpağın qulağına.
Torpaq da sırğa kimi
Belə-belə sözləri
Qulağından asır
Və susur.
Bəsdi, yazdım özümü
Şeirin varağına.
Həyat, pıçılda məni,
Torpağın qulağına.
142
Elşən Əzim
	 		*	*	*
Ruhlar buxarlanır
gözlərə.
Gözlərdən həsrət
Yağışı yağır.
Ruhlar buxarlanır
Göylərə
Göylərdən ölüm
Dolusu yağır.
Ölüm dolusunun 
Yaraladığı yerdən
Daşlar dikəlir.
Üstünə portret 
Döyülmüş daşlar.
Elə bil bu dünyaya
Hamı son mənzilinin
Pəncərəsindən baxır.
21.05.2001
143
İllərin o tayı
	 		*	*	*
Yaxşı ki, Allah var
Yoxsa dilənçilər
Kimin adına and verib
Çörəkpulu istərdi
Yaxşı ki, dilənçilər var
Yoxsa Allahın adını
Hər gün kim çəkərdi?
144
145
Sənə güldən ağır söz 
deyərəmmi,
Sənə sözdən ağır gül tapa
bilsəm.
146
147
İllərin o tayı
SİNƏMİN SÖZ KÜÇƏLƏRİ
Çox doladım ayağıma,
Əydim o düz küçələri.
Ta yığıldım, innən belə,
Ha axtar, gəz küçələri.
İllər yara vurur mənə,
Demədim ki, vurul mənə.
Fikrim döndü burulğana,
Bürüdü toz küçələri.
Bir cavablı min sualla,
Tap Elşəni namə yolla.
Kəsişməz sən gedən yolla,
Sinəmin söz küçələri.
148
Elşən Əzim
	 	 *	*	*
Adı nə əzizdi bu yoxun, heçin,
Varsa da, yoxsa da bizə görünmür.
Şeir yazammıram mən o qız üçün,
O qız sözdən qaçır, sözə görünmür.
Bir şəkil qapını döyürəm hər gün,
Bir şəkil budağı əyirəm hər gün.
Könlümə təzə qəm geyirəm hər gün,
Nə isə əyinində təzə görünmür.
Bu qədər millətin içində yalqız,
Mən boyda yük çəkir bu qələm, kağız.
Bəlkə də mələkdi məni sevən qız,
Bəlkə də onunçün gözə görünmür.
149
İllərin o tayı
SOL QOLUMUN AĞRISI
Ölümə dirsəklənib
Qalxdım yerimdən bu səhər.
Baxdım ki, qol saatım dayanıb.
Qılınc əqrəblərin
Doğradığı dəqiqələr
Al qanına boyanıb.
Çoxdan gözləyirdim bunu.
Vaxtın zamanın 
Qolumun üstündə 
Can verəcəyi anı.
Neçə il əvvəl 
bu yuxulu saatın oyaq vaxtıydı.
Məndən kiçik kədərimin 
Uşaq vaxtıydı.
Bu saata baxa-baxa
Birini gözləyirdim.
Bu şəhərin zəhləm getmiş 
Bir küçəsində.
Söz verdi amma gəlmədi.
150
Elşən Əzim
Gözlədiyim zaman 
Bu saatın əqrəbləri
Ağır-ağır gedirdi.
Yüklü araba kimi.
Kor-peşman dönürdüm geri.
Onda gördüm bu saatın 
Tənginəfəs olmuş əqrəblərini.
Düşündüm ki, görəsən
əqrəblər hara qaçır?
Bax onda bildim 
Sol qolum araba yolu
Saat vaxtın arabası,
Ömür ona arabaçı...
Bax onda başladı
Sol qolumun ağrısı.
151
İllərin o tayı
EDAM KÖTÜYÜ
Sinəmə məhəbbət gülləsi dəydi,
Öpüb qoydum onu gözümün üstə.
Üzümə bir həsrət şilləsi dəydi,
Yata bilmirəm o üzümün üstə.
O mənim gözümdə bir çıraq kimi,
Mən onun əlində oyuncaq kimi.
Şirindil, ərköyün bir uşaq kimi,
Qəm çıxıb oturub dizimin üstə.
Üzümdə bir cəllad nəzəri donub,
Sözümdə bir şair ürəyi yanıb.
Şeirimdən bir edam kötüyü yonub,
Vurdular boynumu sözümün üstə.
152
Elşən Əzim
AY İLLƏRİN O TAYINDA
QALAN QIZ
Bizim kimi əhdi yalan tapılmaz,
Qəlbi viran, eşqi talan tapılmaz.
Aramızdan körpü salan tapılmaz,
Ay illərin o tayında qalan qız.
Saz telində yanğı, haray olmuşuq, 
Dərdə şikar, hicrana pay olmuşuq.
Vətən kimi o tay-bu tay olmuşuq,
Ay illərin o tayında qalan qız.
Mənim sevgim, sənin sevgin kiçilməz,
Hər sahildə bir cüt bulaq-içilməz.
Yaxın gəlmə zaman seli keçilməz,
Ay illərin o tayında qalan qız.
Gəldi-gedər qonaq saydın gör kimi,
Görən niyə qınaq saydın ərkimi.
Aramızdan zaman axır sel kimi,
Ay illərin o tayında qalan qız.
Ay Elşəndən nəzərini əyənim,
Ay saçımda bəyaz libas geyənim.
Halallıq ver, bu tayda qız bəyənim,
Ay illərin o tayında qalan qız.
06.05.2000
153
İllərin o tayı
	*	*	*
Hamı məndən küsüb gedir
Çəkilir xəyallara.
Baxışlar ayrı düşəndə 
Dikilir xəyallara.
Sən niyə küsdün, ey niyə,
Qaldım göynəyə-göynəyə.
Yollar saplanır iynəyə,
Tikilir xəyallara.
Demə ömrün sürüb ölür,
Vaxtı bada verib ölür.
Qız, burda bir qərib ölür,
Bükülür xəyallara.
154
Elşən Əzim
ULDUZ FALI
Deyirsən bürcümüz tutuşmur bizim,
Deyirsən inanım ulduz falına?
Bilirdim bu sevgi baş tutmayacaq,
Min əhsən hissimin dümdüz falına.
Hərəmiz bir səmtə atılan daşıq,
Ağıldı aldanıb, könüldü küsüb.
Biz yerdə təzəcə qarşılaşmışıq,
Göydə ulduzumuz min ildi küsüb.
Bizim ahımızı tanrı eşitmir,
Qarışıb kiminsə gülüş səsinə.
Göydən göndərilən bəxtimiz bəlkə,
İlişib bir ulduz tilişkəsinə.
Qoy yer kürəsini ayağın altda,
Görüm o ulduza əlin çatarmı?
Ulduzdan bəxtini qoparan kəsin,
Ömür köhləninə ölüm çatarmı.
Taleyim min ildi yazılıb daşa,
Bəlkə tale deyil, nəsə mifdi bu.
Ya da heç Tanrının xəbəri yoxdu,
Ya da bir uğursuz təsadüfdü bu.
155
İllərin o tayı
Göydəki bürclərin nə vecinədi,
İlbəil yaş gəlir yaşımın üstə.
Mən səndən əl çəkim, nədi-nədi ki, 
Bir topa ulduz var başımın üstə?
Bu eşqi könlümdə bitirən tanrım,
Başına ağıl qoy ulduzlarının.
Yaman acı dadır, yığ hamısını,
Yerinə noğul qoy ulduzlarının. 
156
Elşən Əzim
YANDIRDI MƏNİ
Gülüm, əksin gözümə,
Düşüb yandırdı məni.
Dərdin sinəmin üstə 
Bişib yandırdı məni.
Ala gözün aynadı,
Göz ha baxdı doymadı.
Sənə qanım qaynadı,
Daşıb yandırdı məni.
Həvəsdəydi ürəyim,
Şikəstəydi ürəyim.
Od üstəydi ürəyim,
Aşıb yandırdı məni.
157
İllərin o tayı
SƏN KÜSƏNDƏ...
Sən məndən küsürsən qəlbim qırılır,
Ayağım altına bir ürək düşür .
Küsəndə dodağın elə büzülür,
Sanki qar üstünə çiyələk düşür.
Əllərin çırpınır göyərçin kimi,
Elə bil ürəyi var əllərinin.
İlahi qar hara, hərarət hara,
Sirrini bilmirəm qar əllərinin.
Yenə şeh düşübdü gül ləçəyinə,
Yenə yanağında bir damla yaş var.
Üzündən rəng alıb yaş da qızarıb,
Eybi yox, baharda bulanır sular.
Sən məndən küsürsən qəlbim qırılır,
Ayağım altına bir ürək düşür.
Deyirəm barışaq, tək səbir gəlir,
Amma qəm eləmə, bizə tək düşür.
158
Elşən Əzim
DAŞ ÜSTÜNDƏ ÜRƏK ŞƏKLİ
Məktəb divarlarında şagirdlərin, tələbələrin 
cızdıqları qatmaqarışıq, əyri-üyrü yazılar, şəkillər 
gənclərin dumduru sevgi poeziyasıdır.
Kimdi bu zavallı, kimdi, adını-
Bir qızın adıyla qoşa yazıbdı.
Bəlkə də dözməyib ağırlığına,
Dərdini divara, daşa yazıbdı.
Bu soyuq divarda bu ürək şəkli,
Bir odlu ürəyin rəsmidi bəlkə.
Nə deyim, daş üstə yazılan bu ad,
Bir daş ürəklinin ismidi bəlkə.
Nə bilim bəlkə də bu ürək sözü,
Sığmayıb gözlərin yaş yaddaşına.
Kim bilir unutmaq istəyib özü,
Yazıb divarların daş yaddaşına.
Doğru əhdi-peyman indi hardadı,
Ad daşı isidir, daş adı burda.
Bəlkə də hərəsi bir diyardadı,
Yaxşı ki, adları qoşadı burda.
159
İllərin o tayı
Bu sözlər bir divar, bir sütun dağı,
Daşın da köksündə fəryad varıymış.
Dünyada nə qədər Bisütun dağı,
Dünyada nə qədər Fərhad varıymış.
160
Elşən Əzim
AYAĞA DOLAŞAN KÖLGƏLƏR
 
Baş alıb gedirsən, getdiyin yolun,
Geriyə qaytaran döngələri var.
Üstünə ələnən işığın, nurun,
Ayağa dolaşan kölgələri var.
Hələ ovundurur baxışın sənin,
Şirin yalanlarla bal dadanları.
Hələ tanımırsan əsl sevəni, 
Hələ tanımırsan aldadanları.
Eşqin də bir dibi-dəhnəsi olur,
Hər kövrək duyğunu eşq eləməzlər.
Həyatda bir görüş səhnəsi olur,
Onunçün yüz dəfə məşq eləməzlər.
Bəzən bağışlamır tale bir səhvi,
Təkdi bəxt ulduzu, qoşun deyil ha.
Ölçmə nə bu yollar ipək kələfi, 
Nə sənin addımın arşın deyil ha.
Onu bil, adama dəyməmiş keçmir,
Yazın hərarəti, qışın havası.
Oyun havası tək sümüyə düşmür,
Taleyi oynadır başın havası.
161
İllərin o tayı
Gün gələr bu dolu yollar boşalar,
Sən də boş yolların üstə qalarsan.
Gözlərin yol çəkər, yol gələr sənə,
Yolları harasa yola salarsan.
Durub gözləməyin çox cəfası var,
Deyərsən bu dərddən gen olsam olmaz?
Qulaq as, sözümün mustafası var,
Sənin gözlədiyin mən olsam olmaz?
162
Elşən Əzim
TAPA BİLSƏM
Ayaq da basmaram sən olan yerə, 
Sən olmayan yerə yol tapa bilsəm.
Qovaram evimdən xəyallarını,
Ardınca düşməyə çöl tapa bilsəm.
Sənin də kiməsə minnətin olmaz,
Məni də yandıran həsrətin olmaz.
Bəlkə də unutmaq çox çətin olmaz,
Əgər ürəyimlə dil tapa bilsəm.
Çəkdiyim bəsimdi,  az deyərəmmi?
Elşənə tab gətir, döz deyərəmmi?
Sənə güldən ağır söz deyərəmmi?
Sənə sözdən ağır gül tapa bilsəm.
163
İllərin o tayı
     MƏN UDUZUM, SƏN UDUZ
Bu gün şahmat oynadıq, vaxtımız keçsin deyə,
Bir oyun mən uduzdum, bir oyun da sən uduz.
Amma sinəmizdəki ürəklərin səsinə,
Bir oyun mən acizdim, bir oyun da sən aciz.
Əridik ikimiz də vaxt kimi, zaman kimi,
Əlin quşamı döndü, əlim uzanan kimi.
Oyunda bir daş verib, bir daş qazanan kimi,
Bir ürək mən uduzum, bir ürək də sən uduz.
Bu şahmat taxtasının xalları ömrə bəzək,
Bu sevdalı saatın ardınca illər düzək.
Ağ-qara fiqurların yerinə güllər düzək,
Bir çiçək mən uduzum, bir çiçək də sən uduz.
Dərd axan vadilərdə yan keçibdi dərd kimdən?
Bax mənim saçlarıma, dərdim qırov, dərdim 
dən.
Heç uzağa getməyək bir-birinin dərdindən,
Bir ölmək mən uduzum, bir ölmək də sən uduz.
164
Elşən Əzim
KİMİ AXTARIRAM...
Gözümdən şeh düşdü qönçələrinə,
Ahım səpələndi gecələrinə.
Düşüb bu şəhərin küçələrinə-
Kimi axtarıram, kimi təzədən?!
O da xatirələr köçündə getdi,
Sirli duyğuların içində getdi .
Həvəsim hörülüb saçında getdi, 
Kimi axtarıram, kimi təzədən?!
Ömrün keyf içində itirdi günü,
Ta indi açılmır, itir düyünü.
Tapıb aparıblar itirdiyimi,
Kimi axtarıram, kimi təzədən?!
Heç dəli sevgi də başa tac deyil,
Könlüm o istəyə ta möhtac deyil.
Axı bu taledi, gizlənpaç deyil,
Kimi axtarıram, kimi təzədən?!
165
İllərin o tayı
TƏZƏDƏN
   
Bu da qəribsəmiş o görüş yeri,
Göynədi könlümün simi təzədən.
Kül altda soyuyan bir ocaq kimi,
Yenə qurdaladım qəmi təzədən.
Adam da keçmişi ayaqlayarmı,
Ötən xatirəni varaqlayarmı?
İtən qəmlərini soraqlayarmı -
Görən mənim kimi hamı təzədən?!
Yenə ayaq basdım, titrədi dizim,
Gördüm ki, yollardan silinib izim.
Dedim əbəs yerə, ay Elşən Əzim,
“Kimi axtarırsan, kimi təzədən?!”
166
Elşən Əzim
SƏRNİŞİN QATARI
Məni hansı səmtə apardı ömrüm?
Həsirtək yoluma sərdi günləri.
Bir haylı-haraylı qatardı ömrüm,
Çox olub sevdalı sərnişinləri.
Eşqin yolçuları çıxdı qarşıma,
Hərəsi bir ürək ağrısı oldu.
Tələsib çatdırdım mənzil başına,
Orda qarşılayan ayrısı oldu.
Tale uşaq bilib ərk etdi mənə,
Könlüm incimədi, gileylənmədi.
Hərə bir vağzalda tərk etdi məni,
Dönüb arxamca da əl eyləmədi.
Mən elə yollarda yaşayacağam,
Çəkməsəm bu tale yükünü, olmur.
Mən elə sərnişin daşıyacağam,
Qatarın ömürlük sakini olmur.
167
İllərin o tayı
AY DƏLİ KÜR...
Sahilində tutdu onun kürlüyü
Ay dəli Kür, ağlın ondan nə kəsdi?!
Nə dedisə ürəyimə toxundu,
Elə bildim tufan qopdu, yel əsdi.
Ay dəli Kür, ağlın ondan nə kəsdi?!
Çiçək idi, meh gətirdi uzaqdan,
Arı kimi şirə çəkdim dodaqdan.
Söz deməmiş küsüb getdi nahaqdan,
Tənhalığın vüsalına tələsdi.
Ay dəli Kür, ağlın ondan nə kəsdi?!
Sənmi coşdun bu yanmışın qanında?
Öz suyunda adın batdı sonunda.
Yalan oldun bu dəlinin yanında,
İndən belə öyünməyin əbəsdi.
Ay dəli Kür, ağlın ondan nə kəsdi?!
168
Elşən Əzim
BİR ƏTƏK ÖMÜR
Biz dünənki uşaq, ömür oyuncaq,
Gizlədək, itirək, nə edək ömrü?!
Gəl inad eləmə, tök ətəyindən-
Bir ömür kədəri, bir ətək ömrü.
Yorğun gözlərimin yuxusu çindi,
Yenə yada düşdün, qəlbim uçundu.
Bir incə çiçəyə qonmaq üçündü,
Bir arı zəhməti, bir pətək ömrü.
Deyirsən varağa yazım həsrəti,
Kimdi varaqlayan bizim həsrəti.
O uzun saçların uzun həsrəti-
Bir az da qısaldır bu gödək ömrü.
169
İllərin o tayı
YAŞADIM
Məni nə sən gördün, nə özüm gördüm,
Gəlib yanımızdan keçdim, yaşadım.
Mən eşqin göyünə qalxa bilmədim,
Mən sənin dərdinə düşdüm yaşadım.
Daha bu ömürlə bir savaşım yox,
Daha bu ürəkdən ağır daşım yox.
Oyaq gözüm oldu, ayıq başım yox -
Bir badə vermişdin içdim, yaşadım.
Bir gün ürək dinib usandım deyər,
Bir gün ürək: “məni nə sandın” - deyər.
Gülüm, sənsiz ölmək asandı deyə,
Sənsiz yaşamağı seçdim, yaşadım.
170
Elşən Əzim
DÜŞÜB
O qızın ürəyi yaqut kimidi,
Sevda mələyinin tacından düşüb.
Qəmin nöqtəsidi üzündəki xal
Tanrı qələminin ucundan düşüb.
Hardasa quruldu bir toy, bir düyün,
Ruhu dustaq oldu, ürəyi sürgün.
Onun uzaqlarda tapdığı ağ gün,
Mən qaragünlünün köçündən düşüb.
İtir çəmənlikdə gülün kölgəsi,
Qaralır ocaqda külün kölgəsi.
Elşənin üzünə ölüm kölgəsi,
O qızın zil qara saçından düşüb.
171
İllərin o tayı
QAPIN DÖYÜLƏCƏK
Bir gün bu dünyanın qışı gələcək,
Bir gün yer üzünə şaxta düşəcək.
Qapın döyüləcək sənin, kimisə -
Evdə gözlədiyin vaxta düşəcək.
Durub qaçacaqsan qapının üstə,
Onsuz da ürəyin səksəkəlidi.
“Unutma ki, bəzən açıq qapılar -
Bağlı qapılardan təhlükəlidi.”
Bir zaman kiminsə gözündən itib,
Özünü tapmısan öz otağında 
İndi tənhalığın başından aşır.
Öz sözün səslənir öz qulağında,
Burda öz gözünə gözün sataşır.
Həsrət nə deməkdi, ayrılıq nədi,
Adam ən əzizi itəndə bilir.
İtən düşüb qalır itdiyi yerdə,
İtirən nə çəkir, itən nə bilir.
Qapın döyüləcək ömrün qışında,
Əsib döyünəcək sinəndə ürək.
Görəcəksən Odur qapı dışında
Heyrətdən özünü itirəcəksən
Bir zaman O səni itirdiyitək.
172
Elşən Əzim
BİR UDUM SİQARET TÜSTÜSÜ
Siqaret çəkdiyim 
Zamamnlar idi.
Bir qız sevirdim.
Onun nəfəsini 
Duyurdum ancaq
Duyurdum hər yanda,
Hər yerdə, 
hətta,
Siqaret közünün istisində də.
 
Onun gül üzünü 
görürdüm ancaq.
Görürüdüm 
Hər yanda, hər yerdə
Hətta,
Bir udum siqaret tüstüsündə də.
Bal kimi çəkirdim
O zəhrimarı.
Ruhum o tüstünün 
Acı kimiydi.
Sinəmin altından 
Qayıdıb geri
173
İllərin o tayı
Sinəmin üstündə
Burulan tüstü-
O qızın dalğalı 
saçı kimiydi.
O qız məni atdı,
Mən siqareti.
Könlümdə xoş duyğu,
Hiss kimi qaldı.
Özü tüstü kimi
Çəkildi getdi.
Dərdi ürəyimdə
His kimi qaldı.
Şəkli yaddaşımdan
İtir get-gedə
Məndə vaxt nə gəzir,
Köhnə albomu
Yenə açıb-büküm,
Dağıdıb-töküm.
Onun nəfəsində 
qızınmaq üçün,
onun gül üzündən 
yaz ummaq üçün
mən gərək 
yenidən siqaret çəkim.
Siqaret çəkim.
174
Elşən Əzim
AÇMA PAYIZ ÇİÇƏYİ
Ömür payız, mən xəzan,
Xəzan hara, Gül hara?
Bir az da səbrini bas
Nə qalıb ki, bahara.
Ürəyin hazırdımı
Vaxtsız dərdə, qubara,
Bir ovçu qismətinə 
Bir perikmiş ov düşər.
Açma payız çiçəyi,
Üstünə qırov düşər.
Hər ötəri istəyi 
Sevgi sanar ürəyin.
Şüşədi, ciliklənər,
Vallah sınar ürəyin.
Hələ pambıq kimidi,
Elə yanar ürəyin.
Bir şair baxışınsdan 
Bir çınqı alov düşər.
Açma payız çiçəyi,
Üstünə qırov düşər.
Haqqın ətəyindədi 
Bir əli sevdaların.
175
İllərin o tayı
Gülməli sonluğu var 
Məzəli sevdaların.
Əcrini çox çəkmişəm 
Bu dəli sevdaların   
Gəl məni işə salma,
Araya söz-sov düşər.
Açma payız çiçəyi,
Üstünə qırov düşər.
Görürəm gözlərində 
Gur yağışdan xəbər var.
Mənim saçlarıma bax,
Qarlı qışdan xəbər var.
Elə tufan qoparar, 
Elə qovhaqov düşər,
Özünü sel aparar,
Ürəyin girov düşər.
Açma payız çiçəyi,
Üstünə qırov düşər.
176
Elşən Əzim
ÇƏKİR
Bu kiçik şəhərə, bu qərib yerə,
Məni bilmədiyim bir ünvan çəkir.
Deyir axşam üstü yar gəlir bura,
Zaman üzə durub, saat can çəkir.
Sürücü, tələsmə gəz küçələri, 
Sinəmdə kəsişir söz küçələri.
Bilmirəm hansıdı öz küçələri,
Ruhumu hər döngə, hər dalan çəkir.
Bəlkə tanımadı, ömür yarıdı,
Tanıyar, könlümün vəfadarıdı.   
Aşiqlər bir eşqin övladlarıdı,
Göz gözə sataşan kimi qan çəkir.
Bəlkə də ay Elşən, ümidn boşdu,
Nə bilim qarşıda bahardı, qışdı.
“Bəlkə də aldanıb yaşamaq xoşdu,”
Məni açılası bir yalan çəkir.
177
İllərin o tayı
SƏN ÇAĞIR
Mən çağırdım, gəlmədin,
Mən gedirəm, sən çağır.
Hər halından haliyəm,
Qəmli çağır, şən çağır.
Kimsə səni görəcək,
Bir ömür pay verəcək.
Haçansa hay verəcək,
Bəxtinə düşən, çağır.
Daha bəsdi ağlama,
Çox şey gələr ağlıma.
Adımı qoy oğluna-
Evində Elşən çağır.
178
Elşən Əzim
BAŞIMA GƏLDİ
Aşiqlərə biganə,
Baxdım, başıma gəldi.
Qəm alnıma yazıldı,
Baxtım başıma gəldi.
Bir ürəyi dindirdim,
Bir ürəyi sındırdım.
Bir gözəli yandırdım-
Yaxdım, başıma gəldi.
Şükür Tanrı, yaşadım,
Verdin əmri, yaşadım.
Məcnun ömrü yaşadım,
Ağlım başıma gəldi.
179
İllərin o tayı
BƏLKƏ DƏ MƏN YOXAM
 
Ürəyim dillənir sazın telində,
Varlığım şeirdə, ruhum sözdədi.
Özüm dayanmışam Kür sahilində,
Yorğun xəyallarım küçənizdədi.
Əgər nəğməyəmsə, hanı avazım,
Quruca harayam, səsəm, inanma.
Səni xəyallarım axtarır, quzum,
Səni axtarıram desəm, inanma.
Allahdan aşağı and yerim oldun, 
Ürəyim eşqinə tapındı, yarım.
Səni axtaranda qarşıma çıxdı,
Mənim şeirlərim, tapıntılarım.
Küsərsən rəqiblər duyarlar bizi,
Küsmə, keçən keçib, olan olubdu.
Üz-üzə gətirmir bu yollar bizi,
Yolları saçınmı düyün salıbdı?
Daş daşa tuş olur, insan insana,
Arı bir çiçəyə yovuşa bilir.
Köçüb bu cahandan başqa cahana,
Məcnun Leylasına qovuşa bilir.
180
Elşən Əzim
Niyə ünvanına çatmır səs-sədam,
Mən səni hayanda gəzim, bilmirəm.
Bəlkə də sən yoxsan daha dünyada,
Bəlkə də mən yoxam, özüm bilmirəm.
181
İllərin o tayı
MƏNİ SEVƏN QIZ
Səni çox aradım, məni sevən qız,
Gəldin ürəyimin daş olan vaxtı.
Öz səsim özümü üşüdür, Allah,
Dünyanın gözümdə qış olan vaxtı.
O köhnə nisgilim düşür yadıma,
Çökür yollarıma o duman kimi.
Sən də qızınmağa yer axtarırsan,
Bir sönük kösövdən od uman kimi.
Nə yaxşı gəlmisən, məni sevən qız,
Sev görüm sevilmək nə təhər olur.
Şəhərə nabələd kənd uşağıtək,
Ürək bu mühitdə bir təhər olur.
Mənim viran olmuş sevda mülkümün,
İçiylə bir dəli sel gedir daha.
İllərdi dayanıb səni gözlədim,
Məni gözləyən var, sev gedim daha.
182
Elşən Əzim
YOLLAR
Ha uzanar durağını tapammaz,
Ümidimi kirpiyimdən qoparmaz.
Alıb səni ayrı yerə aparmaz,
Ürəyimə çəkiləcək bu yollar.
İnnən belə inanmaram səhv anda,
And əyilir bəşər yoldan sapanda.
Ürəyimi qoyacağam sapanda,
Çiliklənib töküləcək bu yollar.
Sevgimizin ilki xəyal, sonu bu,
Hicran oldu bu dastanın sonucu.
Ön ucuna toxunacaq son ucu,
Qıvrılacaq, büküləcək bu yollar.
Ala gözlər kövrəlir də, baxır da,
Hissin, duyğun nə xırdaymış, nə xırda.
İynələrə saplanacaq axırda,
Yaddaşıma tikiləcək bu yollar.
Elşən Əzim daha kimdi? Tanıma,
Yol neynəsin bu nainsaf xanıma.
Gətirməkçün səni mənim yanıma,
Göy üzünə dikələcək bu yollar.
20.02.2002
183
İllərin o tayı
	 	 *	*	*
Ətəyi qırçınlı dalğalar kimi,
Şığıyır üstümə dünyanın qəmi.
Mən tufan içində yol azmış gəmi,
Sən məni gözləyən liman kimisən.
Mən kəmənd atıram çəkdiyim aha,
Boyumdan ucadı, başımdan baha.
Dərdimin əlacı deyilsən daha,
Vaxtı çoxdan ötmüş dərman kimisən.
Bu gerçək sənlidi, bu röya sənsiz,
Bu nağıl sənlidi, bu xülya sənsiz.
Edam kötüyüdü bu dünya sənsiz,
Qətlimə verilən fərman kimisən.
184
Elşən Əzim
PAYIZ GƏLDİ, SƏN GƏLMƏDİN
Ay yalançı bəs gəlirdin payızda,
Bu da sarı yarpaqların tökümü.
Yandırsaydım hali bilib gələrdin,
Hardan alım burda simurq tükünü?
Səssiz keçən ömrə-günə hənirsən,
Gəl o həzin pıçıltınla din özün.
Bəlkə payız gəldiyini bilmirsən,
Axı bahar çiçəyisən sən özün.
Sorağımı külək sənə yetirsin,
Küləklərə muştuluq ver elə sən.
Bir qom sarı yarpaq verim gətirsin.
Burda payız olduğunu biləsən.
Dünən dəli leysan olub yağırdım,
Bu xəzanın öz yağışı ta gəldi.
Yay uzunu “payız” deyib çağırdım,
Payız səndən vəfalıymış, o gəldi.
Sən gələnə xəzəl qalmaz çürüyər,
Məndə olan etibarı gəl yoxla.
Dönə bilsən bir də yönü bəriyə,
Xəzəl olmuş ümidimi ayaqla.
185
İllərin o tayı
ÇƏKƏR
Sızıldama eynin yaşı 
Gül üzünə şıram çəkər.
Bu yaranı sən vurmusan,
Sən çəkəni yaram çəkər.
Gördüm qəmin ülfətini,
Göndərdi dost xələtini.
Bölünmüşəm, həsərətini,
Param çəkməz, param çəkər.
İllər şirəsin daşıdı,
Yanın yörəsin daşıdı.
Ürək tərəzi daşıdı,
Dərdi qram-qram çəkər.
186
Elşən Əzim
OXU ŞEİRLƏRİMİ
Niyə gözucu baxdın,
O vaxt sənə yazmışdım 
Axı şeirlərimi.
Köhnə bir naxış kimi
Bu təzə taleyinə 
Toxu şeirlərimi.
Sən qara günümü ağ -
gün eləyə bilərdin.
İllərimi nar kimi 
dənələyə bilərdin.
Bir mələk işi görüb 
çin eləyə bilərdin
yuxu şeirlərimi.
Oyaq gecələrini 
yatan baxtın tanısın.
Soyuq küçələrini 
tacın, taxtın tanısın.
Oxu ki, qız vaxtını 
gəlin vaxtın tanısın
oxu şeirlərimi,
oxu şeirlərimi!
187
İllərin o tayı
YOXDU
Səni ruhumdu axtaran, 
Qanı yoxdu, canı yoxdu.
Yanında görməzlər onu,
Heç kimə ziyanı yoxdu.
Dərdindən çıx qırağa gəl,
Bir özündən uzağa gəl.
Mənə çəkdiyin dağa gəl,
Gəl, qorxma dumanı yoxdu.
Hardasa gül açıb bahar, 
Hardasa örtüb yolu qar.
Nə bilim qarşıda nə var,
Ömrün yol nişanı yoxdu.
188
Elşən Əzim
QALMASIN
Gəl yenə də kürlük elə,
Axıb getsin, Kür qalmasın.
Gəl yenə küs, yalvarmağa-
Getmədiyim pir qalmasın.
A zalım, zülümün xeyir,
Xeyri yox ölümün, xeyr.
Gəl denən: ölümün xeyir,
Aramızda şər qalmasın.
Dodağından süzülür bal,
Sən əhli-dil, mən əhli-hal.
Sevdiyini boynuna al,
Günahına yer qalmasın.
189
İllərin o tayı
BİR PAYIZ BOYLANIR ARXANCA
Fəsillər keçsə də unutmaram mən,
O sənli payızı, payızlı səni.
Bilmirəm hansınız gətirmişdiniz,
Qız, sənmi payızı,  payızmı səni?!
Yağışlı bir gündə ardınca düşdüm,
Tərpənən budaqlar hədə kimiydi.
Quruyub bükülmüş sarı yarpaqlar,
Yağışla dolurdu, badə kimiyidi.
Sonra da qış gəldi özündən razı,
Gəlib bir balaca üşütdü məni.
Təbiət vaxtında gətirdi yazı,
Nə bilim, bəlkə də eşitdi məni.
Bir gün qırıb qoydum masanın üstə
Alça budağının gur çiçəyini.
Deyindin astadan, gileyli səslə:
“adam da qırarmı bar çiçəyini.”
Könlüm sızıldayıb boyandı qana,
Götür çiçəyini, çiçək yiyəsi.
Gözünün ucuyla baxmadın ona,
Dedim nə imişsən ürək yiyəsi.
190
Elşən Əzim
Nə isə, çox şeyi sadalamıram,
Söz var söyləyəndə qiymətdən düşür.
Amma yanmağımı daldalamıram,
Saçıma qar-qırov həsrətdən düşür.
Beləcə arzular ayaza düşdü,
Ay ürkək baxışı xoşa gələn qız.
Elə gedişin də payıza düşdü,
Ömrümə payızla qoşa gələn qız.
Gedirsən payızı tapşırıb mənə,
Daha içindəyəm dumanın, çənin.
Sarı çuxasını salıb çiyininə,
Bir payız boylanır arxanca sənin.
191
İllərin o tayı
GETMƏZ
Xatirindən o görüşün
Salamı, sağolu getməz.
Gedib saçını yuyarsan,
O sahilin qumu gedər,
Əlimin sığalı getməz.
Xatirələr sönmüş ocaq 
Ta nəyindən söhbət açaq.
Adam küsüb gedər, ancaq
Bu qədər havalı getməz.
192
Elşən Əzim
	 			*	*	*
Yanına nə yolnan gəlim,
Dəliyəm, nə halnan gəlim?
Deyirsən, ağıllan gəlim,
Məni bu şərtin öldürür.
Gülüm ömür tamaşadır,
Xəyalınla baş-başadır.
Ruhumu eşqin yaşadır,
Özümü dərdin öldürür.
Vaxt sovuşa, söz kəsilə,
Gözəllərdən göz kəsilə.
Elşən baxmır özgəsinə,
Gözünün qurdun öldürür
193
İllərin o tayı
	 				*	*	*
Yuxuma gəlmə, gözəlim,
Yuxum dumandı, dumandı.
Ahım enər yollarına,
Ahım dumandı, dumandı.
Sönən deyil müdam, yanır,
Ürək səhər-axşam yanır.
Uzaqdadı o şam, yanır,
Yaxın dumandı, dumandı.
Elşən Əzim gedər, gəlməz,
İllər qoşun, ömür sərbaz.
Sinəmdəki çalınçarpaz,
Dağım dumandı, dumandı.
194
Elşən Əzim
AŞIQSAYAĞI
Ay bimürvət, nə müddətdi,
Niyə yoxdu soraq səndən?
Ürək dinir həzin-həzin,
Deyir söhbət açaq səndən.
Yüz məhəbbət sönə gözdə,
Bir nişan var yenə bizdə.
Yadıgardı sinəmizdə,
O dağ məndən, bu dağ səndən.
Əhdi-peyman gedər bada,
Bir gün Elşən düşməz yada,
Unutmaq var bu dünyada,
İraq məndən, iraq səndən.
195
İllərin o tayı
SU PƏRİSİ
Nagah cilvələndi bir su pərisi,
Məni dalğalardan soruşdu getdi.
Bir vaxt küsdürdüyüm o qızdı yoxsa,
Qayıdıb ruhumla barışdı getdi.
Duyuldu uzaqda, yaxında səda,
Qəlbindən keçənlər oxunmasa da.
Əlləri əlimə toxunmasa da,
Gözləri gözümlə görüşdü getdi.
Elşən, görmüşdünmü möcüzə bunca,
Söz dedim, yox oldu cavab alınca.
Dəli bir ah çəkdim onun dalınca,
Suların səsinə qarışdı getdi.
196
Elşən Əzim
YARIMÇIQ YUXU
Deyirsən yuxuna gəlmişdim gecə,
Bir qəfil zəng səsi oyadıb səni.
Yuxuna da gəlləm, həyatına da,
Tanrı mənim üçün yaradıb səni.
Sən gələnə qədər mənim ürəyim,
Ürək deyildi ha, daş qırığıydı.
Səni oyadan səs zəng deyil bəlkə,
Dil açan könlümün qışqırığıydı.
O yuxu yarımçıq qalıb ki, gülüm,
Ardını özümüz yaşaya bilək.
Oyaq gecələrin ulduz yükünü,
Axşamdan səhərə daşıya bilək.
O yuxu yarımçıq kəsilibdi ki,
Yalan röyalardan uzaq qalasan.
Fikrinlə o qədər yatmamışam ki,
Sən də bir gecəni oyaq qalasan.
2005 may
197
Təcnislər
198
199
İllərin o tayı
		*	*	*
Ədan yolları da yandırıb-yaxır,
Gözəldi yerişin, mən ölüm yeri.
Ya sən öl, kor-peşman mən çıxıb – gedim, 
Ya da bir müjgan at, mən ölüm, yeri.
Göy elə dəhşətdi, yer elə ölüm,
Göy belə ölümdü, yer elə ölüm.
Ayağın altında yer elə, ölüm,
Onsuz da gəzirəm mən ölüm yeri.
Gözəl görməmişəm, hələ sən təki,
Elşəni naümid qoyma sən, təki.
Mən nəyə and verim, səni? Səndə ki-
Yoxdu “sənöl” yeri, “mənölüm” yeri.
200
Elşən Əzim
		 	 	*	*	*
Zaman keçər, vaxt ötüşər, bilinməz,
Qafillərin papağına gün düşər.
Ölüm haqdı, ölümə şər deməyin,
Kor şeytana inandığın gündü şər.
Fələk, sənin payın axşam, payın dan.
Dana bilsən dərdin ağır payın dan.
Xəsis baxtın zərrəcə xoş payından-
Sail ömrə görən neçə gün düşər? 
Bir də açmaz çiçək bu düz, gül bu dağ,
Elşən Əzim, sinəndədi bil bu dağ.
Tale - bağban, ömür - ağac, il - budaq,
Yarpaq kimi gün saralar, gün düşər.
201
İllərin o tayı
				 *	*	*
Təzə bir sevdaya tuş olduğumu,
Köhnə yaralarım göynədi, bildim.
Ahım öz başıma od tökdü göydən,
Axır ki, yer nədi, göy nədi, bildim.
Xəyalım silindi göydən iz kimi,
Çünki dalğalandı göy dəniz kimi.
Göy donu tərpəndi göy dəniz kimi,
Yeddi rəng içində göy nədi, bildim.
Ay Elşən, demədi bir sözü mənə,
Görəsən yoxmuydu bir sözü mənə?
Bir sözü qıymadı bir söz umana,
İndi xəsis nədi, göy nədi, bildim.
202
Elşən Əzim
Mündəricat
Vaxtın hələ kal vaxtıdır, vaxtın yetişən vaxtı var ........5
Od oğlu kül .........................................................................7
Vaxtı var ...............................................................................8
Sonuncu keçid ....................................................................9
Bir yolun iki tərəfi ..............................................................11
İt hürən tərəfin nağılı .........................................................12
Ay arı, gör harda şirə gəzirsən .........................................14
Avtoportret ..........................................................................15
“Ən başda yerləri var” ......................................................17
Tamada olmayanlar üçün tost ..........................................18
“Məni bir çağıran olur” .....................................................19
Şair olmadım .......................................................................20
Dərdinəm, məni çək, dünya .............................................21
“Öləsiydim, bir arzununun” ............................................22
Gətirir ...................................................................................23
“İnsan oğlu gəlib-getdi” ....................................................24
Gizlənir ................................................................................25
Uduzur .................................................................................26
Ayılıb gördüm ki, sağam...................................................27
Özümdən özümə ................................................................28
Göz yaşıdı ............................................................................29
Danışsın ...............................................................................30
İş düzəldirik ........................................................................31
Aldadım səni .......................................................................32
Sinəmdən .............................................................................33
Susmaq qızıldırsa ...............................................................34
Ürəyimdən asılan daş ........................................................36
Bu dünya Allahın gözündən düşüb ................................38
Adamlığı olmayan adam ..................................................39
Vaxtım qalmadı ..................................................................40
Sən harda ölmüsən, ölüm mələyi ....................................41
Zaman və mən ....................................................................42
203
İllərin o tayı
Qayğılar qağayı kimi .........................................................43
Qocaldı .................................................................................44
“Əriyirəm ha yağsam da qar kimi” .................................45
“Dağ dərdi yandırıb çəkir” ...............................................46
“Bir boy ucalmaq istədim” ...............................................47
Qumbara dibçəklər, qəlpə çiçəklər ..................................48
Yaddaş qaysağı ...................................................................50
“Qanıma da yeriklədi” ......................................................51
Nağıl .....................................................................................52
Hələ say ...............................................................................53
Belə çayin bəri tayi yaxşidi ...............................................55
Qəmbərqulu ........................................................................57
Dəymə yuvasına qaranquşların .......................................60
Çıxıb gedəcəyəm ................................................................63
Ömür dəhliz kimidi ...........................................................64
Özümə..................................................................................65
Dəlisov gəzdiyim bəsdi .....................................................66
Yaşayır ..................................................................................68
Sən demə beləymiş ............................................................69
Mən at hörüyünə dərd bağlamişam ................................70
Olmadı .................................................................................71
Ələ düşməz .........................................................................72
Həyat saatı ...........................................................................73
Başı kəsilən adam ...............................................................74
Dünya köçür dünyadan ....................................................76
Dəf kimi ...............................................................................77
Günahsız qatil .....................................................................78
Qocalığında şairlik eşqinə düşənlərə ..............................79
“Gözümdən su içən kədər” ..............................................80
“Yerdəki itiyin  göyün” .....................................................81
“Ölərdim sınmazdım axı” ................................................82
Əşşi nə isə ............................................................................83
Aparır ...................................................................................85
Bir hovur ömür yaşadım ...................................................86
Ölümdən Allaha qədər ......................................................87
Borc verə bilərəm boş vaxtlarımı .....................................88
204
Elşən Əzim
Qələm ...................................................................................89
Dünya ilə zarafat ................................................................91
Bəxtəvər başına ...................................................................92
Yerin görünür .....................................................................94
Qeybdən köç gələn yer ......................................................95
Qıfıl .......................................................................................96
Dünyadan yuxarı ...............................................................98
Bülkülü sirlərin tozu ..........................................................99
Məhəbbət Kəlbəcərliyə ......................................................100
Ulu qaya ..............................................................................101
Bulaq mənim sazımdı ........................................................103
Hanı bu atın yəhəri ............................................................104
Qaldı .....................................................................................105
Hələ görmək istəmirəm .....................................................106
Aşıq Elburusa .....................................................................107
Sazını götürüb qaçır bir uşaq ...........................................108
Ağla bu sazın halına ..........................................................110
Şairin halları silsiləsindən .................................................111
1. Allah, bu dünyaya şair göndərmə ...............................111
2. Dünya Allahin şeiridi ....................................................112
3. İsmin halları, yaxud şairin halları ................................114
4. Satıram şeirlərimi ...........................................................115
5. Əyalət şairləri ..................................................................117
Tənhalığın simfoniyası ....................................................119
Axşam peyzajı ....................................................................121
“Sahibsiz ev kimiyəm” ......................................................122
“İnsan ömrü” ......................................................................123
“Qorxma” ............................................................................124
“Oyuncaqlarını evə” ..........................................................125 
“Bəlkə də itirdim səni” ......................................................126
“Ağzımdan süd iyi gələndə” ............................................127
“Ömrümü dənizə bənzədirəm” .......................................128
“Tüfəngin lüləsindən” .......................................................129
“Bir xışma torpaq” .............................................................130
“Varmı bir otaq” .................................................................131
205
İllərin o tayı
“Baxın”.................................................................................132
“Evdə tapılmıram” .............................................................133
“Ömür yolu” .......................................................................134
“Sənin bu şəhərdə” ............................................................135
Dağa köçdüm ......................................................................136
Tənhalığımın simfoniyası .................................................137
“Deyəsən öyrəndim” .........................................................139
Yazmadığım şeirlər ............................................................140
“Qəbirlər torpağın qulağı” ...............................................141
“Ruhlar buxarlanır” ...........................................................142
“Yaxşı ki, Allah var” ..........................................................143
Sənə güldən ağır söz deyərəmmi,
Sənə sözdən ağır gül tapa bilsəm ..................................145
Sinəmin söz küçələri ..........................................................147
“Adı nə əzizdi bu yoxun, heçin” ......................................148
Sol qolumun ağrısı .............................................................149
Edam kötüyü ......................................................................151
Ay illərin o tayında qalan qız ...........................................152
“Hamı məndən küsüb gedir” ..........................................153
Ulduz falı .............................................................................154
Yandırdı məni .....................................................................156
Sən küsəndə ........................................................................157
Daş üstündə ürək şəkli ......................................................158
Ayağa dolaşan kölgələr .....................................................160
Tapa bilsəm .........................................................................162
Mən uduzum, sən uduz ....................................................163
Kimi axtarıram ....................................................................164
Təzədən ...............................................................................165
Sərnişin qatarı .....................................................................166
Ay dəli kür...........................................................................167
Bir ətək ömür ......................................................................168
Yaşadım ...............................................................................169
Düşüb ...................................................................................170
Qapın döyüləcək ................................................................171
Bir udum siqaret tüstüsü ..................................................172
206
Elşən Əzim
Açma payız çiçəyi ..............................................................174
Çəkir .....................................................................................176
Sən çağır ..............................................................................177
Başıma gəldi ........................................................................178
Bəlkə də mən yoxam ..........................................................179
Məni sevən qız ....................................................................181
Yollar ....................................................................................182
“Ətəyi qırçınlı dalğalar kimi”...........................................183
Payız gəldi, sən gəlmədin .................................................184
Çəkər ....................................................................................185
Oxu şeirlərimi .....................................................................186
Yoxdu ...................................................................................187
Qalmasin..............................................................................188
Bir payiz boylanir arxanca ................................................189
Getməz .................................................................................191
“Yanına nə yolnan gəlim” .................................................192
“Yuxuma gəlmə, gözəlim” ................................................193
“Aşıqsayağı” ........................................................................194
“Su pərisi” ...........................................................................195
“Yarımçıq yuxu” .................................................................196
Təcnislər ..............................................................................197
“Ədan yolları da yandırıb-yaxır” ....................................199
“Zaman keçər, vaxt ötüşər, bilinməz” .............................200
“Təzə bir sevdaya tuş olduğumu” ...................................201
207
208
