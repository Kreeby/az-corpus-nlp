Ə Z İ Z S Ə L A M İ AXAR KİTAB-2-Yazıçının bütün yayılmış və yayılmamış yazıları bu topluda verilmişdir.Yazılacaq yazıları da,burada veriləcəkdir.-3-www.aziz-salami.info İÇİNDƏKİLƏR:HAMARLAYAR DAŞI ÜRƏYİMİZ (yeni)6 TƏPƏGÖZ-ÜN GÖZYAŞLARI (yeni)12 BİR QADINDI ŞAMXAT (yeni)16 KORDUR GÖZLƏRİ QÜDRƏTİN (yeni)19 ŞEİR VARLIĞIN EVİDİR (yeni)21 TALANMIŞ GÜNƏŞDƏN (yeni)27 KEÇMİŞİN GƏLƏCƏYİ 37 QORUYUN AZƏRBAYCAN PREZİDENTİNİ 39 ŞƏHƏRİMİZİN UNUDULMAZ DƏLİLƏRİ 43 İLK QAR 49 DOSTUM MAHMUD 52 GÖY ÜZÜNƏ YAZDIĞIM AD 54 ADAM OLMAQ 57 AT DAŞQASI 59 DAR AĞACI 60 KARVANSARA 62 YUXARI ÇARRAH 64 ƏMƏN 66 KOBLAN 68 QARAQANLI 70 DƏRƏXƏRMƏN 73-4-BİR GÜNƏ AÇILAN GECƏ 75 BÜTÜN RƏNGLƏRDƏ YATAN QIRMIZI 78 QUTSALDIR KAİNAT OLDUĞU KİMİ 82 QÜRUR TAPINAĞI 84 DUVARIN ORMAN OLMASI 86 AZ SÖZLƏRİN ÇOX SÖZLƏRİ 90 KƏNDİMİZİN AŞIĞIYMIŞ QÖTE 95 ANALAR SÜDÜNDƏ DONAN DODAQLAR 100 DƏNİZLƏŞƏN İRMAĞIN İLK DALĞALARI 107 QURAQ TORPAĞIN AĞACLARI 116 DAN YELİNDƏN DƏRİLƏN BİR NƏFƏS KİMİ 118 UTANIRAM AĞACLARDAN 124 OLMAYAN ADANIN OLMAYAN ADAMI 127 ÜFÜQLƏR SƏSLƏYƏRSƏ 132 ALMA AĞACININ NARLARI 138 ODLAR YURDU RESTORANI 146 AHU KİMİ GÖZLƏRİN 149 BAS MƏNİ BAĞRINA BİR DAMĞA KİMİ 153 XANIMDƏRSİNİN GÖZLƏRİNDƏ 158 QONŞU QADIN 161 SƏS 164 QADINLA KİŞİNİN YARANMASI 166 ÖLÜMSÜZ BULAQ 170 MƏNİ APARAN MAHNI 173-5-GÖYLƏR MƏNİ İT ELƏ 178 MƏKTUB 180 YUXU 183 OCAQ RƏHMAN 186 GÖZLƏYİRƏM 188 ADLARI OĞURLANMIŞ UŞAQLAR 190 QƏFƏS 192 BAĞIŞLA MƏNİ EŞŞƏK 194 SÜMÜK 196 AŞIQ HEYKƏLİ 199 BƏS MƏN NİYƏ DÖZÜM 203-6-HAMARLAYAR DAŞI ÜRƏYİMİZ Paul Eluard Yeni fars şeirini başlayan Nima:“Mən bir çayam,hər kəs istədiyi yerdən suyunu doldura bilər məndən” Deyirdi.Bu çaydan suyunu dolduranlar içində,ən önlərdə Əxəvan Salis və Əhməd Şamlu gedirdi.Yeni axmağa başlayan bu duru və işıq şeir suyunun sayəsində yeni fars şeirinin ən gözəl,ən parlaq örnəklərindən biri olan “qış” şeirini yaradan Əxəvan Salis bu suyu gələcəyə axmağa qoymadı,daha doğrusu bacarmadı.Girib o suda qaldı və onun durmuş,qoxumuş altında boğulub öldü.Şamlu isə bu suyu önünə axıtdı.Su axıb şairin ölkəsinin şeir sınırlarını aşdı və dünya şeir sularına qatıldı.Bu durmayan,arayan şair Lorca-nı tapdı və ən önəmlisi,ən önəmlisi Paul Eluard-a qovuşdu.Eluard-ın bu görkəmli fars şairinin yaradıcılığında nə qədər önəmli olduğunu onun:“Eluard-ı tanıdıqdan sonra gözlərim açıldı” kimi sözləri yaxşı göstərməkdədir.Bu şairin Eluard-dan bu biçim söz etməsi yalnız ona aid deyildi.O dönəmdə özəlliklə Avropa-da və eləcə də dünyanın bir çox ölkələrində səslənən gerçəküstüçülük axımının tən ortasında duran bir neçə sənətçi arasında Eluard da vardı.Məsələnin də canı buradadır.Dünya şairlərini Eluard-a çəkən onun yalnız ünlü gerçəküstüçü şair olduğu deyil,həm də insana və dünyaya böyük bir sevgi ilə baxması idi.Eluard ən ilk addımlarından,dada-çılara qatıldığı çağlardan və sonra gerçəküstüçü olduğu dönəmdə də həm şeirlərində və həm də həyatında bütün insanların ədalət və özgürlük uğrunda çarpışmasına səs veriridi.-7-Birinci dünya savaşının sonlarını belə duyğularla qarışılayırdı:Tapdı yenidən hər mutlu qadın öz ərini Günəşdəndir onun qayıtması,Nə qədər istilik gətirdi o özüylə,O gülür və yavaşca deyir,səlam! Hələ öpmədən möcizəsini.*** Yaramazdı uzun zaman üzüm mənim,İndi amma Bir üzüm var,sevilən,Bir üzüm var,mutlu olan.*** Bütün gözəlliklər doldurmuş röyamı,Çıxır onlar seyrana gecələri,Dolaşan ayla birgə,Rahat və dinc.*** Aydınladır bağçamı meyvələrin parıltısı,Gözəlliklər ağacları,ağırlaşmış meyvə ağacları,İşləyirəm,yalnızam bağçamda,Yandırır günəşin tutqun odu əllərimi.Heyvanlar və onların insanları İnsanlar və onların heyvanları.(1920)-8-Eluard üçün həyat parçalanmaz bir bütün idi.Özgürlük,ədalət,insan haqları,hər bir quş balasının həyata gətirdiyi yeni bir azadlıq qanadı,hər bir buğda sünbülünün insana bağışladığı qutsal qoxu,mutluluğun ən yüksək zirvələri olan sevgili dodaqları,sevgili saçları,sevgili gözləri onun şeirində billurlaşmış,qopulmaz bir bütünlük qazanırdı.İspaniya-ya faşistlərin hakim olduğu bir zamanda onun ürəyi əzilən İspaniya xalqı ilə bir döyünürdü:5 Satın aldırdılar sizə çörəyi Göyü torpağı suyu yuxunu Və həyatınızın Fəlakətini 8 Eyni xəzinə var gözlərində qadınların uşaqların Yaşıl yarpaqlarından baharın Və dumduru olan süddən Və dözüm var Təmiz gözlərində.10 Yaşamın və ölümün qorxusu cəsarəti Və ölüm bunca ağır bunca qolay 1940-cı ildə faşizm ölümü milyonlarla insanı udmaq üçün ağız açarkən o bütün insanlara dostluq və qardaşlıq əllərini açdı:Vermək üçün yaranmış əllərimiz Ver əlini aparım səni uzaqlara-9-Eluard-ın hər nəyə və ən başlıcası insana dərin və daşqın sevgisi onun şeir yollarını get-gedə gerçəküstüçülük toranlığından sıyırıb işıq və aydın bir poetik havaya gətirib çıxardı.O,bu şeiri ilə buna ən parlaq bir örnək verdi:“Şeirin hədəfi gündəlik gerçəkliklər olmalıdır” İddialı dostlarım üçün Söyləsəm ki ormanda günəş Bir bədəndir yataqda verən özünü İnanarsınız haqlı bilərsiniz arzularımı Söyləsəm ki billuru bir yağışlı günün Səslənər tənbəlliyində sevginin hər zaman İnanarsınız uzadarsınız sevginin zamanını Söyləsəm ki budaqlarında yatağımın Heç zaman hə söyləməyən bir quş qurur yuvasını İnanarsınız bölüşərsiniz qayğımı Söyləsəm ki açmaq üçün bitkiləri Yuvarlanır bir bulağın içində açarı bir çayın İnanarsınız daha çox məni anlayarsınız Söyləsəm amma mahnısını küçəmin Və sonsuz bir küçə tək bütün ölkəmin İnanmazsınız mənə siz bozqıra qaçarsınız Çünkü hədəfsiz gedirsiniz və bilmirsiniz ki insanlar Birləşsinlər gərək və ümidlə çarpışsınlar gərək Açıqlamaq və dəyişmək üçün dünyanı-10-Bir tək addımıyla ürəyimin götürürəm mən sizi Yoxdur mənim gücüm yaşadım yaşayıram hələ də Heyrət edirəm sizi heyran etmək istəyən sözlərimə Qurtarmaq istəyirəm sizi mən bağlamaq istəyirəm Həm yosununa və qarğısına sabahın Həm işıqlanmağa başlayan qardaşlarımıza Onun Azadlıq şeiri Almaniya faşistlərinin Fransa-nı işğal etdikləri illərdə faşıstlərin yeniləcəyindən böyük və coşğun bir inamla xəbər verən ehtişamlı bir himn kimi azadlığı,qüruru əzilmiş milyonlarla insanın ürəyində gurladı.Ölümün,dəhşətin həyata hakim olduğu o dönəmdə “döyüşdə yeddi sevda şeiri” ni yazdı.İnsanı,onun özgürlüyünü,sevdalarını və röyalarını bombalayan barbarların ölüm bağırtısının üstünə gözəl və şirin sevda mahnılarıyla qırmızı xət çəkdi:1 Hakimi oldu küləklərin Gözlərində olan gəmi Bir daha tapdığım o ölkədir Sənin gözlərin Dözümlə gözlədi gözlərin bizi Ormanın ağacları altında Yağmurda fırtınada Dağ başında olan qarda Gözlərin arasında uşaqların oyununda Dözümlə gözlədi gözlərin bizi-Şeirdən bir parça--11-Yunanistan-ın Grammos dağına söylədiyi şeirində sevən ürəklərin sərt daşları hamarlayacağından inamla söz etdi:Bir dağdır Grammos dağı yabanı Amma yüyən vuracaq ona insanlar Məhv edərik barbarları biz Qısalar artıq gecəmiz Nə bilir düşmənlər bizə dair Onlar düzəltmiş olmadı ki barıtı Onlar bilməz ki insanın nə olduğunu Xariqələr yaradan gücünü Hamarlayar daşı ürəyimiz.Sevgilisinə yazdığı məktublarından evinin kirayəsini ödəməyə imkanı olmadığından,istədiyi kitabları ala bilmədiyindən bir sözlə sona varmayan bir yoxsulluqdan bilmiş oluruq.Şeirlərinin ününün hər yana yayılması,insanlar tərəfindən dərin sayğı və sevgilərlə qarşılanması və bir çox ödüllər qazanması onun yoxsulluğunu süsləsə də boşluğunu doldura bilmədi! 1952-ci ildə gözlərini dünyaya yumdu və səsi insana,heyvana,təbiətə,gözəlliyə və bütün həyata dərin bir sevginin səsi olaraq susmaz qaldı:Durmuş günəş dopdolu ayaqları üstündə torpaqda sevgi qızılıyla rəngləyir yanaqları yayılır mutlu-mutlu insanın işığı Şanlıdır insan ölümsüz dünyanın ürəyində yazır o dərindən kölgəsini göylərə odunu torpağa.2014-12-TƏPƏGÖZ-ÜN GÖZYAŞLARI Uzaqdan yaylağın gəl-gəl deyən sərin pıçıltısını eşidirmiş kimi qoyun sürüsü mələşə-mələşə gedirdi.Yenə də hər il olduğu kimi Qonur Qoca Sarı çoban sürüsü ilə Oğuz ellərinin önündə gedirdi.“Uzun Binar” deyilən bulağa çatarkən sürünün başında gedən erkəc ürküb qaçdı birdən.Onun gözlənilməz ürküntüsünü duyan qoyunlar ayaq saxladı.Çoban sürünü aralayıb önə keçdi.Bulaq başına pərilər qonmuşdu.Arılığın,suçsuzluğun,özgürlüyün və gözəlliyin pəriləri.Çoban nə zaman çiyinlərindən kəpənəyini qamarlayıb qaldırdığını özü də bilmədi.Qanad-qanada verib uçmaq istəyən pərilərdən biri qara bulud kimi üstündə açılan kəpənəyin altında qaldı.Uzaqgörənliyin,haqqın,ağılın danışan və qopuz çalaraq mahnı söyləyən ağzı olan Dədə Qorqud o andaca çobanın içində öldü.O,dədəsi olan Qorqud-dan min illər,min illər uzaqlarda qaldı.Ovunu pəncələrinə keçirmiş amansız bir heyvan oldu.Zorladı,murdarladı pərini; arılığı,suçsuzluğu,özgürlüyü və gözəlliyi ilə göylə torpağı birləşdirən pərini.Özünü çobanın pəncələrindən qurtaran pəri:-Çoban,il tamam olıcaq məndə əmanətin var,gəl al-dedi.-Amma Oğuz-un başına zaval gətirdin!-dedi.Aylar keçdi.İstilər duyuldu.Oğuz elləri yenə də yaylağa yollandı.Köçün başında hər zamankı kimi çoban gedirdi.Sürüsü önündə.“Uzun Binar” ın başında bir yığanaq vardı,anlaşılmaz və qəribə bir yığanaq.O andaca pəri göründü,keçən ildəki pəri:-Çoban! əmanətin gəl al,amma Oğuz-un başına zaval gətirdin-dedi.-13-Çoban yığanağı sapand daşına tutdu.Vurduqca böyüdü.Çoban qorxdu,qaçdı.Elin bəyləri gəldilər.Atdan düşüb yığanağı təpiklədilər.Aruz kişinin mahmızı ona toxunarkən yarıldı.İçindən qəribə bir uşaq çıxdı.Birgözlü bir uşaq,o göz də təpəsində.Söyləşdilər,sözləşdilər və Aruz kişi uşağı saxlamağı boynuna aldı.Bir dayə gətirdilər.Uşağı əmizdirsin dedilər.Uşaq “Bir sordu-olanaca südün aldı,iki sordu-qanını aldı,üç sordu-canını aldı.Bir qaç dayə gətirdilər,həlak etdi”.Uşağa hər gün bir qazan süd içirdilər.Beləliklə Təpəgöz Aruz kişinin evində böyüməyə başladı.Uşaqlarla oynadı.Bir gün bu uşağın burnunu,bir gün o uşağın qulağını qoparıb yedi.Uşaqların ana-ataları Aruz-a yalvardılar,ağladılar.Yaxşıürəkli Aruz kişinin Təpəgöz-ü söyməkdən,döyməkdən başqa çarəsi qalmadı.Ən sonda onu evdən qovdu.Təpəgöz-ün,uşaqların burnunu,qulağını yeməklə suçumu vardı? Hər söyülüb döyülərkən bir bucağa çəkilib gizli-gizli ağlamadımı? Təpəgöz-ün,ona qarşı bu haqsızlıqdan,bu anlaşılmazlıqdan ürəyi ağrımadımı? Onun üçün uşaqların burnunu,qulağını qoparıb yemək insanların ağaclardan meyvə dərib yedikləri qədər təbii deyildimi? Təpəgöz-ün bu biçim davranışı onun təbiətində deyildimi? Nədən onu söyürdülər,döyürdülər? Nədən onu yaşadığı evindən qovdular? O,Dədə Qorqud qədər Oğuz ellərinin deyildimi? Bir Oğuz çobanından törənməmişdimi? Təhlükəli,qorxunc və vəhşiydimi? O,bu təbiətini haradan,kimdən almışdı? Bir insandan deyildiysə.Arılığın,özgürlüyün,suçsuzluğun və gözəlliyin uçan qanadları olan bir pəri böylə bir canlımı doğardı? Təpəgöz,bir insanın ruhundan və gövdəsindən törənməmişdimi? Təpəgöz bir pərinin,şərəfini,ərdəmini murdarlayan bir insana qarğışı deyildimi? Bir tək insanın-14-davranışı və gördüyü işi bütün bir xalqın malı olmurmu? Təpəgöz o çobanın gördüyü işinin sonucu deyildimi? Təpəgöz evindən qovulduqdan sonra iri bir dağa söykənmiş Sallaxana deyilən qocaman bir qayanın yanında yerləşdi.Oğuz ellərinə göz verdi,işıq vermədi.Oğullarını,qızlarını sürü-sürü yeməkdən doymadı.Üç uşağı olan anadan ikisi qaldı,iki uşağı olan anadan biri qaldı,bir uşağı olan anadan heç nə qalmadı.Ellər qara geyindi.Gözlərin yaşı qurumadı.Evlərdən eşidilən anaların,ataların ağlaşma səsi oldu.Şənlikləri,bayramları acı gözyaşları boğub apardı.Pəri çobana:” Oğuz-un başına zaval gətirdin!” demişdi.Pərinin dediyi oldu.Oğuz elləri torpağını qoyub qaçmaq istədi.Təpəgöz onları qaçmağa qoymadı.Hər gün bir çox insan əti ona yemək oldu.Dədə Qorqud gəldi:”Oğul,Təpəgöz!” dedi.Təpəgöz Dədə-ni eşitdi.Danışdılar.Altmış insan istədi Hər gün yeməyə.Sonra beş yüz qoyun və iki insanla razı oldu Təpəgöz.İki insan da onun ayrıca yeməyini bişirmək üçün verildi.Basat Aruz kişinin oğlu idi.Bir zaman düşmənlərin Oğuz ellərinə basqınında,ellər qaçarkən kimsə bilmədən düşüb qalmışdı.Onu sazlıqlarda yaşayan aslanlar böyütmüşdü.Basat-da aslan biləyi,aslan ürəyi vardı.O,Təpəgöz-ü öldürməyə gəldi.İri qayaları yerdən qaldırıb tullayan,yaşlı və qocaman ağacları kökündən dartıb çıxaran,onu öldürməyə gələnlərin başına çarpan Təpəgöz-ə heç bir insanın gücü çata bilməzdi.Aslanların böyütmuş olduqları Basat belə onun qarşısında bir heç idi.Təpəgöz-ü pəri anası onun barmağına keçirdiyi bir üzüklə yenilməz etmişdi.Ona ox batmazdı.Onu qılınc kəsməzdi.Təpəgöz-ün zaval-15-nöqtəsi onun bir gözü idi.Basat o yatmışkən onun gözünü kor edə bildi.Bu işdə ona yardımçı olan Təpəgöz-ün yeməyini bişirən iki kişi oldu.Təpəgöz-ün son yenilməsinin səbəbi onun özünün abdallığı və insan olan Basat-ın bu abdallıqdan yararlanan zəkası və çoxbilmişliyi oldu.Təpəgöz Basat-a öz sehirli qılıncından söz etdi.Basat o qılıncı insan zəkası gücüylə əlinə keçirdi.Təpəgöz-ü yalnız onunla öldürmək olardı.Basat təpəgöz-ü öz qılıncıyla öldürə bildi.Demək,zorla,qabalıqla deyil,Təpəgöz-ün abdallığından yararlana bilən insan zəkası ilə.Təpəgöz-ün ölümü Oğuz ellərinin qurtuluşu,dirilməsi oldu.Gözyaşlarının quruması və sonsuz matəmin,yasın bayrama çevrilməsi oldu.Yüzilliklər ardınca yüzilliklər gəlib keçdi.Nəsil-nəsil Dədəmiz Qorqud kimi,Təpəgöz-ümüzü də özümüzdə yaşatdıq.Dədəmiz Qorqud-un kim və nə olduğunu bilirik.Təpəgöz-ümüzün də kim və nə olduğunu bilirikmi? Kim yazdı onun alnına yazısını? O,burnunu,qulağını qoparıb yediyi uşaqlar qədər suçsuz deyildimi? O,bir canlı olaraq,söyülüb döyülərkən bu haqsızlıqdan ürəyi ağrımadımı? O,gizli-gizli ağlamadımı? Bunu düşünərkən,ellərə qan udduran o Təpəgöz-ə ürəyimiz ağrımazmı? 2014-16-BİR QADINDI ŞAMXAT Enkidu-nu təbiətmi,tanrımı yaratdı?! Buna hər kəs istədiyi kimi inana bilər.Amma onu insandan min illərcə gerilərdə qalmış heyvanlığından qoparıb altı gün və yeddi gecənin içində insan edən Şamxat oldu.Gilqameş eposunun baş qəhrəmanı üçdə iki tanrı,üçdə bir sonsuz gücə sahib olan və ölümsüzlük ardınca hər bir çətin sınaqdan keçə bilən Gilqameş-dirsə onun ən maraqlı fiquru Şamxat-dır.O olmasaydı nə Enkidu-nun heyvandan insan olmasına və nə də Gilqameş-in ölümsüzlük ardınca gedə bilməsinə yol açıla bilməzdi.Şamxat nə möcüzə yarada bilən,nə sehirli bir insandı,o,sadəcə bir qadındı.Bir qadın:hər ikisini özündə yaşada bilən bir varlıq.Enkidu təkbaşına dağlarda,ormanlarda və çöllərdə yaşayırdı.Vəhşı heyvanlardan bir sürüsü vardı.Enkidu insansız bir dünyanın ilk və son çobanıydı.Ayılar,donuzlar kimi dörd əl-ayaqlı qaçardı.Pəncələriylə tuta bilməyəcəyi heç bir vəhşi heyvan yoxdu.Onun issız dünyasında zaman-zaman bir insan izi görünərdi,bir insan nəfəsi duyulardı,oğrun-oğrun,qorxa-qorxa.O iz,o nəfəs vəhşi heyvanları tutsun deyə duzaq quran bir insandandı.Enkidu onun üzünü belə görməsə də ona göz verir işıq vermirdi.Onun qurduğu duzaqları alt-üst edib dörd yana sovururdu.Bununla da onun bütün əməyini heç edirdi.Buna bir çarə qılsın deyə ən birinci atasına ümid bağladı duzaqçı.O,Enkidu-dan atasına söz açdı.-17-“Oğul,Enkidu-ya gücü çatan varsa,o da Gilqameş ola bilər,get sözünü ona aç,ondan yardım dilə!” söylədi atası.Duzaqçı Gilqameş-in yanına gəldi.Gilqameş-in duzaqçıya dediyi sözlərdən həm onun yüksək zəkalı olduğunu və həm də gücünün Enkidu-ya çata bilməyəcəyini duymaq olurdu.Üçdə bir insan,üçdə iki tanrı olan Gilqameş-in duzaqçıya söylədiyi sözlər bu oldu:“Enkidu-nu ancaq bir güc yenə bilər,o da bir qadın gücüdür,get Şamxat-ın yanına,de ona sözünü,bu işdə ancaq o sənə yardımçı ola bilər!” Şamxat gözəl və fahişə bir qadındı və Gilqameş-in sevgililərindən biri kimi də ün qazanmışdı.Bu qadın tanrıların və tanrıçaların da qulluğunda olmuş və onların tərəfindən sayğıyla qarşılanmışdı.Duzaqçı Şamxat-ın yanına gəldi.Ürəyini ona açdı.Şamxat onunla Enkidu-nun kimsəsiz dünyasına yollandı.Enkidu-ya yaxın olmaq,dəhşətli bir heyvanın yaxınlığında olmaq deməkdi.Duzaqçı isə,daha az insan və daha çox tanrı olan Gilqameş-in ona söylədiyi sözlərin içində özünü qorunmuş duyurdu.O,Şamxat-la Enkidu-nun ardınca insan izi görməyən yerlərdən keçdi və ən sonda onunla qarşı-qarşıya gəldi.“Aman,Şamxat,durma soyun,göstər məmələrini!” səsləndi canına dəhşət düşən duzaqçı.Şamxat soyundu,göstərdi məmələrini,çırılçılpaq Enkidu-nun qarşısında durudu.Ömründə ilk dəfə olaraq gözəl və çılpaq bir qadının önündə duran Enkidu əllərini yerdən qaldırıb ayaqları üstündə durdu.Bu,Enkidu-nun insanlıq dünyasına keçməsində ilk addım idi.Onun yenilməz gücü o çılpaq qadının gözəlliyinin duzağına düşmüşdü.Enkidu ona yaxınlaşıb onunla qoşalaşmağa başladı.Bir neçə gün keçdi.İnsanların deyil,heyvanların dilini bilən Enkidu Şamxat-ın dilini öyrəndi.O,birdən qərib bir röyadan-18-oyanmış kimi oldu,öz dünyasına döndü.Artıq uzaqlara yayılmış vəhşi heyvanlardan olan sürüsünü səslədi.Bu səsləyiş,qabaqkı səsləyiş deyil,insanların səsləyişi idi.Bu səsləyiş,bu dil vəhşi heyvanlar sürüsünə qarışmadı,onlarla birləşmədi,bu səs onlarda güvənc deyil qorxu oyatdı.Altı gün,yeddi gecədən sonra Şamxat ondan ayrılıb insanların dünyasına dönmək istəyərkən Enkidu yalvarmağa başladı,məni bu vəhşi dünyada təkbaşına buraxıb getmə dedi.Enkidu Şamxat-la insanlar dünyasına gəldi və Gilqmeş-in ən yaxın dostluğunu qazandı; onunla yan-yana,çiyin-çiyinə ən zor işlərə qatıldı.Enkidu olmasaydı Gilqameş bağırtısı qaranlıq buludlarda ildırıma çevrilib göyləri qırmanclayan Humbaba kimi qorxunc və güclü bir varlığı da yenə bilməzdi.Onun ölümü belə olmasaydı Gilqameş inanılmaz olaylarla qarşılaşıb ölümsüzlük ardınca getməzdi.Enkidu-nunsa insanlıq dünyasında yer tapa bilməsinin nədəni yalnız və yalnız Şamxat idi.Şamxat isə bir qadındı,bir hörümçəkdən,bir böcəkdən qorxarkən ən qorxunc,ən basılmaz bir gücü yenə bilən bir varlıq.2014-19-KORDUR GÖZLƏRİ QÜDRƏTİN Yunan mitolojisinə görə varlıq Chaos-dan,Gaia (yerüzü)-dan və Eros-dan yarandı.İlk yaranmış olan tanrısallıq içində Uranos da vardı.O,qüdrəti oğlanlarının əlinə keçməsin deyə onları ağır cəzalandırırdı.Beləliklə hələ tanrının özü belə olmadan gücün,qüdrətin toxumu yer üzərində əkildi.Uranos-un bu kimi işləri onun qadını Gaia-nı qorxuya saldı.O,oğlu Kronos-a atası Uranos-u devirib gücünü əlinə keçirməkdə yardımçı oldu.Uranos hələ qüdrətdə ikən bir gün oğlu Kronos-un öz oğlu əli ilə devriləcəyini söyləmişdi.Kronos artıq qüdrət qanadları ilə yüksəklərdə uçurdu.Atasının qabaqcadan söylədiyi sözləri onun bütün rahatlığını əlindən almışdı.Kronos,qüdrəti oğlunun əlinə keçməsin deyə dəhşətə düşmüşdü və dünyaya göz açan bütün uşaqlarını bir-bir gəmirib yeyirdi.Qüdrəti itirmək istəməyən ata yeni doğulmuş uşaqlarını belə qarşılayırdı.Kronos-da qüdrət hər nəyə üstün gəlmişdi.O,artıq qüdrətdən başqa heç nə deyildi və bu qüdrəti hədələyən,onu təhlükəyə sala biləcək nə varsa onun düşməni idi və o düşmən məhv olmalı idi.Hər qüdrətin bir gün başqa bir qüdrətlə devrilməsi kimi,bəlli ki,onun da qüdrətinin bir son günü vardı.Onu bir mağarada gizlədilmiş oğlu Zeus devirdi,tanrılar tanrısı Zeus.Qüdrət mitoloji dünyasından başlayaraq min illəri keçə-keçə bizim çağlara gəlib çatdı və ta uzaq gələcək zamanları da aşıb gedəcəkdir.Qüdrətin keçdiyi uzun yollara baxarkən nələr görmərik ki! Qüdrət əlindən çıxmasın deyə qardaşını,atasını,uşağını-20-və anasını məhv edən nə qədər hökmdarlar olmuşdur! Düşüncə göylərinin qartalı Friedrich Nieztsche fəlsəfəsini qüdrət üzərində qurdu.Onun durduğu yerdən bir addım o yanda Nazi-lər baş qaldırdı.Onu özlərinə peyğəmbər bilən Nazi-lər dünyaya vurduqları qüdrət odunda,milyonlarla insanla özləri də yanıb külə döndülər.Tanrılarla qədəh qaldıran Nieztsche qüdrətin hara varacağını bilmirdimi?! Bu gün öz xalqlarının qanından dəniz yaradanlar qüdrətin qanlı dalğalarında bir-bir boğulduqlarını görmürlərmi?! 2014-21-ŞEİR VARLIĞIN EVİDİR Eyvaz Taha Şeir varlığın evidir kitabıyla dilimizin dünyaya açılmasını görə bildim.Bununla nə demək istədiyimi bir örnəklə açıqlamaq istərdim.Bir neçə il bundan öncə yurddaşımız olan tənqidçi bir xanımdan bir yazı oxudum.O yazı bir şairin şeirləri üzərinə yazılmışdı.O yazıda bu sözlər də vardı:“Mən Avropa ədəbiyyatını və şeirini oxumamışam” Avropa ədəbiyyatından və şeirindən xəbəri olmayan bir insan bizim ölkədə “tənqidçi” ola bilir!!! Bizim bu kimi tənqidçilərimizin qonşu ölkə olan İran ədəbiyyatından,dili az qala dilimiz olan Türkye-dən də xəbərsiz olduğu bəllidir.Bir yurddaşımız Türkye ədəbiyyatı ilə tanışdırsa istər-istəməz Avropa ədəbiyyatı ilə də qarşı-qarşıya gələcəkdir; çünkü Türkye ədəbiyyatı dünya və özəlliklə Avropa ədəbiyyatı ilə sıx bağlılıqda gəlişmişdir.Bu gündə yaşayan bir ədəbiyyat tənqidçisinin Azərbaycan ədəbiyyatından başqa dünyamızın heç bir ədəbiyyatından xəbəri olmaması çox acı bir gerçək deyilmi? Böyük bir yoxsulluğu göstərmirmi? Belə bir tənqidçini nə İran-da,nə də Türkye-də tapa bilmərik; bu ancaq Azərbaycan kimi bir ölkədə tapıla bilər.Bir ölkə ki,o ölkənin şairinin və tənqidçisinin “Dünya” sı onun yaşadığı kəndidir! Şeir varlığın evidir kitabı dilimizi əl boyda dünyamız olan kəndimizdən dünya boyda olan bir dünyanın seyrinə çıxarmışdır.Keşkə bu kitabı o tənqidçi xanım kimi tənqidçilərimiz də oxuyub dilimizi doğru bir dünyada görə biləydilər,keşkə bu görməkdən də az da olsa bir öyrənəydilər!-22-Şeir varlığın evidir kitabının çoxyönlü,çoxboyalı və çoxgörüntülü yollarından keçərkən durduğum nöqtələr də yox deyildi.Aşağıda onlardan bir neçəsinə toxunmaq istərdim:-Bu kitab şeir varlığn evidir adlansa da kitabda başqa temalara şeirdən daha geniş yer verilmişdir və şeirdən söz edərkən də ölkəmizin bu günkü şeirinin maraqlı və geniş görüntüsü yazıçımızın gözlərindən gözəlcə yayınmışdır!!! Dilimizdə şeir valığın evidir deyə meydana çıxan bir kitab üçün bu kiçik bir yanlışmıdır? Bu nədənlə də kitabın başqa bir adı olması daha doğru olardı.56-cı səhifədə bu sözlər yazılmışdır:“şair toplumun qarşısında məsuliyət daşımalıdır,bunu heç kim dana bilməz.Ancaq öhdəlik şairin içində olmalıdır.” Doğrudur,son cümlədə sorumluluğu şairin içində görür,eşikdən bir basqı olaraq yox.Buna baxmayaraq,şair toplumun qarşısında sorumluluq daşımalıdır sözlərini kimdir deyən? Bu sözləri şairin üstünə eşikdən bir basqı olaraq anlamaq olur.Soruruq,bu basqı kimdəndir? Bu basqı kimdən olursa olsun,sənətin ruhuna qarşı çıxır və elə ilk addımda sənətçi olan şairə gedəcəyi yolu göstərmək istəyir.Sənət əsəri yaradan bir insanın önündə heç bir şərt,heç bir göstəriş olmamalıdır,sənətçi yaradıcılığının tanrısıdır.O,ömrü boyu çiçəklərdən də söyləyə bilər,insanlardan da,hətta dünyada bir insanın belə dərdinə dəyməyəcək bir şeydən də.Bir sözlə onun tanrılıq etdiyi sənət dünyasına kimsənin soxulmağa haqqı olmamalıdır.Onunla maraqlanan bir insan ancaq onun seyrinə çıxa bilər,bu qədər.-23-111-ci səhifədə Castro-dan söz edilir:“Ədalət bucağından baxanda Castro sevimli şəxsiyətdir,amma ədəbiyyat bucağından baxanda yox.” Söz yox ki,bir zaman bir çox sosyalizm başçıları kimi Castro da ədalətli və sevimli bir şəxsiyət olmuşdur,amma nə yazıq ki,Castro da onların acı taleyindən qoruna bilmədi,o da onlar kimi diktatorluğun tacsız padşahı oldu! Castro-nun keçən yaxın illərdə dediyi sözləri onun nə günə düşdüyünü qabarıq şəkildə göstərir:“Amerika bilməlidir ki,mən Kuba-nın sərhədlərini açsam bütün Kuba insanları oraya tökülüb və orada böyük problemlər yaradarlar.” Castro bu sözləri deyərkən yaxşı bilirdi ki,bütün Kuba onun sevimliliyindən və ədalətindən baş götürüb qaçmaq istəyir,amma yenə də “sevimli” və “ədalətli” qalmağından əl çəkmək istəmirdi,bütün başqa diktatorlar kimi.176-cı səhifədə:“Xaqani-nin gözəl lirikası,Səədi-nin çürük öyüdlərində boğulmazdı.” Yazılmışdır.Söz yox ki,hətta Goethe kimi çox böyük bir yazıçının da yaradıcılığında çürük olanı da tapıla bilər.Dünya ədəbiyyatına baxanda Səədi-nin yüksək bir yerdə durduğunu görürük və belə bir böyük zəkadan bu sözlərlə yad etmək çox haqsızlıq olardı.Səədi-nin qolestan kitabı bütünlükdə dünya ədəbiyyatının seçkin yerlərindən birini tutmuşdur və bu dəyəri ona gəlib keçmiş bunca yüzilliklər vermişdirsə biz ondan ala bilərikmi? 181-ci səhifədə bu sözlər vardır:“Biz şərqli olaraq təbiətlə barışığa çağırırıq,təbiəti haqqın məzhəri sanırıq.Amma qərblilər təbiətə müdaxilə edir,onu dağıdır,yenidən qururlar.” Gerçək olan budur ki,batı ölkələrinin insanları təbiəti bizdən az sevmirlər.Təkcə romantizm dönəminin-24-ədəbiyyatına baxarsaq,bu insanların təbiətə nə qədər sevgi bəslədiklərinin tanığı ola bilərik.Batı insanlarının təbiətə müdaxilə etmələri onların onu sevmədiklərindən deyil,sənayelərinin gəlişməsindən irəli gəlmişdir.Sənayenin də gəlişməsi istər Avropa-da,istər doğu ölkələrində və istərsə də Afrika-nın bir qəbiləsində olsun təbiətə müdaxilə etmək olacaqdır,yəni təbiəti yaralamaq və onun məhv olmasıyla sonuclanacaqdır.Bu,insan sənayesinin gəlişməsidir bizim dünyamızda! Buna bir çarə varmı? Anamız təbiəti yaralamadan gəlişmək mümkünmü? Mümkündür,insanlar,ən birinci pul tanrıları bunu istəsələr əgər.Doğu kültürünün ən əski qaynaqlarından olan Çin və Hindistan ölkələrinin bu gün özlərinin qutsal sandıqları ana irmaqlarını,sularını,torpaqlarını və havalarını necə zəhərləyib məhv etdiklərinə baxarsaq sənayeləşən doğu insanının təbiət və çevrə ilə necə davrandıqlarını görə bilərik.Türkye-də təbiət və çevrənin seyrinə çıxanlar çölləri,tarlaları və dərələri bəzəyən qalaq-qalaq plastik su qablarının eybəcər mənzərəsindən nə qədər usandıqlarını yaxşı bilirlər.Doğu dediyimiz o biri ölkələr təbiəti korlamaqda,ona sayğısızlıqlarını göstərməkdə bir-birindən geri qalmırlar.Bizim doğma Xəzər-ə bir baxaq,“mirvari ləpələr!” ini,“şirin pıçıltılı dalğalar” ını kirli və yağlı sulara çevirməmişikmi? Yetər ki,ölkəyə hakim qırxhəramilərin sarayları ucalsın,sərvətləri çoxalsın! 206-cı səhifədə böyük şairimiz N.Hikmet-dən və onun salxımsöyüd şeirindən yazılmışdır.Bu şeir Hikmet-in ən gözəl şeirlərindən biridir.Bu şeirdə bir dəstə qızılatlılardan və onların birinin ağlar tərəfindən vurularaq yerə düşməsindən və yoldaşlarından qopmasından söz edilir.Bu şeiri,“oxudum”dan daha çox “gördüm” deyə bilərik; çünkü şeir yazılmamışdır sanki,boyalarla işlənmişdir.Bu şeirə özü qızılinamlı olan şairin dərin-25-həsrəti çökmüşdür.Bu həsrət vurulub atından yerə yıxılan o qızıl döyüşçünün ölümündən və bir daha ağlara qarşı döyüşə bilməyəcəyindən yaranmışdır.Yazıçımızın bu aydın şeirdən yorumu çox qəribədir; şeirdə olmayanlardan söz edilmiş və bu tablo-şeiri özü olmadığı yerlərə aparmışdır! Qapalı olan bir şeir hər bir oxucuda ayrı bir xəyal və ayri bir təsvir yarada bilər; amma açıq və aydın olan bir şeir demək olar ki,bütün oxucularda bir fikir yarada bilər.Bu şeir də demək olar ki,N.Hikmet-in bütün şeirləri kimi hamıda eyni bir düşüncə doğura bilər və heç bir yoruma ehtiyac duyulmur.340-cı səhifədə:“maralın,yarpızın,ulduzun dünyası yoxdur,insanın dünyası var.” Deyilir.Yazıçımız bu alanda öz görüşüylə keşkə üç yüz il bundan öncə yaşamış Descartes-ın yox,iki min altı yüz il bundan öncə yaşamış Thales-in yanında duraydı.Thales-ə görə hər nəyin ruhu vardı,Descartes-a görə isə insandan başqa heç nəyin.Və ruhu olmayan bir şeyin də dünyası olmaz.Yazıçımızın bu gün heyvanlar dünyasını araşdıran bilimdən xəbərsiz olduğu heyrət doğurucudur.Bu alanda bilim göstərir ki,heyvanların da öz ruhları vardır və ruhu olan hər bir canlının da öz dünyası ola bilər.Qarğalar qozların qalın və sərt qabıqlarını sındırıb içini yesinlər deyə onları aparıb terafik işıqlarında duran arabaların təkəri altına qoyurlar və arabalar getdikdən sonra qırılmış qozları qaldırıb yeyirlər.Fillər qırx il öncə yaşadıqları önəmsiz bir olayı xatırlaya bilirlər.Quşlar balıqçılardan balıq tutmağı öyrənirlər.Balığı tutsunlar deyə dimdiklərində gətirdiklərı soxulcanları suya atıb gözləyirlər və soxulcanı qapmaq istəyən balıqları həmən tuturlar.Bu səhnənin mən özüm tanığı oldum.Bitkilər gözəl musiqi səsiylə daha sağlam,daha yaxşı bəslənə bilirlər.Bitkilərin,ən azı,ruhu olan biz insanlardan etkilənə bildiklərini kimsə dana bilməz.-26-Ulduzların dünyasına gəldikdə demək istərdim ki,ayağımızın dibində bitkilərin və başımızın üstündə quşların dünyasından xəbərimiz yoxsa,sonu və sayı olmayan,varılmaz,varılmaz,varılmaz (çox şükür,çox şükür,çox şükür!)olan ulduzların dünyasından nə qədər xəbərimiz vardır????????????????????????????????????? 2014-27-TALANMIŞ GÜNƏŞDƏN BAŞLANAN ADDIMLAR N.Merqati Bir ölkənin həkimi olmasa o ölkənin xəstələrini necə sağaltmaq olar? Bir ölkənin ədəbiyyatının tənqidçisi olamasa o ədəbiyyatın xəstə və sağlamlığını kim bəlli edə bilər? Bir romanın,bir şeir kitabının dəyərini kim göstərə bilər? Dünyada həkimi olmayan bir ölkə varmı? Keşkə belə bir ölkə olmasın.Amma dünyada ədəbiyyatının tənqidçisi,yəni dəyərləndirə biləni olmayan ölkələr arasında bizim də ölkəmiz var! İnsan toplumunda həkimin olmadığı nə qədər boşluqdursa ədəbiyyat alanında da tənqidçinin olmaması bir o qədər boşluqdur.Belə bir ədəbiyyatın bir xəstəliyi varsa onu sağaldan olmayacaq,onun qarşısında sağlam bir gələcək üfüqü açılmayacaq.Ədəbiyyatı belə bir öksüzlük bucağına sıxılmış ölkələr içində bizim də ölkəmiz yer alır.Xəstəmidir,ölürmü,qalırmı,bəlli deyil.Belə bir ədəbiyyat aləmində diqqətli gözlər deyil baxan,xəstəliyi,sağlamlığı görən və dəyərləndirə bilən gözlər.Dostun və düşmənin gözləridir baxan; dost,dostu olanın hər bir xəstəliyinə göz yumacaqdır.Öz yolunda büdrəyərkən,göylərdə uçur deyəcəkdir.Düşmən,dostu olmayanın sağlamlığına dodaq büzüb də,sürünə-sürünə getdiyindən söz edəcəkdir.Bir şairin şeirlərinə tənqid əsəri yazan biri yazısının başlığını belə adlandırırdı:“.şeirləri haqda bir neçə dost sözü!” Yəni bəri başdan tənqid edənin dostunun könlünə toxunmayacağı bəlli olmuşdu!-28-Heç bir dəyəri olmayan şeiləri alqışlarla qarşılayan bir tənqidçimiz də dəyərli bir şairimizi:“Hər yazısında bir nifrət gizlidir!” deyə qamçılayırdı.Bu iki örnək bizim ədəbiyyatımıza hakim ruhdur.Dostumuzun yaxşı olmayan yazısı yaxşı və düşmənimizin yaxşı olan yazısı pis olmalıdır.Bizim ədəbiyyatımızda milli sorumluluq yoxdur.Və bu sorumluluqdan doğan nəşə və coşqun həyəcanlar da yoxdur.Bu,nə deməkdir? Bir örnək:Dostoyevski ilk əsəri olan “zavallılar” romanını yazmışdı.Böyük tənqidçi Belinski bu əsəri oxumağa başlayıb gecə yarısından çox keçmiş bir vaxtda bitirir.Yazıçının ilk əsəri olan bu kitab gözəlliyi və yüksək dəyəri ilə onu o qədər sevindirir,o qədər həyəcanlandırır ki,o,gecənın sonuna yaxınlaşdığı və hamının hələ uyuduğu bir vaxtda ayağa qalxıb yazıçının evinə yollanır.Onu yuxudan oyadıb ürəkdən,candan qutlayır.Belinski nədən belə edir? Özünü milli ədəbiyyatının bir parçası duyduğu üçün.O ədəbiyyatın hər uğurunu öz uğuru sandığı üçün.Və onu dost-düşmən gözləri ilə deyil,ədalətli bir hakim gözləri ilə dəyərləndirməyə çalışır.Demək olar ki,bizdə işıq üzü görən kitablar çox az hallarda düzgün dəyərləndirilmiş və nə qədər dəyərli-dəyərsiz olduğu üzə çıxarılmışdır.Doğru tənqidçi olmadan bu olan iş deyil.N.Merqati-nin “talanmış günəş” kitabı da bu haldan müstəsna deyildir.Bu kitab üzərinə gördüyüm bütün yazılarda aşığıdakı sözlər qabarıq şəkildə gözə çarpmaqdadır:“N.Merqatı Avropa modern ədəbiyyatını yaxşı bilir,N.Merqati Yunan və.və.mitolojisini yaxşı bilir və s.” Və bütün bu yazılar içərisində bu şairimizi çağdaş şeir açısından dəyərləndirə bilən bir yazı görmək olmaz.-29-Çünkü bu yazıları yazanların,Avropa və modern şeir deyə ağız dolusu danışanların özlərinin nə Avropa modern şeirindən və nə mitoloji dünyasından ciddi olaraq xəbərləri yoxdur.Bu sözləri bol-bol işlədənlərdən modern Avropa şeirinin təmsilçiləri və onların yaradıcılığı haqda sorarsaq ciddi cavab alacağımızı heç də ümid etməməliyik.Modern Avropa şeiri bir yana,onlar hətta öz ölkələrində bir neçə modern şair varsa ya onları tanımaqla maraqlanmırlar ya da elə modern olduğuna görə onların yaradıcılığını anlaya bilmirlər!!! Onların modern şeir deyə ucuz,təməlsiz dəyərləndirmələri ola bilsin ki,hər bir şairin məncilliyini oxşasın,amma onun gəlişməsinə,özünü hər an dəyişmə istəyinə,addayıb keçməsinə və yeni üfüqlərə can atmasına heç bir yardım etməyəcəkdir.M.Əzizpur-un şeirlərini dəyərləndirən F.Qaca-nın sözləri içində belə sözlər də vardır:“M.Əzizpur modern şeiri bilir və s.” Modern dünya şeirini bilirmi bizim Qaca-mız? Bilməməyinə daha çox inana biləcəyimiz bu yurddaşımız başqasının şeirində bunu necə görə bilir görəsən??? Belə ədəbi ”hörmət” lərin zərəri xeyrindən daha çoxdur.Belə “hörmət” lər bir sənət adamı üçün şirin layla ola bilər,onun uyuması üçün,yatdığı yerdə qalıb da uzaq yolların yolçusu ola bilməyəcəyi uçün.Bütün bunlar,tənqidin olmadığındandır.Avropa və modern şeirini bilən bir tənqidçi şairimizə harda durduğunu göstərə bilər və başladığı yolda onu büdrədən daşlardan çəkindirməyə çalışar,axsaqlıqlarını bildirib uzaqlara gedə biləcəyində yardımçı olar.Talanmış günəş kitabını N.Merqati-nin özünün mənə verdiyini minnətdarlıqla xatırlayırm.Artıq o gündən illər gəlib keçmişdir.O zaman bu kitabı oxudum və zaman keçdi və nə oxuduğum da zamanla rəngsizləşməyə-30-başladı.Son günlərdə kitablarım arasında bir daha kəşf etdim.O zaman oxuduğum və sevdiyim bir şeirini aradım və bir daha oxudum,yenə də sevdim.O zamankı kimi.Sonra kitabı bir daha oxudum.Bu kitab N.Merqati-nin ilk kitabıdır.Təbii haldır ki,hər bir şairin ilk kitabı ilk addımları kimi dəyərləndirilir.Bu kitab da mənim üçün bu karakteri daşımaqdadır.Bu kitabı bu dəfə oxuyarkən dilimizdə oxuduğum hər bir şeir kitabı kimi məni ən birinci şairin dildən necə yararlandığı maraqlandırdı.Hər bir şair dildən ələ aldığı temalara uyğun olaraq yararlanır və N.Merqat-inin də temalarına görə pafoslu bir dillə maraqlanması göz önündədir.Dildən bu biçim yararlanmaq mənim üzümün də ürəyimcədir.Şairin dilindən bir örnək:Torpaq qara,dəyərliymiş İnsan Nəfəsli Həvəsliymiş Kotan.İti Kəsərliymiş İş gərgin Yer şumlandı dərin Səpildi səpin.Bu dilə xoşagəlməz bir rəng qatan,onun ciddiliyini zədələyən şairin ara-sıra sözləri danışıq dildə olduğu kimi işlətməsidir.Bu hal,pafoslu bir anlatma tərzini istər-istəməz çökdürür.Bunun da nədənini acı-acı bilirik:bir gün belə öz dilində məktəbə getmək haqqı olmayan bir xalqın balaları olduğumuzdan!!! Bunu bilən bizim də redaktə olmaqdan heç xoşlanmadığımızı bu milli yoxsulluğun törətdiyi bir xəstəlik adlandırmaq olar.Buna örnək gətirmək də bir o-31-qədər gərəkli görünmür,bunu hər oxucu kitab boyunca görə bilər:başmağ,qaranlıx,çaylax,toranlıx,ayax,tezlıqla,qazaş,arzılır və s.Şairin mitoloji dünyasına marağının yansımasını kitabda yer-yer görmək olur; və eləcə də Avropa yazıçılarının bir neçəsindən ara-sıra verdiyi sitatlardan bu yöndə də onun marağının tanığı oluruq.Bu alanda ikinci faktda durmaq istərdim.Bir kitabdan və ya bir insandan gətirdiyimiz bir sitatla sözümüzə dayaq və dəstək qazandırmaqdırsa istəyimiz,bu olmadıqda o sitatdan vaz keçməyimiz də sözümüzün dəyərini heç də azalda bilməz.Necə ki,xəstəlik şeirində :Günün tozlu və kirli saçaqları altında Qıvrılan yolda Kölgəsiz ağacalar Bu sözlərlə başlanan şeir,ortaya çıxacaq lövhəni apaydın gözlərimizin önündə açmağa başlayır.Sonra ”kölgəsiz ağaclar” sözlərinin Eliot-dan alınmasını və ya etkilənməsini şairin açıqlamasından öyrənincə düşünürük ki,bu sözləri şair özü dəyə bilirsə,Eliot-dan yardım almağın nə anlamı ola bilər? və habelə “yad torpağım” şeirinin 3-cü bölməsindən aşağıdakı sözlər:Ərkin duvarları tökülür.Tökülüüür Tökülüüür.Bu səfər şairin iki yazıçıdan etkilənməsini öyrənirik.Bir Alfred Tenison-dan,bir də yenə də Eliot-dan.Yenə də düşünürük,az qala kor olanımız da milli varlığımızın kərpiç bayrağı olan Ərk-in sökülməsini görərkən bu sadə-32-sözləri söyləmək üçün bir deyil,iki yazıçıdan etkilənməyə və onların adını kitaba yükləməyə gərəkmi var? Bizim şeir və ədəbiyyatla maraqlananlarımız buna “modern və Avropa şeirini yaxşı bilir”.Deyirlər.Eliot-dan söz etdikdə xatırlatmaq istərdim ki,bu şairin dönə-dönə bu kitabda da adı çəkilən əsəri “The Waste Land” adını daşıyır.Bizim dildə qarşılığı “quraq ölkə” və ya “quraq torpaq” ola bilər.Bizim Güney-li yurdaşlarımız bu əsəri fars dilində tanıdıqları üçün farsların “sərzəmine hərz” sözlərindən “hərz” sözünü saxlayıb bizim ölkəmizi ona yapışdırmaqla onu türkləşdirmiş bilirlər! halbuki,bizim dildə “hərz” sözü deyil “hərzə” sözü vardır ki,onun da anlamı farslaırn “hərz” sözündən fərqlənir.Yəni “hərz ölkə” bizim dildə yanlışdır.Nə yazıq ki,bizim Güney-dən olan yurddaşlarımız bir başlarını qaldırıb fars dilindən bir addım o yanda bizim qardaş dilimiz olan Türkye türkcəsini görüb də və bütün dünya ədəbiyyatının orada necə səsləndiyini öyrənmirlər.Yoxsa Eliot-un da quraq ölkə-sinə bizim dildə yanlış olan “hərz ölkə” adını verməzdilər.Şairimizin mitoloji dünyası ilə maraqlandığından örnək olaraq tablo şeirindən bir parça:Açın,Qapıları açın,Bu azğın ürək,Sevinc sorağında İkar qanadların arzılır Hər dəm.Şair sevincə qovuşa bilmək üçün İkaros-un qanadlarını arzu edir.Onun kimi uçmaq istəyir.İkaros atası Dädalos-la Kreta adasından qaçsın deyə çox usta sənət adamı olan atsının özünə və ona düzəltdiyi-33-qanadlarla uçmaq və qaçmaq istərkən günəşə yaxınlaşdığından qanadlarının mumları əriyib dənizə düşdü.İkaros-un qanadları onu qurtara bilmədi.Bu mitoloji olay Avropa ədəbiyyatında hərhalda bir uğursuzluq rəmzi kimi yer almışdır; bu uğursuzluğun səbəbi İkaros-un özünün artıqtamahlılığıydı əlbəttə.Sevinc arayan və sevinci olmayan yerdən uçub qaçmaq istəyən bir insan üçün İkaros-un qanadları qurtarıcı deyil,ölümlüdür,həm də şübhəsiz! Bu o deməkdir ki,bir mitoloji faktı olduğu kimi öyrənmədən bir şeirdə və ya hər hansı bir sənət əsərində yararlanmaq uğursuzluqla qarşılana bilər.Necə ki,bu şeirdə olmuşdur.Talanmış günəş şeirinin 2-parçasında Enkidu-dan söz edilmişdir:Və biz Ölüm ölkəsinin yeddi qatından Qaytardıq qılıncın Vergisi candan.Ancaq Enkidu-nun ölüm sirrini öyrənənmədik.Enkidu-nun heç bir sirri yox idi.Nə yaşamının və nə ölümünün.Şair burada da,həm şeirdə həm də onun açıqlamasında yanlışlığa uğramışdır.Gilqameş Enkidu-ilə birlikdə bir döyüşdə sidr ormanının qoruqçusunu və bir də Göylərbuğası-nı öldürür.Tanrılara yaxın olan bu iki varlığın öldürülməsi onları öfkələndirib iki dostun birini ölümlə cəzalandırmaq istəyirlər.Bu cəza Enkidu-nun adına düşür.Enkidu ölür.Onun ölümü Gilqameş-i dərindən sarsıldır.Bir gün onun da payı olacaq ölümü yensin deyə ölümsüzlük ardınca yola düşür və çox olaylardan keçdikdan və çox acılar çəkdikdən sonra tanrılar padşahı Enlil-dən yardım diləyərkən onun Gilqameş-ə yardım edə bilməcəyi bir zamanda Ea,bilgəlik tanrısı Gilqameşin-34-dadına çatır.Onun arzusunu yerinə yetirən günəş tanrısı ölülər dünyasına bir yarıq açaraq Enkidu-nu Gilqameş-in görüşünə gətirir.Amma Enkidu-nu həyata qaytarmaq bir daha mümkün olmayır və Gilqameş ölümsüzlük qazana bilmədən ölkəsinə dönür.Gilqameş eposunun canı da buradadır:ölümün əlindən heç kəsin qurtula bilməməsi; hətta bu kəs insandan daha çox tanrı olan Gilqameş olsa belə.Gilqameş üçün Enkidu-nun ölümündə heç bir sirr yox idi.Bizim üçün də bu haqda bir sirrin olmasına səbəb yox.Enkidu-nun kim olduğunu öyrənmək istəyənlər ən birinci Gilqameş eposunu oxumalıdırlar.Buna imkan olmadıqda mənim “Bir qadındı Şamxat” yazım bu haqda bəlkə oxumağa dəyər.Şeirsəllik baxımından talanmış günəşə yeni deyil,əski bir ruh hakimdir.Bütün obrazlar hər zaman eşitdiklərimiz və köhnə dostlarımızdırlar! N.Merqati bu kitabında dünya ədəbiyyatından nə oxuyub oxumadığına baxmayaraq Azərbaycan şeir havasından eşiyə çıxa bilməmişdir.Çağdaş Türkye şeirinə bir cığır belə açılmamışdır bu kitabdan.Şairimizin oxuduğu qaynaqların Bəlkə də hamısı belə fars dilində olsa da modern fars şeirinin əldə edtikləri poetik başarılar bu kitaba bir pəncərə belə aça bilməmişdir.Şairimizin xəyal gücünün qanadları yeni göylərdə üçmaq üçün hələ gələcək zamanları gözləməkdədir.Öz dilində hamımız kimi bir gün də belə məktəb mutluluğunun nə olmasını dada bilmək haqqı olmayan bir şairin ilk kitabı olaraq talanmış günəş kitabı uğurlu addımlardır və bəzi parçalar olmasaydı kitabın dəyərindən də bir şey azalmazdı.O parçalardan örnkək olaraq “sayqac” və “sərgi” şeirlərini deyə bilərəm.İllər bundan öncə bu kitabı bir dəfə oxuduğumu söylədim.O zaman bir sürə keçdikdən sonra bu kitabdan ancaq bir-35-şeiri xatırlaya bilirdim.Bu şeir mənim üçün kitabın dəyərinin iri bir parçasını özündə saxlayırdı.Hər bir şairin gələcək yollarına çıxması üçün bir şeiri olmalıdır və o şeirdən yeni addımlar atmağa başlamalı və yazdığı şeirlərini addayıb keçməlidir.N.Merqati-nin də bu kitabda belə bir şeiri vardır:“çağırış” şeiri.Bu şeir öz seçkinliyi və şeirsəl dəyəri ilə bütün şeirlərindən seçilməkdədir.Özəl dəyəri olan şeirlər,oxuyub bitirdikdən sonra bitməyən şeirlərdir; o şeirlər ki,bizdə sürüb gedə bilirlər.Düşündükcə dumanlardan sıyrılıb görünən və yenə də görünməz olan təbiət mənzərələri kimi açılıb qapanır və bizi durmadan ardınca dartıb aparırlar.Bu şeirdə də belə bir özəllik var.Paul Eluard-ın rəssam Max Ernst üçün yazdığı çox sevdiyim şerində bu misralar var:Bütün gözlərdən aydın olan bir bucaqda Gözlənir qorxunun balıqları.Hansı qorxu? Bilinmir.Bu,qorxuların ən çılpaq olanıdır.Bu qorxu bizim haralardan gələ biləcəyi bilinməz olan bütün qorxularımızda vardır.Çağırış şeirində də bilinməz bir yerdən gələn o səs də bizi hər zaman çağıra bilər,gəldiyi yer bilinməsə də.Bu səs həm ümid verici və həm də səksəkəli ola bilər və bu şeirdə ümid vericidir.(nə gözəl!).Çağırış şeirindən ilk parça:Dişarda bir tuhaf səs var Səmir var; Kimsənin deyəsi sözü var bəlkə? Baxımmı Baxmayım Dar pəncərədən?-36-Bu şeirin,ünlü Almaniya şairi Theodor Storm-un “Bir pıçıltı” şeiri ilə çox yaxın qonşuluğunu görmək olur.Ancaq onun şeirinə daha çox səksəkə çökmüşdür:BİR PIÇILTI 1817-1888 Bir pıçıltı dinləyirəm bütün gecəni Yaman qaçırmış gözlərimdən yuxunu,Bir sözü var ki arayır məni Aça bilmədən mənə yolunu.Sevdamı sözləridir inanmış yellərə Ki sovrulur havada?! Yoxsa fəlakətmi gələcək günlərə Ki mənə söyləməyə can atmada?! Talanmış günəş kitabının yayılmasından yanılmıramsa ən azı 10 il keçmişdi.Bu zaman,hələ ilk kitabını yaymış bir şair ömründə təcrübələrlə dolu bir zaman ola bilər; özündən çox uzaqlaşıb öz keçmiş poetik mənzərəsini uzaqlardan seyr edə bilən bir zaman.Bəlkə mənim sözlərim də talanmış günəş qədər şairimiz üçün keçmişdə qalmışdır.Belə olması ürəyimcə olardı.Bu kitabdan sonra N.Merqati-dən iki şeirdən başqa bir şeir görmədiyimə görə onun hansı yolları ardında qoymasından heç bir xəbərim yoxdur və bu üzdən də şairin yalnız keçmişində qalmalı oldum.On illik bir yoldan daha uzun bir yolu keçən və bugündə duran şair keçmişindən nələr öyrənə bilməsini hamıdan öncə özü bilməlidir və amma son söz hər zaman,hər zaman,hər zaman oxucunun sözüdür.2014-37-KEÇMİŞİN GƏLƏCƏYİ Bazarın qurtaracağından başlanan yolla gəlirdi.Səsini eşitməsəydim,hər zamankı kimi yanımdan keçən insanlara baxmadığım tək ona da baxmayacaqdım.Yanında kimsə olmadan danışması maraqlandırdı məni.Başımı qaldırıb mənimlə qarşı-qarşıya gələn o oğlana baxdım:On dörd-on beş yaşında bir oğlandı.Üz-gözündən,görünüşündən kənd uşağı olduğu duyulurdu.Mənə yaxınlaşdıqca daha da diqqətlə süzə bilirdim onu.Ona yaxın olan biri ilə söhbət edirmiş kimi,sağ əlini havada oynadaraq şirin-şirin danışır və dərindən özünə dalmışdı.Üst-başı təmiz,yaraşıqlı bir oğlandı.Yoxsul olmayan bir kənd ailəsindən olması bəlli idi.Görünməz adama söylədiyi sözlərini anlaya bilməsəm də üz-gözünün ifadəsindən onların sıxıntılı və kədərli olmaması bilinirdi.Yanımdan keçərkən,mənim ona dörd gözlə baxmağımın heç fərqində belə olmadı.Dönüb arxadan süzdüm onu.Qarşıdan gördüyüm o oğlanın tam arxadan görünə biləcəyi idi.Təmiz,yaraşıqlı və baxılmış bir kənd uşağı.Ruh xəstəliyinə tutulması bəlli idi.Gedə-gedə onu düşünərkən o,xəyalımdan bir daha gəlib keçdi; içimdə bir ağrı izi buraxa-buraxa:Niyə bu şirin yeniyetmə oğlan bu xəstəliyə tutulmuşdur,niyə onu təkbaşına buraxmışlar,onun ardınca gəzən,onu arayan,onu evinə-yurduna döndərən biri olacaqmı,yoxsa olmayacaqmı?! Bu cavabsız sorğulardan günlər gəlib keçdi.Günlərin hər nəyi,kiçildə-kiçildə,silə-silə aparan axımına o da qoşulub getdi.-38-O gündən nə qədər keçdiyini unutmuşam; on günmü,on beş günmü,artıq bilmirəm.Məni atamın bazarda olan dükanına aparan o yoldan yenə də keçirdim.Birdən qarışıq bir səslər eşitdim.Dönümdən çıxarkən bir sürü oğlan uşaqlarını gördüm.Çığıra-çığıra,hoy dəli,hoy dəli deyə-deyə,ucadan gülüb əylənə-əylənə,daş ata-ata özlərindən yaşlı bir oğlanı önlərinə salıb gətirirdilər.O,onların əlindən qurtarmaq istərkən nə edə biləcəyini bacarmırdı.Arabir durur və dəhşətlə çığırırdı.Çığıra-çığıra əllərini qaldırıb üz-gözünü cırırdı.Bütün sifəti qan içində idi.İncə barmaqlarından qan axırdı.O,mənim gördüyüm oğlan idi.Üst-başı kirlənmiş və bütün təmizliyini itirmişdi.Görünüşündə olan o şirinlikdən,o yaraşıqdan bir iz belə qalmamışdı.Bir neçə gün ondan öncə görünməz bir adamla şirin-şirin,sevə-sevə danışan o gənc oğlan indi görünən,gerçək olan o insan balaları ilə dəhşət,ağrı və qan dilində danışırdı.Onun danışdığı o dil,o insan balalarının əyləncə dili olmuşdu.“Siz heyvanmısınız,vəhşimisiniz,bu oğlanı nə günə saldığınızı görmürmüsünüz!” deyə onlara acıqlandım.Əllərindən çox dəyərli bir əyləncələrini almışam kimi onlar mənə kinlə baxaraq dağılışdılar.O oğlan da üz-gözündən,əllərindən qan axa-axa uzaqlaşıb getdi.İllər gəlib keçdi.Hoy dəli,hoy dəli deyib bağıran,o oğlanı daşlayan,onun dəhşət və fəlakətindən zövq alan o uşaqlar böyüdülər.Min-min,milyon-milyon oldular.Hoy dəli,hoy dəli deyib bağırmağa başladılar.Bir-birlərini daşa basdılar,bir-birlərini parçalayıb dağıtdılar.Bütün ölkə onların qanına boyandı.2013-39-QORUYUN AZƏRBAYCAN PREZİDENTİNİ Heyvanlar və bitkilər ilə çox maraqlandığıma görə onların dilimizdə adlarını bilmək də hər zamankı marağım olmuşdur.Avropa dillərində hələ bir yana,Türkyə türkcəsində belə onları rahatca tapa bilmək mümkün olduğu halda,bizim dilimizdə tapmaq,topal bir insanın uca bir dağ başına dırmaşması deməkdir! Bu arzumu yalnız Azərbaycan ensiklopediyası gerçəkləşdirə biləcəkdir düşündüm bir zaman.Onda bütün istədiklərimi,bütün aradıqlarımı tapa biləcəyimə heç şübhəm yoxdu.Dilimizin bu zəngin xəzinəsinə necə olursa olsun qovuşmaq gərəkdir.Azərbaycan ensiklopediyasını hələ görməsəm də,onunla öyünüb,onu milli bayrağım kimi başımın üzərində dalğalandırmağım çox olmuşdu.Milli varlığımızı,dilimizi danan fars dillilərə:”bax mənim on cildlik qalın-qalın ensiklopediyam vardır,milli varlığım və dilim olmaya-olmaya! Sənin hər nəyin ola-ola göstər görüm ensiklopediyanı,sarsaq axmaq!” demişdim.İndi isə,bu ensiklopediyaya yaman ehtiyac duyurdum.Dilimiz və ədəbiyyatımızla çox maraqlanan bir dostuma sığındım:”ensiklopediyamızı tap mənim üçün!”,yalvarıb yaxardım.“Məndə yoxdur,amma tapmağa çalışaram!”,dedi.Az bir zaman içində dostum:”ensiklopediya hazırdır,gəl apar!”,dedi.-40-“Ətli qoyunun hazırdır canavar gəl apar!” ın ac bir canavar üçün nə olmasını o zaman anlaya bildim.Dostumla ensiklopediyanın olduğu yerə getdik.Dostumun dostu,on cildlik Azərbaycan ensiklopediyasını iri bir masanın üstünə düzmüşdü.Mən onları süzərkən,onlar gözümün önündə böyüyə-böyüyə ormanlara,dənizlərə döndülər,aradığım heyvanlar və bitkilər ilə dopdolu ormanlara və dənizlərə! Dostumun dostu:”bax,bu sənin ensiklopediyan!” deyərkən daldığım o ormanlardan,o dənizlərdən durduğum yerə döndüm:”bu ensiklopediya mənim üçün zəngin bir xəzinədir,qarşılıq olaraq nə istəyirsən istə,mən hazıram!” dedim.“Sənin bunlardan yararlana bilməyin məni də sevindirər,bundan başqa heç nə istəmirəm,arabam da var,gəl sənin evinə götürək bunları!” dedi.Dostumun dostunun bu qədər yaxşılığının qarşısında deyə biləcəyim heç bir söz yoxdu artıq.Çox sağ ol,çox sağ ol,çox sağ ol,deməkdən başqa.Dərindən öz tanrısına qapılan bir rahib kimi mən də Azərbaycan ensiklopediyasına qapıldım.On cildlik,beş min səhifədən çox bir ensiklopediyanı birinci cilddən son cildədək səhifə-səhifə gözdən keçirdim.Bir dəfə deyil,iki dəfə deyil,dönə-dönə.İllərin məndən keçməsi,mənim Azərbaycan ensiklopediyasından keçməyim oldu! Azərbaycan ensiklopediyasında aradıqlarımı tapa bilmək bir dilənçinin süfrəsində ləzzətli bir yeməyi tapa bilməyə döndü! Azərbaycan ensiklopediyası,əslində ensiklopediya deyil,hələ yaşamaqda olan və artıq yaşamayan qəhrəmanlar məzarlığı idi.Qəribədir,bu-41-qədər qəhrəmanları olan bir xalq nədən bunca cılız qalmışdır,bu qəhrəmanların gördükləri qəhrəmanlıqlar nə olmuşdur?! Düşündüm.Uzun bir zamandan sonra dostumun dostunun:“Sənin bunlardan yararlana bilməyin məni də sevindirər,bundan başqa heç nə istəmirəm!” dediyinin nə olmasını anlaya bildim.Yenə də dostuma ümid bağlamalı oldum.“İnternetin varsa,get orada google`ə,nə istəsən orada tapa bilərsən,artıq ensiklopediya-mensikloediya lazım deyil bu zamanda! ” dedi.Girdim internetə,yazdım google`ə aradıqlarımı bir-bir.Ən birinci bir bitki adını yazdım.google açılınca o bitkinin yerində Azərbaycan prezidentinin gözəl,şanlı şəkili dururdu.Şəiklin altında isə onun bitkiləri qoruma üçün verdiyi fərmanı yazılmışdı.Başqa bir çiçək adı yazdım.Yenə də Azərbaycan prezidenti.Nəsə,burada bir yanlışlıq ola bilər dedim və google`ə bir quş adı yazdım,əlbəttə yenə də öz dilimizdə.Maraq və həyəcanla gözlədim.Kosmonavtlar sirrli planetlərin çevrəsinə fırlanan kimi google`in yuvarlaqcığı da mənim quşumu axtara-axtara fırlandı.fırlandı.fırlandı.və handan hana açıldı:Aradığım quş hanı? Azərbaycan prezidentinin yaraşıqlı və görkəmli şəkili dururdu quş olmayan yerdə,və onun quşlar üzərinə verdiyi fərman! Bir sözlə,hər nə aradımsa,quşmu,ağacmı,çiçəkmi,kolmu,kosmu,hər nə,hər nə; aradığımın boş yerini Azərbaycan prezidentinin şəkili doldururdu.Bəlklə hər bir dildə belə olmuş deyə Avropa dilində,türkcədə belə bunu bir daha yoxladım.Onların heç birində belə deyildi.Yazdığım hər çiçəyin,hər quşun və hər ağacın gözəl-42-şəkili və onun üzərinə yetərincə bilgi vardı.Yenə də dilimizə döndüm.Yenə də istədiklərimi google`ə yazdım.Yox,heç bir yanlışlıq yoxdu,nə arasam,Azərbacan prezidentinin şəklini tapırdım.Demək bizim ölkədə tək bir insan hər nəyi təmsil edə bilirmiş.Bütün heyvanları,bütün bitkiləri və hətta bütün böcəkləri belə! Hələ insanlardan söz etmirəm.İnsan olmayanları təmsil edə bilən bir insanın bütün insanları da təmsil emtəyə haqqı yoxmudur? Var əlbəttə.O ölkədə o tək insanı qorumaq o ölkənin hər nəyini qorumaq deyilmi? Odur ki,ey insan olan vətəndaşlarım! Ey heyvan olan vətəndaşlarım! Ey ağac və bitki olan vətəndaşlarım! Sizi də unutmamalıyam,ey böcək olan vətəndaşlarım! Özünüzü və vətənimizi qorumaq istəyirsinizsə,qoruyun Azərbaycan PREZİDENTİNİ ! 2013-43-ŞƏHƏRİMİZİN UNUDULMAZ DƏLİLƏRİ Bizim şəhərmizin o zaman yaşayan dəlilərini düşünərkən bunca uzun illərdən sonra onların doğru dəyərini daha yaxşı anlaya bilirəm.Şəhərimiz suyu çoxdan ölmüş,cabaq basmış,qoxusu havanı ağırlaşdıran və nəfəsi boğan bir göl idi.O göldə yaşayan bizlər nə zaman hansı bir qurbağanın belə quruldayacağını bilərdik.O ölü durğunluqda hansı olayların baş verəcəyi hələ baş vermədən bəlli idi.O olaylarda kimlərin olacağını hələ bilməsək də:Şəhərin yeniyetmə və azyaşlı uşaqlarından bir neçəsini erkəklər zorlayacaqdırlar.Onların ailələrinin rüsvay olmaları şəhərimizin ölü durğunluğunda dildən dilə keçəcəkdir.Bir neçə satılan qızlarımızdan,yəni ərə gedən qızlarımızdan dibsiz çıxacaqdırlar.Onların bakirə olmamaları qaranlıq bir bulud kimi uzun illərdən sonra belə onların nəvə-nəticələrini öz soyuq kölgəsində üşüdəcəkdir.Allahımızı ölməyə qoymayan,onu qoruyan mollalarımızın fitvasıyla şəhərimizin bir neçə aydınlarının evlərinin qapısı nəcislə bəzənəcəkdir! Onlar səhər işə gedərkən gecə nə olduğunu sarsılaraq görəcəklər.Bir gecə onlardan bir neçəsi gecənin bir vaxtında evlərindən aparılacaqdır.Hara aparılmalarını kimsə bilməyəcəkdir.Bir gün,əzilmiş və dırnaqları çəkilmiş evlərinə dönəcəkdirlər.Onların başına gətirilən dəhşətli olay Savak`ın hər zaman ayıq qalıb da şahımızın və xalqımızın düşmənlərini cəzalandıra bilməsini göstərəcəkdir.Araba qəzasında yollarımızda həlak olan-44-bir çox insanlarımızın tutulan yasları onlara yas tutanların hələ ölməmiş olduqlarını bildirəcəkdir.Hər il aşura günü yenidən şəhid olan imamlarımızın döyüş meydanını isladacaq qanlı gözyaşlarımız bütün bu olayların ən yüksək nöqtəsi olacaqdır.Şəhərimizin o boğucu,o cansıxıcı həyatına bir az şənlik qatan vardıysa,o da dəlilərimizdi.Bizi o ölü gölümüzün içindən bir az çıxarıb dəlilik havasında bir qısa zaman boyunca qanadlandıran yenə də onlardı.O zaman bir avropalı gəlib bizə:“Sizin dəli dediyiniz bu insanlar ruhca xəstədirlər,bunları rahat buraxın,bunlar müalicə olunmalıdırlar!” desəydi,dünyada yalnız bircəcik oyuncağı olan bir uşağın əlindən çox sevdiyi oyuncağını almışlar kimi olacaqdıq.Elə olsaydı,bizim nə ilə sevinəcək və güləcəyimizə də heç bir səbəb qalmayacaqdı.O zaman şəhərimizin hər bir məhlləsinin öz dəlisi vardı və hər məhllənin insanları öz dəliləri ilə əylənirdi.Yanılmıramsa,ən dəyərli dəlilərimiz bizim məhəllədən və bizə yaxın məhllələrdən idi.Bizim onları daşa basmalarımız,onları qudurtmamız və onların bizə söyüş söymələri bizim ən xoş anlarımızdan idi.Şəhərimizin dəliləri unudulmasınlar və gələcək nəsillərimiz belə onların bizə verdikləri sevinci xoş duyğularla xatırlasınlar deyə burada onlardan bir neçəsi üzərinə qısaca yazmaq istəyirəm.-45-Mir Böyük Ağa:Mir Böyük Ağa şəhərimizin ünlü mollasının qardaşıydı.Yastı-yapalaq bir görünüşü vardı.İri və ağır bir qayığı təkbaşına sürən bir adam kimi sağ qolunu bir az bükərək aşağı basa-basa gedərdi.Mir Böyük Ağa heç zaman gedirəm deyil,gedirik deyərdi.Şəhərimizdə kimsə bunun nə demək olduğunu bilməmiş deyildi.Hamı bilirdi ki,o cinləri ilə birlikdə gedirdi.Onu arxada görən olmadı.O hər zaman öndə gedərdi.Getdiyi yollar uzun yollardı,şəhərimizlə kəndlər arasında.Araba ilə gedənlər:“Mir Böyük Ağa Səd Dərəsi`ndə gedirdi və sonra gedib onu Maman çayını keçəndə gördük.” Deyərdilər.Mir Böyük Ağa`nın hər zaman hər kəsdən öndə getməsi onun dəliliyinin şirinliyinə bir sirr də qatardı.Gözümüzün önündə,içimizdə ağzı əsnəməkdən yorulan şəhərimizin yuxulu gözləri bu sirrdən uzaq bir maraqla canlanardı.O marağın ağıl dünyasında yeri yox idi.Mir Böyük Ağa`nı gördüm deyən olmadı.Bütün dağlarımıza,dərələrimizə kölgə salan quzğunlarımız belə onun ölüsündən,dirisindən bir xəbər verə bilmədi.Mir Böyük Ağa`nı cinlər apardı dedilər.Dəli Fəzi:Dəli Fəzi`nin evi bizim məhəllənin yuxarısında Gölbaşı`na yaxın bir yerdə idi.Onun arvad-uşağı vardı.Oğlanları başıaşağı,ağıllı adamlardı.Şəhərimizin meydanında tərəvəz dükanları vardı.Sanki dəli Fəzi onları yaradarkən ağlını da onlara verib və özü dəli olmuşdu.Dəli Fəzi`nin dəliliyi gecələri oyanardı.Yay gecələrində dam üstündə yatarkən onun təbilinin səsini eşitmədən,ondan zövq-46-almadan gözlərimizə yuxu getməzdi.Əlinə böyük bir qab alıb çalardı.O qabın səsi məhəlləmizin gecəsini doldurardı.O səs kimsəni rahatsız etməzdi,kimsənin şikayətinə səbəb olmazdı.Dəli Fəzi`nin qab-qacaq çalması hamımıza şirin yuxu gətirən dəlicə bir layla idi qulaqlarımızda.Heydər Ağa Zırqov:O bizim məhəllənin aşağılarında aşağı küllük dediyimiz bir yerin yaxınlığında olardı.Heydər Ağa Zırqov bəzi dəlilərimiz kimi şən bir dəli deyildi,olduqca acıqlı və qaşqabaqlı bir dəliydi.Gözlərinin ucundan bir insan deyil,çox qorxulu cinlər baxardı.Onu küçənin ortasıyla gedən görən olmadı,o hər zaman divar dibiylə gedərdi.Bunu o,uşaqların ona atacaqları daşlarından və onu qudurtmalarından qorunması üçün edərdi.Heydər Ağa Zırqov,gözlərinin ucundan bizə və dünyaya baxan o dəhşətli cinlərini səhərin gözü açılandan axşamın gözü yumulanadək özü ilə daşıyardı.İnanıram ki,o bu acı və ağır yükünün altından yuxusunda da çıxa bilməzdi.Onun acısı bizim onunla əylənməyimizi şirinləşdirərdi.Şaxşax Yusub:İkiqatlı evimizin damının üstündən baxanda Miyana çayının o tayında boylanan Dillənən Dağ`ın ardında Şıxdarava kəndinin damlarını görməkdən çox zövq alardım.-47-Sonralar dostum Baxşı ilə o kəndin dərələrində qara üzüm dərib yediyimizi unutmaram.Yusub o kənddən durub gəlib bizim şəhərimizdə yaşayırdı.Köçüb gəlib demədim.Bir yerdən başqa bir yerə köçüb gedən bir adam özü ilə bir ev-eşik də aparar,o isə bizim şəhərimizə çılpaq bir iynə kimi gəlmişdi və palanını da şəhərdə tapa bilmişdi.O,hamballıq edərdi.Onun bizim şəhərimizə gəlməsi dəlilərimizin sayını artırmaqla bizim sevinc və ləzzət qaynağımızı da zənginləşdirmişdi.Yusub dəlilərimiz içində ən şən olanı idi.O,bizdən qaçmadığı üçün biz də onu daşa basmazdıq,qudurtmazdıq.Onun dodaqları hər nəyi öpəcəkmiş kimi yuvarlanıb önə uzanmışdı.Danışmaq onun üçün çətin olduğundan o heç danışmazdı.Danışmaq lazım olsaydı,dediyi bütün sözlərin hərflərinin altında bir ş səsi də eşidilərdi.Yusub etdiyi hamballıqdan daha çox bizi güldürməklə pulunu qazanardı.Şıxdarava`lı olduğundan,öz kəndinin adını hər nədən yaxşı deyə bilirdi.Onun bizim üçün şirinliyi və dəyəri onun Şıxdarava deməsində idi.“Yusub,bir Şıxdarava de görək!” dedikdə o,Şıxdarava deyərdi.O bunu deməyə başlarkən biz şaqqanaq çəkib gülərdik.Bu,onun bircəcik sənəti idi və bizim minlər dəfə ondan eşitdiyimiz və hər dəfə də ləzzət aldığımız söz idi.Bu sözlərin başlanğıcında dediyim kimi şəhərimizin bir çox dəliləri vardı və burada haqlarında yazdığım dəlilər bizim və bizə yaxın məhəllələrin dəlilərindan bir neçəsi idi.Yanılmıramsa bu dəlilər artıq çoxdan ölmüşlər və torpaq onların dəli varlıqlarını min illər boyunca qoynunda gizlədiyi ağıllı varlıqlara qatıb yox etmişdi.Amma o-48-dəlilərimizin dəyəri onları xatırlayan bütün insanlarımız kimi mənim də xatirələrim içində hər zaman diridir və onların bizə sevinc və gülüş qaynaqları olmasını onlara təşəkkür duyğuları ilə xatırlaram.2013-49-İLK QAR Hər il bahar özü ilə ona xəstəliklər də gətirirdi.Sanki qışda az xəstələnirmiş,bahar da o xəstəlikləri uzadırdı.Baharın gəlməsi,soyuqların getməsi və havaların get-gedə istilənməsi hər nəyin yenidən dirilmiş kimi olmasıdır deyirdilər.Baharın gəlməsi,əynimizdən çıxardığımız qalın köynəklər və ağır paltolar kimi ruhumuzdan da ağırlıqların və soyuqluqların çıxmasıdır deyirdilər.Ötən quşlarla ruhumuz da ötmək istəyir deyirdilər.Yaşıllanan ağaclarla,kollarla insan da yaşıllanır kimi olur deyirdilər.Bütün bunlardan ona nə fayda! Qışın ağır paltosunu arxasında daşıdığı zaman kimi baharın güllü-çiçəkli və paltosuz aylarında da xəstə olacaqsa! Yay gələr bu xəstəliklərdən bir göz açaram deyirdi.Arxalarında dolu çantalarıyla çimərliklərə yollanan insanları görürdü.Bu ağaclar nə zaman yarpaqlarla doldular,bu kol-koslar nə zaman girilməz sirrlər kimi oldular deyirdi! İstilərin düşməsini qışda daşıdığı paltodan daha ağır duyurdu çiyinlərində.Səhərləri günəş doğar-doğmaz pəncərələri qapayıb pərdələri çəkirdi.Evə isti dolmasın,yarımqaranlıqda televizyona da yaxşı baxmaq olur deyirdi.Onunçün yay günləri ancaq axşamları başlanırdı.Vaxtın sərinləşdiyi saatlarda.Nə yazıq ki,bu saatlar da qısa olurdu və gecənin gəlməsi ilə gündüz də öz sonuna varırdı.-50-Ağaclardan düşən hər yarpaq bütün ağırlığı ilə onun içinə düşən bir ölü olurdu.Soyuq yağmurların başlaması,yellərin uğultusu hər nəyin sonundan xəbər verirdi ona.O uğultular onun köksündən cırmaqlaya-cırmaqlaya keçərkən o köksünü tutub uğultulu-uğultulu öskürürdü.Qışın gəlməsi əlbəttə xəstəliyin də artması idi.Hər nəyin donması idi.Və bütün donanlar içində onun donmamağa çalışması idi.Onun gözündə qış,hansıysa bir amansız gücün sehirləyib dondurduğu bir zaman idi.O bu sehrin ağırlığını və acısını ömrü boyu öz içində daşımışdı.Pəncərənin önündə durub bir neçə gün boyunca keçən buludların yavaşımasını və ağırlaşıb şəhərin üzərində donub qalmasını seyr edərkən:“Yenə də qar yağacaq görünür!” dedi.Çöllərdən keçən buzlu yellər kimi bu sözlər də onun içini buzlada-buzlada keçdi.Axşam yeməyini yedikdə köksündə bir sancı duyarkən:“Min ağrıdan biridir,keçib gedər!” dedi.Yatağa getməyə hazırlaşarkən ağrı güclənməyə başladı.İçində qıvrılıb ağu saçan bir ilanın əlindən qurtarsın deyə özünü güclə telefona yetirdi.Bir azdan iki kişi onu xəstəxananın arabasına uzadıb apardılar.Üzərində yoxlama başlandı.Ürəyinin ciddi xəstələnməsi bəlli oldu.“Nə zaman buradan çıxacağınızı deyə bilmərik,əlimizdən gələni edəcəyik əlbəttə!” Həkimlərin dediyi bu oldu.Günlər həftə-həftə keçdi.Ürəyinin ağrısını güclü dərmanlarla yatıra bilirdilər ancaq.Canı çox sıxıldı xəstəxanada.Nə gecəsi gecə idi,nə gündüzü gündüz.Bir səhər yuxudan gözlərini açarkən pəncərədə yağan qarı gördü.İri qar lopalarının içində uçuşan-51-qaratoyuqların fərqinə vardı.Qaratoyuqlar qarı çoxdan gözləyirmişlər kimi havada hərlənən lopalarla bir-bir oynamadan yerə düşməyə qoymaq istəmirdilər sanki.O,onlara baxarkən ömründə az duyduğu bir istilik yayıldı içinə.Həyatında ilk dəfə qarı sevməyə başladı.Havada uçaraq qar lopaları ilə oynayan qaratoyuqlardan biri ola bilmək həsrətini dərindən duydu.O zaman əlindəki sinidə ona səhər yeməyi gətirən şəfqət bacısını gördü.Gözündə o da canlı bir qara çevrildi,köksündə isti bir ürək döyünən ağappaq bir şəfqət bacısı.O anda pəncərə ardında havada hərlənən qar lopalarını,o lopalarla oynayan qaratoyuqları və ona səhər yeməyi gətirən şəfqət bacısını qaranlıq bir duman sardı.O qaranlıq yayılaraq hər nəyi dərinliklərinə çəkən dibsiz bir su kimi onu içinə çəkməyə başladı.Əl-qol çalmaqla,çırpınmaqla o qaranlıq,dibsiz suya batmamağa çalışdı.Gücü çatmadı.Şəfqət bacısı ona çatarkən onun başı yana düşdü.2013-52-DOSTUM MAHMUD Mahmud mənim ən yaxın dostlarımdan biridir.Bu “Biridir” sözünü sanki evimdə demirəm,dağlar qoynunda çığırıram.Çığırtım dağdan dağa dəyib qulaqlarımda uzun-uzun səslənir:“Biridir.biridir.biridir.!” Səslənərkən də bir çox səslər bu səsə qarışır.Sanki bu sözü mən indi deyərkən 30 il bundan qabaq da deyirəm və keçmişlə indi bir-birinə qarışır və bu bütöv zamanın içini nələr doldurur,nələr!!! Bizim aramızdan keçən və bir-birmizi görməyə qoymayan bu uzun zamanı nə qədər qan,nə qədər gözyaşı,nə qədər darağaclarından asılmış ümidlər,arzular,haqqlar doldurmuşdur! Bunca uzun bir zaman boyunca görə bilmədiyim bu dostumun fotoşəkilini bu gün görərkən bu illər boyunca baş verən və mənim görmədiyim dəhşətlərin,sarsıntıların və kədərlərin dərin kölgəsini onun gözlərində görürəm.Dostumun şəkilini önümə qoyub diqqətlə baxıram:Mənim saçlarım tökülmüşsə,onun saçları ağarmışdır.Onun qara saçlarına hər gün sarsıdan,hər gün donduran qarlar yağmışdır.Dostumun şəkilinə baxa-baxa pəncərə ardında yağan qarı süzürəm.Bu yağan qar sanki mənimlə onun arasında açılan 30 ildən çox bir zamana yağır.Onun ağ saçları daha da ağarır.Amma dostumun mənə baxan gözlərindən dərin bir həsrətə qarışmış çox uzaq və isti bir gülüş də mənə doğru uzanır.-53-Bir gün onun mənə baxan gözlərinin bu istisi aramızda açılan bu uzun zamana yağan qarı əridə bilməyəcəkmi?! Mən onun baxışlarının istisini canımda duyduqca bu qarın əriməsinə heç olmayan bir ümidin ürəyimdə göyərməsini hiss edirəm.2013-54-GÖY ÜZÜNƏ YAZDIĞIM AD “Belə-belə məmələri var!”-məndən çox yaşlı olan bacım əllərini qoşalayaraq havada xəfifcə,dönə-dönə qaldırıb endirərkən qoşalanmış əlləri iki iri,dolğun və yetkin meyvə ilə dolmuş kimi oldu.Bacımın iki ovcuna yerləşən o görünməz iki meyvə tanımadığım və amma maraqlandığım bir aləmdən qopub gələn və içimi anlaşılmaz duyğularla dolduran bir külək kimi əsib keçdi.Qaldığım o kəndə onun qonaq gəlməsi hər gün yaşadığım və heç fərqində olmadığım hər şeyi dərindən dəyişdirdi.Hər gün getdiyimiz bağların ən şirin meyvələrinə onun dadı qarışmışdı.Dərdiyim hər bir meyvənin soyduğum qabığına onun qoxusu hopmuşdu.Bütün yediklərimi yediklərimdən daha çox,bütün içdiklərimi içdiklərimdən daha çox o doldurmuşdu.Hər gün bütün gözümün önündə olanlar,bütün gördüklərim özündən çıxaraq onun görünüşünü alırdı.Gecələri başımızı yastığa qoyarkən,səssizlik bir dəniz kimi dalğalanıb kəndi bir əl boyda daş kimi öz diblərinə çəkirdi.Elə bu zaman gecə quşu başlayırdı ötməyə.Onun səsi kəndin ayağındakı bulaq başında ucalan böyük tut ağacından gəlirdi.İnsanların danışdığı sözlərdən bir söz belə bilməyən gecə quşu mənim heç kəsə demədiyim sözləri bütün gecə boyu o səssizlikdə bir-bir dilə gətirirdi.Bilirdim ki,mən yatsam da o quş səhərədək mənim gizli sözlərimi mürgüləyən quşlara,heç uyumaq bilməyən ulduzlara,anlaşılmaz röyalarında dərin-dərin və ağır-ağır nəfəs alan ağaclara söyləyəcəkdir.-55-O isə,qaranlıqda ta diblərindən,ta diblərindəkindən mənə baxırdı.Gözlərinin yanan qaranlığında heç bir gecə quşunun ötmədiyi mahnılarını mənə eşitdirmək istəyirdi.Qaldığımız evin ancaq bir otağı olduğundan hamımız orada yatırdıq.Onun yatağı mənim yatağımla qonşuydu.Ondan utanıb da bir doyunca üzünə baxa bilməyən mənim ayağımın nə zaman onun yatağına uzanmasını heç bilmədim.Ertəsi gün o,bundan söz etdikdə,bunu nədən etdiyimi özümə açıqlaya bilmədim.Mənim ayağımın ona uzanmasında erkək bir canlının dişi bir canlıya yaxınlaşmaq istəyindən daha çox dünyaya yenicə gəlmiş bir quş balasına bir cüt qanadın və bitkiyə dönməkdə olan toxuma yaşıl rəngin uzanması vardı.Bu uzanış sanki yaşamın erkək-dişilik tarixindən daha da uzaqlara və daha da əskilərə gedirdi.Mən onu ağacların qucağında gizlənmiş gölün suyunda çılpaq çimərkən görəndə onun çılpaqlığını görməmişəm kimi oldum.Altında oturduğum ağacların bütün yarpaqlarında o varkən,onu başqa yerlərdə aramaq məni maraqlandırmadı.Onun bağdan ovcunda gətirdiyi və mənə verdiyi bir armud,bir alma və iki iri ərik onun özüydü.O,özünü ovcunda tutub mənə uzadırdı.Mən o meyvələri yeyərkən,onun meyvə olmuşluğunu yeyirdim.Amma meyvələrin o olmuşluğunu yemək istəyi heç xəyalımdan belə keçmədi.Qarpız tumlarını evin divarına yapışdırmaqla onun adını yazmağım onu çox sevindirsə də məni ona bir kiçik pəncərə boyda belə aça bilmədi.O,mənim əllərimin qarpız tumlarıyla yaratdığı adını sanki evin divarına deyil,-56-göyə yazılmış kimi süzürdü; onun vara və bir an belə yaşaya bilməyəcəyi göy üzünə.2012-57-ADAM OLMAQ Məktəbə getməyi,dərs oxumağı heç sevməzdim.Məktəbdə öyrətmənlər biz öyrənçilərdən hər şeyi əzbərdən öyrənməyi istəyirdilər.Mənsə əzbərdən öyrənməyə nifrət edirdim.Mən hər şeyi toxuna-toxuna,qoxulaya-qoxulaya və yaşaya-yaşaya öyrənmək istəyirdim.Ölkənin harasındasa,bəlkə ömrümdə heç görə bilməyəcəyim axan çayların haradan qaynaqlandığını öyrənməyimin mənə nə yararı ola bilərdi? Ömrümdə heç çıxa bilməyəcəyim dağların haradan başlanıb harada bitdiyini əzbərləməkdən mənə nə çıxardı? Şəhərimizin ayağında ucalan Qaflantı`nın başında uçuq qalasının nə zamandan qaldığını öyrənmək bizə yasaqsa,sularının hər damlasını tanıdığım Qızılüzən çayı mənə zorla öyrətdikləri fars kitablarında Sifidrud adlanırsa,mən nədən onların dağlarının,çaylarının adlarını əzbərdən öyrənməliyidim? İllər artdıqca,sinifdən sinifə adladıqca mənim də hər nəyi əzbərdən öyrənməyə nifrətim artırdı.Doqquzuncu sinifi adlaya bilməyib sinifdaşlarımdan bir il geri qaldığımda ailəmizdə böyük bir utanc və mənə qarşı öfkə fırtınası qopmuşdu.“Yerə girsəydin daha yaxşı olardı!” sözləri eşitdiyim bütün sözləri doldurmuş və gözlərdən acı-acı mənə baxırdı.O “Yerə girsəydin daha yaxşı olardı!” sözlərinin torpaq ağırlığından və qınaqla dolu baxışların boğucu qaranlığından bir az qurtulum deyə qaçıb başqa bir şəhərdə yaşayan bacımgilə sığındım.Yenicə köksüm dolusu bir rahat nəfəs almağa başlamışdım ki,o torpağın ağırlığını çiyinlərimdə duyaraq o qaranlıq içində nəfəsim kəsilməyə başladı.-58-“Ağlını başına yığ,dərs oxu,oxumazsan adam olmazsan!” İndi də sıra bacımın ərinə çatmışdı.Boğuşa-boğuşa,yıxıla-yıxıla,dura-dura tilit qan içində bir gün məktəb başa çatdı! Mən də dərs oxuyub bir adam oldum.Adamlığım yenicə başlanmışdı ki,tutub bütün adam olanları zindanlara doldurdular,işgəncə etdilər və qurşunladılar.Onların içində mənim nə qədər adam olmuş dostlarım vardı! Od vurulmuş bir heyvan kimi yana-yana,için-için çığıra-çığıra özümü qaçıb qurtara bildim.İllər sonra bacımın ərinə göndərdiyim məktubların birində bu sözləri yazmışdım:“Bax,adam ol demişdin,mən də adam oldum!” Onun mənə cavab olaraq yazdığı məktub bu sözlərlə bitirdi:“Otuz il keçdi son görüşümüzdən,atan öldü,gələ bilmədin,anan öldü,gələ bilmədin qardaşın öldü,gələ bilmədin,qohumlarımızdan bir çoxu öldü,gələ bilmədin,bax mən də ölürəm! Elə adam olmaq yerinə dağlarımızın bir mağarasında bir heyvan olaydın və biz də hərdənbir gəlib səni görə biləydik!” 2012-59-AT DAŞQASI Bizim Miyana şəhərimizdən uzaq olmayan,Fərəhi qarpız bostanlarına yaxın bir yerdədir Qumlu dağı.Qumlu dağı gerçəkdə bir dağ yox bir təpə olsa da,mənim uşaqlıq çağlarımda onun üstündən dünyanın ən gözəl uzaqlarını görə biləcəyim uca bir dağ idi.Təkbaşına Qumlu dağına gedə bilməsəm də məndən böyük qardaşımla zaman-zaman o dağa gedərdim.O dağın ardında bir qurdun görünməsini eşitdiyimdə onun üstündən dünyanın ən gözəl uzaqlarını görə biləcəyimin sevincinə qorxulu bir həyəcan və ürkək bir maraq da qarışmışdı.O zamanlar bizim məhəllədə bir evə qum gərək olduqda gedib oradan gətirirdilər.Bizim evə də qum Qumlu dağından gələrdi.Evimizin qapısının önündə bir daşqanın gəlib durduğunu görərdim.Daşqanı çəkən bir at olurdu.Bir at:yiyəsi kimi yorğun,yiyəsi kimi arıq,yiyəsi kimi qan-tər içində.Mənim gözümdə o daşqa Qumlu dağına bulaşmışdı.Qumlu dağının dünyanın ən gözəl uzaqlarını mənə göstərə biləcək üstünə; Qumlu dağının qorxu qarışmış o gözəlliyinə.Daşqaçı qumu bel-bel yerə atarkən evimizi Qumlu dağının havası və nəfəsi doldurardı.Daşqa hər zaman bizə gələndə onun təkərlərinin və atın nallarının daş döşəmədə səslənişi Qumlu dağının bizim evə gəlişiydi.O böyüklükdə Qumlu dağına bizim dar küçəmizdə və evimizdə yer olmasaydı,mənim uşaq köksümdə o yer vardı.2012-60-DAR AĞACI Atamın və qardaşımın evə gətirdiyi qəzetlərə mən də baxardım.Hələ oxuya bilməsəm də onlarda verilən fotolardı məni maraqlandıran.Onlar bizim ölkənin şəkilləri idi.Oxumaq bilmədən ölkəmizi o şəkillərlə oxumağa başlamışdım.Onların bir çoxu üz-gözlərini tük basmış,qaşqabaqlı və yorğun qaçaqçıların fotoları idi.Onların içində gülənlər çox az olurdu.Vardıysa,tək-tük lotereyada birdən bir qucaq pula çatanların fotoları idi.Qatillərin,cinayət işləyənlərin fotolarının sürəkli sərgisiydi o qəzetlər.Bayram vaxtlarında da öz şanlı görkəmi ilə bütün onların bir heçlik və bir boşluq olduğunu vurğulayan şahlar şahı şahımızın fotosu verilirdi.Oununkı bütün o birilərinkinin üzərində dururdu,çox üzərinrdə,çox.O foto uşaq ürəyimdə bir arzu oyadardı:keşkə bütün şəkillər onunkı kimi olaydı,üz-gözlərini tük basmayaydı,acıqlı-acıqlı,öfkəli-öfkəli baxmayaydı və onunkı kimi şanlı və gülərüzlü olaydı! Bütün o fotoların içində məni daha çox maraqlandıran bir foto vardı.Mən onu baxdığım qəzetlərdə çox görərdim.Onu hər gördüyümdə daha da maraqlanar və həm də içimdən bir sarsıntı keçərdi.Qorxuyla qarışıq anlaşılmaz sorğular duyardım.O,dar ağacından aslanan insanların fotoları idi.Nədən insanı dar ağacından asırlar? Ağacları çox sevən,onların çiçəyini,meyvəsini gözləyən və onlara həvəslə dırmaşan mən bütün ağaclar içində yalnız dar ağacından qorxurdum.-61-Biz ağacların dilini bilmirik,necə ki,onlar da bizim dilimizi bilmirlər.Bilsəydilər,dil açıb deyərdilər:Biz sizə tər-təmiz hava verdik,sərinlik verdik,hər rəngdə gözəl qoxulu çiçəklər verdik,bir-birindən dadlı meyvələr verdik,bizim ölümüz belə ev-ev sizin yaşamınızı rahatlaşdırdı,gözəlləşdirdi,hər birimizə bir ad verdiniz,o adla razılaşdıq,amma bütün dünya ağaclarından bir sorun,onların hansı dar ağacı olmaq istəyir sizin üçün? 2012-62-KARVANSARA Hər bayram qabağı dayımın Dəmirçi kəndindən bizə gəlişi,onun xurcunundan çıxan rəngli yumurtalar,əldə toxunmuş naxışlı corablar baharın evimizə atdığı ilk addımıydı,günəş,çiçək və ilıq küləklərlə dolu ilk addım.Dayım eşşəyiylə gələrdi bizə gələndə.Eşşək,dayımı,sovqatla dolu xurcununu öz arxasında daşıyaraq təpələrdən aşa-aşa,yollardan keçə-keçə bizə gətirərdi.Bizə dayım dolusu,xurcun dolusu sevinc gətirən eşşəyin özünün bunca sevincdən heç bir payı olmazdı; nə biz onu görə bilərdik,nə də o bizi.Evimizdə yer olmadığından dayım eşşəyini karvansaraya burxıb onsuz gələrdi bizə.Dayım bizdə qaldığı sürədə axşamları eşşəyinə ot vermək üçün karvansaraya gedərdi.Dayımın eşşəyini görüm deyə mən də onunla karvansaraya gedərdim.Karvansaranın yarımqaranlıq,darıxdırıcı bir tövləsi vardı.Eşşək orada qalardı.Hər axşam dayımla karvansaraya gedəndə dayımın eşşəyini o yarımqaranlıq,cansıxıcı və kədərli tövlə ilə yüklənmiş görərdim.Eşşək başını qaldırıb dayımın üzünə baxardı,dilsiz-dilsiz.Sanki o gözləri dil açıb səs çıxarmadan dayıma söyləyərdi:“Canım çox sıxılır burada,bəs nə zaman yenə də kəndimizə dönəcəyik?” Karvansara mənim üçün dayımın eşşəyinin o dərin qürbəti idi.Dayımın üzünə baxan o iki iri və dumanlı gözlərinin için-için,səssiz-səssiz sorğusu:-63-“Canım çox sıxılır burada,bəs nə zaman yenə də kəndimizə dönəcəyik?” 2012-64-YUXARI ÇARRAH Hər bir ölkənin,hər bir şəhərin,hər bir kəndin öz yuxarı çarrahı var.Dünyanın belə bir yuxarı çarrahı vardır.Ora bir meydandır ki,bütün olayların xəbəri oradan gəlib keçər; birinci olaraq orada səslənər.Bir ölkənin,bir şəhərin və bir kəndin zəfər sevinci o meydanda çalğı-çalğı,mahnı-mahnı yüksələr.Yenildimi,çiliklənmiş qüruru,ərdəmi də orada sarsılmış ayaqları dibinə tökülər.Bizim şəhərimizin də yuxarı çarrahı bu çarrahlardan biri idi.Ölkəmizin milli azadlığının gur səsi,bizim şəhərimizdə o meydandan yüksəlmişdir.Qəhrəman bacılarımızın,qardaşlarımızın qan içində yenilməsi də oradan bildirilmişdir.Ölkəmizə ölüm əsdirən qara bayraqlar dalğalanmağa başlarkən dinçilərin də insan şərəfindən,insan haqlarından öc almaları da orada qırmanc-qırmanc gerçəkləşmişdir.Şahın tanrılıq çağlarında yuxarı çarrahın tən ortasında onun şahanə bir heykəli vardı.Xalq o heykəlin ağır ayaqları altında yaşamaqda idi.Hər il qəhrəman qızlarının,oğullarının qətl gününü bayram edən düşmənlərinin şənliyinə qatılıb uca tanrıdan dünya durduqca o heykəlin də orada durmasını diləyirdi.O gün yenə də xalqımızın belə bir bayramıydı.Düşmənləriylə əl-ələ şənlik edir və ulu tanrıdan o heykəlin min illər boyunca orada durmasını diləyirdi.O gün də yuxarı çarrahda hər ilki kimi çıxışlar oldu və hər çıxış edən xalqımızın sonsuz sevgi və sədaqətini o heykələ bildirdi.Ən sonda gənc bir oğlanın çıxış edəcəyini söylədilər.O oğlan gəlib heykəlin ayaqları-65-dibində durdu.O da ölkəmizin bütün gəncləri adından öz tükənməz sədaqət və sevgisini o heykəlin qulağına çatdırdı.O gənc oğlan mənim ən dəyərli dostum və yer üzərində ən sevdiyim bir insandı.Nə qədər gözlərimi və qulaqlarımı aldatmağa çalışsam da,gözlərimin gördüyü oydu və qulaqlarımın eşitdiyi onun səsiydi.Mənim bu dostum,susamışam,su tapılmır desəydi,içiləcək yalnız mənim qanım olsaydı,ondan əsirgəməzdim.Ölürəm,yalnız sənin ölümün məni qurtara bilər desəydi,yaşamımı bir yoxsul çiçək dəstəsi kimi onun əllərinə verərdim.Ən çox sevdiyim,yağlı boya ilə işlədiyim bir rəsmim və çox sevdiyim bir fotom vardı onda.Evlərinin qapısı qarşısında durub onları mənə geri verməsini istədim.O,içəri keçib əlində tutduğu foto ilə geri döndü.Onu parça-parça cırıb ayaqlarımın dibinə səpələdi və qapını bağlayıb getdi.Bir neçə gündən sonra ondan bir məktub aldım.O,öz məktubunda mənim ruh xəstəliyinə tutulduğuma şübhəsi qalmadığını bildirirdi.Mənim də röyalarımın ən gözəlinin ölüm hökmü yuxarı çarrahda oxundu.* çarrah:dörd yol ayrıcı,meydan 2012-66-ƏMƏN Bizim şəhərimizdə Əmən`ni kim tanımazdı ki! Bazarda,meydanlarda,alış-veriş yerlərində,karvan-saraların qapısı ağzında durar və yükünü daşıyacaq müştərisini gözlərdi.Arxasında palanı,çiynində kəndiri vardı.Buz baltası kimiydi Əmən; enli və qalın qaşları vardı.Onun ayaqlarında heç zaman ayaqqabı görmədim.Yazmı,yaymı,qışmı ferq etməzdi ona; qışın qarında,buzunda ayaqyalın dolaşardı.Qoca bir ağacın yer altından daşıb torpağın üstünə yayılan qalın köklərini andırardı ayaq barmaqları.Əmən`in səsini heç eşitmədim.“Əmən çox bayatı bilir,istədiyi vaxtlarda söyləyər.” Deyənlər vardı.Yazıqdır,yoxsuldur deyə onun ovcuna pul qoyanlar da olardı; Əmən heç kimdən pul qəbul etməzdi.O,ovcunda tutacağı pulu yalnız və yalnız öz əməyiylə qazanmaq istərdi.Əmən`in səslə gülməsini heç görmədim.Sanki o,ömrünün bütün gülüşünü seyrəkcə üzünə yaymışdı.O dağınıq gülüş onun üz-gözündə hər zaman sezilərdi.Bildiyimizə görə mağaralarda yaşayan ilkin insanlar tək bir tanrıya və ya tanrılara və onların mələklərinə deyil,təbiətin qorxulu və canlı güclərinə inanarmışlar.O ilkin insanlar öz ilkin düşüncə və xəyallarıyla mələyin olmasına inansaydılar,onların xəyalındakı mələk Əmən kimi ola bilərdi:Onun kimi qalın-qayım,Onun kimi kələ-kötür,-67-Onun kimi duru,Onun kimi böyük,Onun kimi uşaq,Onun kimi üzündə silinməyən,açıqlanmayan və uzaq bir gülüş,Bir gülüş ki,mələyin özü olmasa da yaşayan,Qışın sərt və donuq üzündə belə görünə bilən.2012-68-KOBLAN Koblan`lı dostum Sirus üçün Anamın mənə söylədiyi nağılları içində qorxulu olmayanı heç yoxdu.Yenicə doğmuş qadınların ciyərini qoparıb bulaq sularında yuduqdan sonra yeyən aleybanılar,quleybanılar,gecənin qaranlığı və səssizliyi içində kəndin yaxınlığındakı təpənin ardında çalıb oxuyan və şənlik quran cinlər və bu kimi qorxulu və görünməz varlıqlar anamın nağıl ormanlarının qorxulu və sirrli sakinləriydilər.Anam o nağılları o qədər inamla,o qədər ürəkdən və içdən söylərdi ki,bütün onları öz gözləriylə gördüyünə inanardım.Anam danışarkən,söylədikləri,kino pərdəsi kimi üzündə canlanıb gözlərimin önündən keçərdi.Bir gecə anam bir cin nağılı söylərkən o cini onun üzündə görüb dəhşətdən anamın üzündən qaçıb qucağına sığındım.O:“Bala,nədən qorxursan,qorxma,nağıldır day!” deyə başımı sığalladı.Uzun illərdən sonra belə,dünyamızın insan işıqlarından boşalmış qaranlıqları mənim üçün anamın qorxulu və görünməz cinlərinin şənlik qurub çalıb oynadıqları və oxuduqları yer idi.Anamın bütün nağılları içində qorxulu olmayan bir nağıl vardı.O nağıl Koblan nağılı idi.O nağıl əslində nağıl deyil,anamın bir neçə dəfə olduğu Koblan kəndindən sözləriyidi.Anamın o sözləri şirin bir nağıl kimi qulaqlarımda səslənərdi.Nağıl bildiyim bu sözlər yuxuma açılan ən gözəl bir-69-qapıydı.Bu qapının ardında nə qaranlıqları dolduran qorxulu cinlər vardı və nə də yenicə doğmuş qadınların ciyərini qoparıb yeyən aleybanılar və quleybanılar.O qapının ardından qayaları yara-yara,qıvrıla-qıvrıla gedən bir cığır açılırdı.Qayaların bir yanı sıldırım dağlar və bir yanı da dərin bir uçurum idi və uçurumun dibində Qızılüzən axıb gedirdi.O cığır Koblan kəndinə qovuşurdu.O kəndin insanları qonaqsevər və sevimliydi.Evləri qartal yuvaları kimi,bir-bir,hündür və qocaman qayalar üzərində.Gecələri Qızılüzən`in min illərdən bəri söylədiyi nağıllarıyla gözlərini yumur və səhərləri onun işıqlanan şırıltılarıyla gözlərini açırdı o kənd.Koblan`a ilk gedişimdə anam artıq qocalmışdı.Nağılın yolu hər zaman gerçəyin yolundan fərqli olmuşdur.Nağılın qanadlanan quşu gerçək olmayan dünyalara qona bilmişsə,gerçəyin quşu ya qəfəslərdə can vermişdir ya da bağrına sancılan oxa qurban getmişdir.Anamın Koblan nağılı gerçəyin özüydü.O zamandan sonra Koblan`a hər getdiyimdə anamın ən sevdiyim nağılını dinləməyə deyil onu bir başa görməyə və yaşamağa gedirdim.Artıq mən özüm anamın nağıl quşu olmuşdum.Gerçək olmayan dünyalara deyil,gerçək olan Koblan kəndinə uçub qonurdum.Hər qonuşumda da anamın nağılı bir daha gerçəklik qazanır və mənə anamın dilindən eşidirmişəm kimi zövq verirdi.2012-70-QARAQANLI Bilirdi ki,ata-anasına deyərsə onunla heç zaman razı olmayacaqlar.“Sən on yaşında bir uşaq,həm də bir qız uşağı,gənc oğulların,yekə kişilərin güclə iş tapa bildikləri böyük şəhərlərəmi getmək istəyirsən? O şəhərlərin ayaqları altında bir qarışqa kimi əzilməzmisən?” Deyəcəklər.Bütün bunları bilə-bilə,yenə də onlar kimi böyük şəhərlərə gedib işləmək arzusu onu rahat buraxmırdı.Bilirdi ki,onların evindən bunu edəcək biri olsa,o ancaq onun özü ola biləcəkdir.Bir bacısı və bir də qardaşı vardı.Hər ikisi də ondan kiçik.Anası evdən uzaq ola bilməzdi.Evlərinin ən böyüyü və böyük şəhərlərə gedib işləyə bilən atası da hər zaman xəstə idi.Atası əkin-biçin işlərində də ansının yardımından asılı oldurdu.Bir səhər xoruzların hələ ilk banı kəndin şirin yuxudan daha da ağırlaşmış göz qapaqlarını açmadan evlərindən çıxdı.Kəndin içiylə burula-burula keçən,bir az irəlidə kənd bağlarının üstüylə gedən və dağlardan qıvrıla-qıvrıla Qızılüzən`ə doğru enən cığırla irəlilədi.Bu onun dünyası olan kəndlərindən ulduzlarca kəndləri və şəhərləri olan bir dünyaya ilk çıxması idi.Günəş dağlardan boylanmağa başlarkən,Qızılüzən`in suları qat-qat qaranlıqları soyunub günəşin altun işıqlarını geyinərkən o,artıq çayın kənarına çatmışdı.Ömründə birinci dəfə qarşılaşdığı bu olduqca gözəl,olduqca yeni görüntü onun arzusunu öldürə bilərdi də.Qabarıb-71-dalğalanan,böyük qayaları belə yuvarladıb apara bilən bu suları necə adlaya biləcəkdi? Evlərinə dönə bilərmi? Endiyi o uzun yolları yenə də çıxa bilərmi? Bunu bacarsa da,yenə də evlərinə dönüb ailəsinin o ağır və ümidsiz yaşamına dözə biləcəkmi? O çayı keçməyə,ulduzlarca kəndləri və şəhərləri olan o dünyaya qovuşa bilməyə hələ ümidi tükənməmişdi.Günəş batırdı.Qızılüzən suları qabarıb qaranlıqları qat-qat geyinirdi.Günəş doğurdu.Qızılüzən suları qaranlıqları soyunaraq əyninə geydiyi parıl-parıl işıqlarla axıb dağların ardında gözdən itirdi.Beləcə işıqlardan boşalan günlər və qaranlıqlardan boşalan gecələr bir-birinin yerini alırdı.“Qurdmu yedi,ilanmı vurdu,nə gəldi zavallı uşağın başına?” Düşünə-düşünə,deyə-deyə və onu araya-araya atası və kəndin bir neçə adamı gəlib Qızılüzən`in kənarına vardılar.Qız oradaydı.Bir kolun dibində büzüşüb qalmışdı.Yaxınlaşıb başının üstündə durdular.Qız qarşılarındaydı,orada deyilmiş kimi:dilisiz,soyuq,cansız.Qızın ata-anası dağlardan enib qızlarının yatdığı yerdə bir dam tikdilər.Yer sürdülər,yer əkdilər.Orada yaşadılar.Zamanla onların tikdiyi damın yanında damlar tikildi.Damlar artdı və bir kiçik kənd oldu.Qız hər il ata-anasını sevindirsin deyə,yamyaşıl onların yanına gəlirdi.O,yaşıllıqları mavi,sarı və ağ çiçəklərlə bəzəyirdi və sonra onların içinə qucaq-qucaq qıpqızıl lalələr səpələyirdi.-72-Nə yazıq ki,bu gəliş hər zaman çox qısa olurdu.Qız gələn il yenə də dönsün deyə uzaqlara gedirdi.Qaraqanlı`nın baharları olduqca gözəl,olduqca qısa olur! 2012-73-DƏRƏXƏRMƏN Mənim böyüdüyüm Aşıq-Dərvişlər məhəlləsinin ayağında açılan yoxsul bir məhəllə idi Dərəxərmən.Bir zaman dərə olduğunu görsəm də,nə zaman xərmən olduğunu heç görmədim.Oradan hər gün olmasa da,tez-tez gəlib keçdiyim olardı.Dərəxəmən`i düşünəndə,orada yaşayan yoxsul insanların bir çoxunun alın yazısının nəsə bir “bazlıq”la bağlı olduğu gözümün önündə canlanar:Quşbazlar,qumarbazlar,xoruzbazlar,itbazlar,qızbazlar,uşaqbazlar və unutduğum bir çox bazlıqların yurd etdiyi bir məhəllə.Hər bir “bazlıq”ın o məhəllədə öz alınmaz qalası vardı.Sanki çevrə məhəllələrdən də hər çeşid “bazlıq”lar oraya axıb tökülür,orada öz son biçimini qazanır və son adını ala bilirdi.Bütün bunların üzərində ünlü bir mollası da vardı.O da allah”bazlıq” və şah “bazlıq” la yaşayırdı.Şahımızın başının üzərində böyük tanrının qoruyan və qutsal əllərinin durmasını məscidlərin minbərindən vəz edirdi.Dərəxəmən`dən axıb keçən bütün bu “bazlıq”ların kirli axımının toxuna bilmədiyi və gözə çarpan bir yerdə dururdu o ev.Abanes`in ikiqatlı evi.Abanes,adından göründüyü kimi,erməniydi və bizim şəhərdə meyxanası vardı.Çaxır çəkib satmaq müsəlmanlara həram olduğundan ölkəmizin hər yerində olduğu kimi bizim şəhərdə də erməni olan Abanes`in boynuna qoyulmuşdu.Erməni Abanes çaxır çəkir və müsəlman müştəriləri alıb içirdilər.Allahın və həkimlərin əlac edə bilmədikləri xəstəliklərini,dərdlərini,həsrətlərini və kədərlərini bir neçə saatlığa Abanes`in çaxırları ilə əlac edə bilirdilər.Orucluq ayında da Abanes meyxanasını bağlayıb ailəsiylə səfərə çıxırdı.Müsəlman müştəriləriysə o-74-dönənədək ah çəkib qan tüpürür və onun yolunu gözləyirdilər.Abanes`in o ikiqatlı damı,o kirli axımların ortasında hələ kirlənməmiş,ləkələnməmiş,hələ şərəfini itirməmiş bir ada kimi dururdu.Abanes`in qadını bizim şəhərimizdə çadrasız gəzən birinci və sonuncu qadın idi.O,mənə hər zaman istədiyi hər yerə uça biləcək və sevdiyi hər mahnını ötə biləcək sərbəst quşları andırardı.Onların üç uşaqları vardı.Zavin mənimlə bir sinifdə oxuyurdu.Sərkis məndən böyük qardaşımla yaşıtdı.Orta uşaq olan Ayda isə qızlar məktəbinə gedirdi.Bizim şəhərimizdə də məktəb qızları içində çadrasız və baş örtüsüz qız Ayda idi.Kitablarını köksünə basaraq,Dərəxərməndən yollanıb mənim atamın bazardakı dükanın önündən gəlib keçər və məktəbə gedərdi.Yerişində,görünüşündə ərdəmli və toxunulmaz bir gözəllik vardı.Onu izləyən və döşlərinə əl atmaq istəyənlərdən də eşitmiş olduğum vardı.İnsana sayğı və şəfqət duymağımın nə zamandan və nə yaşımdan başladığını bilmirəm; amma onu görərkən köksümün bu kimi duyğulardan qabarmasını deyə bilərəm.Mən hələ orta məktəbə keçmədən Abanes ailəsiylə şəhərimizdən köçüb getdi.Onun artıq boşalmış ikiqatlı evi Dərəxərmən`in kirli axımlarının tam ortasında ağacları doğranmış,heç bir quş ötməyən və üzərinə bir qağayının belə qanadları gərilməyən bir adacıq kimi dururdu.2012-75-BİR GÜNƏ AÇILAN GECƏ Şərabımın qalanını orada içim deyə pəncərəyə yaxınlaşdım.Bu mənim çoxdankı alışqanlığımdı.İşıqları söndürüb pəncərə önündə duraraq şərabımın son qurtumlarını orada bitirirdim.İşıqların sönməsi və qaranlıqların içəriyə dolması ilə içərini eşikdən qoparan işıq-qaranlıq hüdudları da ortadan qalxır və mən bütün gördüklərimin bir parçası ola bilirdim.Şərabımdan qurtum-qurtum içərək gecənin bütün görüntülərini dərindən dərinə seyr edirdim.O gecə də bir çox gecələrdən biri idi.Mən idim,qaranlıqlar idi və gecə görüntüləri.Dünyanın bütün səssizliyinə bürünüb ayaq üstə uyuyan şam ağacları önümdə ucalırdı.Onların üzərində gördüyüm ilk ulduz çox uzaq,dərin və şirin bir röyadan məni süzən bir göz kimi idi.Ondan bir az aralı,bir az uca yerdə duran,köksünə düşmüş insan ayaqlarının iri ləkələrini göstərmək istəmircəsinə incələn ay görünürdü.Bunlar başlayacağım yuxunun ilk addımı idi.“Belə bir gecənin sonunda başlayacaq bir gün nə qədər gözəl ola bilər?!” düşünürdüm.Göy üzündə bir əlçim bulud belə yoxdu.Hər gecə özünü duyduran ən xəfif küləklər belə ağaclara sarılmış uyuyurdu.“Sabah yenə ormanlar olacaq və mən olacağam.Günəşin ilıq işıqlarını əmən,gözlərini dünyaya yenicə açmış yarpaqlar,rənglərə boyanmış kollar və bütün bunların sevincini uca səslə bildirən quşlar.” keçdi xəyalımdan.Gecənin sonunda mənə qollarını açmış belə bir günün sevinci ilə yatağıma uzandım.Gecədən nə qədər keçdiyini bilmirəm; gecəni var gücü ilə doldurub daşan bir bağırtı,bir gurultudan oyandığımı-76-gördüm.Pəncərəyə çarpılan çiliklənmiş budaqların səsləri,ağacların ölüm-dirim savaşında o amansız basqına duruş gətirmələrindən yaranan uğultular,bir sözlə eşikdən eşitdiklərim bütün səslər sanki yaşadığım o gözəl axşam və mənə uzaqlarda qollarını açmış o altun gündüz taleyin söylədiyi bir yalanmış.Sanki tale məni yuxuya verdikdən sonra gecənin qaranlıqlarında gizlədiyi qosqocaman bir divi oyatmış,gecəni və onun içində olan nə varsa o divin amansız pəncələrinə vermiş və ondan hər nəyi darmadağın etməsini istəmişdir.Səhər pərdəni çəkərkən gecə boyu baş verənlərin hamısı gözümün önünə sərilmişdi.Artıq döyüşü bitmiş bir döyüş meydanı idi pərcərə ardında olanlar:yıxılmış ağaclar,budanmış budaqlar,didilmiş rəngli kollar və çiçəklər.Bütün bunları inanılmazlıq və çaşqınlıq içində seyr edərkən havada oynamağa başlayan qar dənələri gördündü.Yataq otağından çıxaraq gedib bağçaya açılan axşam durduğım pəcərənin önündə dayandım.Yenicə yaşıllanmağa başlayan ağacları və rənglənən kol-kosları incə bir ağ rəng örtməkdə idi.Yağan qara baxarkən qar birdən kəsdi.Görünməz əllər buludları parçalayıb böyük bir mavini göy üzünə sərdi.Gözlərim o gözəl mavi parçasını seyr edərkən haradansa tutğun və qabarmış bulud topaları gəlib havanı qapsadı.Buludlar burula-burula qaraldı və birdən dolunun ilk iri dənələrinin pəncərəyə çarpmasını gördüm.Bir an içində çarpılan,tullanan,dağılan,səpələnən dolu dənələri yerlə göyü doldurdu.Birdən dolunun yerini çarpaz yağan bir yağış aldı.Yağış yağarkən göydə qıvrılıb açılan buludlar seyrəklənməyə başladı.Durulaşan,işıqlaşan geniş bir mavi axaraq göy üzünün əngin bir parçasını doldurdu.O mavinin ən-77-hündür ucundan yerin ən uzaq bölgələrinə enən bir göy qurşağı açıldı.Göy qurşağını öz sehirli rəngləri ilə ta dərinlərimdə gördüm.Qapının döyülməsini eşidərkən dərin bir yuxudan oyanmış kimi oldum.Açdığım qapının ardında sevimli dostum durmuşdu.Əllərində bir dəmət çox gözəl bahar çiçəkləri tutmuşdu.Mənə baxaraq isti-isti gülürdü.Gözlərindəki:“yenə də unutdunmu?” sözlərini mənə oxutmaq istəyirdi.O sözləri o an oxudum.Mənim doğum günümü yadıma salmaq istəyirdi.Qollarımın açılması ilə onun boynuna sarılması bir oldu.2012-78-BÜTÜN RƏNGLƏRDƏ YATAN QIRMIZI QIRMIZI bütün rənglərin başqa rəngi qırmızıdır qırmızının başqa rəngi qırmızıdır həyatın başqa rəngi qırmızı,ölümün başqa rəngi qırmızıdır.qırmızı çağırır –insanı həyata insanı özünə insanı ölümə və zülmü iqtidara quşu gülləyə çağıran odur nə öskürək yaşılı nə təbəssüm sarısı nə qadın tənhalığından ağ-qara nə kişi qorxaqlığından tünd qəhvəyi-bizə qırmızını yalnız qırmızı öyrədir qırmızını özü öyrədir əllərindən su içib böyümüşük,qırmızı gələcəyə inanmağı gilas yığaraq öyrənmişik döşlərindən dizlərindən öpüb diz çökməyi gözlərindən öpüb ayaq üstdə ölməyi tanımışıq.təkcə sən danışa bilərsən,qırmızı başqa rənglərin sözü tükənib bir sözünlə təzədən doğulacaq,bir baxışınla dan yerindən axacaq qaranın həqiqi rəngi.-XAQANİ HASS--79-Zorba`nın qadının dediyinə görə o,ömrünün son anlarında xəstə yatdığı otağın pəncərəsi önündə durub uzaqlarda görünən dağları seyr edərək bir at kimi kişnəyirmiş.Zorba`nın necə bir insan olduğunu və necə yaşamaq istədiyini oxuyanlar bilirlər ki,o kişnəyən at Zorba`nın ruhundakı at idi.Dırnaqlarıyla yeri döyəcləyib kişnəyərək ölümün amansız yüyənindən qurtulmaq istəyirdi.Köpürən yalmanı ruzgarda buğlanaraq dördnala çapmaq istəyirdi çapmaq.oyanmaqda olan yaşılgözlü baharların tumurcuq-tumurcuq gülüşlərindən,ilıq-ilıq dolğunlaşan qabarmış köksündən dördnala çaparaq keçmək istəyirdi keçmək.Sərin kölgələrdə gərnəşən yayların qoynunda dolub daşan şipşirin və günəşlə dolu meyvələrindən dördnala çaparaq keçmək istəyirdi keçmək.Zorban`nın ruhundakı,dırnaqlarıyla yeri döyəcləyən o at bilirdi ki,o,bir daha bunların heç birini yaşaya bilməyəcək və bir azdan bir ruzgar onu bir yarpaq kimi ölümün sonsuzluğuna sürükləyəcəkdir.Arzunun,həsrətin daşqınlığının ən son nöqtələrinə varan o anlar bir azdan batan günəşlə qıpqırmızı batacaqdır.*** Ormanın ağır-ağır nəfəs alan səssizliyini dəhşətli bir çığırtı yırtıb qanadırdı.O çığırtı durmamışdı,qaçırdı.Sanki dünyamızın eşitmədiyi o çığırtı başqa dünyalara varıb da,onlara açmaq istəyirdi ağrılarını.Bir insan çığırtısına heç bənzəmirdi.Yaşamaq haqqı amansızca budanan bir heyvanın çığırtısıydı o.Yuvasının ağzında bir azdan balalarını öz tüstüsündə boğacaq tonqalı uzaqdan süzən ana bir qurdun eşidilməz çığırtısıydı o.-80-O çığırtı qızıldərili gənc bir oğlanın çığırtsıyıdı.Obasını ağdərililər dağıtmışdı.Ailəsindən qurşunlanan olanları olmuşdu.Onun oramanda qaçaraq çığırtısı ağrıyla dolmuş bir insan çığırtısının son nöqtəsiydi.*** Kənd uyuyurdu.Dolu ayın ağaclarla oyunundan yaranan qaranlıqları,kölgələri və yarımaydınlıqları bir gizlilik və bir söylənməzlik bürümüşdü.Bayquşların belə susduğu o anlarda eşidilirdi onun ulartısı.Pəncərəsini doldurmuş qaranlıqda saçılmış uzun saçları seçilirdi.O gənc qızdan bundan başqa heç nə görünmürdü.Gecələri bütün kənd və hər nə uyuduqdan və susduqdan sonra pəncərəsini qaranlıqlara açıb aya qarşı ulamaq onun hər gecəki etdiyi idi.Sonra isə susqunluq,susqunluq.O qızın hər gecə ulamasının nədəni bilinməz qaldı.Amma gecələrin səssizliyində onun susqunluğunun birdən parçalanması və bir yalquzaq kimi ulaması ağır bir susmanın son nöqtəsinə varıb da partlayışıydı.Zorban`nın ömrünün son anlarında o yanan həsrət və arzusunun kişnəmisini,o qızıldərili oğlanın öfkəsinin və ağrısının son həddindən yüksələn o qərib çığırtını,o qızın səssiz gecələrdə susqunluğunun partlayışından yaranan o ulartını bir rəssam hansı boyalarla rəsm edə bilər? Söz yox ki,insan yaşamından olan bu görüntüləri rəsm yolu ilə canlandırmaq üçün bir çox rənglərdən yararlanmaq gərəkdir.Ola bilsin ki,bütün o rənglərin içində heç qırmızı rəng də olmasın; amma bu durumları canlandıra biləcək rənglərin partlayışını qıpqırmızı duya bilərik.-81-O qırmızı bütün rənglərin partlama həddinə vardığında yarana bilər.Biz onu üzümüzün gözləriylə deyil,ruhumuzun gözləriylə görə bilərik.Hər bir nəsnə,hər bir durum son həddinə vardıqda onun partlayan rəngi qırmızıdır.Bu qırmızı yaşamın bütün rənglərini içəridən qabardıb partladan durdurulmaz bir gücün rəngidir.Kərəm`in Əsli`yə sevgisinin,Koroğlu`nun bəylərə,paşalara kininin son həddi qırmızıdır,həm də qıpqırmızı,od rəngində.Görünən bütün rənglər dəyişir.Bir rəng olaraq qırmızı da dəyişir.Amma o görünməyən qırmızı,qırmızı olaraq qalır.Hər nəyi dəyişdirən,hər nəyi başqalaşdıran partlayışların rəngi.son söz olaraq:Bütün rənglərdə Yatan qırmızı,Qabığı maviysə,qarasa,ağsa Partlayıb özündən atan qırmızı.2012-82-QUTSALDIR KAİNAT OLDUĞU KİMİ Qutsaldır kainat,olduğu kimi.Onu olduğundan yaxşı edə bilməzsən.Öldürmüş olarsan sən onu,Bunu istəsən,İstəsən sən onu,Tutaraq öz malın edəsən,Onu itirərsən.-Lao Tse-Dəniz kimi dərin səssizliyində bu sözləri söyləyən Lao Tse‘nin yaşadığı çağlardan artıq 2600 il gəlib keçmişdir bizim dünyada.Bu Çin filosofunun,özü özü ilə danışırmış kimi pıçıltıya və səsdən daha çox səssizliyə bənzəyən sözləri,bunca bir zamandan sonra,insanların bütün gəlişmələri ilə,öz yaşamasını,azalmaz önəm və dəyərini,bir sözlə,özü ilə daşıdığı qosqocaman və ölümsüz gerçəyini bu gündən daha uzaqlara,bütün zamanlara apara bilməkdə gücü tükənməzdir.Bütün varlıq (yer üzü və göylərdə olanlar da)qutsaldır demişdir Lao Tse.O,olduğu kimi,daha da.Daha da.Daha da yaxşı ola biləcəyin son ölçüsündə,son yetkinliyindədir demişdir.O,insanı,onun durduğu yer üzündən başlayıb kosmosun sonsuzlarınadək ucalan,varlıq dediyimiz bu qutsal tapınaq önünüdə sayğı və sevgi ilə durmağa çağırmışdır.Ona yiyələnmək olmaz demişdir; yoxsa,onu itirəcəyini ona xatırlatmışdır.-83-Bu 2600 illik zaman məsafəsində insanlar,bütün tanrılarıyla,onların göndərdiyi elçiləri,kitabları və inamlarıyla,yüz illərdən keçə-keçə,gəlişə-gəlişə,xariqələr yarada-yarada bu varlıq adlı tapınağın qutsal yasalarını ayaqlaya-ayaqlaya,yaralaya-yaralaya bu günə gəlib çatmışdır.Onu yaşadan torpağa,dənizə,dağa onu yaşatmaqda olan dünyası kimi deyil,onu fəth edəcək,onu yenəcək düşməni kimi baxmışdır.Kainatla iç-içə,nəfəs-səfəsə yaşayan bu insan həm də demişdir:“Kainatın başlanğıcıdır Hər nəyin anası.Bu ananı anlayan,anlayacaq Onun uşaqlarını.” Kainatın başlanğıcı hər nəyin anasıdırsa,demək biz insanların da anasıdır.O ulu,o sonsuz ananın ən yaxın qucağıdır dünyamız,bu yer kürəsi.Anasının südü ilə bəslənmiş,öz yaşamını ondan alan uşaq,anasının döşlərini gəmirə-gəmirə,yaralaya-yaralaya,parçalaya-parçalaya fəlakətli sabahlardan xəbər verən bu günə varmışdır.Lao Tse‘nin 2600 il bundan öncə söylədiyi sözləri eşitmək istəməyən insan,bu gün öz əli ilə törətdiyi,ölkələri,xalqları amansız dalğaları altında boğan su daşqınlarının,öldürdüyü dənizlərin,yağmurlarını zəhərlədiyi buludların fəlakətlərlə dolu sözlərini eşitməkdən boyun qaçıra bilməyəcəkdir.2012-84-QÜRUR TAPINAĞI Bilmədim,ürəyinə toxundum oğlumun,onun üçün düzəltdiyim,çox sevdiyi,şirin-şirin oynadığı oyuncağını vurub dağıtdı birdən! Mən,o oyuncağa bağışladığım zamanımı itirmişdim və oğlum isə,ondan aldığı dərin sevincini! O,çox sevdiyi oyuncağının qırılmasını istədi,amma dördyaşlı,körpə qürurunun qırılmasını istəmədi! Adını unutmuşam,bir rus rassamı çəkmişdi o tabloyu.Rəsmin ortasında bir qadın dururdu və onunla qarşı-qarşıya işğalçı bir əsgər.Qadın əllərini yanına salmışdı,əsgərinsə əllərində odlu bir silah vardı.Bir ağac kimi dururdu qadın; əsgər isə,bir top kimi,bir tank kimi.Əsgər sabah,o torpaqdan gedə bilərdi; qadın isə,o torpaqdan qopan deyildi.Qadının,o torpaqda kökü vardı; əsgərinsə,o torpaqda qorxudan başqa heç nəyi yoxdu.Almışdılar qadının əlindən azadlığını.Uca səslə oxumaq istəsəydi,uzaq zamanlardan qanadlanıb gələn doğma mahnılarını oxuya bilməzdi.Ağlamaq istəsəydi ürəyincə,ağlaya bilməzdi.Yasaqlamışdılar ona istəyincə yaşamaq haqqını.Yenilmişdi düşmən önündə qadının xalqının silahı,amma yenilməmişdi onun qüruru.O qadının gözlərindən,o qürur da baxırdı; o qadının duruşunda,o qürur da dururdu.Ormandan yenicə gətirilmiş kimi görünürdü; fil biçimində,iri bir dalğa idi sanki; oynaq,yumşaq,dipdiri.-85-Buğlanan,sapsağlam dərisi vardı; yenicə dolmuşdu gənc yaşlarına.Qaranlıq gözlərində hələ sönməmişdi sevincinin isti parıltısı.Çevrəsini sarmış insanların əllərində uzun,qalın dəyənəkləri vardı.Bir meydana gətirdilər o fili.Bir çox insanlar gəlmişdi baxmağa.Dəyənəkli adamlar,düşdülər var gücləriylə heyvanın canına! Hər gün vuracaqdılar o fili,qırılsın deyə qüruru! “Qürurlu qayalar!” deyərik,qayalarda canın,ruhun olduğuna inancımız olmasa da.Dağlarda yan-yana durarlar; boy-boy boylanarlar; alınlarında yendikləri fırtınaların tarixini,çalın-çarpaz yazarlar.Sahillərdə qosqocaman,köpürən,hayqıran dalğaların gücünün bütövlüyünü,kökslərində çilik-çilik dağıdarlar.Qayalar,”Qürurlu qayalar!” Keşkə biz insanların ən ulu,ən qutsal tapınağı,“Qürur” tapınağı olaydı.O tapınaqda dua oxuyarkən,duru sulardan keçən irili-ufaqlı,rəng-rəng balıqlar kimi,bizim də dualarımızdan dünyamızı dolduran canlıların,varlıqların qürurları gəlib keçəydi; biz onların önündə diz çöküb,hər zaman onlara qarşı sayğılı,hər zaman onlara qarşı sevgili olacağımıza and içəydik! 2012-86-DUVARIN ORMAN OLMASI DUMAN ƏRDƏM Nikos Kazantzakis öz Zorba romanında Mallarme`nin şeirlərindən söz açır.Mən onun sözlərini oxuyarkən,çoxdan bəri düşündüyüm və ancaq ürəyimcə ola biləcək bir biçimdə anlada bilmədiyim duyğularımın ən canlı və qabarıq ifadəsini tapa bildim.Kazantzakis`in bu böyük şair üzərinə söylədikləri sözləri olduqca düşündürücü olmasıyla yanaşı,çox gözlənilməz və çaşdırıcıdır da.Böyük yazıçı,yolçuluqlarının birində,özü ilə bu şairdən götürdüyü şeirlər kitabını açaraq oxumağa başlarkən,canlı,gurnəfəsli və çırpıntılı yaşamla deyil,ondan qopulmuş,canlılığını,gurnəfəsliliyini və çırpıntılarını itirmiş və seçkin sözlərdə,gözəl biçimlərdə donub qalmış şeirlərlə qarşılaşır.Kasantzakis`ə görə,bu donuqluq gözəldir; böyük bir sənətçinin billur sözlərdə,yaşamın coşğun,çağlayan qanını,gur nəfəsini və dayanmaq bilməyən döyüntülərini dondurub saxlaya bilməsidir.Bu şeirlər,bütün bunların hamısıdırsa,yaşamın sözlərdə çırpınan canlı ürəyi deyil.Odur ki,yazıçı kitabı qapayaraq,oxuduğu şeirlərdə tapa bilmədiyi ovuntusunu,yaşamın özündə aramalı olur.Bu ünlü yazıçının,Mallarme`nin şeirləri üzərinə bildirdiyi düşüncəsinə qatılmaq istəməsək də,onun sözlərində böyük bir gerçəyin olmasını da dana bilmərik.Mallarme kimi böyük bir şairin şeirləri üzərinə bu sözləri söyləyən Kazantzakis,bizim yurddaşımız Duman Ərdəm`in aşağıdakı şeirini oxumuş olsaydı nə deyərdi görəsən?!-87-Muuuuuuuuuuuuuuuu-Sara səni sevir mən!-pi!!!? Yalançı Hələ nə qədər? E İ N K C N!!!-inansın mən?-istərsən bulvarları otlaram!!! Süd də verərəm! Bax muuuuuuuu-oldu,mən də sevir muuuuuuuu-inəkləri şəhərə qoymurlar axı Duman!-gəl kəndə gedək.-yooo aaa canım qoymaz-elə də gəl adam kimi sevişək!-yooo! Muuu kimi ba muuuuuuuuuuuuuu Şeirin nə olması,nədən söz etməsi şairin nəfəs alma kimi doğal haqqıdır.Amma şeir deyə yazılan sözlərin şeir olmaması şairin onu yazarkən şair olmaması deməkdir.Bir insan,doğrudan da şairdirsə,şeir olmayan sözlərini şeir bilirsə,o insan nə zaman şair olduğunu öyrənməlidir və yalnız o zamanlarda şeir yazmalıdır.Lirik şeirin teması nə olursa olsun,qalın pərdələr ardından içəriyə yol açan küləklər kimi deyilsə,ruhumuzun durğunluğundan öz yeni varlığıyla əsib keçə bilməyirsə,o,öz içində boğulmuş,durğun bir havadır və sonuc olaraq,şeir ola bilməyən ölü sözlərdir yalnız.Böyük şairlərin poeziya dünyasında varlıq və yaşamla oynamaqlarını bilirik.Nəsnələrlə ilk qarşılaşan uşaqlar kimi,onlar da varlıqla,yaşamla ilk qarşılaşırlar sanki.Nəsnələrlə oynayaraq onları tanımağa,öyrənməyə-88-çalışan uşaqlara bənzəyirlər onlar da.Fazil Hüsnü Dağlarca`nın,Pablo Neruda`nın əngin yaradıcılığında buna nə qədər örnək vardır! Muuuuuuu.şeirində isə,şair ruhunun varlıqla oynamağı deyil,kökləri ruhda olmayan və ancaq dildə yerləşən sözlərlə oynaqlamaq vardır.Böyük şairlərin və uşaqların varlıqla onamaqlarında varlığı yeni bir gözlə öyrənmək varsa,sözlərlə oynaqlayan bir şairin sözlərində isə heç nəyi öyrənmədən bir an atılıb düşməkdən başqa heç nə ola bilməz! Duman Ərdəm`dən yalnız bu “şeir!”i oxumuş olsaydıq,bütün bu sözləri yazmağa da bir ehtiyac duyulmazdı.Halbuki,o “boyayırıq”şeirini də yazmışdır.Bu şeirin dəyərinin birinci qatını elə şeirin ana nəsnəsi ilə aça bilərik:duvar! Duvar,bir məsafənin və ya bir yolun bitdiyi və sona vardığı və hər bir gedə bilməni durduran bir nəsnədir.Duvar,uçuşun və az qala xəyalın belə dayanmasının simbolu kimi səslənir qulaqlarımızda! İnsanda belə bir duyğu oyadan,belə bir özəllik daşıyan duvar sözü,şeir gücüylə önüalınmaz bir yola çevrilə bilir.Bir yol ki,bizi ən yabanı özgürlüyümüz olan balta girməmiş ormanlara qovuşdurur; meymunları çığıran və şanlı aslanları hələ insan qəfəsindən xəbərsiz olan və hər bir duvara meydan oxuyan ormanlara! Bu çəpərsiz,bu hasarsız dünyanın bir duvar üzərində çox az cizgilərlə yaranmasının birdənbirəliyində,gözlənilməzliyində bir röya havası vardır; ən dəyərli,ən gözəl sənət əsərlərinin ana qaynağı olan röya.Bu şeirdə,sözlər şair üçün oynaqlama aracı deyil,ciddi bir sənətçi ruhun öz dərinlikləriylə oynamağını sağlamaqdadır.Sözlər,oyaqkən röyaya qovuşdura-89-bilmişdir şairi.Və bu şeiri oxuyan biz oxucunu da bütün yollara son qoyan bir duvardan,özgürlüyün yabanı,əngin və sirli dünyasına götürə bilmişdir:Boyayırıq.Boyayırıq odamızın duvarını könlümüzdən keçəni rəsm edirik öncə bir dəstə quş sonra qara bir yol rəsm edirsən mənsə yollanıram ikimizi gedirik sonra meşələr olur marıdır aslanlar ağacdan aslanan meymunlar təsadüfən toxunuruq bir-birimizə sığınır dodaqların çırpınaraq dodaqlarıma quşlar uçur tullanır pencərədən fırçalar dağılır boyalar qanayır duvarlar 2012-90-AZ SÖZLƏRİN ÇOX SÖZLƏRİ Məlihə Əzizpur`un “kiçik hekayələr“ ini Alatoran dərgisində oxuyarkən,Goethe`dən bir zaman oxuduğum bir düşüncəni andım:“Hər kiçik bir durum,hər bir gözqırpımı belə,özündə sonsuz bir dəyər daşımaqdadır; çünkü o,bitməz bir zamanı təmsil etməkdədir.” Bu kiçik və bir çox hallarda,miniatür hekayələrdə,yazıçı,yaşamın belə kiçik durumlarından və gözqırpımlarından yola çıxmışdır.Onun zamandan qoparıb durdurduğu bu ufaq durumlar,bir xalqın ruhunun tən ortasından gəlib keçən acılar,ağrılar,həsrətlər,dəhşətlər,işgəncələr,və fəlakətlərlə dolu uzun bir zamanın parçalarıdır.15 hekayəni içinə alan bu toplu,bizim insanların ruh dünyasından və gündəlik sarsıntılı yaşamından,ən az boyalarla,cizgilərlə işlənmiş rəsm əsərlərini andırır.Elə buna görə də,söyləməkdən daha çox,göstərmək var bunlarda.Bunlar,oxucunu diqqətlə baxmağa və sözlərin altından keçən əzilmiş,qanamış,çeynənmiş və qaranlıqlarda yaşamaqdan qaraltılara çevrilmiş insanları görməyə çağırır.Bu hekayələrə kədərli bir qapı kimi açılan ən birinci hekayə ancaq üç cümlədən oluşmuşdur.Burda,bir çox insanlardan biri olan bir insanın yalnızlığının tanığı oluruq.Bir yalnızlıq ki,qaranlıq,dərin və havasızlığıyla nəfəsi boğan bir quyu kimi,bu azsözlü hekayənin hər bir sözünü doldurmuşdur.Kimsəsiz bir gecənin içində,uzaqda ağaran yiyəsiz,buraxılmış və unudulmuş o tikintidən başqa dünyada heç nə,heç kim yoxdur! O,-91-bütün yaşamdan ayrılmış,qaranlıqda bir yoxluq kimi ağaran o tikintini belə həsrətlə süzməkdədir! Çünkü o,onun qədər yalnız deyil; çünkü onun səssizliyini,issızlığını bir bayquşun səsi və hənirtisi bir az azalda bilər.Amma onun yalnızlığının soyuqluğunu heç bir hənirtinin bir az isitməyinə belə,ümid yoxdur! Bütün gecəni oyaq qalmaq və tanımadığı bir insanı düşünmək! Uzaq bir adada təkbaşına qalıb və yelkənsiz üfüqlərə göz tikməyə bənzəmirmi?! 4-cü hekayə,üç cümlədən yaranmışdır.Bu hekayə,gördüyüm bəzi rəsm əsərlərini andırdı mənə.Onlardan ən unudulmazı,rus rəssamı İlya Repin`in “gözlənilməz” əsəridir.Bu,heç gözlənilmədən bir kişinin bir evə gəlişini göstərir.Onun gəlişinin nə qədər gözlənilməz olduğunu anlamaq üçün,masa arxasında oturmuş bir qız uşağının və bir oğlanın gözlərinə baxmaq yetər.Çaşqınlıqdan və inanılmazlıqdan gözləri az qala yuvasından sıçrayıb eşiyə tullanacaq kimidir.Repin`in rəsmindəki o sarsıdıcı gözlənilməzlik bu hekayənin də içini doldurmuşdur.İçində fırtına qoparan bir sarsıntıdan birdən diz çökən,əli alnında olan bir insan,yalnız:”ola bilməz.ola bilməz.ola bilməz.o.la.bi.” sözlərini deyə bilir.Çünkü,bütün duyğuları və onları söyləyə biləcək sözləri o fırtınanın dağıdıcı pəncəsində parçalanıb çilik-çilik olmuşdur.Bunu,bir avropalı yazmış olsaydı,bu sarsıntının nədənini tam başqa şeylərdə aramaq olardı.Bir araba qəzasında yaşamını itirmiş yaxın bir insanda; bir xəstəlik nəticəsində ölmüş bir qardaşda ya bacıda; suda boğulmuş çox sevimli bir dostda; bir sözlə,insanın ölümünə nədən ola biləcək bir çox gözlənilməz olaylarda.Amma bu hekayəni yazanın bizdən olan bir insan oduğunu bildikdə,özümüzdən asılı olmadan,tam başqa nədənlərdə dolaşır düşüncəmiz:“Qardaşını qurşunla--92-dılar!“,“Bacını asdılar!“,“Ərin işgəncə altında öldü!“ Və habelə.və habelə.və habelə.7-ci hekayəni oxuduqda istər-istəməz eşitdiyimiz bir çox özünü öldürənləri,özünü çeşid-çeşid yollarla məhv edənləri düşünürük.Bütün ümidlərini itirmiş və uzaqlardan görünən ən son işığı da sönmüş olan insanların özlərini yox etmələrini az eşitməmişik.Amma bu hekayənin insanı,bir-bir barmaqlarından başlayaraq bütün canını çeynəməklə,özünü məhv etməkdədir.Çeynədiyi barmaqlarından və sonra bütün bədənindən axan qan,onu artıq qanı durmayan bütöv bir yaraya çevirmişdir.Güzgü önündə durarkən,güzgüdə özünü deyil,amansızca işgəncə olunmuş,bütün üz-gözü əyilib dəhşətli bir şəkil almış,heç tanımadığı bir insanı,bəlkə də bir heyvanı görür! Düşünürsən,bu insana nə olmuş ki,özü-özünü gəmirən bir canavara dönmüşdür?! O,kimi çeynəməliymiş ki,onu çeynəyə bilmədiyindən özünü çeynəməkdədir?! Onun ümidlərini,arzularını,röyalarını çeynəyənlərimi? Yoxsa kimi.kimi.kimi.? 10-cu hekayəni yaşama sevgisinin,yaşama sevincinin himni kimi dəyərləndirmək olar.Gənc bir qızın eşikdən dönüb evinə gəlməsi,daşqın bir sərxoşluqla köynəyinin döymələrini bir-bir açması,ayna qarşısında duraraq,öz gözəlliyindən dərin bir nəşə duyması və bütün varlığıyla bu gözəlliyi sevdiyi bir insanla bölüşmə istəyi və bir sözlə,bu qızın hər bir tərpənişi,hər bir duruşu və hər bir baxışı bu hekayəni günəşlərlə,ən şirin mahnılar və ən bayıldıcı qoxularla doldurmuşdur.Sadəcə yaşamaq,qurd-quşların belə ən təbii haqqı olarkən,bir insan üçün varılmaz bir arzumu olmalıdır? Yaşama sevgisinin,yaşama sevincinin bu şanlı himni öz içindəmi boğulmalıdır?-93-14-cü hekayə,uzaq uşaqlıq çağlarında qalmış,amma hələ də göynərtisi və ağrısı azalmamış bir xatirədir.Qonşuluqlarına yenicə gəlmiş,bığ yeri təzəcə tərləməyə başlayan bir oğlan.O,hər gün axşamları qapı ağzında durub və eşikdə oynayan uşaqları süzməyi sevir.Çox utancaqdır.Bir gün,həmin oğlan,o zaman 9 yaşında olan qıza bir sarı sərçə tutb verir.O,böyük bir sevinclə o quşla oynayır.Bir gün,o quş əlindən qaçıb bağçada gizlənir.Çox sevdiyi quşunu tutub gətirsin deyə,qonşu oğlandan yardım almaq üçün evlərinə getdikdə onların köçüb getdiklərini öyrənir.O,itirdiyi quşunu,bağçada,ayağındakı sapla bir qızılgül kolundan asılıb öldüyünü görür! Bu həkayəni oxuduqda,nədənsə o oğlanla,bağçada qızılgül kolundan asılmış o quşu,görünməz bir tellə bir-birinə bağlanmış kimi duyursan! Bu hekayəni sarmış bir yanğı,oxucunu da,onu yaşayan və yazan qədər ağrıdır.15-ci və sonuncu hekayə,6 cümləlik bir hekayədir.Bəlkə,vergül nəfəsdərməsiylə,iki cümləlik də ola bilərdi.O,belədir:“sap-sarı saralmışdı.Üzərində qan ləkəsi görünürdü.Astaca sürünüb dayanırdı.Maraqlandı.Ona doğru getdi.Qulağından tutub götürdü.” Bu hekayəni birinci oxuyanda,adsız olduğuna görə qavraya bilmədim və sonra “100 tümən“ adını daşıdığını öyrəndim.Demək,yerə düşən,üzərində qan ləkəsi olan və sürünüb duran bu şey,100 tümənlik bir kağız puldur.Bunca az sözləri olan bu hekayə,daha doğrusu,üzərində qan ləkəsi olan,əldən-ələ keçməkdən sap-sarı saralan bu 100 tümən pul nə qədər.nə qədər.nə qədər.hekayələri özünün o saralmış,o qanamış varlığında gizləyir! Bu əl boyda kağızın söyləməyə nə qədər sözü vardır! Bütün o hekayələr,bütün o sözlər,bu bir neçə-94-sözdə saxlanır.İnsanların,uzaq bir planetdən gətirdikləri bir ovuc torpaq kimi! Bu hekayələri oxuyarkən,özümdən asılı olmadan,bir çoxunun gecədə baş verdiyini sanırdım.Halbuki,15 hekayədən ancaq 2 hekayə gecə ilə bağlıdır.Bu hekayələrin gecə havasına və qaranlığa bürünməsinin nədəni,məncə onlarda gizlənmiş və deyilməmiş sözlərdədir.Bu hekayələrin sözləri,olduqca az söyləyirlər.Sanki bu sözlər,söyləmək üçün deyil,oxucunu bir gerçəyin yanına aparıb və özləri isə susurlar və sonra,nə varsa,oxucu özü görməli və görünməyəni də özü tapmalıdır.Elə bu özəllik,onları rəsm sənətinə çox yaxınlaşdırır və daha doğrusu,onları birbaşa sözlərlə işlənmiş tablolara çevirir.Deyilməmiş sözlərin qaranlığı bu hekayələrin gündüzünün üzərinə çökmüşdür.Məlihə Əzizpur`un hekayələrilə tanış olduğum zaman,onun şeir də yazmasından hələ xəbərim yoxdu.Bu hekayələr içində,şeir olaraq,qəbul edə biləcəyim parçalar vardı; proza biçimində olan şeirlər.Kitab-kitab şeir yazan bir çox şairlər,bu hekayələri oxuyub da:“Bax,mənim şeirlərim deyil,bu hekayələr poezia əsərləridir!” söyləmiş olsalar,bununla haqlı olardılar! İndi isə,çox maraqla,Məlihə Əzizpur`un şeir ölkəsinin seyrinə çıxmaq istəyirəm.2012-95-KƏNDİMİZİN AŞIĞIYMIŞ QÖTE ÇEVRİLMİŞ ŞEİRLƏR VƏ DİLİMİZ ÜZƏRİNƏ Bir zaman üç şirin arzum olsaydı,onlardan ən şirini Şekespiri dilimizdə oxumaqdı.Bir gün bir dost görüşümə gəlib də çantasından bir kitab çıxararaq:“Bax,bu kitab Şekespirin əsərləridir,bizim dilimizdə!” Deyərsə,o dost mənim ən şirin röyamı gerçəkləşdirmiş olacaqdır düşünərdim.O zamandan çox illər gəlib keçmişdir.Şekespirin əsərləri hələ də bizim dilimizə gətirilməmişdir və bu gün,üç şirin arzum olsa,onlardan ən şirini Şekespirin əsərlərinin bizim dilimizə çevrilməməsidir!!! Bir gün bir dost görüşümə gəlib də çantasından bir kitab çıxararaq:“Bax,bu kitab Şekespirin əsərləridir,bizim dildə!” Söylərsə,o dost mənim üçün bir qarabasmanı gerçəkləşdirmiş olacaqdır! İllər boyunca bəslənmiş bu şirin arzunun yerində bir qarabasmanın yerləşə biləcəyinin kökü dilimizə az-az,seyrəkcə çevrilmiş şeir parçalarındadır.Dilimizə çevrilmiş bu şeirlər göstərir ki,dünya şeirini dilimizdə oxumaq üçün,hər birimizdə nəsillərin dözümü olmalıdır! Dilimizdə dünya şeirindən söz edilincə,istər-istəməz ölkəmizin quzey parçasıyla bağlanırıq.Quzeydə,həm sosyalizm dönəmində,həm də indiki zamanda dilimizdə dınışıb yazmaq özgürlüyü olduğu üçün başqa dillərdən dilimizə çevirmə imkanı da olmuş və olmaqdadır.-96-Sosyalizm dönəmində rus dilindən və indi isə Avropa dillərindən çevirməyə maraq artmışdır.Hər iki dönəmdə də həm şairlərimiz və həm də şeir çevirənlərimiz üçün şeir ölçüsü olaraq ən işlək ölçü hica ölçüsü olmuşdur.Hica ölçüsünə köklənən bu yurddaşlarımız üçün hələ tanımadıqları şairlərin əsərlərini çevirmədən öncə belə,bir çox sözləri və demək olar ki,bütün qafiyələri çoxdan hazırlanmışdır! Bunların çevirdikləri şeirlərə ötəri bir baxıldıqda o hazırlanmış sözlərin və qafiyələrin dönə-dönə faydalanmasının tanığı oluruq.Qöte`dənmi,Hayne`dənmi,Rilke`dənmi,bu şeirlər hansı bir şairdən olursa olsun,hamısı bir-birinə bənzəyir,hamısı bir havaya köklənmişdir.Nə Qöte`dən,nə Hayne`dən,nə Rilke`dəndir bu şeirlər,hamısını tək bir insan qoşmuşdur sanki,o da əlbəttə yurdumuzun uzaq bir kəndində çalıb-oxuyan və şeir qoşan bir Azərbaycan aşığıdır! Şeirlə,şeir çevirməklə uğraşan bir insan dünya şeirinin bütün ölçülərindən ancaq Azərbaycan hicasıyla tanışdırsa,demək onun beynində kiçik bir quş qəfəsi vardır ki,o,dünyanın bütün quşlarını və dəvəquşunun özünü belə,o qəfəsə soxmaqdan başqa çarəsi yoxdur! Klassik dünya şeirindən dilimizə çevrilmiş çox az şeirlərin altında:”Bu şeir bir Azərbaycan aşığındandır” yazılsa,kimsə bunun bir zarafat olmamasına heç şübhə etməz! Ölkəmizin güneyində itlərin,qoyunların öz dillərində danışma haqları olduğu halda,milyonlarla insanın öz dilinidə həyatla,dünyayla danışmağa (dilini öyrənmiş bir insan kimi özünü tam anlatmağa)haqqı olmadığ üçün-97-orada dilin zamanla gəlişməsindən də söz etmək olmaz.Dilimizin gəlişməsindən söz edilincə,yenə də ölkəmizin özgür parçası olan Quzeyə baxmalı oluruq.Nə yazıq ki,orada,dilimiz alanında hələ də gəlişmə deyə biləcəyimiz bir gerçək yoxdur.Keçmişdə işlənən rus sözlərinin yerini Avropa sözləri tutmuşdur,həm də ki,qarşısı alınmaz bir düşmən basqını kimi! Ancaq bu qədər! Heç bir gəlişmədən,heç bir yeniləşmədən xəbər verməyən kor bir axımdır dilimiz.Durulmaq bilməyən,doğmalaşmayan,bulanıq,qarmaqarışıq,kirli bir axımdır ki hara varacağı bəlli deyil! Sanki,bu yurddaşlarımızın gözləri önündə dili dilimizin ən yaxın bənzəri olan Türkiyə heç yoxmuş! Sanki bu bacı,bu qardaş ölkənin dilinin inanılmaz gəlişməsinin,yeniləşməsinin gurultusu,dünyanın qulağını batırsa da,bu azərbaycanlıların qulağına hələ də çata bilməmişdir!!! Dilimizə çevrilmiş poeziya əsərlərində dilimizin bu günkü durumunu aydınca görmək olur.Dilimizi altına alan bu durğunluq,bu solğunluq,bu yoxsulluq,bu ruhsuzluq,bu cansızlıq bu şeirləri də çulqalamışdır! Sanki bizim dilimizi dirilər deyil yazıb-danışan,sabahı olmayan,gələcəyə getməyən ölülərdir! Böyük dünya poeziyasını belə bir dilə gətirmək dalğalı bir dənizi cabaq basmış,qurbağaları quruldayan bir gölə soxmaq deməkdir.Bu alanda əngəllərin sayını artıran böyük bir əngəl də dünyanın böyük dillərindən birini bilməməkdir.Bu durumu güney Azərbaycanda daha da qabarıq görmək olur.Dünya ədəbiyyatına açılmaq üçün hətta rus dili də yetərli-98-deyil.Hələ fars dili və Türkiyə türkcəsindən söz etmək yersiz olar.Poeziya dünyasıyla ciddi tanış olmaq və sonra da dilimizə çevirmək üçün şairin öz dilini bilməliyik.Bu,mümkün deyilsə,bunu ikinci dildən oxumalıyıqsa,o ikinci dil Avropanın böyük dillərindən biri olmalıdır.Biz “Mahnılar mahnısı”nı dilimizə çevirmək üçün,əsərin dili olan ibrani dilini bilməyimiz demək olar ki,heç mümkün olan bir şey deyilsə,bu əsəri fars,türk və hətta rus dilindən belə dilimizə çevirməyimizdə ciddi yanlışlıqlara uğramış olarıq.Örnək olaraq,deyə bilərəm ki,həmin əsər almancaya hər nəsildə,dönə-dönə çevrilmişdir.Bu əsər Almaniyada,15-16-ci yüz ildə Martin Luther tərəfindən başlamış,qosqocaman ədəbiyyat dühaları olan Qöte və Herder`lərin çevirmələriylə davam etmiş və bizim zamanımızadək durmadan dönə-dönə çevrilmiş və çevrilməkdədir.Bizim,bu əsəri almancadan çevirmək üçün saysız qarşılaşdırma imkanımız vardır.Bu imkan yuxarıda toxunduğumuz dillərdə də varmıdır? Bir şairin əsərini dilimizə çeviririksə,sanki o şair bizim dildə yazmış olur.O şair,tam başqa bir kültürün başqa ruhlu insanı olsa da,bizim dilimzdə danışır artıq.Onun,bizim ruhmuzdan tam başqa olan ruhunu daşıyan sözlərinin yerinə qafiyə və söz qoşma adına öz sözlərimizi soxarıqsa,onun ruhunu yaralamış olarıq.Əsəri dilimizə çevrilmiş bir şair,dilimizə gələn və dilimizdə danışa bilən yadelli bir qonaq kimidir.Bu qonağı dilimizdə öz ruhunu açmağa qoymaq yerinə öz-99-sözlərimizi onun ağzına qoymaq,onun düşüncəsini öldürmək deməkdir.Qöte,onun şeirlərini pis çevirmiş olan bir adama:”Mənim cismim öləcəkdi,sən mənim ruhumu da öldürdün!” Demişdi.Bu sözü,dilimizə əsərləri çevrilmiş şairilərin çoxu deyə bilər! Danmaq olmaz ki,bir şeirin başqa bir dilə çevrilməsində yanlışlıqlar da ola bilər.Hətta usta şair və çevirənlər də bu yanlışlıqlardan tam can qurtara bilməzlər.Ən böyük şairlərin əsərlərində belə,çətin qavrana və anlaşıla biləcək misralar vardır.Bəzən,ən böyük şeir çevirənləri üçün də onlar açılmaz qaldıqları üçün yanlış da çevrilmiş olur.Ancaq hər bir dəyərli şeiri çevirən bir insanın o şeiri çevirə bilmək üçün özünün də gördüyü işində yüksək ədəbi dəyəri olmalıdır.Olmadıqda,bizim ölkədəki durum ortaya çıxar.Canlı,ruhlu şeir yerinə şeir cənazələri ilə qarşılaşarıq! Kədərlə demək olar ki,dünya şeirini bizim dildə oxumaq arzusuyla yaşayan hər bir gənc şeirsevən yurddaşımız uzun bir ömür yaşamağa çalışmalıdır!!! 2012-100-ANALAR SÜDÜNDƏ DONAN DODAQLAR SƏKİNƏ PURHƏSƏN`İN BİR NEÇƏ ŞEİRİ ÜZƏRİNƏ Son vaxtlarda dilimizdə heç gözlənilmədən tapdığım çox yeni şeirlərin bənzərsiz və tam özgün dünyasında dolaşırdım.Bu,Xaqani Hass`ın poeziya dünyası idi.Doğrusu,bizim dilimizdə poeziya dünyasından söz etmək çox çətin və ancaq az hallarda ola bilər.Xaqani Hass`ın şeirlərində tam yeni və qərib bir ölkədə yolçuluqda olduğum kimi gəzirdim.Hər görüntü,hər səs görmədiyim və eşitmədiyim idi.Qəribədir ki,bu tam özgə ölkənin dili elə mənim öz dilim idi!!! Dilimizin çoxdan gözlədiyi bu poeziya dünyası ölkəmizin quzeyində necə qarşılandı? “böyük ədəbiyyat” dan,“yaradıcılıq” lardan,”yüksək səviyyə” lərdən çuval-çuval,xırman-xırman danışılarkən,qaranlıqlarda qalmaqdan az qala kor olmuş gözlərə saçılan gur işıqlar kimi qarşılandı bu doğru yaradıcılıq! Bu doğru yüksək səviyyə!!! Bu günlərdə isə,ölkəmizin güneyindən doğan başqa bir poeziya dünyasının sevinci ilə yaşamaqdayam.Bu,Səkinə Purhəsən`in qurduğu poetik bir dünyadır.Ölkəmiz Azərbaycan`a azmı mahnılar,nəğmələr qoşulmuşdur? Səkinə Purhəsən`in bu haqda söylədiyi mahnısı tam yeni bir poeziya dünyasından,öz yeni gözəlliyi ilə qulaq-larımızda səslənməkdədir:-101-Azərbaycan yağışların mahnısına cumculuq islanıb duyğularımın obası altında adını çobanların tütəklərinin isti səsi tək könlümün vərnisinə toxuyuram.gözlərimdən lam-lam adının Arazı axıb dodaqlarımdan yam-yaşıl Muğan tək göyərirsən dişlərimin zirvəsindən dəniz papaqlı Savalan tək ucalıb dilimin pinarından türk-türk axıb qanımda dalğalanırsan Az Ər Bay Canım.Bu şeiri oxuyarkən,özgün bir şeir dünyasından baş alıb gələn,yeni bir poetik baxışla qarşılaşır insan.Ana yurdun yağışlarından islanan çox şairlər olmuşdur,amma yağışlarının mahnısına islanmağın tanığı oluruq burada və ölkəsinin sevimili dağını onun ağ dişlərindən baş qaldırıb ucalan görürük və bu dağın yanar başını dənizdən bir qapaq örtməkdədir.Bu yeniliyin qaynağı-102-yeni bir bənzətmə və yaxud yeni bir şəkil deyil; bu,yeniliyi tam yeni poetik bir ruhda aramalıyıq.Bu şeirdən,yaşıl bir yamacda,üzərində çoban tütəyinin havalarının qaranquşları uçuşan doğma obalarımızın birindən keçər kimi olursan.Savalan,Araz və Muğan çölləri bir daha içimizə dolur; bu dəfə tam başqa boyalarla,başqa səslərlə.Bütün bunlar,bizim vətənimiz olaraq,göz yaşına,həsrətə boyanmış və vətən sevgisinə köklənmiş,şirin bir simfoni kimi ruhumuzu sarır.Bu şeir,böyük bəstəçi Smetana`nın,doğma çayı ”Moldau“ üçün bəstələdiyi əsərinin kağız üstündə sözlərlə səslənməsidir.Həm də şairin öz ana yurdu Azərbaycan üçün.Zamanın gecə-gündüz bölümündə,gecənin,rahatlayıcı,dincəldici və yorğunluğu canımızdan qaldıran özəlliyi vardır.Sanki,gecədə olan hər nə,bu özəlliyi qorumaq və gücləndirmək üçündür.Ayın yumşaq və ovundurucu işıqları; ulduzların varılmaz uzaqlardan gəl-gəl ( uyu-uyu!)-deyən pıçıltıları,dərin səssizlik və arabir bir quşun uzaq səsi və hər nəyin,hər nəyin bu halda öz payı vardır.İnsanların,heyvanların və bütün bitkilərin tarixi üzərindən min illər və milyon illər boyu gəlib keçən bu gecə,haqsızlıq və zorakılıq üzərində qurulmuş toplumlarda tam başqa bir özəllik qazanır.Gecə artıq,yuxarıdakı özəlliklərini itirib və insan toplumunun rahatsız,qorxulu və səksəkəli bir parçasına çevrilir.Bu halı,şairlərin əsərlərində daha qabarıq şəkildə görə bilirik.Gecə,qaranlıqlarda gizlənmiş şeytanların pusquya yatmaq zamanı olur,yolumuzuda ölümlü quyular qazan qaraistəkli insanları gizləyir və qapımızı çalacaq və yaşama haqqımızı məhv edəcək əlləri gətirir.Bir çox şairlərin yaradıcılıq qaynaqlarından biri olan gecə,Səkinə Purhəsən`in şeirində tam yeni bir şəkil tapır.Bu-103-gecənin ulduzları,artıq şirin-şirin pıçıldamır,gecənin köksündə qabarlara çevrilir.Bu gecə o qədər qaranlıqdır ki,ay boyda işıq bir dünya onun içində boğulur.Bu şeirin son misraları gecənin qaranlıq balalamasından xəbər verir və körpə-körpə qaranlıq doğan və bununla da tükənməzliyini sağlayan bu gecə,şairin bu çox yeni anlatmasında öz güclü poetik şəklini qazanır:Gecə gecənin köksü ulduz-ulduz qabarlayır.yazıq ayı qucaq-qucaq qaranlıqda boğulur.bir mənəm bir də küsən tanrım.mən də tanrı boyu qap-qara susmuşam.könlüm bom-boş yalqızlıq dolulayır mən də küsürəm tanrı boyu.ulduz-ulduz batıram yenə də gecə körpə-körpə qaranlıq doğur.Səkinə Purhəsən içi boş sözlərlə deyil,birbaşa boyalara və cizgilərə dönən sözlərlə düşünür; papirus kağızlarına işlənmiş naxışlar kimi sözləri rəng-rəng,şəkil-şəkil açılır-104-və görmədiyimiz bir biçimdə gözümüz önündə durur:anamdan gizlin öpdüm səni bəlkə də kitabımdan dəliyə dönmüş tanrı! yoxsa göyü qollarında sıxıb beləcə ağlatmazdı.yarın bu körpə öpüşlər şəhərin ətəyini bulayacaq və küçələrdən axan kor baxışlar sevinci gözlərimizdən yuyacaqlar bəlkə də dodaqlarımız analar südündə məhbus qalacaq!-gizli sevgidən-Yuxarıdakı misralar,bizim toplumda sevginin necə dəyərləndirilməsini ən gözəl və ən qabarıq bir şəkildə göstərməkdədir.Öpüşü hər kəsdən gizləmək gərək.Hətta bu toplumun tanrısı da bir sevda kitabına dözə bilməyib və onu fırtınalarının pəncəsində darmadağın etmək istəyir.Bu toplumda sevgi yaşamanın ən gözəl və ən qutsal toxumu deyil,onu kirləndirə biləcək bir ləkədir.İnsanların gözləri kor olsa da,gözlərdə sevgi sevincini görüb də,onu silməyi bacara bilir! Burada bütün sevdaları,röyaları və günəşli yaşamanı öpən insan dodaqlarının çiçəklənməsi yasaqdır və anaların südündə donub qalmışdır!!! Bir şeirdən bir parça olan bu neçə misra özlüyündə bitkin,dolğun və çox dəyərli bir şeirdir.-105-Sənət dünyasında,istər-istəməz hər bir yeninin,onunla bizim aramızda öz dumanı olur.O yenilik dumanı onu bizdən gizləyir; bu dumanı yarıb keçdikdə görmədiyimiz bir mənzərənin önündə durmuş oluruq və onun gözəlliyinə dalırıq.Bu xoş halla,Səkinə Purhəsən`in bir çox misralarında qarşlaşırıq və onlardan bir örnək olaraq:Cürü serçə bir qara bulud könlümün göyünə fırtına salıb.baxıram görürəm yazığım gəlir minlərcə qarışqaya.bir cürü serçənin dimdiyindən dara çəkiliblər.fikrimi beynimin meşəsində azdırıram.biz öyrənmişik görüb-susmağa! itin belə quduran yerində bir pişiyin əlləri lələkdən boş qalmasın Yuxarıdakı parçanın misralarında birlikdə gəzəlim:Göründüyü kimi bu dəhşətli mənzərə qara buludların fırtına qoparmasıyla başlanır,həm də ki,göydə deyil,bir ürəkdə.Bu fırtınanın qaynağı,dimdiyini qarışqalar kütləsi üçün dar ağacına çevirmiş olan amansız bir sərçədir! Bu qanlı məzərəni seyr edən elə özü də bir qarışqadır! Di gəl-106-ki,onun özü də həmin qan-qan deyən sərçənin dimdiyində dara çəkilməsin deyə bağırmaqla susmaq arasında,susmağı seçsə də,bu sərçəni parçalayıb və bununla da bu qana bələşən qarışqalar kütləsini qurtara biləcək bir pişiyin tapılması həsrətini və özləmini heç də gizlətmir.Güclü bir alleqoridən yaranmış olan bu şeir gözəl bir sənət əsəridir.Fikrimi gizləyirəm sözünü hamı deyə bilər,amma ”fikrimi beynimin meşəsində azdırıram.” Sözlərini,yalnız sənət düşüncəsini yaxşıca mənimsəmiş bir ruh yarada bilər.Səkinə Purhəsən`in şeirləri belə sənətçilik bacarıqları ilə doludur və bütün bunlar dilimzdə dəyərli bir şairin doğuşunu bildirir.Ölkəmizin güneyində qələm çalan bir çox yurddaşlarımız kimi,onun da şeirləri gözəl bir redaktə yardımının yoluna göz tikmişdir! Bu yardım çatarsa,onun gözəl və dəyərli şeirləri daha da gözəl və daha da dəyərli ola biləcəkdir.Gizləməyim ki,mən özüm də gündüzün günəşi altında,əlimdə fənər,bu yardımçını hər zaman arayıb və aramaqdayam! 2012-107-DƏNİZLƏŞƏN İRMAĞIN İLK DALĞALARI LİDA ƏHMƏDİ Giriş olaraq:Ötən günlərdə,ilk dəfə olaraq Lida Əhmədi`nin üç şeiri ilə qarşılaşmağım məndə bu inamı daha da gücləndirdi ki,bizim milli varlığımız və onun alıb verilən nəfəsi olan və onu yaşadan dilimiz ağır bir basqı altında olsa da,yer altında durmadan axıb gedən bir irmaq kimidir.Bu irmaq yer altına çəkilsə də,qurumağa doğru deyil,dənizləşməyə yönəlməkdədir.Artıq,onun dalğalarının gur çağlayışını torpağımızın hər yerindən eşitmək olur.Lida Əhmədi`lər,dənizləşən bu irmağın ilk dalğaları deyilmi? Bu yurddaşımızdan oxuduğum üç şeir göstərir ki,o,dilimizin ən yeniruhlu qatlarında bəslənmişdir.Dünyaya açılan ruhunu,öz ölkəsinin dili ilə anlatmağa çalışmaqdadır.Onun dilində həm ölkəsi var,həm də dünya.Bu,o deməkdir ki,o,öz ruhunu doğma dili ilə bildirmək üçün dünyanın poetik başarı və olanaqlarına arxalanmaqdadır:“Və yolun Uçuş nöqtəlirilə sevişən özgədir-məndəki.” Və yaxud:“Yastığıma pıçıldanan qaranlığı Danır yoxluğun Və dərdlərimə uzanır şəhid yaralar.”-108-O,bu misralarını acı-acı pıçıldayanda dilimiz öz ulusal çərçivəsini parçalayıb alışmadığımız bir ənginliyə açılır; daha doğrusu,dünya poetik havasında nəfəs alır.Poetik ruh,yalnız dilin gələnəksəl çərçivəsindən qurtulmaqla yeni dəyərlər qazana bilir.Çünki ruh,dillə ruhdur və dilin gəlişməsi ruhun gəlişməsi deməkdir.Lida Əhmədi`nin hər üç şeirində dayanıb onlar üzərinə bir neçə söz söyləmək istəsəm də,onun yaradıcılığının bir örnəyi olaraq “ Nə olursa” şeirində qalmalı oldum.Şairi bu şeirində izləməyə çalışdım.Haradan baş alaraq gəlib,haraya getməyinin tanığı olmaq istədim.İlköncə,bu şeiri olduğu kimi öyrənməliyik:Nə olursa.Nə olursa gərək dar olub-mən-in boynuna sarılam.Və özümü.gözlərimi açıram:bütün saatların qollarından asılmışam.Bir-mən-i çalır iki-sən-titrəyir üç-beş-.-on əlimdən tutur on birə ayaq basıb on ikidə sizi çalıram.Gözlərimi açıram:bilmədiyim yollarda addımlayıram.Acıqmışam.-109-Analar döşündə gizlədən ağrını əmirm.Damla damla beynimə damır ağır düşüncələr.Boy atıram içimə tikilmiş sümüklər boy atır ağrılar boy atır yalandan doğulan doğrular boy atır boy atıram.Qızdırmalar içinə alınıram.İstimdir.üstümdəki dərini çıxarıb,addımlayıram ağırlanır içimdə tikilmış sümüklər söküb çıxardığım dəriyə büküb addımlayıram.Qudurur beynimdə hürüşən itlər açıb tökürəm qabaqlarına:susurlar.Daha-mən-dən nə-sən-qalır nə kimsələr ki ağızları biz qoxuyur.Gözlərimi açıram:fəhlə atalarım çiyinlərim üstə daş qaldırırlar "ağırdır!" Deyə-m "dinmək bizlərə gərk deyil.Hissss!!!" Deyirlər."Qürurum?" Deyə-m "üsyan bizlərə gərk deyil.Kəss!!!" Deyirlər."Varlığım??" deyə-m tanrılıq bizlərə gərk deyil.Sus!!!" Deyirlər.Analarımın yanıq saçlarında ağlayıb bütün tarix-lərin boyuna düşürəm.Həm-mən-olur həm siz-lərdə yaşayan-sən--110-Gözlərimi açıram:Dəli olmuşam sanki onlar mənə gülürlər mənsə onlara.Daha uşaqlar da oynatmırlar məni oyunlarında.Küsüb bucaqda ağlayanda tanrı boynumu qucaqlayır "gəl ! özüm oynayaram sənlə" deyir mənə.Gizlənpaç oynayırıq.Bütün səfehliklər arxasında mən gizlənirəm.-tapır Hər şeyin arxasında tanrı gizlənir.-Yox kimi tapılmaz olur.Deyirlər "dəlidir bilməz!." Ama bilirəm.Tanrımı onlar yedilər.-Siz-lər-sən-lər Və-mən-lər də su içdilər üstündən.Gözəlrimi açıram:qəlbim əskilər kimi çırpınmır daha titrəyir sevdalanmışammı yoxsa?! Durub içimi addımlayan sizlərdən soruram:əlləri çörək qoxuyur dodaqları pətək və gözlərində gözəllik tanrısı gülümsəyir.Görmədinizmi ulduzumu? İçimə yıxılan –sən-səslənir.-Mən-əlini uzadır.Və biz ayağa qalxır.-111-Gözlərimi açıram:nə olubsa-mən-inin boynuna sarılmışam və özümü *** KƏNDİRDƏN DOĞAN GÖY QURŞAĞI Ömrümüz yolunun yarısında,Qaranlıq bir ormanda buldum özümü,Azarkən keçdiyim cığırımdan.İşıqsız,qorxulu,yabanı bir oraman ki,Sarsılaram hər zaman düşünərkən,Ah,ağırdır söyləmək o halımdan.Acıydı az qala ölümdən də.Artıq,başqa bir şeydən söyləmək istəyirəm,Orada gördüyüm,yaxşı olan.-“Tanrı komediyası“ nın ilk mahnısından-Öz ömrünün yarısında,qaranlıq,qorxulu və çox yabanı bir ormanda yol azan Dante,qadın deyil,bir kişi idi.Bu ölümlü ormandan onu qurtaran və həm də üç dünyanı,(cəhənnəmi,cənnəti və bunların arasındakı əraf dünyasını)gəzməkdə ona bələdçi olan böyük ustası Vergil var idi.-112-Bizim şairimizsə,kişi deyil qadındır! Və onun toplumunda tanrılıq edən qara güc,kişiyə,qadın sənin tarlandır,nə zaman və necə ürəyin istəsə ona çıxa bilərsən buyurmuşdur! Və ona öz təhlükəli və qorxulu durumundan qurtulmaqda yardımçı ola və yol göstərə biləcək insanını,çoxdan doğram-doğram doğrayıb və yer üzündə yaratdıqları cəhənnəmdə,insan qanıyla bəslənmiş dəhşətli köpəklərinə yem etmişlər! Demək,bizim qadın şair,öz varlığıyla təkbaşına buraxılmışdır.Dante,o qaranlıq və qorxulu ormandan qurtula bildi.Çox sevdiyi və dünyada itirdiyi sevgilisi Beatrice`ni də cənnətdən keçərkən gördü.Bizim şairimizsə,boynuna salmaq istədiyi ölümlü kəndir ormanından qurtula biləcəkmi? Nə olursa Gərək dar olub-mən-in boynuna sarılam və özümü.Ölüm qoxuyan kəndir havasında açır gözlərini.Zaman,insanlar dünyasında saat-saat bölünsə də,o,bütün saatlardan asılmışdır; yəni,bütöv bir zamandadır.Bu zamanın birinci çalışında onun özü vardır,o tək çalış qədər,o da təkdir,buraxılmış zamana.Sonra zaman ikini bildirir və bu bildirmə çalınmır,titrəyir.Bəlkə bu titrəyiş,birincinin ikincidə,həsrətli yoxluğudur?! Zaman çala-çala,üçdən beşə və sonra isə addım-addım onikini aşıb keçir,yəni,o birinci,artıq hamıya qarışmışdır.Budur,özünü hamının içində amma yalnız görən şair öz alınyazısının ardınca yola çıxmışdır.O,tanımadığı yollardan keçərkən,ilk aclığını anaların-113-döşlərində daşıdıqları ağrılarla söndürür.Ağrılarla bəslənmiş bir insanın düşüncələri də o ağrılardan doğacaqdır! Onun boy atması,ağrıların da boy atması deməkdir və böyüyən ağrıların odu isə,qızdırmadır.Bu ağrı o dərəcəyə çatır ki,artıq,onun od tutub yanan dərisini belə daşımağa gücü qalmamışdır.Bu ağrı ağulu ilan kimi dərisindən sürünüb sümüklərini sarmışdır.O,odsuz yanmaqda olan dərisini söküb çıxardıqdan sonra daşıya bilmədiyi sümüklərini də qazaraq çıxarır və dərisinə bükdüyü sümüklərilə yolunu davam etdirir.Bu,necə bir yaşam yoludur,necə bir ağır yoldur ki,insan dəri və sümüyünü belə daşımağa özündə güc bula bilmir?!!!!! İnsanın sevinci sevdalı quşlar kimi ötərsə,varlığına hakim kəsilmiş ağrılarsa vurulmuş qurdlar kimi,qudurmuş köpəklər kimi ulayar! O,beynindəki köpəklərin dəhşətli ulartısını susdurmaq üçün,öz sümüklərindən başqa nəyi var onlara vermək üçün?! Və böylə də edir o.Norveç`li rəssam Edvard Munch`un çığırtı rəsmini anıram.Bir insan,öz çığırtısında əriməkdədir; daha doğrusu,öz dərdinin odunda yanaraq,üzü,gözü,burnu,ağzı,dodaqları,bir sözlə,bütün başı və gövdəsi bir çığırtının odu içində öz biçimini hər an dəyişməkdə olan bir mum kimi əriyib yox olmaqdadır.Özünü,içində ulayan o quduz ağrıların köpəklərinə yedirdən şair kimi! O,gözlərini açınca tam başqa bir şeydir gördüyü.Əli qabarlı,ürəyi qabarlı ataları onunladır,həm də onun çiyinlərində,bütün ağırlıqlarıyla! O,onlara bu ağırlığı daşıya bilmirəm dedikdə,amandır,dinmə sus,yoxsa.deyirlər! O,onun da bir insan olaraq öz mənliyi və ağrısını bildirmə haqqı olduğunu-114-söylədikdə,onlar onun baş qaldırma cəsarətinin nə ilə sonuclana biləcəyini onun yadına salırlar.Onun son sözü isə,var olmasını,hələ ölülərə qovuşmadığını vurğulamaqdırsa,biz yoxuq,tanrı vardır yalnız,bizə tanrılıq etmək yasaqdır,deyilər.Beləliklə zaman keçir və anaların yanmış saçlarında tarıx-tarıx ölüb və yenindən doğulur ağrılar yollarının yolçusu! Bununla da “mən” lər,“siz”lər və “sən” lərin uzun-uzun zamanları sürüb gedir.Bir daha açılan gözlərinin önündə,artıq ərimiş qar altından bahar çiçəklərinin sevinci və işığı görünməkdədir! Beynindəki ulayan köpəklərin yerində,sevdalı quşlar başlamışlar yuva qurmağa! İnsanın qanadı yoxdursa uçmağa,əl-ayağı var ki uşqalarla oynamağa! O da belə etmək istədikdə,nə yazıq ki,uşaqlar onda olan və oynmaq istəyən uşağı görə bilmirlər və onun küsüb ağladığını görən və onunla oynayan yalnız tanrıdır və yazıq ki,onun tanrısını da tanrıya tapınanlar,“sən” lər,“siz” lər yox edirlər və “mən” lər də öz ağrılarına qapılıb susurlar! Tanrı,dinin nə olduğunu belə eşitməyən,arı bir insan ürəyinin arzusunda yoxdursa,o,tanrı deyil.Tanrı,onu ömründə bir an belə düşünməyən,sevgisi çiçəklərin qoxusu ilə yayılan bir insanla çiyin-çiyinə yerimirsə,o,tanrı deyil.Ruhunda bir uşaq yaşadan,təsəllisiz,sevgili bir insanın tanrısını əzən bir toplumun tanrısı varsa,o,tanrı deyil.Ağrıların,sarsıntıların,səksəkələrin,özləmlərin yanıq qoxusuna bürünmüş yollardan keçə-keçə,budur onun,yolların ən gözəli və ən işıqlısı olan sevda yoluna-115-varmasını görürük.Onunla oynamaq istəyən və yoxa çıxarılan o tanrı yenindən dirilmişdir; bu dəfə başqa bir biçimdə,sevda ulduzu olaraq.Əlləri çörək,dodaqları pətək qoxuyur.O,içindən boylanan “sən” də tanrısıyla birləşmiş olur.Şair,öz yollarına,boynuna sarılacaq kəndirlə başlamışdı; o kəndir indi bir göy qurşağına çevrilmişdir.Hər rəngində bol-bol çörək qoxusu ,bol-bol ballı pətək ,bol-bol sevda,sevda,sevda,sevda.2012-116-QURAQ TORPAĞIN AĞACLARI Bizim quraq və yanıq torpağın ağacları tək-tük olar.Yolçusu çox olmayan iraq yolların üstündə durarlar.Başları üzərindən az-az gəlib keçən seyrək buludlardan yağışdan daha çox dözüm və ümid alarlar.Təkbaşına,fırtınalara sinə gərərlər; yanlarında,söykənə və sığına biləcəkləri bir ağac olmadan.Göylərin odlu qırmancıyla yanıb külə dönəndə isə,uzaqlardakı o biri ağacların xəbəri olmaz.Biz də bu quraq və yanıq torpağın balalarıyıq qardaşım! O ağacların bacı-qardaşlarıyıq.Onlar kimi tək-tük,onlar kimi bir-birimizdən iraq,onlar kimi yanıb kül olarkən,yalnız.Bu yalnızlığın nə qədər acı,nə qədər ağrılı olduğunu bir daha bilmək istəsəniz,mənim “Uçurum” şeirimi oxuyun lütfən.Biz dirilərimizdən daha çox,ölülərimizlə yaşayarıq qardaşım! Ölülərimizin ruhumuzda bəlli və dəyişməz yerləri olduğu üçün.Dirilərimiz,yanımızda ikən,bizdən çox-çox uzaqlarda.Haralarda olduqları,haralarda durduqları heç bilinməz.Bir-birmizi görə,qavraya,dəyərləndirə biləcək gözlərimizi bu quraq və yanıq torpağın heç azalmaq bilməyən tozu,torpağı doldurmuşdur.Biz qoyunlar kimiyik qardaşım! Qoyunlar ətlə,qanla,sümüklə doludursa,biz yalanla doluyuq.Qoyunlar öz yaşamlarında bir kərə qurban gedərlər,biz isə hər gün,dönə-dönə!!!-117-Biz,“Qurbanam sənə!” deyərik,amma bir insana gərək olduğmuz zaman,“Qurbanam sənə!” bir yana,bir mələrtimizi belə ondan əsirgərik.Bizim quraq,yanıq torpağın yolçuları o torpağın ağacları kimi olmalıdır; ümidi,dözümü yağmurundan daha çox olan o tək-tük,ucqar və iraq ağaclar kimi.Quraq,yanıq torpağımızın o çox az yaşıllığını ölməyə qoymayan o qutsal ağaclarımız kimi.Böyük Yunan yazıçısı,Nikos Kazantzakis’in məzər daşına onun istəyincə,bu sözlərini yazmışlar:“Heç kimdən,heç nə ummayıram Heç kimdən qorxmayıram Mən azadam.” Quraq,yanıq yollarımızda,bu sözlər bizim alınyazımız olsun gərək.2012-118-DAN YELİNDƏN DƏRİLƏN BİR NƏFƏS KİMİ İSMAYIL ÜLKƏR Dişi olmayan bir səs Eşidilir daxmadan:“Özündədir mutluluq!”-Kobayaşi İssa-Bir səs gəlir daxmadan; bu səs,ağzında dişi olmayan,qoca bir insanın səsidir.Bir daxmada yaşadığından,onun yoxsul bir insan olduğu da bəllidir.Nə deyir bu səs? Bu səs deyir ki,ey mutluluq arayanlar,onu nə göydə,nə yerdə arayın,o,sizin öz içinizdədir! Bu sözləri,dünyaya,onun gözəlliklərinə,onun ləzztlərinə göz yuman bir insan söyləmiş olsaydı,heç də qəribə görünməzdi.Biləndə ki,bu sözləri yazan,yaşamı dərin-dərin sevən bir insanmış,çaşbaş qalır insan! Bir insan ki,bir çiçəyin ehtişamı qarşısında şanlı və güclü padşahları diz çökməyə çağırırmış.Bir insan ki,xəstələnib arıqlamış bir qurbağanın kədərini duyaraq,onun qayğısını çəkirmiş.Baharda anasını itirmiş bir sərçə balasının sarsıntısını,qorxusunu,kimsəsizliyini özününkü kimi duyurmuş.Demək,bu insan nə göydən,nə də yerdən uzaq deyilmiş.Dünyaya göz yummamışdır.Yaşamla iç-içə və nəfəs-nəfəsə yaşayırmış.Bu gerçəyi bilərkən,istər-istəməz özümüzdən soruruq:Bu mutluluq,göydə və yerdə deyilsə,bəs haradan gəlib bu insanın ruhunda yuva salmışdır? Mutluluq bir ağacdırsa,onun kökünün nə göylərdə,nə-119-yerdə,ancaq insan ruhunda olmasına inanıram.Yoxsulluqdan,aclıqdan,acılardan,işgəncələrdən can qurtara bilmək hər bir insan üçün ən şirin və uzaq bir arzudursa,amma hələ mutluluq deyil.Ən böyük arzular da,varıldıqdan sonra,öz uzaq və sehirləyici işığını itirir və artıq içində yaşadığımız və alışdığımız bir gerçək olur.Heç zaman sehrini itirməyən,işığı sönməyən sürəkli bir mutluluq ancaq insanın ruhundadır.Bu sözləri dəyərli şairimiz Rəsul Rza`nın unudulmaz sözlərilə süsləmək istərdim:“Xalıları əlvan mənzildə də Bədbəxt ola bilər insan.Xoşbəxt ola bilər insan İki ayaq güclə yerləşən səngərdə də.”-Yuvalar şeirindən-İsmayıl Ülkər`in “sevda yoldaymış” toplusundakı şeirləri,o inamlı,sönmək bilməyən işıqlarını belə bir mutluluqdan alır:“Səlam həyat! Gün aydın yaşam!” Bu sözlərdir onun poeziya ölkəsinin bayrağı.Bu bayraq altında,hər nə gözəldir,hər nə işıqlıdır və zaman bizdən axıb keçərkən varlığımızı qəlpə-qəlpə qoparıb aparan qorxulu və qaranlıq bir irmaq deyil,tərimizi sərin-sərin yuyan,yanğımızı söndürən və şirin laylasıyla canımızın yorğunluğunu silən dağ bulaqlarının dumduru,yarpız qoxulu sularıdır.Yaşam,o qədər gözəldir ki,onun dağını daşımağa,daşını qırmağa dəyər.Əllərimizin,-120-ayaqlarımızın qabarını öpmək nə gözəldir! Çünkü,bu qabar,gözəlliyinin sonu olmayan,şirinliyi dibsiz olan yaşamın qabarıdır.Yaşamın hər anı,tanrıların içdiyi göysəl və qutsal nektarlar kimidir.Hər anı,o nektarların damlaları kimi yaşamaq və dadmaq gərəkdir.Ömür tükəndimi,onun itirilmiş gözəlliyini ölümdə aramaq istəyir şair:Yaşamağa dair Boynumuza düşən Bir iş idi “yaşamaq!” Gözəlliyi yolunda Əlimizdən gələni əsirgəmədik! “Ölüm” adlı Bir başqa iş var qarşımızda! Biz Onu da gözəl yaşamaq uğrunda Əlimizdən gələni Əsirgəməyəcəyik! Yaşamanı bunca dolğun,bunca çılğın sevən bir ruh,yaxşı bilir ki,bu sevgini yaşatmaq üçün,ölümdə də yaşamaq gərəkdir! Çünki,bu ölüm yox olmaq deyil,olmaqdır.İnsanın olumu ötəridir,ölməmək üçün,bütün varlığın olumuna qarışmaq gərək,ölümsüz bir axıma qovuşmaq gərək:“Olmaq” istəyirəm! Durulmaq istəyirəm Durulmaq! Bulaq kimi Sonra-121-Dan yelindən dərilən bir nəfəs kimi Şehli-şehli Şirin-şirin Bir çinara udulmaq istəyirəm Udulmaq.-Şeirdən bir parça-“Sevda yoldaymış” toplusundakı şeirlərin bir çoxuna “mahnı” da söyləmək olar.Sanki bunlar yazılmadan öncə,işıqlı və şirin bir səslə oxunmuşlar.Bu mahnılarda xalq mahnılarının ürək döyüntülərini də eşitmək olur:Neysan Sən Hər zaman “Sudan gələn küzəli qız” san.Hər zaman günəş bacısı-Gecədə açılan ay bacası-Sən Hər fəsil yazsan Baharın ikinci ayısan Sən.Ülkər-in dili olduqca axıcı və durudur.Hər canlı özünü yaşama bildrimək üçün öz səsini,öz dilini tapdığı kimi,o da o qədər öz poetik dilini tapmışdır.Şeirlərindəki qafiyələr,Bəxtiyar Vahabzadə`lərin və o biri “Söz ustaları” mızın sözlərinin önünə qoyduqları tərəzi daşları deyil,suların səsi kimi,ağacların yarpaqlarının pıçıltısı kimi öz--122-özünə və doğaldır; sanki bunların tapılmasından şairin özünün heç xəbəri yoxmuş və misraların axımıdır bunları doğuran.Sıra dağların ən uca başı olduğu kimi,bu şeirlərin də ən hündür nöqtəsi mənim üçün,“Vəcd” şeiridir.Bu şeir,şairin yaşama sevgsinin ən qabarıq,ən parlaq örnəyidir.Şair,bu şeirində,dilinin və ruhunun ən yüksək yerlərində gəzib dolaşmışdır.Bu şeirdən bir parça olaraq:Bu mənəmmi? Bu çətinlikdə dünyada Bu qədər rahat? Bu mənəmmi tanrım? İçimdə bu qədər yol Hər yol Min yol qolunu Qucağıma açmış! Hər höceyrəm bir ayaq Hər uçurum Bir üzəngi Altımda bunca yəhər Hər nəfəsim İlxı-ilxı at! Bu Mənəm Mi?! Varlıq Nədən bu qədər mənə əziz Hər nəsnə Nədən bu qədər mənə özəl-123-Torpaqla Bu doğmalıq nədir Dünyayla bu qədər yoldaşlıq? Lap ürəkdən deyə bilərəm ki,şair bu şeirini,evində deyil,bir bağçada deyil,yollarda deyil,mənim ruhumun tən ortasında oturub yazmışdır; özü bilmədən,mənim xəbərim olmadan! Ülkər`in şeirlərini bütünlükdə düşünəndə,gözlərimin önündə belə bir görüntü canlanır:Artıq quşlar köçüb getmiş; o sərxoş mahnılarından bir iz belə qalmamışdır.Pəncərəmin önündəki ağacların çılpaq budaqlarına qar yağır.qışın soyuq susqunluğu,mahnılaşa biləcək bütün səsləri dondurmuşdur.Görə bilmədiyim bir yerdə bir quş ötür.bu quşun mahnısı,bahardan xəbər vermir; o,özü elə baharın canlı bir dilimidir.Onun səsində,bir daha dünyanı isindirəcək günəşə ümid yoxdur; o,özü elə günəşin bir quş biçimində bir parçasıdır,odlu-odlu,parıl-parıl.2012-124-UTANIRAM AĞACLARDAN ƏRƏSTU MÜCƏRRƏD`İN BİR ŞEİRİ ÜZƏRİNƏ DAŞDA YATIR TANRI Daşda yatır tanrı.Çiçəklərdə görür röyasını.Oyanır heyvanlarda.Bilir oyanmış olduğunu İnsanda.-Doğu düşüncələrindən-Qürbətdəsən.küçələrdən,meydanlardan və bazarlardan keçirsən.İnsanlar ötüşür yanından; tək,ikibir,üçbir,beşbir və sürü-sürü.Hamısı da bir-birinə bənzəyir,bir-birindən seçilməyən sərçələr,qarğalar kimi.Üzlərinə baxırsan,baxışın üzlərindən sürüşüb yerə düşür; buz bağlamış yoxuşdan sürüşüb aşağı düşən ayaqlar kimi.Bu qürbət dünyasında,birdən,doğma bir insanın səninlə üz-üzə gəlməsini görürsən! Sənə doğru gələn o insanla,sənin ölkən də,sənin dilin də,sənin bütün doğma yerlərin və insanların da sənə doğru gəlir! Ərəstu Mücərrəd`in “qızınıram sönük bir ocağa” misrasıyla başlanan şeirini Düşərgə`də oxuyanda,o qürbətdə olan insanın heç gözləmədiyi bir zamanda,birdən,doğma bir insanını görməsindən keçirdiyi duyğuları mən də yaşadım.-125-Biz insanların yaşadığı bu dünyada,tanrı varsa,o,bizim başımızın üzərində deyil,ayağımızın altındadır,torpaqda.Yüz illərlə,torpağı yaralaya-yaralaya,zəhərləyə-zəhərləyə,kirlədə-kirlədə əllərimizi göylərə qaldırıb tanrını səsləmişik və tanrı,yəni bizi yaradan və bizi yaşadan torpaq,yaşıl ikən,ayağımızın altında,yanmış,ölmüş çöllərə dönmüşdür! Və döndərən də biz olmuşuq.Bu şeir,unudulumuş,danılmış bu tanrı-torpağa dönməyin və onun qutsal qoynunda yaşamağın dərin həsrətidir.Ariflər,özlədikləri dünyaya qovuşmaq üçün,göylərə varmaq istəmişlər.Onları göylərdən ayıran,torpaq olmuşdur.Odur ki,onların göylərdən ayrı düşdüklərinin ağrısını neylər ağlamışdır:“Eşit,gör bir,neyin necə şikayət etdiyini,ayrılıqlardan,onun hekayət etdiyini!”-Mövlana-Şair,öz şeirində,torpaqdan göylərə qaçmaq istəmir,göylərdən torpağa dönmək həsrətindədir.Tarpağa,bu ulu anaya,bu danılmış,bu unudulmuş tanrıya.Bu torpağa qovuşmaq üçün,ayaqqabıları yalnız ayaqlardan deyil,ürəkdən və ruhdan da çıxarmaq gərəkdir.Ağaclarların yanında bir düşmən kimi yox,bir qardaş,bir bacı kimi durmaq və torpağın çılpaqlığını öz çılpaqlığının ta dərinlərində duyaraq,sonsuz və qutsal bir harmoniyaya qarışıb yaşamaq gərəkdir.Artıq,ağaclardan utanmamaq və torpağın nifrətini deyil,sevgiylə açılmış qucağını qazanmaq gərəkdir.Düşünürəm ki,bir zaman,öz ulu anasına,öz tanrısına qənim kəsilən İNSAN,şairin bu gün duyduğu bu ağrılı-126-həsrəti,acı-acı duyacaq və yandırdığı çöllərinə bənzəyən qabar çalmış dodaqlarında belə mahnılar səslənəcəkdir:Qızınıram sönük bir ocağa,üşüyürəm qızındıqca titrək əllərim ölür məndən öncə,mən də bu varlığınam bitmiş köküm köhüllərdə artıq daş süngülərin ağzına verin məni bir az ocaqlarıma od və qaytarın mənə çılpaqığımı başmaqlar məni yolumdan qoyur,yalın ayaqlarımı mənə verin utanıram ağaclardan torpaq baxışında nifrətə dözə bilmirəm məni qaytarın köhüllərə alınmır,saxta varlığım anlaşılmır,səmavi ola bilmirəm məni yerə qaytarın! 2012-127-OLMAYAN ADANIN OLMAYAN ADAMI İnsanların “səhərin bal yuxusu!” dediyi və onun ən son damlasını belə,dadını çıxarmadan buraxmaq istəmədiyi bir vaxtda mən yatağıma uzanırdım.Bir azdan,insanların gecə yuxusundan oyanması və yeni bir günə göz açmasıyla (yeni bir günəmi?!)onların bağırtıları və arabalarının gurultuları da göz açacaqdı və dünya bir döyüş meydanı olacaqdı! Mən belə bir vaxtda özümü zorla yatırmağa çalışırdım.Yayın ən isti günlərində belə pəncərəmi bağlayır,ayrıca aldığım qalın və qaranlıq pərdəsini də sıx-sıx örtür,qulaqlarımı tıxacla dərindən tıxayır və gözlərimi gecə çalışanların gündüz yuxusu üçün yumurdum.Günorta hələ olmamış oyanırdım; daha doğrusu hər günkü kimi,bir az gündüzdən də payım olsun deyə özümü oyadırdım! Yaşadığım ölkənin çox qısa olan yayı kimi,mənim də gündüzümün çox qısa olması bəlli idi.İşin deyil,mənim olan bu qısa zamandan bir az ləzzət almağa çox ehtiyacım vardı.Oyandıqdan sonra ən birinci günorta yeməyimi hazırlayırdım və sonra da uzun illər boyu hər günkü alışqanlığımı sürdürürdüm.Evim Qoşakilsə deyilən bir yerdə,Rayn (Rhein)çayının lap yaxınlığındaydı.Günorta yeməyim hazır olduqdan sonra Rayn`ın kənarına enirdim.Evimlə Rayn`ın arasında yan-yana düzülən uca və qalın qovaq ağacları boylanırdı.Bu qovaq ağaclarının dibiylə gedir və çayın kənarına çatırdım.Sonra çaydan aralanıb geniş tarlalar içiylə burula-burula gedən bir cığırla Quzey körpüyə doğru addımlayır və Ziq (Sieg)çayının Rayn çayına qovuşduğu yerdə bitən cığırla mən də dururdum.Orada bir az qalırdım.Bir gölə bənzəyən geniş sulardan gəlib keçən-128-və ayrı-ayrı ölkələrə gedən gəmiləri və çayın kənarında dəstə-dəstə üzən və günəşlənən qu quşlarını zövqlə seyr edirdim.Sonra da ya eyni yolla,ya da Rayn`dan bir az aralı olan qarğıdalı tarlalarının kənarıyla evimə dönürdüm.Bir saat yarıma yaxın bir vaxt tutan bu hər günkü gəzintim illər boyu davam edən ən gözəl zamanımdı mənim.O qovaq ağaclarının sonlarından başlayaraq o iki çayın qovuşağı yerədək uzanan əngin tarlalar mənim üçün dünyanın ən gözəl,ən şirin yerlərindən biriydi.Sanki hər gün birinci dəfə idi o tarlaları görürdüm.Uzaqlaşdıqca yaşılı maviləşən və məni daha da şirin duyğularla qanadlandıran o tarlalar gündən-günə gözlərimdə yeniləşir və məni özünə daha da dərindən bağlayırdı.Mən hər gün bu təbii görüntülərə qovuşarkən,bütün ağrı və acılarımın,məlhəminə qovuşduğunu duyurdum.Bol kölgəli,bol pıçıltılı o hündür qovaqlar; hər gün yolumu gözləyən qoca dostum,beli bükülmüş o söyüd ağacı; tarlalar üzərində belədən belə bəzən səssiz,bəzən çığrışa-çığrışa uçuşan hər çeşid quş dəstələri; bir sözlə bütün ağaclar,bütün kollar və tarlalar sanki önümdə,yan-yörəmdə deyil,mənim içimdəydi və mən ancaq içimi dolduran onlarla özüm ola bilirdim; rahat və mutlu olan özüm.Bir gün yenə də yuxudan oyandıqdan sonra günorta yeməyimi hazırlayıb və hər günkü gəzintimə çıxdım.Havadan xəfif bir əsinti keçirdi.Rayn`la mənim aramda ucalan ulu qovaq ağacları milyonlarla yaşıl yelpikləriylə tərləməyə başlayan isti bir yay gününü sərinlədirdilər.Geniş bir havanı dolduran pıçıltılarıyla içimdə ağırlığını duyduğum və hələ də gözlərini açmaq istəməyən yuxumu oxşaya-oxşaya və şirin-şirin oyadırdılar.Qovaqların-129-kölgəsində uzanan və onların bitdiyi yerdə başlayan tarlaların içi ilə qıvrıla-qıvrıla keçərək çaya doğru yönələn cığırla getməyə başladım.Çaya çox yaxın bir yerdə birdən uca bir səs eşidib ayaq saxladım.Özümdən asılı olmadan dönüb arxama baxdım.Arxamda,tarlaların bitdiyi yerdə evlərin olduğundan o səsin də oradan gəldiyini ani olaraq sanmışdım.Orada kimsə yoxdu.Dönüb önümə baxdım.Cığırın çay kənarına qovuşduğu nöqtədə,otu biçilmiş açıq bir yer vardı.Orada bir adam gördüm.Səs oradan gəlirdi.Arxası mənə doğru olduğundan,bəlkə dönüb məni heç görməyəcək,bir az da yaxınlaşa bilərəm deyə yolumu davam etdirdim.Artıq ona yaxın bir yerə çatıb durdum.Mən indi onu yaxşıca görə bilirdim.Üst-başından çox yoxsul və zavallı bir insan olduğu açıqca görünürdü.Ayaqlarının dibində içib boşaltdığı və hələ dolu olan bir neçə bira şüşələri vardı.Çaydan iri-iri gəmilər gəlib keçirdi.O,keçən hər bir gəmini görərkən,qollarını qaldırıb var gücüylə çığırırdı.Mən nə qədər diqqətlə eşitməyə çalışsam da,sözlərini anlaya bilmirdim.Amma səsindəki bir sarsıntını və artıq dözə bilməyən bir insanın harayını da duya bilirdim.O,sanki uzaq və kimsəsiz bir adada qalmışdı və ondan başqa orada kimsə yoxdu.O,onun lap yaxınlığından gəlib gəmilərlə keçən insanları yardıma çağırırdı.Sanki uzun illərdir o adada qalmışdı; bütün insanlardan uzaq,bir dostun,onunla bir az danışacaq bir insanın həsrətindəydi.Məni bu tükənmək bilməyən yalnızlıqdan qurtarın deyirdi.Bir gəmi gözündən itincə,əyilib bir bira götürür və içirdi.Başqa bir gəmi görününcə,yenə də qollarını qaldırıb çığırırdı.Gəmidəki insanlar əllərindəki yedikləri və içdikləriylə onu görmürmüşlər kimi gündoğandan gəlib günbatana,günbatandan gəlib gündoğana doğru uzaqlaşıb gedirdilər.O,hər yeni bir gəmiylə,yenə də qollarını açıb çığırırdı.çığırırdı.-130-çığırırdı.sonra yenə də hələ boşalmamış bir bira şüşəsini yerdən alıb başına çəkirdi və yenə də çığırırdı.çığırırdı.onun səsi heç bir qulağa çatmırdı.çatmırdı.Mən,varlığı elə yoxluğu da olan o insanı süzdükcə Robinzon Kruzo` (Robinson Crusoe)nu düşünürdüm.R.Kruzo`nun gəmisi uzaq dənizlərdə parçalanıb dağıldıqdan sonra o,dalğalarda ölməyib də özünü bir adaya çatdıra bildi.O,28 il o adada yaşadı.Onun yurdunda qalan ailəsi,dostları və yaxınları onun gəmisinin ölümcül olaya uğramış olduğunu eşitmiş olsalar da,yenə də ümidlərini tam itirmədilər; bəlkə o ölməmişdir,bəlkə bir gün gələr deyə onu bunca uzun illər boyu gözlədilər.R.Kruzo isə,doğma insanlarını bir gün,bir daha görə biləcəyini heç zaman gerçəkləşə bilməyəcək bir röya kimi sanmış olsa da,yenə də bu röya ilə yaşadı.İllər,uzun illər keçdi,o,uzaqlarda,çox uzaqlarda sonsuz göylərlə sonsuz suların birləşdiyi yerə baxmaqdan heç usanmadı.Bəlkə bir gün o yerdə uzaq bir nöqtə göründü; o nöqtə böyüyüb-böyüyüb bir yelkən biçimini aldı; bir yelkən,bir gəminin yelkəni! Və o gəmi gəlib onu qurtardı! Böylə də oldu; bir gün sonsuz sularla sonsuz göylərin birləşdiyi yerdə bəlli-bəlirsiz bir nöqtə göründü.O nöqtə böyüyə-böyüyə bir yelkən oldu.O yelkən,onun yaşadığı adaya doğru gələn bir gəminin qocaman qanadlarıydı.O gəmi,onun unudulmuşluğa gömülmüş dünyasına açılan dirilər dünyasının qapısıydı; onun gerçəkləşmiş olan röyasıydı! Mənim önümdə durub,gəlib keçən gəmilərdən imdad diləyən o zavallı,yoxsul insanı gəmilərdəki insanlardan çox qısa bir məsafə ayırırdı.Bir daşın tullana və bir çığırtının doldura biləcəyi bir məsafə.Gəmilərdəki isanlar-131-onu görürdülər,onu eşidirdilər; amma sanki o,bir insanın deyil,bir yoxluğun görünüşüydü; onun çığırtısı,bir yoxluğun çığırtısıydı! Sözsüz ki,o özü,var olmasını bütün insanlar kimi duyurdu.Döyünən,duyan ürəyinin harayını eşitdirməyə çalışırdı və bunun üçün də içdiyi biralardan güc alırdı.Yenə də onu eşitmirdilər; yenə də onu görmürdülər.Onun qaldığı ada hamının gözünün önündə olsa da,o ada yoxmuş kimiydi.O,özü də,olmayan bir adanın olmayan bir adamıydı.O olmayan adanın olmayan adamı çığrırıdı.çığırırdı.2012-132-ÜFÜQLƏR SƏSLƏYƏRSƏ Nərmin Kamal və.Diqqətlə baxan bir insanın hünəri Görünməz olanı göstərə bilməkdir.-Kierkegaard-Picasso` nun:“mən uşaqlığımda Raphael kimi rəsm çəkərdim və yaşlı çağımda bir uşaq kimi.” Sözlərini bir neçə baxımdan açıqlamaq olarsa,mən onu sənət və yaradıcılıq yollarıyla bağlılıqda açıqlamaq istəyirəm.Bu böyük rəssamın yaradıcılıq dönəmləriylə bir az tanış olanlar onun necə bir uzun,gərgin və dəyişkən sənət yolu keçdiyindən xəbərsiz deyildirlər.Zaman keçdikcə,yollar araya-araya artıq qocalan rəssam bir uşaq rahatlığına çata bilmişdir.Öz istəyini,bir uşaq kimi,ən rahat,ən sadə,ən qısa və ən bəsit bir biçimdə anlada bilməyi öyrənmişdir.Onun,son illərində,hər gün 7-8 tablo rəsm edə bilməsini,öz sözlərinin yardımıyla yaxşı anlaya bilmək olur.Bütün bu sözlərdən demək istəyirəm ki,bu böyük sənətçi,uzun bir ömür boyu çox ağır bir əməkdən sonra belə bir sadəlik və bəsitliyə qovuşa bilmişdir.Biz bu halı,şeir dünyasında və görkəmli şairlərin yaradıcılığında da görə bilirik.Rilke və Hölderlin kimi şairlərin,son şeirlərinin yumşaqlığa,rahatlığa və sadəliyə uğramasını bununla açıqlamaq olar.Ancaq,görünüşü bəsit olan belə sənət əsərləri onların dayazlığını deyil,daha da dərinlərə enməsini göstərir.-133-Ölkəmizin quzeyində bir çox şeir yazanların yazılarında olan bəsitlik,bir sənət adamının ciddi əməyinin deyil,sənətin və şeirin nə olmasından heç bir xəbəri olmayan insanların xəbərsizliyinin nəticəsidir.Şeir yazmağa başlayan bir insanın ilk yazdıqları sözlər hələ şeir deyilsə,onu qınamaq olmaz.İnsan,hər bir yolda getdikcə öyrənir.Bu ölməz bir gerçəkdir.Amma sanki bu gerçək bizim quzeyli yurddaşlarımıza aid deyildir.Onlar getdikcə getməmiş,yazdıqca yazmamış kimi görünürlər! Sanki onların getdikləri yollar heç yol deyilmiş,yolsuzluqmuş.Yolsuzluqdan hansı bir yolçu bir şey öyrənə bilər ki?! Proza yazılarını gözümə dəyərkən maraqla oxuduğum,Məşədi İbad`ların ruhunun hakim olduğu bir toplumun dərin çirkinliklərini və irinlərini zəkalı gözlərlə görüb də dəyərləndirə bilən xanım N.Kamal,nə yazıq ki,şeir yazmaq istərkən,söz etdiyim bu şairlərdən heç uzaqlaşa bilmir.Onun şeirlərinin bəsitliyi bir aynada olan bəsitlikdir.Bütün aynalar kimi bu ayna da,yalnız hamının görə bildiyi həyatın bəlli bir parçasını göstərməklə qalır.Yəni həyatın özünü deyil,ancaq üzünü göstərməyi başarır.Ayna da bizi göstərir,durğun və dərin sular da.Ayna bizi göründüyümüz kimi göstərir; durğun və dərin sularsa,bizi göstərərkən,görünüşümüzün üzərinə yarım qaranlıq,yarım işıq bir pərdə çəkir.Sanki diblərinin harada olduğunu bilmədiyimiz bu sular,bununla bizə,özümüzün özümüzə bilinməz olan diblərimizi xatırladır.Bir sənət əsərində də gerçəklə bizim aramızda,o sularla bizim aramızda olan kimi bir pərdə vardır.O pərdə bizi gerçəyin görünüşündən onun görünməz olan içinə aparır.Şeirin sadə olması,onun dayaz və içi boş olması deyildir.Bu haqda dönə-dönə danışdıq.Walt Whitman`in bütün-134-şeirləri sadəliyilə yanaşı qutsal sözlər kimi ruhumuzda səslənmirmi? O şeirləri oxuduqdan sonra,daha da dərində olan özümüzün,içimizdə başlanmasına səbəb nədir? Bu,onlara çökmüş olan çox dərin düşüncə qatları deyilmi? N.Kamal`dan son günlərdə öz səsiylə eşitdiyim,aşağıdakı şeiri birlikdə oxuyaq:Gecədir eyvanda dayanıb göyə baxıram Görürəm göyün ortasında parlaq bir ulduz Açıram deyirəm ona ən böyük arzularımı Sonra ondan bir az kiçiyini Sonra olsa da olar arzularımı Tez-tələsik deyib dayanıram Bir də görürəm tərpəndi ulduz Başladı getməyə-getməyə Sən demə heç ulduz deyilmiş Təyyarəymişi,təyyarə işığı.Bu xanımın şeir deyə yazdığı və mənim onlardan bəzilərini oxuduğum sözlərinə şeir demək olsaydı,bu şeirə onların ən yaxşısı deyə bilərdim.Çünkü bu şeirdə,o biri şeirlərində uzaq bir işartısı belə sezilməyən bir duyğusallıq və bir istilik vardır.Buna baxmayaraq,bu şeir də,onu,şeir deyə yazdığı bütün sözlərinin dərin boşluğundan qurtara bilmək həddində deyildir.Aşağıda Bertolt Brecht`dən oxyacağımız şeirin sadə görünüşü altında nə qədər dərin olmasını da görürük:-135-Təkər dəyişmə Oturmuşam küçənin kənarında sürücü dəyişir təkəri.Olduğum o yeri sevmirəm.gedəcəyim yeri də sevmirəm.Bəs niyə süzürəm təkərin səbirsizliklə dəyişməsini? Şeir,ilk baxışda çox bəsit görünür.Oxuyub da düşündükcə belə olmamasını duyuruq.Şairi harasa aparacaq arabanın təkərini onun sürücüsü dəyişmək istəyir.Şair ayrıldığı və eləcə də gedəcəyi yeri sevmdiyini bildirir və özü də bilmiri ki,bəs nədən təkərin dəyişməsini bunca səbirsizliklə seyr etməkdədir! Burada bitən şeirlə bizim aramızda böyük bir susqunluq açılır və bu susqunluğu özü boyda bir sorğu işarəsi doldurur:gedəcəyi yeri sevməyən bir insan niyə səbirsizliklə arabanın yola düşməsini və özüylə onu da aparmasını gözləyir? Hər oxucu istədiyi kimi bu şeiri yora bilər; mənim də yorumum belədir:Şairin ayrıldığı yer ürəyincə ola bilməmişdir və gedəcəyi yerin də ürəyincə ola bilməyəcəyinə bəri başdan inanır.Amma o,sevə biləcək bir yeri aramaqdadır,oranın harda olduğunu bilməsə də,oranın arzu və həsrətiylə yaşayır.Bu arzu və həsrət,onu sevmədiyi yerə belə sürükləyir.Kim bilir,bəlkə bir gün sevmədiyi bir yerdən o sevəcəyi yerə vara bildi! Bəlkə onun sevmədiyi yerlər,bir çox yerlər olacaq və ən sonda bir gün oraya,arzu və həsrətində olduğu o yerə qovuşa biləcəkdir! Bu şeirlə bizim aramızda çəkilən bu anlaşılmazlıq,bu pərdə,bu kiçik şeiri,qarşımızda uzaqları görünməyən və bizi sürəkli düşündürən poetik bir görüntüyə çevirmişdir.-136-Hayku ustası xanım Mitsu Suzuki`nin də bir haykusu üzərində durmaq istərdim:Sevgidən söyləyir qız nəvəm Mən kəsərək İri bir qarpızı.İlk baxışda,sevgidən söz edən qız nəvənin sözləriylə,kəsilən qarpız arasında heç bir bağlılıq görünmür.Daha doğrusu şeirin üzərində heç durmaq da istəmirik.Ancaq bir az diqqətlə,açılan dumanlar arasından boylanan iri ay kimi,bu şeirin də gözəl görüntüləri gözümüzün önündə açılır.Sevgi insanın ən günəşli,ən isti və ən coşğun zamanıdırsa,fəsillərin də ən günəşli,ən isti və ən coşğun zamanı yaydır.Sanki kəsilən qarpızla yayın da günəşı,istisi və coşğunluğu kəsilib dilim-dilim iki insan arasında bölüşülür.Bunun,iki insan arasında bölüşülən sevgiyə nə qədər bənzərliyi var! Hər ikisi də qıpqırmızı və şipşirin! Bəlkə bu yoruma,bu haykuda heç bir yer olmasın; hər halda,gənc qızın söz etdiyi səvgiylə yaşlı qadının kəsməkdə olan iri qarpızın qarışığından könlümüzü dindirərək həm yaxın və həm də uzaq,şirin və gözəl bir əsintinin bizə doğru əsməsini sezmək olur.Bunca bəsit görünən bu hayku üzərinə nə qədər düşünmək olar! Dar bir yerdən dərin,geniş sulara vara biləcəyimiz kimidir bu.Sovet şeiri,(az istisnaları çıxarsaq)Sovet`in özüylə də devrilmişdir.Zaman belə “qardaşlıq dünyası” na və onun “poeziya” sına! “YOX!” demişdir.Bugün Azərbaycan şeiri bu “YOX!” un üstündə durur.Bu “YOX!” un altında qalan şeirlər o dünya ilə çürüməkdədir.Onun üstündə duran,bugün Azərbaycan şeirinin isə önündə canlı və gur yaşamaqda olan bir dünya açılmışdır.Bu şeirin durduğu-137-yerdən əngin və zəngin bir poeziya dünyasına sonsuz yollar uzanır.Azərbaycan şeiri bu “YOX!” un üstündən qoparaq bu yollarla getməzsə,o əngin,o zəngin poeziya dünyasına qovuşa bilməyəcəkdir.Bugün Türkye`də və İran`da şeir yazmağa başlayan hər bir şairin arxasında dəyərli bir poeziya mirası vardır.Azərbaycan şairininsə bu mirası yoxluğa sovrulmuşdur! Azərbaycan şairi üçün belə bir miras yoxdursa,Türkye var.Bu,bizim üçün böyük bir mutluluq deməkdir.Azərbaycan`da şeir yazan bir insan bunu bilməzsə,bundan yararlanmazsa,gözlərinin açılmasını istəməyən bir kordur o! Avropa dillərindən birini bilməyən hər bir şairimiz,dünya poeziyasını türkcədə geniş olaraq oxuya bilər.Çevrilmiş olanların hamısı yaxşı olmasa da belə.Azərbaycanlı bir şair,şeir yollarına çıxmışsa,ruhunu poeziya dünyasının sehirli üfüqləri səsləyirsə,çağdaş Türk şeirinin özünün yetirdiyi poeziya zənginliyi onun üçün quraqlıqda aclıq çəkən insanın rəngarəng bir süfrəyə qovuşa bilməsi kimidir.Bunu bacarmayan Azərbaycan şairinə dünyadanmı danışmaq olar? Zamanın “YOX!” dediyi devrilmiş Sovet Azərbacan şeiri üstündə duran N.Kamal və bütün onun kimilər,bu gerçəyə göz aça bilməsələr,yayacaqları saysız ”şeir kitabları” onların şair olaraq bu dünyaya göz aç bilmələrinə heç bir yardım edə bilməyəcəkdir!-138-ALMA AĞACININ NARLARI H.QARAÇAY YENİ DƏNİZLƏRƏ DOĞRU Oraya getmək istəyirəm,artıq mən Güvənirəm özümdə olan gücümə.Önümdə açıq dəniz və gəmim Yol alır mavi ənginə.Hər nə parıl-parıl,yepyeni,Uyuyur günorta məkanla zamanda:-Yalnız sənin qocaman gözlərindir ey sonsuzluq Süzməkdədir məni bu anda!-Friedrich Niztsche-Bir şairin,bütünlükdə deyilsə də,dağınıq,adda-budda oxuduğumuz şeirlərindən,o şairdən poetik bir çöhrə yaranır zehnimizdə.Bu çöhrənin genəl görünüşü,gözləri,ağzı,burnu öz kəskin cizgilərini hələ almamış olsa da,o şairdən oxuyacağımız ayrı-ayrı şeirləriylə,o çöhrə də bir gün öz kəskin və son cizgilərini artıq almış olacaqdır.H.Qaraçay`dan da mənim zehnimdə belə bir çöhrə vardı.Dağınıq,adda-budda oxuduğum şeirlərindən oluşmuş bir çöhrə.Son günlərdə onun yeni yazdığı şeirlərindən bir neçəsini oxuduqda,o şeirləri,ondan zehnimdə olan o poetik çöhrənin yeni cizgiləri kimi deyil,tam başqa bir çöhrəni yaratmağa başlayan cizgilər kimi gördüm.Məni Qaraçay`ın yaranmaqda olan yeni çöhrəsi maraqlandırsa-139-da,bu haqda bir neçə söz söyləmək üçün,ondan zehnimdə olan öncəki çöhrəsindən başlamaq istəyirəm.Yanılmıramsa “Badamlıqlar” Qaraçay`ın sonuncu kitabı olmalıdır.Mən bu kitabda gedən şeirləri,keçən günlərdə,bu dəfə bütünlükdə oxudum.Bu kitabda yer alan şeirlərin hər birinin öz adı olsa da,onlardan bütünlükdə aldığım duyğu,uzun bir şeirdən aldığım kimi idi.Qaraçay genəlliklə,şəkilə deyil,sözə arxalanan bir şairdir.Bu kimi şairlər şeirə bütöv və ya bir neçə şikillə deyil,düşüncələrində olan sözlərlə yola çıxırlar.Şəkil göstərirsə,sözlər söyləyir.Söylənmiş olan şeir zehnimizin divarından çətin asılı qalır.İçi olmadığına və gözlərimizlə görə bilmədiyimizə görə.Bu sayaq yazan şairlər içində bir çox ünlü şairlərin adlarını çəkmək olar.Ancaq onlar sözlərini bütöv və ya parça-parça şəkillərlə deyilsə də,çox yeni bənzətmələrlə,söz incəlikləri və gözəllikləriylə anlatmağa çalışırlar.Bununla da,düşüncələrini gözümüz önünə sərgiləyirlər.Yannis Ritsos belə şairlərdəndir.O,“yunanlıların hekayəsi” adlı uzun şeirində,yaratdığı şeir dolu misralarıyla bir xalqın acı hekayəsini bir söz sinfonisinə çevirə bilmişdir:“Burada gözümüzün yağını azaltmaz hiç gökyüzü.Bu ülkede,sırtımızda taşıdığımız kayanın Yarı ağırlığını yüklenir güneş.Damlar sessizce çatlar öğle sıçağının dizinde Və gölgeleri önünde sıçrayıp gider insanlar Skiarhos kayıklarıyla yarışan yunuslar gibi Sonra bir kartala dönüşür gölgeleri Kanatlarını batan güneşin rengine bulayan.” *-140-Bu şeirdə şair,bu kimi parçalarla və hətta bəzən bir-iki misralıq şəkillərlə uzun bir şeiri poetik rənglər və çox yeni görüntülərlə doldurmuşdur.Qaraçay`ın şeirləri isə,çoxluqda göstərməyə deyil,yalnız söyləməyə köklənmişdir.Bu söyləmə özəlliyi,yəni,göstərmə deyil,sözdə qalmaları,şairin şeirlərində,şeirin deyil,sözün sıxlığına nədən olmuşdur.Bəzən də şeirsizlikdə dayanıb qalmışdır:Mən Təbrizliyəm,Tehranda yaşayıram Dünyanın gözü önündə Saat ba saat Varlığından uzaqlaşaraq.-şeirdən bir parça-Bu sözlər,o qədər şeir deyil ki,şair olmayan biri bu sözləri söyləmiş olsaydı,onların şeir olmadığına heç şübhə etməzdik.Bu kimi sözlər,bir şeirin sözləri deyil,olsaydı,belə olardı:Yıxılır yıxılmazların bir-bir Və itir uşaqların yad kölgəsində.Unudulur dağlarının soy adı,Və qaranlıq örtür Dünənindən Bu günə gələn izləri.-şeirdən bir parça--141-Qaraçay`ın bir çox şeirlərində Nazım Hikmət`in şeir havasını gur şəkildə,açıqca duymaq olur.Amma onun “Badamlıqlar” kitabında,Nazım Hikmət`in “salxım söyüd“ kimi şeirləriylə yanaşı gedə biləcək şeirlərin yeri boşdur.Renoir`ın yaradıcılığında,uşaqlar,açıq havada yuyunan çılpaq qadınlar bollucadır.Van Gogh bir çox günəbaxan şəkli çəkmişdir.Monet`in bir çox tabloları su zanbaqlarındandır.Rodin soyuq mərmər parçalarına qucaqlaşan çılpaq sevgililərin odunu hopdurmuşdur.Vivaldi`nin,Bach`ın,Mozart`ın bir çox bəstələrində eyni melodiyaları eşidirik.Şeirdə də beləmidir? Yox,şeirdə təkrar bəyənilmir,qınanır.Şeirin dəyərini azaldan nədənlərdən biri kimi sayılır.N.Hikmet sevgilisinin mavi kirpiklərindən söz edəndə,o mavi kirpiklərin rənginin yapma olduğunu bilsək də,ləzzət alırıq.Amma onun sevgilisinin mavi kirpiklərindən ayrı-ayrı şeirlərində dönə-dönə söz etməsi ancaq sözün və şeirin dəyərinin azalmasına gəlib çıxır.Sənətin bir çox qollarında təkrarın hətta gözəl olması,şeirdə tərsinə dəyərləndirilir.“Badamlıqlar” da,yanılmıramsa,“qadın döşləri kimi dadlı” sözləriylə üç dəfə rastlaşmağım oldu.Dünyamız öz gövdəsi ilə günəşin çevrəsində hərlənsə də,ruhu ilə qadın döşlərinin çevrəsində dönür.Buna inansaq da belə,yenə də bunun təkrarı şeirdə öz gözəlliyini itirir! Şeirdə belədir,bir qayda olaraq.Bir şair bunu bilməli və ondan uzaqlaşmalıdır.Şeirdə,təkrar biçimində vurğulamaq vardır,bu tam başqa bir şeydir və bir şair bunu bacarmış olsa,bundan,çox yerində,çox gözəl yararlana bilər.Necə ki,Lorca bir çox şeirlərində etmişdir.Necə ki,Apollinaire öz ünlü şeiri “Mirabeau köprüsü” ndə:-142-“Çal sana saat insene ey gece Günler geçiyor bense hep aynı yerde.” ** Misralarını təkrarlamaqla bunu etmişdir.Bütün böyük şairlərin bizə ən birinci öyrətdikləri budur ki,onlar dünyamızın böyük şairlərindən öyrənmədən şeirdə olduqları yerə vara bilməzdilər.Doğrudan da bir şair ac bir arı kimi olmalıdır,bağların çiçəklərinə daraşan ac bir arı kimi.O da dünyamızın şeirinə daraşmalıdır.Onun bal-şeirində təkcə öz bağçasının deyil,uzaq ormanların da çiçəkləri qoxuduqca,onun şeirinin də hüdudları uzaqlaşacaqdır.”Badamlıqlar”da bu qoxunu az duya bildim.Bu kitabdakı şeirləri oxuyarkən,onlarda olan çox maraqlı bir özəlliyin də fərqinə vardım.Bu şeirlərin bir çoxunda,birbaşa,böyük bir kütlə önündə oxunmaq üçün bir güc,gur bir nəfəs mürgüləməkdədir.Bizim bu kütlə varımızdır,milyonlarca.milyonlarca.amma bu kütlənin on insanının bir yerdə görüşməsi göylərin və yerlərin Tanrılarına qarşı bir cinayət sanılırsa,o xalqın ruhunu və dilini ölməyə qoymayan şairlərinin gur səsləri də varlığımızın ağır susqunluğunda mürgüləyib oyanmamaqdan başqa nə edə biləcəkdir?! “Badamlıqlar” kitabı üzərinə söylədiyim sözlərdən bir sonuca varım deyə,bu kitabdan aldığım duyğuları İsmayıl Ülkər`in “Sevda yoldaymış” kitabından aldığım duyğularla qarşılaşdırmaq istəyirəm.Ülkər`in bu kitabdakı şeirlərini oxuyub bitirdikdən sonra,bir sərgidin çıxmışam kimi idim.Zehnimdə ayrı-ayrı rəsmlər qalmışdı,hər biri öz yerində,hər birinin ayrıca rəngi,ayrıca cizgiləri.“Badamlıqlar”ı bitirdikdən sonra,qulaqlarımda bir şairin-143-şirin,acı söhbətinin xatirəsi qalmışdı,bir-birinə qarışıb gedən poetik bir şikayətin,bir başqaldırmanın,bir öfkənin axımından bir yankı qalmışdı.Qaraçay`ın yeni şeirləri indiyə kimi yazdığı şeirlərinin ardı deyilmiş kimidir.Bu şeirlər bir alma ağacının yetirdiyi narlar kimidir,gözlənilməz və yepyeni.Bu şeirlərin gözlənilməzliyi,indiyə kimi yaradıcılığıyla tanış olduğumuz bir şairin şeirinin hüdudlarını aşaraq,özünün də bilmədiyi bir uzaqlığa açılıb getməsindədir.Sözlərin bir-biriylə üzdən deyil,içdən birləşməsi,bütöv bir poetik ruhu paylaşa bilməsi bu şeir parçalarını ağızdan daha çox,ruhun birbaşa dil açıb söyləməsinə çevirmişdir.Hər bir sözdə,bütün şeirə hopmuş bəlli bir ruh halını duya bilmək olur.Bir bağa yağan yağmurun içində olan ağaclar,çiçəklər,daşlar,meyvələr və quş yuvaları kimidir sözlər də; şeirə yağmur yağırsa,bütün sözlər də islanmışdır.Sözlərin bu iç-içəliyi,bir-birinə toxunmuşluğu şairin onlarla ruhunda birləşməsini və onlara qarışa bilməsini göstərməkdədir:Sevgili Elyada sunulmuşdur bir də düşün sən yoxsan yağış yağır gömgöy baxışlarıyla köynəyi ıslanmış bir oğlan alma qoxuyan bir qızın ıslaq saçlarının alovundan əmir püncünə odun yığırlar qızındığın otaqda qızınırlar-144-bardağında çay içirlər yatağında yatırlar bir də düşün sən yoxsan günəş var ağac var yarpaq var bir də yenicə ayılmış torpaqda yeni sevgilər Bu şeir,götür-qoy,çək-çevir,elə olmasın,belə olsun şeiri deyil.İçəridə yetişib,ruhun işığında,istisində qızarıb,sulanıb və şirinlənib kağız üzərinə düşən şeir meyvəsidir.Yeni şeirlər Qaraçay`ın öncəki şeirlərinin ardımı,ardı deyilmidir sorğusuna cavab olaraq Elyas Kaneti`nin (Elias Canetti )sözlərindən yardım almaq istəyirəm:“Pis şairlər,dəyişilmə izlərini silənlərdir; Yaxşılarsa,onu davam etdirənlərdir.” Və sonuncu sözümüz olaraq:Bütün gecələrim Döşü ulduzlu gəmiydi Bütün gündüzlərim Ağappaq yelkəniydi Bütün saatlarım Yaxası gözlərinin yaşılına baxan yoluydu-qapınızın basamasında bitəcəkmiş.-145-Qara gözlərinin yaşılına baxım deyə Tutun adına tutundum Sazın səsinə Qapınızı qoxusundan tanıdım Qara gəminin ağ yelkənini yendirdim Burdan daşınıblar-dedilər Şair dənizlərdən sevgilisinin görüşünə gəlmişdir.Qara yelkənini endirmişdir.Artıq köçmüş sevgilisi,dərin boş yerini,həzin olmazlığıyla doldurub getmişdir.O,yelkənini qaldırıb yenə də dənizlərə açılacaqdır.Uzaqlara,daha da uzaqlara.çünkü bizi səsləyən uzaqların səsi,bizim ruhumuzun da səsidir.2012 Çevirənlər:* Cevat Çapan ** Cemal Süreya-146-ODLAR YURDU RESTORANI O yoldan çox gəlib keçmiş olsam da,yolun o tayında gözümə toxunan o lövhəni birinci dəfəydi görürdüm.Bu,nə qədər inanılmaz olsa da,ən sonda özünü inandıra biləcək bütün gerçəklər kimi,o da məndən bir az aralı,gözümün önündə durudu.Bir lövhə,üzərində bu sözlər yazılmışdı:Odlar yurdu restoranı.Bu restoranın yenicə açılmasına heç bir şübhəm yoxdu.O yoldan onca gəlib keçsəm də onu orada görməmişdim.Dünya xalqlarının mahnıları və şərabları kimi yeməklərini də sevən və onunla maraqlanan bir insan olaraq,Avropa`nın böyük bir şəhərində dünyamızın bir çox xalqlarının yeməklərini yeyərkən mənim xalqımın da bu ünlü şəhərdə gözəl bir restoranı olması çoxdankı bir arzum idi.Gördüyüm o Odlar yurdu restoranı lövhəsi mənim bu arzumu gerçəkləşdirmişdi artıq.O günün axşamı alman dostuma bu xoş xəbəri bildirərkən o sevincdən parlayaraq geniş açılmış gözləriylə heç gecikmədən mənim ölkəmdən olan Odlar yurdu restoranına birlikdə getməyimizi arzu etdi.Bunun üçün yaxın günlərdə bir axşam oraya getməyə qərar verdik.Restorana girərkən,sonsuz bir qürbət dilinin tam ortasında,bir addımlıq doğma dilimə girirmişəm kimi oldum.Və ya mənim olmayan bir dünyada gözlərimi yumub ölkəmin bir şirin bağçasında çiçəkli bir ağacın altında açırdım sanki.Hələ maraqla restoranın içini süzməyə başlarkən qarson xanımın önümüzdə durduğunu gördük.Bir az əl-ayağımı-147-itirmiş kimi oldum və dərhal da özümü toplayıb səlam verdim.Heç azərbaycanlıya bənzəmirdi qarson xanım.Sarısaçlı və mavigözlü idi.Cavab olaraq,mənə nə desin nə deməsin arasında çaşqınca üzümə baxarkən məsələnin nə yerdə olduğunu anladım.Almanca,“sizi azərbaycanlı sandığıma görə sizinlə dilimizdə danışmaq istədim,lütfən bağışlayın,” dedim.Utanaraq gülümsədi:“Xeyir,mən poloniyalıyam!” dedi.Onun göstərdiyi masanın arxasında oturduq.Yemək siyahısını gətirdi.Birinci içəcəklə bağlı arzumuzu bilmək istədi.Azərbaycan şərabı içmək istədiyimizi bildirdik.“Azərbaycan`dan ancaq bir tək şərabımız var,amma İspaniya,İtaliya,Faransa,Almaniya şərablarımız çoxdur!” dedi.İstəyimizdə qalaraq Azərbaycan şərabıyla maraq-landığımızı bildirdik.Bir azdan əlində bir şişə şərab gətirdi.Masanın üstünə qoyaraq:“lütfən baxınız,istərsənizsə açaram!” dedi.Şişəni əlimə alıb üstündəki yazıları oxumağa başladım.Yazılmış olanların sonunda alkol ölçüsü verilmişdi.Dünyamızın yaxın-uzaq ölkələrinin şərablarından bir az dadmış olsam da belə bir sözlə heç qarşılaşmamışdım.Çünkü şərabın alkol ölçüsü bəlli deyildi.8 lə 14 arasında verilmişdi.Bunu alman dostuma söylədikdə,şaqqanaq çəkib gülərək:“Bu şərab ya sudur,ya da şərabdan daha güclü bir şeydir,doğrusu bu şişənin içində olandan mən qorxuram,mən içmirəm,sən bax gör nə edərsən!” dedi.Almaniya şərabı içdik,alkol ölçüsünə baxmadan.Arzumuza görə balıq yeməyi gətirdi qarson xanım.Gördüyümüzə görə hər bir xalqın restoranında olarkən o xalqın musiqisini və mahnılarını eşitmişdik.Azərbaycan restoranında da Azərbaycan musiqisinin və bizim mahnılarımızın yerinin boş olması çox hiss olunurdu.Qarson xanımın gəlməsini gözlədik.Gəldi.Azərbaycan musiqisindən bir parça eşitmək arzumuzu bildirdikdə-148-gülümsünərək üzr istədi və avropalı olduğuna görə onun musiqisiylə maraqlandığını və orada yalnız Avropa musiqisi olduğunu söylədi.Qarson xanım bizimlə danışarkən birdən restornın arxasındakı qapı açıldı və başında ağ papağı və əynində uzun ağ paltarı aşpaz girdi içəri.Almanca bizə səlam verdi.azərbaycanlı olub olmadığını sorduğumda rus olduğunu və Azərbaycan`da uzun illər yaşadığını söylədi.Mənim azərbaycanlı olduğumu bildikdə,Azərbaycan dilini öyrənmədiyindən mənimlə bu dildə danışa bilmədiyinə görə üzr istədi.Yeməyimizi bitirdikdən və şərabımızı içdikdən sonra restoranı tərk etdik.Dostum getdi və mən tək qaldım.Mən də evə dönmək istəsəm də qərib və qarışıq bir güc məni oradan uzaqlaşmağa qoymurdu.Bu gücdə həm bir doğmalıq,həm də o doğmalığın itirdiyi mənliyini,qürurunu,şərəfini və dəyərlərini duyurdum.Durduğum yerdə qoca bir çinar ağacı vardı,ona söykənib qaldım.Qaranlıqda yağışın ilk damlalarının yerdə səsizcə dağılmasını duyurdum.Artıq odları sönmüş,islanmış,soyumuş sonbahar yarpaqları bir-bir çiyinlərimə və başıma səpələnməyə başlamışdı.2012-149-AHU KİMİ GÖZLƏRİN Fərhud üçün Hər yay gününün axşamını sərinlədə-sərinlədə evimizə gətirən hündür qovaqlarımızın ardından qanad çala-çala Bakı da bizə gələrdi.Bakı,mutluluqlar,mahnılar dünyasıydı mənim üçün.Bakı,anamın mənimlə,mənim anamla danışdığım dildə danışırdı.Anam bir ovuc bayatı idiysə ,Bakı bayatılar dünyasıydı.Anam bir ağaclıq mahnı idiysə,Bakı mahnılar ormanıydı.Hər yay axşamı qonşumuzun radiosundan qanadlanaraq bizə gələn Bakı`da nə qədər gözəllik,nə qədər sehir vardı! Oranın günəşi də,ulduzları da,pıçıldaşan suları da və üzlərdəki gülüşləri də başqaydı.Bütün bunların hamısı da anamın mənimlə,mənim anamla danışdığım dildəydi.Orada uşaqlar nə qədər mutluydu.Onlar mənim kimi bilmədikləri bir dildə yox,o günəşin,o ulduzların,o suların və o mahnıların dilində,yəni mənim dilimdə öyrənir və yazırdılar.Bakı,qurumaz mahnılar bulağıydı.Ruhumu doldura-doldura,oxşaya-oxşaya zaman içində axırdı.Bakı ilə böyüyürdüm,Bakı ilə röyalara dalırdım.Bakı ilə körpə ömrümün ilk mahnılarını pıçıldamağa başlamışdım.Dodaqlarıma qonan ilk mahnılar Bakı´nın dodaqlarından qanadlanıb gəlmişdi.İllər sonra,çox illər sonra Bakı`da Bakı`nı arayarkən,mənim röyalarımda olan o Bakı`dan heç bir iz tapa bilməyəndə,mənim o Bakı`m uşaqlıq xatirələrimdən daha uzaqlarda,yüz illər,min illər ardında,heç bir tarixçinin,heç bir kitabın xəbər verə bilməyəcəyi bir zamanda qalmışdı!-150-Hər yay axşamı Bakı`nın bizə gətirdiyi qucaq-qucaq mahnıları öyrənməklə,pıçıldamaqla qalmadım.Onları öz ruhumdan da eşitmək istədim.Bunun üçün ney dadıma çatdı.Evimizdən ney əskik olmazdı.Böyük qardaşım onlardan uzaq,anlaşılmaz,həzin və həsrətlərlə yüklənmiş ərəb havalarını çıxarmaq istdi.Ömrü boyu bu arzuyla yaşadı.Ömrü sona çatdı və o arzusuna qovuşa bilmədi.Onun neylərinin içində bir qamış ney də vardı.Onu götürüb çalmağa başladım.Qərib səslər yavaş-yavaş doğmalaşdı,Bakı`nın səsinə bənzədi və bir gün ruhumun səsini dilə gətirdi:Ahu kimi gözlərin Şirin-şirin sözlərin Sən mənimsən,mən sənin Qucaqlama dizlərin.Bakı`nın mənə gətirdiyi mahnıları neyimin dili ilə uzaq qonşulara belə çatdırdım.Bizdən çox aralı,artıq qunşumuz olmayan damların üstündə bu mahnıları dinləməyə çıxan uzaq gənc qızları görə bilirdim.Neyimin səsi qızların ruhunda uyuyan mahnılı quşları oyatsa da,atamın dünyada iş səsindən başqa heç bir səsə dözə bilməyən yorğun və həvəssiz qulaqlarını incitməyə başlamışdı.Atamın:“oğul,çalma artıq,çalma!“ sözləri çoxaldıqca,ruhumun:“çal,susma,çal!“ sözləri artmaqdaydı.Atamın sözləri gerçəyin sözləriydi və ruhumun sözləri röyanın.Röyanın sözləri ipəklərcə yumşaq və incə idiysə,gerçəyin sözləri çəliklərcə sərt və amansızdı.Dünyamızın ən böyük məzarlığı gerçəyin sərt,amansız və çəlik pəncəsində boğulub ölmüş röyalar məzarlığı deyilmi?-151-Bunun nə olduğunu atamın qamış neyimi ayaqları altında əzərkən duydum.Ruhumun səsi heç kəsilmədi,“çal!“ dedi,“susma,çal!“ yenə də bir qamış ney tapıb Bakı`nın ruhuma doldurduğu mahnıları çalmağı sürdürdüm:Ahu kimi gözlərin Şirin-şirin sözlərin Sən mənimsən,mən sənin Qucaqlama dizlərin.Və bir çox mahnılar,bir çox mahnılar … Bu dəfə atamın əlinə keçən neyimin peçimizə tullanıb çatırdıyla yanaraq istiyə çevrilməsinin tanığı oldum.Soyuğu canımdan çıxaran peçimizin istisi o gün ömrümün ən soyuq,ən dondurucu istisiydi.Sonrakı neyimlə gizli-gizli görüşə-görüşə zaman keçdi.Zaman keçə-keçə illər sıralandı ardında.Dəhşət,sarsıntı içimizidə dibsiz,qaranlıq uçurumlar açarkən,yavan çörəyin başımızın üstündən yağmaz buludlar kimi varılmadan uzaqlaşıb getdiyi illərdən də keçərkən neyim məndən bəzən uzaqlaşsa da heç ayrılmadı.O zaman,“Ahu kimi gözlərin.” də günəşlər,ulduzlar,çiçəklərin qoxusu,mahnılar,quşlar,ağ bahar buludları və şirin yuxular vardı.İndi isə bu gözlərdən bir çox gözlər də baxar mənə,bir çox gözlər,bir çox gözlər.Qız yaşlarında olduqlarına görə,ölərkən cənnətə getməsinlər deyə din barbarlarının qurşunlamadan öncə zorladıqları o azyaşlı qız uşaqlarının gözləri!-152-İşgəncədən və ölümün pəncəsindən qurtarsın deyə amansız bir qış günündə Güney`dən Quzey`ə can atarkən şaxtadan donan o gənc ananın və qucağındakı uşağının gözləri.Peçin odlarına tullanmış qamış neyiylə röyalarının da yanmasını görən o 12-13 yaşlı oğlan uşağının gözləri.Və bir çox gözlər,bir çox gözlər,bir çox gözlər.2012-153-BAS MƏNİ BAĞRINA BİR DAMĞA KİMİ AVAVA Bas məni bağrına Bir damğa kimi,Bas məni qoluna Bir damğa kimi,Çünki güclüdür sevgi Ölüm kimi,Amansızdır tutqu,Cəhənnəm kimidir,Alınmaz qarşısı Yandıran alovlarının.-Mahnılar mahnısı`ndan-Miflər dünyasının gerçək yaşamla dərindən-dərinə,iç-içə qaynayıb qarışmasına və bir xalını oluşduran əriş-arğac kimi bir bütünlük yaratmasına ilk olaraq Yunan mitolojisi dünyasına daldığım zaman tanıq ola bildim.Bu dünyanın sehrinə qapıldıqmı,oyaqlıqla yuxu arasında olduğumuz kimi,gerçəklə gerçək olmayanın arasında və daha doğrusu eyni zamanda hər ikisinin tam içində oluruq.Olarmı ki,Aphrodite`lər,Thetis`lər olmasın deyirik.Avava`nı oxuyarkən də belə bir yuxu və oyaqlıq arasında dolaşırdım.Hər ikisində olduğumla yanaşı hansında olduğum bəlli deyildi.Aldığım o dərin zövqə böyük bir-154-sevinc də qarışmışdı; dolaşdığım o sehirli aləmdə doğma bir səs eşidirdim.Bir Azərbaycan aşığının çaldığı sazının odlu səsiydi bu.Avava`dan öyrəndiyimizə görə yayın sonlarına yaxın doğan aya son ay deyilir xalq arasında,(bəlkə bir çox yurddaşlarımız da mənim kimi bunu xalqdan deyil N.Mənzuri` dən öyrənmiş oldular!)Bu gecələrin axşamında doğan ayla batan günəş bir neçə anlığa üz-üzə gələ bilirlər,ancaq bir neçə anlığa! Bu bir neçə an içində görüş mutluluğu nə qədər gödəkdir,nə qədər! İnsanların yer üzərində sevgi duyğusunu tanıyandan və onun oduna yaxılandan bəri iki sevdalının arasında bu çox qısa zamanın nə olduğunu bilməyən yoxdur! Yayın son ayının ayı,sevdaya tutulmuş oğlan Sonay,sevgilisi Saragəlin-günəşi ancaq bu qısa zaman boyunca görə bilir və bir daha görüşə bilmək üçün bir ilin həsrət yükünü daşımalıdır; bir ildən sonra yenə də ancaq bu qədər! Sonra yenə də bir ilin keçişi,yenə də bir il və bu bir illər insanların sevda oduna ilk düşən çağlardan bu günədək sürüb gəlməkdədir və dünyanın son günlərinə qədər də sürüb gedəcəkdir.Bütün insanların yaşadıqları ən ulu duyğularının ən yüksək nöqtəsi olan sevda duyğusu və onun bizim xalqımızın mitolojisində belə yansıması Avava`nın yaranmasında təməl qaynaq olmuşdur.Sonay,Əsirlik tanrısı,Yalquzaq (kitabda yalqızək kimi gedir)eyni karakterin daşıdığı adlardır.Sonay`dır,bildiyimiz kimi.Əsirlik tanrısıdır,həm özü sevdanın əsiri həm də başqa bir sevdalını özünün əsiri etdiyi üçün.Yalquzaqdır,öz qocaman və hüzünlü yalnızlığına qapıldığı üçün.-155-Kitabda ayrı-ayrı alınyazıları daşıyan insanların öz yaşamı olsa da onların bir çoxunda o Əsirlik tanrısı`ndan da bir parça var.Əsirlik tanrısı həm fantezi olmayan,doğru və bəlli bir insan kimliyini daşımaqdadır və həm də bütün insanların zamanlar boyunca hər kəsin öz payında yaşadığı sevdadır və bu özəllik onu sirli bir duman içində gizləmişdir.O,bəlli olduğuyla yanaşı,bəlli deyildir də.O,bir insandır ki,həm bu gün vardır həm də min illər bundan öncə dünyanın bilinməz bir yerində ölmüşdür.O,bir insandır ki,min illər bundan sonra da dünymızın hər yerində yenə də olacaqdır,yenə də öz sevda əsirliyinin odunda yanacaq və başqa insanları da özünə əsir edərək yaxıb külə çevirəcəkdir! Onun odu,sifəti pistik (cüzam)xəstəliyinin gəmirdiyi maralgözlü,sərvboylu Aya xanımın Həsrətli könlündə də var və onun xəstəliyinə tutlmağına boyun əyən amma onun sevdasından vaz keçə bilməyən,onun həyat yoldaşı Ayvaz`ı da yaxa-yaxa son anınadək yaşatmışdır.Onu bir kərə görə bilməyin odlu sevinci Avava`nın baş qəhrəmanı o adı bilinməyən xanımın ömrürlük röyasına çevrilmişdir.Zamanlar boyunca insanların yaşadığı və yaşatdığı ölümsüz sevdanı təmsil edən Sonay`ların,Saragəlin`lərin gündəlik həyatda necə kirli,cılız və alçaq maraqların qurbanı olduqları da Avava` da acı-acı yansımışdır.Mal yığmanın və onu daha da,daha da,daha da çoxaltmanın daşqın,qarşısıalınmaz və çirkin seli önündə insan ruhunun ən dərin və ən zəngin dəyəri olan sevginin necə bir günə düşməsini bu kitabda görürük.Saragəlin` in o tanrısal gözlərini,o göysəl gülüşlərini bu murdar axımda reklamlara çevrilməsinin tanığı oluruq.Dənizin qaynaqları olan bulaqlardan,axar sulardan və çaylardan gedib dənizə vara bilmək bir o qədər də çətin-156-deyil.Çətin olan,dənizdən gedib o qaynaqları tapa bilməkdir.N Mənzuri dilimizin sözlər dənizindən onun ən uzaq qaynaqlarına baş vuran,çox dəyərli bir insanımızdır.O,doğma sözlərimizin bilinməz zamanlarda qalmış uşaqlıq çağlarında gedib dolaşır.Nə yazıq ki,dilimizdə minlərlə kitab (Yaradan)quzeyli soydaşlarımızın dilimizlə bağlı bunca bənzərsiz bir çalışmanın böyük dəyərinin fərqinə varmağa heç bir maraq göstərmirlər! Dilimizdə bir oxucu Mənzuri kimi bir yazıçının əsərindən daha bir dil arılığı,daha bir dil duruluğu gözləməklə haqlı ola bilər.Bacardıqca dilimizin öz sözlərindən yararlanmaq və bunun üçün daha da əməyə qatlanmaqdır bu.Burada demək istədiyim söz uydurmaq deyil; bu alanda,sadə və gözəl bir mətn yaza bilməyən bir çox yurdaşlarımız artıq usta olmuşlar! Dilimizi ağırlaşdıran,kirləndirən,bulan-dıran və amma dilimizdə qarşılığı olan bir çox ərəb və fars sözlərindən söz etmək istəyirəm:“Zaviyə,övza,azmayiş,camiə,moud” və bu kimi bir çox sözləri Avava kimi bir əsərə səpələməyə yazıq! Bəzi sözlərin anlamını açıqlamaqda fars sözlərindən yararlanmaq nə deməkdir? Bunun üçün öz sözlərimizin gücü çatmazmı? Avava`da fars dilində də önsöz vermək kimin üçündür? Belə bir kitabı oxuya bilməyən bir dildaşımız farsca önsüzü oxumaqla kitabı oxuya biləcəkmi? Yoxsa bu önsüz farslar üçünmü? Bəlkə dünya durduqca Avava`dan xəbəri olmayacaq bu insanlar üçünmü? Ölkəmizdəykən eşitdiyim bir çox sözlər vardı.Bu sözlər dərin suların dibində gizli qalan gözəl daşlar kimi uzaq xatirələrimin diblərində itib qalmışdı.Bu sözləri heç bir kitabda,heç bir sözlükldə tapmaq olmaz.Onları ancaq xalqın içindəykən eşitmək olar.Avava o sözlərin bir-157-çoxunu unuduluşdan qurtararaq,dərin suların diblərindən çıxarılmış o gözəl daşlar kimi gözlərimin önünə düzdü.Avava kitabı bir insanın öz xalqının mitolojisindən ilham alaraq bir əsər yazması deyil,o insanın öz ulusunun uzaq miflər dünyasıyla dərindən-dərinə,nəfəs-nəfəsə yaşamasının parlaq örnəyidir.Bu dünya,bizim də hər birimizin mitoloji dünyasıdır.Bizi bu gözəl dünyamızın seyrinə çıxardığına görə yurddaşımız N.Mənzuri`yə təşəkkürümüz az ola bilməz.2012-158-XANIMDƏRSİNİN GÖZLƏRİNDƏ Əpruz bacıya Hər anla dərinləşən,duru bir su kimidir keçmiş zaman.Biz bu gün,uzaq bir keçmişi düşünərkən,dərin və duru bir suya baxırıq sanki.Balıqları və ayrı-ayrı su canlılarını görə bilirik; ancaq bir kölgə,bir qaraltı kimi.Balıqların rənglərini,böyüklüyünü ayırd edə bilmək çox çətindir.Bütün rənglərin üstünü bir uzaqlıq kölgəsi örtmüşdür.Sarımı,qırmızımı,bozmu?! Bəlli deyil.*** Otuz üç ilə yaxın,keçmiş bir zamanda,ilk dəfə idi yaşadığım Miyana şəhərinin uzaqlarında,Qızılüzən kənarında yerləşən Koblan kəndinə gəlmişdim.Məndə bu kəndə marağı,anam oyatmışdı.”Çox qonaqsevər və yaxşı insanlardılar,evlərini uca qayalar üstündə tikərlər.” Deyərdi.Mənimlə gələn bir dost da yanımdaydı.Biz kəndin yaxınlığında bir tut bağına çatdıq.Ah tutların ballaşan vaxtı! Ağacların altına iri-iri,şirin-şirin səpələnən tutlara həsrətlə,utana-utana baxırdıq! “Birdən döşürüb yeyərkən bağın yiyəsi bizi görməzmi?!” düşünürdük.Bizə doğru gələn bir gənc qadın bizi bu düşüncədən qurtardı:“Xoş gəlmisiniz,buyurun dincəlin,tutlardan yeyin,indi sizə çay da hazırlayaram,görünür uzaqdan gəlirsiniz.” Kənd geyimində olan bu gənc qadının bu qədər canayaxınlığı,bu qədər özünü sərbəst aparması uzun bir yolun yorğunluğunu canımızdan çıxardı.Bir azdan balaca qızı da bizə qoşuldu,dörd yaşı olardı bəlkə.Adını soruşduqda,anası:”Xanımdərsidir” dedi.Biz də adımızı dedik,gənc qadın da:“Mənim də adım Əpruzdur” dedi.-159-Uşağa baxmaqdan doymaq olmurdu! Anası kimi,kənd paltarında.Almalar kimi,qırmızı yanaqları.İri,gözəl gözləri gülüşlə dolu.Əpruz bacıyla dostluğumuz illərdən illərə keçdi.Ailəsiylə də tanış olduq və Əpruz bacı Bizim sevimli və unudulmaz dostumuz oldu.Otuz üç ilə yaxın,keçmiş bir zamanı düşünəndə,sanki dərin və duru bir suya baxaram.Su altından keçən balıqların rəngini və görünüşünü ayırd etmək çətindir.Bu uzaqlıq kölgələrinə bürünmüş suda,balaca bir balıq görərəm.Bu balığın bütün rənglərini,bütün gözəlliyini ayırd edə bilərəm.Bu balıq heç böyüməz,sanki ondan,heç zaman keçməz! Bu balıq,Xanımdərsidir.Mən o zaman Xanımdərsi üçün bir şeir yazmışdım.O şeiri bitirə bilmədim.Ancaq unuda bilmədim də.O bitməyən,o unuda bilmədiyim şeiri bu zaman bitirməyə çalışdım,bitdimi? Bilmirəm! XANIMDƏRSİNİN GÖZLƏRİNDƏ Xanımdərsinin gözlərində Bir bulaq vardır Üzər duru sularında Qırmızı bir balıq.Xanımdərsinin gözlərində Bir cığır vardır Uzanar yaşıl bir bağa-160-Keçər tutların altından Enər doğma Qızılüzənə.Xanımdərsinin gözlərində Bir quş vardır Ötər şirin mahnısını Gözləri var nar dənəsi Dimdiyi çiçək qoxuyar Açdımı qanadlarını Bir göy qurşağı açılar havada.Xanımdərsinin gözlərində Bir ev vardır Durar uca bir qayanın üzərində Baxar qıvrılan yollara Açılan bağlanan pəncərəsi Pıçıldayar:Gəlin dünyanın hər yanından Qonaqlarım! Koblanımın köksündə Dost ürəyi Süfrəsində İsti çörək Küzəsində Sərin su var qonaqlara.Berlin,2008-161-QONŞU QADIN Qonşu qadını ən çox maraqlandıran və ən çox qorxudan qocalıqdır.Hər nədən söz düşsə,o sözdən qocalığa bir cığır açmağı bacara bilər o.Hələ bu söz-söhbət binamızın içində olarsa,onun da qocalıq temasına qovuşa bilməsi daha da rahatlaşar.Əliylə pillələri göstərib şikayət edər:“allah göstərməsin o günü,güclə yeriyə bildiyin bir vaxtda belə pillələri də çıxmalısan!” Qonşu qadın hələ qocalmamışdır və ortayaşlı bir qadındır.Onun evinin,binamızın alt qatında olduğundan vur-tut bir pilləsi vardır.Qonşu qadının bir otağı var,pəncərəsi hündür palıd ağaclarına açılar.Onun ardındakı pərdə hər zaman çəkilidir.İlin hər fəslində,qışda,ya da yazın-yayın günəşli günlərində bu pərdənin ardında zəif bir elektrik lampası közərər.Qonşu qadın bu otaqda idarələrdən,tanış-tunuş-larından aldığı məktublara cavab yazar.Açıldığını heç görmədiyim o pəncərədən,hər zaman örtülü duran o pərdədən qonşu qadının gözlərində də var.Onun gözlərindəki pəcərənin pərdəsinin ardında da,yazın-yayın günəşli günlərində belə zəif bir lampa közərər.Ancaq onun gözlərindəki lampanın cılız işığı daha da dərinlərdə,daha da uzaqlarda görünər.Bahardı,bisikletlə uzun bir gəzintidən evə döndüyümdə qonşu qadınla qapının önündə üz-üzə gəldim.Hara getdiyimlə maraqlandığını gördükdə ona keçdiyim yaşıllanan orman yollarından və ağ yelkənli qayıqların üzdüyü göllərdən danışdım.“İstəsən sən də bisikletlə-162-gəzməyə çıxa bilərsən,bilirsən ki,dörd yanımız ormanlar və göllərdir!” dedim.“Düşünərəm bir“ dedi,“bəlkə motorlu bir bisiklet aldım özüm üçün“.O gündən artıq illər keçir və qonşu qadın motorlu bisikletini hələ almamışdır.Bir yay günündə,ona bağ-çamızdakı ağacların yarpaqları arasında quruldayan göyərçinlərin yuxulu səslərini sevdiyimi söylədim.O,əllərini köksünün önündə bir-birinə yaxınlaşdırıb bir şeyi burub üzürmüş kimi tərpədərək:“göyərçinlərə nifrət edirəm“ dedi,“əlimdə olsaydı,bütün göyərçinlərin başını burub üzərdim!“ Yağmurlarda,qarlarda uzun-uzun orman gəzintilərimdən dönərkən,bəzən binanın qapısında,ya da içində qonşu qadınla qarşılaşaram.Belə vaxtlarda,gözlərini geniş açaraq,pəncərədən bir sürü vəhşi heyvan görərcəsinə baxar üzümə.“Ah,nə yaxşı ki evdəyəm,mənə heç nə olmaz!” sözləri,parlayıb tez də sönər gözlərində.Əslində məni heç maraqlandırmayan şeylərdən biri də elə qonşu qadın və onun həyatıdır.Mən onun haqqında söylədiyim bütün bu sözlərdən rahatca vaz keçə bilərdim də.Ancaq onunla bağlı,çox qəribə və heç inanılmaz bir olaydan danışmaq istədiyim üçün bu sözləri deməyi də yersiz bilmədim.Yay günlərindən biriydi.Hər günün sonunda şaqraq səsiylə oxuyan qaratoyuq,yenə də axşamın gəlişini bildirirdi.Yavaş-yavaş havaya yayılan sərinlik uzaqlaşan istiliyin yerini doldururdu.Hər gün bu vaxtlarda olduğu kimi,balkonumuzdakı çiçəkləri sulayırdım.Qonşu qadının evi bizim evin altında olduğundan,onun terasına su tökülməsin deyə,yenə də əyilib aşağıya baxdım.O,terasda,masanın ardında oturmuşdu.Gördüyüm yalnız bu olsaydı,elə bundan da yetərincə utanıb tez geri çəkilərdim.Ancaq gözümün-163-önündə baş verən o olay,məni yerimdəcə dondurmuş kimi oldu.Artıq utanmanın,çəkinmənin nə olduğunu tamam unudub heyrətdən bərəlmiş gözlərimi ona tikmişdim.Qonşu qadın,ortadan kəsilmiş bir qarpız kimi,iki əliylə başını aralayıb və içindən çox kiçik və oyuncaq kimi görünən bir qəfəs çıxardı.Sonra onu diqqətlə masanın üstündəki qəzetin yanına qoydu.Aralanmış başını yenidən bir-birinə qovuşdurandan sonra qarışmış saçlarını düzəldib səhmana saldı.Masanın üstündəki oyuncaq qəfəs böyüyüb böyüyüb hər kəsin gördüyü və tanıdığı bir quş qəfəsi boyda oldu.Qonşu qadın ayağa qalxmaq istərkən,mən bir tilsimdən qurtulmuş kimi duydum özümü.Tez geri çəkilib və balkondakı kətilin üstündə oturdum.Bir az keçdikdən sonra onun bağçada olduğunu duydum.Əlimdə çiçəkləri suladığım su qabı ilə yerimdən qalxıb ona salam verdim.O da mənə salam verdi və qızılgül tağından asladığı qəfəsi mənə göstərib:”gözəlmidir?” sordu.“Çox gözəldir!” dedim.Qəfəsin ağ milləri vardı.İçinə bir dəmət gözəl çiçək qoyulmuşdu.O gündən bəri,o ağ milləri olan qəfəsi ilin dörd fəslində də qonşu qadının bağçasındakı qızılgül tağından asılmış görərəm.Baharda,yay aylarında qonşu qadın ona gözəl çiçəklər qoyar.Terasında oturub qəzet oxuyaraq qəfəsdəki çiçəklərini süzməkdən zövq alar.Berlin,2008-164-SƏS Küləkli bir gündü,kirəmitli damlarda,ağaclarda qarğalar qarıldaşır və çığırışırdılar.Qarğalar küləkli günləri çox sevirlər.Onlar,sanki insanların onların səsini sevmədiklərini bilir və küləyin hər şeyi səsləndirdiyi,gurultular və uğultular qopardığı belə günlərdə öz sözlərini daha rahat və daha sərbəst çığıra bilirlər.Küçədə az adam görünürdü.Başım aşağıda,düşünə-düşünə gedərkən məndən az aralı,daş döşəmə üstündə bir şey gördüm.Ona çatıb yanında durdum.Bir ovuca sığa biləcək,xəfifcə tərpəşən,bilinməz bir şeydi.Onu diqqətlə süzərkən uzaq bir sezgi,onun nə ola bilməsini mənə anladırdı.O,mənə deyirdi ki,buraya,bu daş döşəmənin üstünə düşüb qalmış və kimsə fərqinə varmadığı,bir canlı kimi bəlli-bəlirsiz qımıldanan bu qəribə şey ancaq bir səs ola bilər.Onu yerdən götürüb ovcumda saxladım.Dayanmaqda olan bir ürək kimi,ya son anlarını yaşayan kəsilmiş bir quş başı kimi zəifcə çırpınırdı.Ona diqqət və heyrətlə baxarkən,onun bir səs olmasında artıq sübhəm qalmamışdı,çünki,gördüyüm səslərlə onun arasında çox yaxın bir oxşarlıq vardı.Mən ömrümdə çox səs görmüşdüm:Qapazlanıb qısılmış səs,yaralanmış səs,qanamış səs,əzilmiş səs,partlamış səs,boğulmuş səs,asılmış səs,qurşunlanmış səs; bir sözlə,bir çox səslər ki,ona çox bənzəsələr də,ancaq onun kimi atılmamışdılar.Onu,hələ də ovcumda tutmuşdum.Düşünürdüm:“görəsən bu,kimin səsi ola bilər,nədən bu səsi yiyəsi atıb getmişdi,niyə səssiz yaşamaq istəmişdi,ona nə etmişdilər ki,o,bir dəfəlik səsini özündən qoparıb küçəyə tullamışdı?!“ Mən beləcə düşünərkən onu süzürdüm və hiss edirdim ki,daha öz sonuna-165-yaxınlaşmış və indicə öləcəkdir.Bu ümidlə ki,küçədən gəlib keçənlər ayaqlayıb əzməsinlər və bəlkə bir az da yaşaya bilsin,aparıb onu bir qapı önündə ucalan bir çinarın enli bir budağına qoydum.Bir az geri çəkilib onu süzməyə başladım.Bu an,məni çoxdan güdürmüş kimi bir qarğa damdan o budağa şığıyıb onu dimdiyinə aldı və budaqdan-budağa hoppana-hoppana ağacın uca bir budağına çatıb orda qaldı.Sonra da başını qaldırıb boğazı şişə-şişə onu uddu.Bu zaman,var gücüylə bağırmağa başladı.Qarğa elə bağırırdı ki,yoldan gəlib keçənlər onun fərqinə vardılar.Durub ikibir,üçbir ona baxaraq danışmağa başladılar.Mən də tək dayanıb həm qarğanın kəsməyən dəhşətli bağırtısını və həm də onları dinləyirdim:-Nə deyir bu qarğa görəsən?!-Bəlkə bir ağrısı var bu quşun?!-Bəlkə balalarını itirmişdir,onların dərdini çəkir?! Ortayaşlı bir qadınla danışan gənc bir qız da:-Keşkə,qarğaların dilini biləydik,belə olsaydı bəlkə ən azı ona bir təsəlli vermək olardı! Onu dinləyən ortayaşlı qadın da başını tərpətməklə onun sözlərini təsdiq edir və o biriləri kimi başını qaldırıb ağacda susmaq istəməyən və bağıran qarğaya baxırdı.Berlin,2008-166-QADINLA KİŞİNİN YARANMASI Artıq dünyamız çoxdan yaranmısdı.Hər nə öz yerində,hər nə öz taleyini yaşamaqdaydı.Dağlar göylərə ucalırdı; dənizlər yer üzünün dərin yerlərini doldurmuşdu; ormanlar yaşıl örtük kimi dünyanın böyük bir parçasını örtmüşdü; bozqırlar öz qızılı rəngiylə üfüqlərdən üfüqlərə uzanırdı.Dağların,dənizlərin,ormanların və bozqırların hər birinin öz canlıları,öz bitkiləri vardı.Dünyamız,o qədər zəngin,o qədər rəngarəng idi ki,bunu insan fanteziyasının,insan düşüncəsinin qavraya bilməsi mümkün deyil! Bizsiz,hər bir bitki,hər bir canlı tam özüydü və canlı-cansız olan bütün varlıqların hər birisi özlüyündə bir dünya idi və bütün bunları ağılasığmaz əngin qoynunda yaşadan,hələ bizsiz olan,bu dünya idi.Ulu Olympos dağlarının ən yüksək nöqtəsindən bu dünyanı seyr edən tanrılar tanrısı Zeus öz yaradıcılığından dərin zövq alsa da,nəyinsə yerinin boş olduğunu,nəyinsə çatışmadığını ürəyinin dərinliklərində duyurdu.Düzdür,yer üzündə yaşayan hər bir canlının,hər bir bitkinin,onu dərindən maraqlandıran və hər vaxt əyləndirən öz sirri,öz dünyası vardı; ancaq onların heç birisi göylərdə yasayan tanrıların özəlliklərini yer üzündə yaşada bilmirdi.Onlar da sevirdilər,onlar da öfkələnir və bağırırdılar.Onlar da öz haqlarını və ya üstünlüklərini qorusunlar deyə döyüşlərə girişirdilər.Ancaq bütün bunlar göylərdə yaşayan tanrıların həyatı kimi qərarlanmış və uzun-uzadı ölçülüb biçilmiş olmurdu.Odur ki,onlarınkı kimi də maraqlı ola bilmirdi.Bir sözlə,yer üzündə yaşayan varlıqlar tanrıların yaşadıqları sevgi,nifrət,qısqancılıq,intiqam,bağışlama,şəfqət,sayğı,-167-qüdrət və bu kimi duyğuları onlar kimi yaşaya bilmirdilər.Tanrılar tanrısı Zeus,ulu Olympos dağlarının ən yüksək bir nöqtəsindən yer üzünü süzərək düşünürdü ki,bu çatışmazlığı yalnız yeni bir varlığın yaranmasıyla aradan qaldıra biləcəkdir.Bu yeni varlıq,doğulub ölsə də,tanrılar kimi olmalıdır,onlar kimi sevməli,onlar kimi nifrət etməli və onlar kimi başqa varlıqların taleyinə hakim kəsilməlidir.Belə olduqda,o,heç zaman darıxmayacaq; qadını Heranın cansıxıcı laqqırtıları onun gününü qara etməyəcəkdir və torpaqda baş verən olaylar o qədər maraqlı olacaqdır ki! Beləliklə,tanrılar tanrısı Zeus insanı yaratmağa qərar verdi.İlk öncə,qadını yaratmaq istədi.Bunun üçün,qadın tanrıları,yəni,tanrıçaları göz önünə gətirdi; onlar,onun üçün bu işdə ona örnək və ülgü olmalıydılar.Qızı Aphroditedən başladı.Ondan,tanrıların belə dizlərini titrədən gözəlliklərindən və az qala cansız varlıqlarda belə coşğun sevgi duyğuları oyadacaq baxışlarından aldı.Başqa qızı Artemisdən onu heyvanlar dünyasının tanrıçası edən,heyvanlara uyğun davranma bacarığından aldı.Qızı Athenedən çox dolaşıq və çətin durumlarda öz ağıllı fikirləriylə düyünləri aça bilən və əl işlərində böyük bacarığı olan özəllilklərindən aldı.Dənizlərin ən dərin yerlərində yurd salan Nereusun qızı tanrıça Thetisdən ana sevgisini və toxtaqlıq verən kövrək səsini aldı.Tanrıça Demeterdən,becərtmə və törətmə gücünü aldı.Qadını və bacısı Heradan sözgəzdirmə həvəsini,altdan-altdan işlər gördüyünü və bitib tükənməz deyingənliyini aldı.Elə buradaca xəyalı çox uzaqlara-168-getdi; minlər,bəlkə də milyonlar illər ardına.Heranı odlu-odlu o sevdiyi zamanlara.Gecələri ulduzları ovuc-ovuc dərib onun saçlarına düzdüyü və gündüzləri ağappaq buludlarla onun gözəl və altun məmələrini oxşadığı çağlara.O sevdalarla,o gözəlliklərlə dolu zamanlardan nə qaldı! Hera,göylər qədər sevdiyi qadın qoşulub paxıl tanrılara onu devirmək istəmədimi! Minlər,bəlkə də milyonlar illər ardında qalmış o gözəl günləri düşünərkən ürəyini bir həsrət çulğaladı və göz yaşları yanaqlarından süzülərək qocaman əllərində yoğurduğu və artıq qadın biçimi almaqda olan xəmirə bənzər kütləyə axdı.Beləliklə tanrılar tanrısı Zeus qadının varlığına öz göz yaşlarından qatdı.Odur ki,qadınlar ruhlarını,ən gözəl olaraq,göz yaşlarıyla ifadə edə bilirlər.Tanrılar tanrısı Zeusun,kişini yaratmaqda da yetərincə örnəyi vardı.Birinci olaraq,qıvırcıq və altun saçlı oğlu Appolondan yay tutmaq və ox ata bilməyi aldı.Oğlu Aresdən,amansız və qanlı döyüşlərdən zövq almasını aldı.Topal və çirkin görünüşlü oğlu Hephaıstosdan bir çox şeylər ala biləcəkdi; ondan ev,silah və bir çox yararlı şeylər düzəltmək bacarığını aldı.İndi isə,gəlib özündən kiçik qardaşı Poseidona çatdı.Qocaman başlı,qara və pırtlaşıq saçlı bu qardaşından nələr görməmişdi ki o! O da tanrılar tanrısı olmaq istəyində olmuşdu və uzun çəkişmələrdən,didişmələrdən sonra dənizlər tanrısı olmaqla razılaşmışdı.Ondan dağları silkələyən,dənizləri alt-üst edən acığını aldı və onun özünü belə göylərdə qorxuya salan bağırtısını və sonsuz dağıdıb məhv etmə gücünü aldı.Onunla keçirtdiyi düşmənliklərlə dolu o günləri düşünərkən onun intiqam almaqda öldürücü acığını xatırladı və bu an tanrılar tanrısı Zeus içindəki-169-coşan suyunu boşaltmağa ehtiyac duydu.Gördüyü işini,şirin yerində kəsməsin deyə,erkəklik orqanını,qocaman əllərində tutduğu xəmirə bənzər kütləyə yönəldib içinin suyunu ona boşaltdı.Bununla da tanrılar tanrısı Zeus kişinin varlığını öz işəyilə yoğurdu.Odur ki,kişilər.Berlin,2008-170-ÖLÜMSÜZ BULAQ dəyərli vətəndaşım xanım Ədaləti üçün Qaraköynəklilər ölkəsinin başçıları bir yerə gəldilər:-Bir yol varmı? Onlar bu sözə çatana kimi nələr ki etməmişdilər! İllər boyu,uzun gecələri sabaha kimi oturub tədbir tökmüş və yollar aramışdılar.Hər bir tədbiri ən kəsərli bir yol bilmiş,sabah açılar-açılmaz işə başlamış və bütün güclərini bir yerə toplamışdılar.Onların bu çabaları nədən ötrü idi,onlar nə istəyirdilər? Qızılköynəklilər ölkəsini yox etmək! Qızılköynəklilər ölkəsinin qorxmaz igidləri yox edilirsə ölkələrini də yox etmək olar,düşünmüşdülər.Bunun üçün nə qədər hiylə və aldanışlara əl atmamışdılar ki! Onların igid övladlarını hər cür bəhanələrlə öz ölkələrinə çəkib və öldürmüşdülər.Başqa ölkələrdən düşmənlər basqın edərkən onlarla birləşmək adına onların ən dəyərli döyüşçülərini ön sıralara göndərib və həlak etmiəşilər.Döyüş bitər-bitməz verdikləri sözləri danıb və haqqlarını əzməyə başlamışdılar.Bir zaman elə düşünmüşdülər ki,onların körpə uşaqlarını hələ dil açıb danışmadan öz ölkələrindən qoparıb istədikləri kimi böyütsünlər; onlara öz yurdlarına və dillərinə qarşı təhqir və hətta nifrət duyğuları aşılasınlar; sonra da geri göndərib öz əlləri ilə Qızılköynəklilər ölkəsini öldürsünlər!-171-Ancaq bu tədbirləri də boşa çıxmışdı.Onların əlində böyüyən,doğma dilini bilməyən bu uşaqlar ölkələrinə qayıtdıqdan sonra o torpağın balaları olduqlarını anlamış və ruhlarında zəhərlənmiş qürur və mənlik duyğuları yenidən baş qaldırmış və ölkələrini düşmənlər qarşısında qorumağa çalışmışdılar.Qızılköynəklilər ölkəsi aclıq və kütləvi fəlakət önündə diz çöküb boyun əysin deyə onun var yoxunu karvan-karvan talayıb ölkələrinə aparmışdılar.Dilləri ölərsə ruhları da ölər deyə dillərində danışmağı onlara yasaq etmişdilər.Acı və şən zamanlarında doğma mahnılarını oxumasalar,öz içlərində boğularlar deyə hər bir mahnı oxuyanın dilini kəsmişdilər.Onların bütün bu çabaları boşa çıxmışdı.Qızılköynəklilər ölkəsinin insanları ağzı qan içində belə boğulmuş səsini mahnı-mahnı oxumuşdu.Boğazı Qaraköynəklilərin pəncəsində sıxılarkən son fəryadını öz dilində etmişdi.Hər bir fəlakətə tuş olsa da qürur və mənliyini itirməmişdi.İndi də,Qaraköynəklilər ölkəsinin başçıları açılmaz bir sirr və çözülməz bir məsələ qarşısında qalmışdılar.Onlar Qızılköynəklilər ölkəsinin yenilməzliyinin səbəbini tapsalar da nə edəcəklərini bilmirdilər.Onlar bilmişdilər ki,o ölkənin yenilməzliyinin səbəbi bir bulaqdır.O bulaq axdıqca o ölkə də yaşayacaqdır.Onlar bunu bilmələrində heç də yanılmamışdılar.Qızılköynəklilərin bütün varlığı bu bulaqdan asılı idi.Harada idi bu bulaq? Kimsə bunu bilmirdi.Bu bulağın sularının səsi gecələri eşidilirdi.Bu sular görünmədən axıb gedirdi.Kənd-kənd,şəhər-şəhər qərib səslərlə dolurdu.Dərin yuxularda olanlar eşidirdilər bu suların səsini.Bu səslərdə Qızılköynəklilər ölkəsinin ən uzaq zamanlardan bəri oxuduğu və hətta çoxdan-172-unutduğu mahnılar vardı.Bu sular axıb keçirdi ruhlardan və onları ulu babalarının odlu nəfəsi və ulu analarının şirin laylasıyla oxşayırdı.Bu səslər onların əzilib qanamış mənliyini sehrili bir məlhəm kimi sarırdı.Bu sirli bulağı necə tapıb yox etmək olar? Bu mümkün olarsa Qızılköynəklilərin də varlığına son qoymaq mümkündür.Qaraköynəklilər ölkəsinin adamları kənd-kənd,şəhər-şəhər,dağ-dağ,dərə-dərə Qızılköynəklilər ölkəsini arayıb bu bulağı tapa bilməmişdilər.İndi də hamısının son sözü bu olmuşdu:-Bir yol varmı? Berlin,2003-173-MƏNİ APARAN MAHNI „Hər bir insanın vətəni olan kimi,bəs mənim vətənim haradır? Hər bir insanın dili olan kimi,bəs mənim ana dilim hansı dildir? Ruscadır,farscadır,ya da bunların heç biri yox,mənim özüm də adını bilmədiyim bir vətənim və bir dilim vardır?!“ Bir çox vətəndaşlarımı düşündürən kimi,məni də çoxdan idi bu kimi sorğular dərindən düşündürürdü.Ancaq bu sorğulara cavab tapmaq olduqca çətin idi.Buna görə ki,bu barədə çox şeylər yazılmışdı ki,onları bir yerə yığmaq,oxumaq və bir həqiqətə çatmaq heç də sadə bir iş deyildi.Bəs nə edə bilərdim? Bütün bu yazıları axtarıb tapmaq və oxumaqdan başqa heç bir çarəm yox idi.Odur ki,yola düzəldim,gəzdim kitab mağazalarını bir-bir; baş vurmadığım bir kitab mağazası qalmadı.Kitab oxuyan dostların və tanışların da sorağına getdim; onların da bu sahədə bir kitabları,bir yazıları var idisə alıb bir yerə topladım.Artıq vaxt çatmışdı,bu qədər kitabı oxuyandan sonra da haralı olduğumu,nə dildə danışdığımı bilməyəcəkdimmi? Kitabları götürüb uzaq bir kəndə yollandım.Bəs nədən uzaq bir kəndə? Çünki,bu yolda bir çoxları kimi mənim də acı təcrübəm olmuşdur.Yadımdadır,hələ məktəbdə oxuyarkən bir gün bir dostdan Səməd Behrənginin „Parə-Parə“ kitabını alıb oxuyurdum.Bilmədən onu kitablarım arasında özümlə məktəbə aparmışdım.Fasilə zamanında ucqar bir yerə çəkilib oxuyurdum.Bir şeri oxuyarkən-174-birdən məktəbin müdirini mənə doğru gələn gördüm.Kitabı tez gizlətmək istədiyimdə o,artıq mənim yanımda durmuşdu! Heç nə demədən əyilib oxuduğum səhifəyə baxdı.Sonra da kitabı əlimdən alıb üstündəki yazını oxudu:„Parə-Parə.“ Dərin danlayıcı bir ifadə ilə:„Bu kitabı kim verib sənə?“ sordu.Mən onu bazarda əski kitablar satan bir kişidən aldığımı bildirdim.O:„Bir də belə kitablardan alıb oxuma!“ dedi,„Yoxsa çox peşman olarsan“! Və kitabı əlimdən alıb özü ilə apardı.Bir gün sonra atamı məktəbə çağırdılar.Atam evə qayıtdıqdan sonra acıqla üzümə baxıb:„Gedə“! dedi,„sən məktəbə dərs öyrənmək üçün gedirsən,yoxsa „fasid“ kitablar oxumaq üçün? Məktəbin müdirinə söz verdim ki,bir də belə kitablardan alıb oxumayacaqsan,yoxsa məktəbdən çıxaracaqlar səni!“ O gündən bəri danışdığım dildə kitab oxumaqdan çox qorxdum,ancaq gizlində hər zaman oxudum.İndi də oxuyacağım kitabları uzaq bir kəndə aparmağım elə buna görə idi.Düzdür,bu kitabların heç biri mənim dilimdə deyil,fars dilində idi; amma mənim yasaq olan dilim haqqında idi.Birdən məni tutub sorsaydılar ki,nədən yasaq bir dil haqqında bu qədər kitabın vardır,nə cavab verə bilərdim mən? Ancaq o uzaq kəndə çatdıqdan sonra rahat bir nəfəs ala bildim.Heç araba yolu belə olmayan,dağlar ardında gizlənmiş o kəndə kim gəlib məni sorğu-suala çəkəcəkdi? „Mən haralıyam,nə dildə danışıram,hansı bir xalqın oğluyam?!“ İllərdən bəri içimi yandıran bu sorğulara artıq cavab tapa biləcəkdim.Kitabları bir-bir oxumağa başladım.Oxuduqca da çaşbaş qaldım! Hər kitab ayrı bir yolla getmişdi.Amma deyə bilərəm ki,hamısı bir söz-175-demək istəyirdi,o da bu idi ki,mən uzaq keçmişdə fars olmuşam və tarixi hadisələr nəticəsində türkləşmiş və öz doğru kimliyimi itirmişəm.Həm də bə´ziləri bunu o qədər dərin bir həsrətlə yazmışdılar ki!!! Mən o uzaq kəndin o əlçatmaz bir bucağına sığınıb oxuyurdum.oxuyurdum.və oxuduqca da başımı itirirdim! Oxuduqca da sorğularıma alacağım cavablar məndən çox uzaqlara çəkilirdi! Gecələrim nə zaman gündüz olurdu,gündüzlərim nə zaman qaralırdı,bilmirdim.“Mən haralıyam,nə dildə danışıram,hansı bir xalqın balasıyam?!” Sorğuları hər zamankından daha güclü,daha ağrılı qulaqlarımda səslənirdi! Bir sabah yuxudan durub yenə də hər günkü işimə başladım.Qaldığım evin qarşısında bir bağ var idi.O yay günlərində pəncərədən hərdən bağda meyvə dərən,quzu otaran azyaşlı uşaqları görürdüm.O gün birdən gözəl bir səs eşitdim; bir qız səsi idi,bir mahnı oxuyurdu.Özümdən asılı olmayaraq başımı oxuduğum kitabdan qaldırıb dinləməyə başladım:“Uca dağlar başında səslərəm səni iki gözüm üstündə bəslərəm səni.” Bu mahnını kim oxuyurdu? Hansı zamanlardan gəlirdi bu mahnı? Hansı bir torpaqda bəslənmişdi bu mahnını oxyan dil? Ürəyimin ta dərinlərindən biri deyirdi ki,bu sənin dilindir,bu sənin vətənindir,bu sənin ulu anaların və babalarındır,bu sənin.Durub pəncərədən bağa doğru baxdım,orada kimsə-176-gözümə dəymədi; amma o səsi hələ eşidirdim:“Ağac olaydım yolda duraydım sən gələn yollara kölgə salaydım.” Bütün oxuduqlarımı unutmuşdum.Bu mahnı,bu mahnıda səslənən dil,bu dildə çırpınan ürək bütün varlığımı sarmışdı.Artıq otura bilməzdim,gedib qapını açdım,bir daha bağa doğru baxdım,orada heç kimi görə bilmədim.Mən amma bu mahnını oxuyanı tapmaq istəyirdim,mən ona demək istəyirdim ki,onun mahnısı mənim aradığım sorğulara ən gözəl cavab idi.Mən ona demək istəyirdim ki,onun oxuduğu mahnı illər boyu məni rahatsız edən,ürəyimdən ağır bir yükü götürmüşdü.„Uca dağlar başında bir sürü quzu dağlar məndən ayırıb sevdiyim qızı.“ Mahnı səslənməkdə idi,amma oxuyanını görə bilmirdim.Bağa doğru getdim,mahnı bağdan deyil,dərədən gəlirdi.Dərəyə endim,oradan deyil,uzaqlarda görünən dağlardan yüksəlirdi.Dağlara doğru qaçdım,heç bilmədim nə zaman daşqın çayları atladım,mən getdikcə mahnı da uzaqlaşırdı.Qanadımmı vardı?! Uçurdummu?! Bilmirəm.Kəndlərdən,şəhərlərdən keçirdim,insanlar görürdüm,hamısı da mənim dilimdə danışırdılar.O mahnı gör məni haralara aparmışdı! Bir də baxdım ki,Şəkidəyəm,Şirvandayam,bir də baxdım ki,Göy gölün kənarındayam,Quru gölün yanından keçirəm,Tarımda gözəl bir nar bağındayam,sonra Xəzərin sahilində dayanıb ağ köpüklü dalğalara göz tikmişəm,Qaflantının-177-başında durub uzaqlarda güclə görünən kəndləri seyr edirəm.Mahnı gedirdi.mən gedirdim.,mənim artıq heç bir sorğum qalmamışdı.Mən artıq vətənimdə,dilimdə,keçmişimdə,gələcəyimdə yaşayırdım.Nə idi vətənimin adı? Nə idi dilimin adı? Heç fərqində deyildim.Bütün kəndlərdə,şəhərlərdə,bütün dağlarda və çöllərdə səslənən və məni özü ilə aparan o mahnı mənim dilim idi,və o mahnının keçdiyi yerlər mənim vətənim idi.Başımı qaldırarkən pəncərədə hava qaralırdı,yanıma yığılan kitablara baxdım:„Mən bu kitabları nə üçün buraya gətirmişəm?“ Öz-özümə düşündüm.Berlin,2000-178-GÖYLƏR MƏNİ İT ELƏ Gözəl bir bahar günü idi.Bir neçə gündən bəri göy üzünü sarmış buludlar çəkilib getmişdi.Baş üzərində mavi göylər o qədər duru,o qədər gözəl idi ki! Ren çayı qırağında ucalan qovaq ağacları yaşıl bir hasar kimi çiçəklənmiş bağçaları çaydan ayırırdı.Mən qocaman salxımsöyüd ağacının altından keçib yolun sağ tərəfində birbirinin yanına düzülmüş bağçaların kənarında addımlamağa başladım.Günəşin işığında hər yan tamam dəyişmişdi.Hər otu,hər çiçəyi ayrıca seyr etməyə dəyərdi.Beləcə,heyranlıqla addımlaya-addımlaya böyüklüyü ilə o biri bağçalardan seçilən yamyaşıl bir bağçaya yaxınlaşdım.Bu bağçanın çox gözəl olduğu məni bir az dayanıb onu bir doyunca seyr etməyə məcbur etdi.Bağçanın bir küncündə balaca bir damça var idi.Yenicə yarpaqlanmış ağcaqayın,cökə və fıstıq ağacları bağçanın dörd yanından boylanırdı.Mən orda dayanıb bu gözəllikdən dərindən həzz alarkən birdən o balaca damçadan gözəl və iri bir it çıxdı.Damçanın yanında dayanıb bir gərnəşdi,ağacların altında bir doyunca qaçandan sonra gəlib qabaqkı yerində durub yemək yedi və su içdi,sonra da ağzını geniş-geniş açıb var gücüylə uladı.O,ulayarkən,mənə elə gəlirdi ki,o,danışır.Əlbəttə elə danışırdı da,sözü olmasaydı bəs nə üçün ulayırdı?! O,deyirdi ki:“Bura mənim vətənimdir,bu yaşıl otlar,bu gözəl ağaclar və bu damça mənimdir.Mən də bütün bunlarınam.” O,bir neçə dəfə ürəyincə uladı və mən onun ulamasında bu sözləri eşidərkən ürəyimdə o bəxtiyar itə qarşı dərin-179-bir qısqancılıq oyandı.Düşündüm ki:“Mən bir insan olaraq,bu dünyada bu it qədər də deyiləm.O,istədiyini öz dilində ucadan deyə bilir.Amma mən düşündüyümü öz dilimdə heç yavaşca da deməyə haqqım yoxdur.Mən deyəndə ki,bura mənim vətənimdir,bu dağlar,bu çöllər,bu çaylar,bu heyvanlar,bu insanlar mənimdir və mən də onlarınam,onda dilimi kəsir və boğazıma qurşun doldururlar!” Belə düşünərkən,əski əfsanələrimiz yadıma düşdü.O əfsanələrdə gəlinlər,qadınlar düşmən əlinə keçib ləkələnməsinlər deyə əllərini qaldırıb göylərə yalvararaq onları daşa,quşa və ya ağaca çevirməyi istərmişlər.Göylər onları dinləyib diləklərinə çatdırarmış.Düşündüm ki,mən də əllərimi qaldırıb göylərə yalvarsam və desəm ki,ey göylər məni it elə! Göylər məni arzuma çatdırarmı?! Bəlkə mən də bu it kimi qorxmadan ucadan ulayıb öz dilimdə sözlərimi dünyaya bildirə biləydim.Mən ki,insan olmağımla dilsiz olacaqdım,nə yaxşı olardı ki,öz dilində danışmaq haqqı olan bir it olaydım.Belə düşünə-düşünə başa düşdüm ki,mən nə qədər də yalvarsam,göylər məni it eləməyəcəkdir və insanları daşa,quşa,ağaca və başqa şeylərə çevirə bilən o möcüzəli göylər artıq uzaq əfsanələr dünyasında qalmışdır.Bonn,1994-180-MƏKTUB Vətənə yazdığım məktubların çoxu gedib çatmırdı.Bu məni çox kədərləndirir və eyni zamanda da yaman rahatsız edirdi.Öz-özümə deyirdim:„Belə də dünyamı olar? İllər boyu görmədiyin dostlardan,bacı-qardaşdan,ata-anadan ancaq bir quru məktubla xəbərin ola bilir,bunu da ki,çox görürlər adama!“ Adi durumda buna birtəhər dözmək olurdu,ancaq elə ki,bir hadisə baş verirdi,elə ki,bir fəlakətdən xəbərim olurdu,məktublarımın gedib çatmadığı ürəyimə lap dağ çəkirdi.Gənc bir dostun ölüm xəbərini eşitdikdən sonra bir təsəlli olaraq onun gənc qadınına kiçik bir məktub yazdım,cavab gəlmədi.Sonra bura gələn bir dostdan məktubumun gedib çatmadığını öyrəndim.Ömrünün son günlərini yaşayan və üzümə həsrət qalan anama nə qədər məktub yazdım! Heç biri çatmadı.Nə edə bilərdim,insanın sadəcə bir məktub yazmaq haqqı da yoxdur deyə dözürdüm.Bir gün düşündüm ki,bəlkə mən məktub yazdığım adamların adreslərini dəqiq yazmıram,bəlkə bu işin səbəbi elə mən özüməm! Odur ki,adreslərə bir daha diqqətlə baxdım və başa düşdüm ki,doğrudan da mən bütün adresləri dolduran „şəhid“ sözünün bə´zilərini unudub yazmıram! Beləliklə anladım ki,mənim „şəhid“ sözlərindən bə´zilərini unudub yazmamağım mənim məktublarımın şəhid olmasına səbəb olurmuş! Bir gün evdə yalnızdım,yavaş-yavaş musiqi dinləyir və şərab içirdim; düşünürdüm.düşünürdüm.birdən yenə-181-dostum Qadir yadıma düşdü.Elə sərxoşluq aləmində qələm-kağız götürüb ona bir məktub yazdım və məktubu yaza-yaza da düşünürdüm ki,bu dəfə şəhid sözlərini unudmayıb və adresi olduğu kimi yazacağam.Məktubu sona çatdırıb və zərfin üstündə də adresi yazdım; sonra bir neçə gün qabaq yazdığım məktubların yanına qoydum; ertəsi gün də məktubları yola saldım.Bu zamandan iki həftə keçməmişdi ki,həmin dostumdan bir məktub gəldi.Heç şübhəm yox idi ki,o,mənim məktubumu hələ almamışdır; o,mənim məktubumun almasını söyləyirdi,və həm də bu sözləri yazırdı:„Sən ki məni ölülərə qatmısan,bəs nə üçün mənə məktub yazırsan! Yoxsa orda ölülər də məktub oxuya bilirlər!“ Mən öncə çaşbaş qaldım və onun nə demək istədiyini anlaya bilmədim.Sonra o,sözlərini belə davam etdirirdi:-Bax gör mənim adresimi nə təhər yazmısan:„Şəhid Iran,şəhid Azərbaycan,şəhid Təbriz,şəhid imam Həsən meydanı,şəhid Hüseyn Abbaszadə caddəsi,şəhid Zəhra küçəsi,şəhid dostum Qadir Təbrizi!“ Mən heyrətdən ağzım açıla qalsa da birdən məktub yazdığım o gecəni xatırladım və anladım ki,şərab içə-içə məktub yazarkən,şəhid sözünü unutmayım deyə bütün sözlərin başında bu sözü qoymuşam! Artıq məktub yazılmışdı,həm də ki,normal halda on iki günə çatan məktub bir həftəyə gedib çatmışdı.Bu nə qədər qəribə olsa da bir həqiqəti üzə çıxarırdı,o da bu idi ki,mənim sərxoş olmağım,dostumun adrəsini doğru və dəqiq yazmağıma səbəb olmuşdu.Belə olmasaydı,-182-mənim məktubum bu qədər tez bir zamanda onun əlinə çata bilməzdi.Bonn,1993-183-YUXU Yenə yuxu görürdüm; görürdüm ki,doğma şəhərimizdəyəm.Almaniyalı qadın dostum da mənimlə idi.Biz ikimiz,şəhərin baş küçəsində,danışa-danışa gedirdik.Mən,bəlkə tanışlardan,dostlardan birini görə bildim deyə yanımdan keçib gedənlərə göz qoyur və diqqətlə üzlərinə baxırdım.Ancaq nə bir tanış və nə bir dostla qarşılaşırdım.Şəhərimizin adamları bütün dəyişmişdilər.Mən onları tanımırdım.Onlar soyuq baxışlarıyla yanımızdan keçir və bizdən uzaqlaşırdılar.Biz,meyvə dükanına çatdıq.Mən meyvəsatanı tanıyırdım.İllər bundan qabaq,o,bir cavan oğlan idi.Uca boyu,sağlam bədəni,nəcib və sakit baxışları vardı.Amma indi o,tam başqa bir adam olmuşdu.Elə bil ki,bu on il onu ahıllaşdıra-ahıllaşdıra yox,əzə-əzə,dağıda-dağıda keçmişdi.Zaman daşqın bir çay kimi onun başından qara saçlarını,üzündən sağlam və hamar dərisini,gözlərindən nəcib və sakit baxışını qazıb aparmış və onların yerində öz talançı izlərini qoyub getmişdi.O,məni tanımadı; biz ondan sapsarı üzüm aldıq.Qadın dostum üzüm salxımından bir giləsini ağzına qoyanda birdənbirə o gilə böyüyüb bir şaftalı boyda oldu; mən ürəyimdə:„Bax gör necə üzümlərimiz var!” deyə dərindən sevindim.Biz bazar ağzına çatdıq.Orda da,nə hər zamankı kimi aşı buğlanan “dovğa içən gəlsin!” çağıran Əbiş vardı,nə də dostdan-tanışdan bir iz.Birdən ürəyimdən keçdi ki,görəsən bəs bazar necə qalıb,ora da bütün dəyişib,yoxsa elə o gördüyüm bazardır?! Qadın dostuma:-184--“Yadındadırmı” dedim,“Almaniyada bizim bazarlar haqqında sənə danışardım,indi görmək istəyirmisən oranı?” O,“hə,hə” deyə başının hərəkəti ilə razılığını bildirdi.Biz sağ tərəfə burulub getdik.İndi bazarın başında dayanmışdıq.Ora bağlı idi,gəlib gedən yox idi.Mən bağlı dükanımızı ona göstərib dedim:“O dükanı görürmüsən? Atam ölməmişdən qabaq o bizim idi,sonra satdılar onu.” O,dinməzcə baxırdı; o,düşünürdü.Mən ona dedim ki:“Gəl indi də bazara keçək,bax gör bazar nə deməkdir!” Biz ilk addımımızı atar-atmaz bizim arxa tərəfimizdə iki gənc oğlanın dayandığını sezib dönüb geri baxdım.Onların üz-gözlərini tük basmışdı.Onlar kinlə bizə baxır və yavaşcadan nəsə pıçıldayırdılar.Birdənbirə qorxu doldu ürəyimə:“Bəlkə bunlar bazarın xəlvət bir yerində bizə bir təhlükə yetirmək fikrindədilər?!” Dostumun bunlardan heç bir xəbəri yox idi.Mən ona demək istəmirdim ki,onlar bizi güdürlər.Belə desəydim şübhəsiz o çox qorxacaqdı.Mən onları gördükdən sonra bazara girmək istəmirdim.Qorxurdum və bu qorxu hissi ilə bazara girmək arzusu bir-birinə qarışmış və məni çaşbaş qoymuşdu.Elə bu zaman bazarın o başından qonşumuzun oğlu Əhədi bizə sarı gələn gördüm.Mən onu az qala on beş il olardı ki,görməmişdim.Amma o,son dəfə gördüyüm Əhəd idi,kiçik bir oğlarn.O,heç böyüməmişdi.Mən onu görüb cəsarət tapdım.O,bizdən az aralı dayanmışdı və balaca əlini uzadıb məni çağırırdı:-Əziz,gəl! Əziz,gəl! Onun səsində nə qədər məhrəmlik,nə qədər doğmalıq vardı! O,məni on beş il qabaqkı kimi çağırırdı.Mən onun səsində qara duman kimi ürəyimə çökən qorxunu unudub və özümü hər bir təhlükədən uzaq hiss edirdim.Bu səs-185-məni bazara girməyə ürəkləndirir və onun mənə doğru uzanan balaca əli hər bir qorxu və şübhəni dağıdırdı.Buna baxmayaraq,bizim arxa tərəfimizdə dayanan və bizi qara baxışları ilə güdən o iki gənc oğlan yadımdan çıxmırdı.Qadın dostuma baxdım,o da çaşbaş qalmışdı.Dönüb oğrun-oğrun o iki oğlana baxdım.Onlardan birinin əlində qara bir təsbeh vardı.Mən uzun illər idi ki,təsbeh çevirən bir adam görməmişdim.Buna görə də özümdən asılı olmadan baxışım onun təsbeh çevirən əlində qaldı.Sonra da onun sir-sifətinə,və gözlərinə baxdım və birdən diksinən kimi oldum.O,nə qədər Əhədə bənzəyirdi! Əhəd,on beş ildən sonra mütləq belə görünə bilərdi.Bu zaman,yenə də bazarın o başından balaca Əhədin səsi gəldi:-Əziz gəl! Əziz gəl! O,əlini mənə doğru uzadıb israrla məni çağırırdı.Mən amma bizim arxamızda dayanan,kinli baxışlarla məni və mənim qadın dostumu güdən və biri lap böyümüş Əhədə bənzəyən o iki oğlanın qorxusundan nə edəcəyimi bilmirdim.Bonn,1993-186-OCAQ RƏHMAN Böyük bir binanın qarşısında dayandıq.Bu binada vətəndaşlarımızla görüşümüz olacaqdı.Biz bunun üçün üç adam Bonn şəhərindən Köln şəhərinə gəlmişdik.Pillələrdən yuxarı çıxmağa başlayarkən binanın böyük qapısı ağzında duran Rəhmanı görən kimi tanıdım.Doğrusu,mən onun bu görüşdə olacağını qabaqcadan bilməsəydim,çətin ki,onu tanıya bilərdim.Mən Rəhmanı bir dəfə Berlin şəhərində konsertdə görmüşdüm.O zaman o,sağlam gövdəli və xoş görünüşlü bir insan idi.Amma indi onu görərkən gözlərimə inana bilmirdim.O,dörd il qabaq gördüyüm Rəhman deyildi.Ondan qalmış uzaq bir nişanə idi! O,inanılmaz dərəcədə arıqlamışdı.Soyuq qış küləklərinin söndürüb havaya sovurduğu ocaqlar kimi ağır xəstəlik də onu talan etmişdi.Pillələri çıxıb onunla qol-boyun olduq,öpüşüb görüşdük.Ondan başqa bir neçə vətəndaşlarımızdan da orada idilər.Amma hələ hamı gəlib çatmamışdı.Bir az keçdi və gəlməyənlər də gəldilər.Biz görüş salonuna getdik.Görüşü aparan yurddaşlarımızdan biri sözə başladı.Bilirdik ki,biz,ölkədən eşikdə yaşayan Azərbaycan yazıçılar və sənətçilər birliyini qurmaq üçün oraya çağırılmışdıq.O,bu barədə qısa danışdıqdan sonra dedi ki,hər nədən qabaq Rəhmanın qarmanını dinləməyimiz yaxşı olardı; biz hamımız ürəkdən bunu istəyirdik.Rəhman qarmanını qutusundan çıxarıb bağrına basdı,bircəcik balasını bağrına basan bir ana kimi.O,dedi ki,bizim üçün segah havasını çalmaq istəyir və sonra:“Bizim dərdlərimiz çox böyükdür,” dedi,“bu dərdləri dilə gətirmək üçün mən şuru da segaha qatmaq istəyirəm.” O,sonra çalmağa başladı.-187-Qarmanın şaqraq səsi,çığırmağa macal tapmış danışmaq haqqı olmayan bir insan kimi kiçik salonda gurlayırdı.O,fəğan edirdi.O,gözyaşlarını güclə udaraq haray qoparıb dərdini dünyaya bildirmək istəyirdi.Başımı qaldırıb Rəhmana baxdım,o,gözlərini yummuşdu.Arıq barmaqları dalğalar qoynunda çırpınan dəniz quşları tək qarmanın sədəf dillərində çırpınırdı.O,artıq amansız qış küləklərinin söndürüb havaya sovurduğu ocaq deyildi.İndi o,gur yanan,qarlı fırtınalara meydan oxuyan sönməz bir ocağa dönmüşdü.Qarman artıq susmuşdu.Mən Rəhmana baxa-baxa düşünürdüm:“Nə yaxşı ki,sümüyümüzə,ürəyimizə işləyən bu amansız soyuqlarda,doğma yurdundan didərgin düşmüş biz Azərbaycan balalarının,hərdən bir qızınmağa Rəhman kimi yanar ocağı vardır.” Bonn,1992-188-GÖZLƏYİRƏM Evdəyəm,yalnızam,gözləyirəm.Kimi,nəyi gözləyirəm? Heç özüm də bilmirəm bunu.Bayaq Çaykovskinin violen konsertini dinləyirdim,indi də Şəmsi Imanovun klarnetini dinləyirəm.Yalnızam; yalnızlıq yayda qarı əriməyən,ayaq səsinə həsrət qalan bir yol kimi ürəyimin başından gəlib keçir.Muzik sona çatır.Bəlkə yarıya qədər oxuduğum romandan bir neçə səhifə oxuyum deyə romanı əlimə alıram,ancaq həvəsim çatmır oxumağa.Bəlkə bir neçə şer oxuya bildim.Bu həvəs də hələ parlamamış sönüb gedir.Bəs nə eləyim görəsən? Gözləmək fikri bütün ruhumu çulğalamışdır.Gözüm yolda,qulağım səsdə.Pəncərə şişəsi xəfifcə səslənir.Bəlkə bir gələn var deyə ayağa qalxıb pəncərəni açıram.Eşikdə uğuldayan qış küləyi otağa dolub pərdəni tərpədir.“Axı pəncərədən də qonaqmı gələr?” Öz-özümə pıçıldayıb acı-acı gülümsünürəm.Yalnızam,gözləyirəm.Kimi,nəyi gözləyirəm? Heç özüm də bilmirəm bunu.Uzun illər boyu görmədiyim dostlarımı yadıma salıram.Onlardan hansını gözləyirəm? Bilmirəm.Mənim gözlədiyim kimdir,nədir axı? Düşünürəm və bəlli bir şeyi xəyalımda canlandıra bilmirəm.Mənim gözlədiyim doğma bir insan,doğma bir dağ,doğma bir çay,bir yol və bir ağac deyil; mən bunların hamısını birlikdə gözləyirəm.Qapı döyülür,durub qapını açıram.Qapının ardında lal-189-dayanan boşluq,soyuq baxışı ilə deyir:“Kimi,nəyi gözləyirsən axı?” Qapını bağlayıb evə keçirəm.Saat kəskin baxışı ilə iş vaxtının çatmasını bildirir.Paltarımı geyinib papağımı başıma qoyuram və düşünürəm:“Keşkə gözləməyi də bu papaq kimi asılqandan asıb və onsuz evdən çıxıb gedə biləydim!” Amma bu mümkün deyil.Bilirəm ki,hara getsəm o da mənimlə gələcəkdir.İşə yollanıram.Arxamda,önümdə,içimdə o da mənimlə gəlir.Bonn,1991-190-ADLARI OĞURLANMIŞ UŞAQLAR Bu doğrudur ki,adın hər bir insanın necə bir insan olduğuna heç bir dəxli yoxdur.Necə ki,bir çox xalqlarda olduğu kimi,bizlərdə də böyük və çox yüksək dəyərli insanlar olmuşlar ki,onların adları bir o qədər də gözəl olmamışdır.İnsafla demiş olsaq,örnək olaraq Mirzə Fətəli Axondov kimi böyük bir insanın adının harasına gözəl demək olar? Və ya Sabirin adı bizdə təəssüf hissi doğurmurmu? Onun kimi çalxalanıb gurlayan bir ruha necə Sabir (səbr edən)demək olar? Odur ki,son vaxtlarda bizlərdə gənc ata-anaların gözəl adlarla maraqlanmaları məni də az sevindirməmişdir.Onlar uşaqlarına dilimizdə olan,çox xoş səslənən və gözəl anlam daşıyan adlar seçmişdilər.Örnək olaraq:Sona,Səhənd,Elşən,Araz və bu kimi adları eşidəndə sanki qürbətin özündə belə birdən doğma çöllərdə,doğma yerlədə və bir sözlə ana südü qoxuyan doğma dildə və mahnılarda olursan.Ancaq elə vaxtlar da olur ki,ürəyində deyirsən ki,keşkə bu adları eşitməyəydim!!! Görürsən ki,gözəl,şirin bir qız uşağının adı Arazdır.Təkcə bu adı eşitməklə xalqımızın tarixinin ən acı,ən toxtamaz ağrısı göz önündə canlanır:Bir ölkə,bir xalq,bir dil,bir milli ruh ortadan şaqqalanmış! Və Araz bu amansız qopulmanın qanıdır sanki axır! Bir baxın ki,bu ad nələr daşıyır özündə! Çağırırsan:Bura gəl Araz! Danışdırmaq istəyirsən,dili dolaşır,fikri qarışır uşağın,başını silkələyib qızarır Araz.Mat-məəttəl qalırsan ki,nə oldu uşağa? Və anlayırsan ki,Araz öz dilində danışa bilmir! Onunla farsca,rusca danış istərsən,bülbül olub ötəcəkdir.Baxırsan ki,Sonadır adı bir uşağın.Sona! Özündən asılı-191-olmadan gözlərini yumub bu adı eşitmək istəyirsən,şirin bir mahnı eşidirmiş kimi olursan.Yalnız bu bircə ad,səni alıb qanadlarına gör haralara aparır! Nə qədər eşitdiyin gözəl mahnılarımızda bu söz baş söz kimi yer almışdır.Göllərin nazlı sonaları … Sevgililərin onlar qədər gözəlliyi ki,mavi bir cizgi kimi xalq poeziyamızdan gəlib keçir.Yaxınlaşıb ona soruşursan:„Hə,Sona,necəsən? Rəsm çəkməyi sevirmisən? Və.“ Sona susur,dinmir; təkrar soruşursan,çaşbaş qalmış Sona e´tirazlı ifadə ilə dillənir:“Axe mən nemidunəm to çi migi!” * O duyğuların alt-üst olur,başa düşürsən ki,fars dilini ləhcəsiz danışa bilən Sona (həm də İranda yox,Almaniyada!)öz dilini heç ləhcəli də danışa bilmir! Səhənd də belə,Elşən də belə.Mən belə kədərli hallarla qarşılaşanda ürəyimdən bir arzu keçir,bu arzu ki,nə olardı insanlar yatmaq istədikləri zaman paltarlarını soyunduqları kimi,adlarını da soyunub bir kənara qoyaydılar.Mən gözə görünmədən bu uşaqların yatdıqları yerə keçib onların adlarını oğurlayaydım.Uşaqlar oyanarkən adlarını tapa bilməyib adsız qalaydılar.Onların ata-anaları bir daha uşaqlarının adları oğurlanmasın deyə onlar üçün,onlara uyğun,onlara yaraşan adlar axtarıb tapaydılar.* Sonanın dediyi sözlər:“Axı mən bilmirəm ki,sən nə deyirsən!” Bonn,1990-192-QƏFƏS Gözəl bir bağda idi qəfəs.Barmaqlıqları gözoxşayan boyalar və naxışlarla işlənmişdi.Qübbə biçimində idi tavanı.Bu qəfəsə,onun boyalarına,naxışlarına baxdıqca göz doymurdu.Böyük bir qəfəs idi o.Içində bir adam var idi.Adamı kim salmışdı bu qəfəsə? Qəfəsi kim gətirmişdi bu bağa? Bunu bilən yoxdu.O gözəl bağda nə bir insan görünürdü,nə də bir insan izini göstərə biləcək bir cığır.Bağ o qədər gözəl idi ki! Hər rəngdə quşların,hər çeşid meyvə ağaclarının və dumduru axan suların yurdu idi ora.Bu bağın ən gözəl bir yerinə qoyulan qəfəsin içindəki adam gənc bir oğlan idi.Qəfəsin dörd yanında quşlar uçuşurdu.Bir çoxunun dimdiyində hər cür meyvələr vardı.Quşlar bağın hər yerindən gətirdikləri meyvələri qəfəsin içində oturan gənc oğlanın yanına salıb və yeni-yeni meyvələr gətirmək üçün bağın görünməz yerlərinə qanadlanırdılar.Qəfəsdə qalan quşlar da oğlanın çiyinlərinə qonub incə dimdikləri və yumşaq qanadları ilə onun üz-gözünü oxşayırdılar.Ancaq nə yazıq ki,o,acından ölməsin deyə hərdən-bir könülsüzcə bir meyvə yeyirdi və heç nədən ləzzət ala bilmirdi.Gözəl səsi vardı oğlanın.O qədər həzin və yanıqlı oxuyurdu ki! Oxuyarkən,quşlar susaraq onu dinləyirdilər.Nə quşların sevgisi,nə də bu qədər gözəllik onun ürəyini açıb,bir təsəlli ola bilmirdi.Onun kədərli səsi o şən və gözəl bağı da kədərləndirirdi.Duman gəlirdi və o yaşıl,günəşli bağı bürüyürdü.Bu,onun yanıqlı ahları idi.Quşlar nə etsələr də ona bir kiçik təsəlli belə ola bilmirdilər.Quşlar nə biləydilər ki,onun ağlından nələr keçir.Onlar bilmirdilər ki,o,bu qəfəsdən-193-uzaqlarda görə bilmədiyi sevdiyi yerləri,dostlarını diləyir.Onlar bilmirdilər ki,qəfəs cənnətdə də olsa qəfəsdir və azadlıq ola bilməz.Onların bütün bunlardan xəbərləri olsaydı dimdikləri və caynaqları ilə qəfəsin o gözəl,o yaraşıqlı barmaqlıqlarını qırar və o sevdikləri insanı dilədiyi dünyasına qovuşdurardılar.Bonn,1990-194-BAĞIŞLA MƏNİ EŞŞƏK Mən də bir çox insanlar kimi ömrüm boyu səni pislə-mişəm.Qanmaz insanı sənə bənzətmişəm.Anlamayana eşşək demişəm.İnsanların haqqlarını ayaqlayanlara və onların doğru səsini eşitmək istəməyənlərə sənin adını vermişəm.Görəsən varmı sənə olan bu qədər ədalətsizliyi və zülmü anlayan bir insan?! Mən ancaq anlamışam.Biz insanlar nədən sənə qanmaz demişik? Buna görə ki,sənə özündən ağır yük çatmışıq və özümüz də o yükün üstündə oturub və səndən dördnala çapmaq istəmişik! Sən bunu bacarmayanda səni dəyənək ilə vurmuşuq,ucu iti bizlə boynunu dəlik-dəlik edib yaralamışıq! Qızmar yay günlərində ağır yük altında,qan tər tökə-tökə gedərkən,yol qırağında bir bulaqdan bir qurtum sərin su içmək istədiyin zaman dəyənəyimizlə yorğun canına düşmüşük! “Eşşəkdir anlamır,qanmır” demişik! Heç bir dəfə də olsun özümüzdən soruşmamışıq ki,nədən bu heyvan bizim üçün yük daşımalıymış! Bir zaman dağlarda,ormanlarda sərbəst yaşayan bir heyvanı tutub ömrünün sonuna dək nədən işgəncə edirik! Sən xəstə olub yükümüzü daşıya bilməyəndə də,qocalıb əldən-ayaqdan düşəndə də,səni çöllərə buraxmışıq ki,ya canavarlar yesin səni,ya acından öləsən,ya da soyuqdan donasan! Bu da ömrün boyu bizə işlədiyin və hər işgəncə və zülmümüzə dözdüyün üçün sənə təşəkkürümüz olmuş-dur Eşşək!-195-İndi bax gör kim qanmazdır,kim anlamazdır,kim haqlıdır,kim haqsızdır,kim bizim işlətdiyimiz anlamda “eşşək” dir.Sən ya biz insanlar? Tək sən deyilsən ki,bizim haqsızlığımıza,zülmümüzə tuş olan və bizim bunu heç bir zaman bilmək istəmədiyimiz.Bayquşa uğursuz demişik.Hansı dama qonarsa,ora fəlakət,ölüm gələr,viran olub dağılar demişik; heç deməmişik ki,insanların evlərini xarabalığa çevirən,onları diyar-diyar didərgin salan bayquşmudur yoxsa biz insanlarmı?! Yaltaqlıq üzündən başqasını yamsılayan insanı meymuna bənzətmişik.Halbuki,insanları yamsılayan meymunun işi heç də yaltaqlıq deyil.Bu meymunun öyrənmə bacarığıdır.Buna görə də yamsılamaq insanın əskikliyi və meymunun üstünlüyüdür.Biz insanlar bütün heyvanlar haqqında zülm etmişik Eşşək! Biz sizin dilinizi öyrənməyə çalışmamışıq,istək və arzularınızı anlamamışıq,ağrılarınızı duymamışıq.Mən bir daha səni pisləməyəcəyəm.Mən bir daha pis insanlara sənin nəcib adını verməyəcəyəm.Mən bir daha sənin səssiz ağrılarına göz yummayacağam.Mən,mənim kimi düşünən bütün insanlar adından demək istəyirəm ki,bağışla məni Eşşək! Bonn,1990-196-SÜMÜK Kim deyir ki,hər bir insanın bir boğazı var? Mən deyirəm ki,yox,bu doğru deyil,hər bir insanın bir deyil,iki boğazı vardır.Mən özüm də bunu qabaqlar heç bilməzdim,amma indi bu mənə lap aydın bir həqiqətdtir ki,hər bir insanın iki boğazı vardır.Mən bunu ikinci boğazımda sümük qalandan sonra başa düşdüm.Bilirəm ki,siz lap çaşbaş qalıb deyəcəksiniz ki,necə hər bir insanın iki boğazı ola bilər?! Belə isə,mən bunu sizə sübut etmək istəyirəm:Mən də bir çox vətəndaşlarımız kimi doğma mahnı-larımızı çox sevirəm,desəm ki,bir çoxlarından belə daha çox,yalan olmaz! Hər zaman yorulanda,mahnılarımıza və havalarımıza sığınaram.Bizim mahnılarımız məni dincəldər,könlümə işıq,ümid və həyat sevgisi gətirər.Mahnılarımızı eşidəndən sonra yüngülləşər və yenidən qüvvət alaram.Əsl sözümdən yayınsam da mütləq demək istəyirəm ki,olmuş ki,yolum məni ən dəhşətli uçurumlara aparmışdır,elə dəhşətli ki,dizlərim nədir ki,ruhumun kökləri belə titrəmişdir və belə zamanlarda mahnılarımız əlimdən yapışıb məni o amansız uçurumlardan keçirmış və “qorxama biz hər yerə səninlə gələcəyik!” demişdir.Mən indiyəcən mahnılarımızda “xoşbaxt ellərimiz,cənnət ellərimiz” kimi sözləri eşidəndə doğrudan da dərin nəşə duyar və ruhum göylərə yüksələrdi.Düşünərdim ki:“Nə yaxşı ki,bu amansız,bu kədərli dünyada insanları xoşbaxt yaşayan və elləri cənnət olan bir torpaq vardır və-197-mən özüm oranı görə bilməsəm də,ora mənim vətənimin bir parçasıdır.” Belə düşünər və ruhum qürur və sevinc duyğuları ilə dolardı.Sonra bir çoxlarına bilindiyi kimi,mənə də bəlli oldu ki,bütün bu sözlər ağ yalanmış! Ora nəinki cənnət deyilmiş,həm də ki,cənnətdən çox uzaqlarda qalan,düşüncə və inam azadlığı əsir quşlar kimi qəfəsdə saxlanan və məhrumiyyət,yoxsulluq “firavanlıq” və rüşvət isə “hörmət” adlanan bir ölkəymiş! İndi mən doğma mahnılarımızı dinləyərkən belə sözləri eşidəndə,necə deyərlər,heyrətdən gözlərim kəlləmə çıxar.Buna baxmayaraq,o mahnıları da bir yana tullamaq olmur axı,beş deyil,on deyil,o qədər gözəl,o qədər ruhumuzu oxşayan mahnılarımız var ki,bu kimi ağ yalanlarla doludur! Və bir neçə gün bundan qabaq yenə də mahnılarımıza qulaq asırdım.Gözəl səsli bir qadın çox şirin bir səslə oxuyurdu.Mən də o səsi bal kimi çeynəmədən udurdum,birdən eşitdim ki,oxuyan qadın deyir:“Torpağı başdan-başa cənnət görmək istəyən,Azərbaycana gəlsin!” Artıq buna tab gətirə bilmədim və elə bu zaman hiss etdim ki,boğazımı xəncər kimi iti bir şey yarıb keçdi.Tez əlimi boğazıma sürtüb onu yoxladım,boğazım sapsağlam idi.Dərin bir nəfəs aldım,boğazımda heç nə qalmamışdı.Buna baxmayaraq yenə də hiss edirdim ki,boğazımda sivri bir şey ilişib qalmışdır.Birdən şimşək çaxan kimi başımdan bir fikir çaxıb keçdi və anladım ki,xəncər kimi boğazıma batıb qalan bu şey mənim cismimin deyil,ruhumun boğazında qalmışdır və eşitdiyim o ağ yalan sivri bir sümüyə dönüb və mənim ruhumun boğazına sancılmışdır.-198-Artıq bir neçə gündür ki,mə´nəvi qarnım acdır,ruhumun boğazını iti bir sümük tutmuşdur,heç bir həkimin çıxara bilməyəcəyi bir sümük! Bonn,1989-199-AŞIQ HEYKƏLİ Heykəltəraş Behruza 1979-cu ilin yayı idi,mən Təbrizdə idim və təbrizli dostlarımla bir yerdə idik.Dostlarımdan biri məndən aşıq heykəlini görüb görmədiyimi soruşdu.Mən görmədiyimi bildirdikdə o:„Elə isə“ dedi,“günorta vaxtı səninlə birlikdə aşıq heykəlini görməyə gedərik.“ Heykəl haqqında bir az da bilgi verdi mənə:“Aşıq heykəlini heykəltəraş dostumuz Behruz düzəldir və bir neçə ay olar ki,o,bu işlə məşquldur,bələdiyyə idarəsinin rəisi ona söz vermişdir ki,heykəl bitdikdən sonra onu şəhərin meydanlarından birinə qoysunlar,buna görə də o,ara vermədən çalışmaqdadır ki,çox keçmədən onu bitirsin,indi aylardır ki o,səhərdən axşamacan böyük bir həvəslə işləyir,daha nə deyim,özün gedib görərsən.” Mən günorta çağı dostumun yanına getdim,biz ikilikdə aşıq heykəlini görmək üçün yola düzəldik.Dostum məni Firdosi küçəsində maşınların park sahəsi olan böyük bir yerə apardı.Biz hələ ora girər-girməz sahənin yuxarı başında aşıq heykəli və onun yanında da heykəltəraş diqqətimi özünə çəkdi.Heykəltəraşın yanına getdik.Dostum onunla salamlaşandan sonra məni ona tanıtdırdı:„Bu bizim miyanalı dostumuzdur“ dedi,„məni görmək üçün gəlmişdi,söhbət sənin düzəltdiyin heykəldən düşdü,onu görməklə maraqlandığı üçün bura gətirdim.“ Uca boylu heykəltəraş əlimi bərk sıxdı və bir neçə söz danışdıqdan sonra o,öz işini davam etdirməyə başladı.Onun düzəltdiyi heykəl dəmirdən idi,hündür boyu vardı,-200-başında aşıqlarımızın geydikləri şiş papaq,ayaqlarında keçmişlərdə olduğu kimi çarıq-patava,sinəsində saz və belində də misri qılıncı vardı.Ağzı açıq idi,oxuyurdu.O,sazlı-qılınclı aşıq idi.Saz və qılınc! Xalqımızın tarix boyu ayrılmaz qoşa sirdaşı.Saz:xalqımızın arzularını,həsrətlərini və zamanlar boyunca işıq bir dünyaya qarşı bəslədiyi tükənməz bir ümidi tellərində pıçıldayan və bə´zən də hayqıran bir vasitə.Qılınc:xalqımızın haqsızlıqlara,zorakılıqlara qarşı duran bükülməz biləyi.Sazla qılıncın birləşməsindən milli kültürümüzün ən parlaq,ən dəyərli səhifələri yaranmışdır,Koroğlu buna ən qabarıq bir örnəkdir.Qürurla deyə bilərəm ki,bizim milli ruhumuzu təmsil edən Koroğlu,bütün xalqların,hər dildən,hər inamdan dayağı,dostu,və bütün mal və zor sahiblərinin qənimi olmuşdur.O,döyüşlərinin birində xotkara (qaniçən xana,paşaya)belə deyir:Qırx min gürcü,ləzgi,Rüstəm övladı Çəkər qılınc,kəsər dəmir,poladı.Salar cana qorxu Koroğlu adı,Koroğlu üstünə şirlərlə gəlib.Və onun ordusu bütün xalqlar olmuşdur.Heykəltəraşın kənarında bir kətil vardı,kətilin üstündə kiçik bir radio.Bakıdan xalq mahnıları yayılırdı.Dostum-201-mənə doğru əyilib yavaşca qulağıma pıçıldadı:“Behruz aşıq heykəli ilə məşqul olarkən mahnı dinləyər,xalq mahnılarını.” Mən bunun nə olduğunu dərhal anladım.Xalqının mahnılarını sevməyən bir sənətçi belə bir sənət əsəri də yarada bilməzdi.Artıq qaş qaralırdı və aşıq heykəli axşam ala-toranlığında getgedə qocaman bir qaraltıya çevrilirdi,amma heykəltəraş işindən ayrıla bilmirdi.Biz onunla sağollaşıb ayrıldıq və ayrılarkən mən ona:“Arzu edirəm ki,sən aşıq heykəlini tezliklə bitirəsən və mən bir daha Təbrizə gələrkən onu şəhərin böyük meydanlarından birində görüm” dedim.O:“Mən də arzu edirəm ki,sən arzuna çatasan” deyə mənimlə sağollaşdı.Mən bir müddət Təbrizə gedə bilmədim.Bununla belə aşıq heykəlini də unutmadım.Bir gün Təbrizdən gələn bir dostdan heykəl haqqında soruşduqda o:“heykəli şəhərə qoymaqla razı olmayıblar,-dedi-,şəhərin kənarında,El gölünə qoymağa icazə veriblər.” Bu xəbər nə qədər acı olsa da,bir təslli yanı da vardı mənim üçün.Düşündüm ki,olsun,aşıq heykəlini görmək istəyənlər gedib El gölündə görərlər onu.Bu özü də xalqımız üçün bir cevincdir.Tutqun bir son bahar günü idi,mən yenə də Təbrizdə idim.Yolum Təbriz muzeyinin yanından düşdü.Muzeyin önündən keçərkən inanılmaz bir səhnə ilə qarşılaşdım,aşıq heykəli dəmir barmaqlıqların arxasında muzeyin divarına söykənib qalmışdı!!! Doğrudan da inana bilmirdim gözlərimə,“demək belə!” Dodaqlarımı yandıran bu iki sözü təkrar etməkdən başqa heç nə deyə bilmirdim.Mən xalqıma və onun milli varlığına qarşı bu böyük təhqiri içimi dolduran bir od kimi duyurdum.-202-O tutqun son bahar günündə aşıq heykəli muzeyin nəm çəkmiş divarına söykənib qalmışdı.Heykəlin bir neçə addımlığında qocaman bir çinar ağacının saralmış yarpaqları aşığın şiş papağına,köksünə və sazının çanağına səpələnmişdi.Mən orda dayanıb gözlərim ona tikilmişdi.Düşünürdüm və düşündükcə də bir təsəlli tapa bilmirdim.Baxırdım aşığa,papağına,köksünə və sazına səpələnmiş son bahar yarpaqlarına.Birdən,hardansa bir qarışıq səslər eşitdim,at kişnəmələri.nal səsləri.Qılınc cingiltiləri.Saz səsi və bir fırtınalı insan nə´rəsi:-Haydı dəlilərim haydı!.Leş leşin üstünə qalansın gərək!.Mən bu qərib səsləri dinləyə-dinləyə yenidən aşığa baxdım.Mənə elə gəldi ki,o da boylanıb uzaqlardan yüksələn bu səsləri dinləyir.Açıq ağzından od püskürürdü elə bil,gözlərində ildırımlar oynayırdı.Bir əli sazında və bir əli də qılıncında yüyürmək üçün nəyisə gözləyirdi o.Bonn,1989-203-BƏS MƏN NİYƏ DÖZÜM Mən hər zaman “Rəsmi” sözünü eşidəndə özümü çox rahatsız hiss edirəm.Mənə elə gəlir ki,bu sözdə həyat darısqallaşır,cansıxıcı olur.Rəsmi paltar:Bu paltarla dağa çıxmaq olmur,bağa getmək olmur,yaşıl çəmənlərdə uzanıb mavi bahar göylərini süzmək olmur.Bu paltarla uşaqlara qoşulub atılıb düşmək olmur,narın yaz yağışında çöllərdə gəzmək olmur.Rəsmi ayaqqabı:Bu ayaqqabı ilə qaçmaq olmur,ağaclara dırmaşıb gilaslardan,yetkin əriklərdən dərib yemək olmur.Bu ayaqqabı ilə çox sevdiyimiz yerlərə getmək olmur.Rəsmi ziyafət:Bu ziyafətdə istədiyin kimi yeyə bilmirsən,yavaş yedikdə hamı yeyib qurtarır və sən doymadan süfrə başından çəkilməli olursan.Tələsirsənsə tez doyursan,hamı yeyib doyana qədər sən də gərək əlini sürüyəsən.-204-Rəsmi danışıq:Ürəyin istədiyi kimi yox,qabaqcadan məşq edib əzbərlədiyin sözləri danışırsan,lap öz sözlərinə belə inanmadan danışırsan.Rəsmi alqışlar:Ürəyin istəmədən əl çalırsan,qəlbində söyüş söyə-söyə dilində yaşasın,eşq olsun deyirsən.Hələ harasıdır,“Rəsmi gülüşlər”,“Rəsmi ağlamaqlar” da var,ürəyin gülmədən gülürsən,ürəyin ağrımadan ağlayırsan.Buna görədir ki,mən hər zaman “Rəsmi” sözündən qaçmaq istəyirəm,bu sözü eşidərkən canım sıxılır.Bütün bunlara baxmayaraq,yenə də bu sözə birtəhər dözmək olur və özün-özünə deyirsən ki,nə olar,bir saat,iki saat bu paltarı geyərsən və sonra çıxarıb rahat olarsan.Nə olar,adam ölməz ki,ayaqqabıları bir günlük öz ixtiyarında olmasa,sonra çıxarıb onları və qurtularsan.Rəsmi ziyafət də belə,rəsmi danışıqlar da belə.Doğrudur,rəsmi ağlamaq rəsmi gülməkdən bir neçə qat çətindir,amma onu da bacarmağa nə var ki! Ömrün min-bir həsrətindən birini yada salıb özün üçün ağlayarsan və bununla da yalandan ağlayanların içində sənin də bir ağlamaq payın olar! Bəli,bütün bu “Rəsmi” lərə birtəhər dözmək olar,ancaq elə bir “Rəsmi” də var ki,bütün bunlar onun yanında böyük bir sevinc və hətta bir bəxtiyarlıqdır! Bilmirsinizsə bilin,o,“RƏSMİ DİL” dir.Bu “RƏSMİ” nin əlindən heç-205-zaman qurtara bilmirsən; bu “RƏSMİ ” hər zaman səninlə var; bu “RƏSMİ” ni sən özünlə hər yerə daşımalısan.Qulların boyunlarında daşıdıqları ağır zəncirlər kimi.Bu “RƏSMİ” ni səndən heç vaxt qopmayan,səni öz vətənində,öz evində,öz dilində hətta bir an belə rahat buraxmayan bir təhqir kimi canında duyursan.Bu “RƏSMİ” təkcə sənin dilini deyil,sənin xalqının,sənin vətəninin dilini də danır.Bu “RƏSMİ” səni və sənin xalqını hətta ikinici dərəcəli də deyil,birbaşa yox kimi bilir.Sən varkən,sənin xalqın varkən,sən və sənin xalqın öz dili,öz milli varlığı ilə yox kimidir!!! Sən və sənin xalqın başqa bir xalqın dilini danışıb yazmalı və başqa bir xalqın milli varlığını yaşamalıdır!!! Ey fars! Ey rus! Ey ərəb! Ey ingiltərəli! Ey fransalı! Ey ispaniyalı! Sənin öz dilin,öz milli varlığın ola-ola,səni başqa bir dildə danışıb yazmağa,başqa bir xalqın milli varlığını yaşatmağa məcbur etsələr,sən buna dözərmisən? Bəs mən niyə dözüm! Bonn,1988