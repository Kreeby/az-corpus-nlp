
Bakı - 2017
Kitabın orijinal adı:
Mekkedeki Kor Parçası
Müəllif:
M. Münir QADBAN
Nəşrə Hazırlayan:
t.f.d Abbas QURBANOV
Anadolu türkcəsindən 
Azərbaycan türkcəsinə uyğunlaşdıran: 
Elnurə HÜSEYNOVA
Bədii redaktor:
Əziz SULTANOV 
Dizayn:
Nicat QƏRİBOV
Bakı-2017; İpəkyolu Nəşriyyatı: 211
İSBN: 978-9952-8259-4-7
Bakı Şəhəri Səbail Rayonu
Cəfərov Qardaşları, 16.
Tel: (+994 12) 492 14 38
Mobil: (+994 51) 412 22 82
Web sayt: www.ipekyolunesriyyati.az
Elektron poçt: ipekyoluneshriyyati@gmail.com
İPƏKYOLU NƏŞRİYYATI
MƏKKƏDƏKİ 
OD PARÇASI
M. Münir Qadban

- 5 -
Giriş
İslam dininin əsas məqsədi Allahın yaratdığı ən əziz varlıq olan insanı qurtarmaq və xoşbəxt etməkdir. 
Müasir dönəmdə insanı heyrətləndirən münaqişələrin 
artdığı, xoşbəxtlik və qurtuluş üçün irəli sürülən formulların 
təsir etmədiyi, İslamdan başqa yerdə qalan sistemlərin iflasa 
uğradığı dönəmdə, İslam mücahidlərinin öhdəliyinə düşən 
vəzifələrdən biri bu sistemlərin təqdim etdiyi dəyər ölçüsü və 
yetişdirdiyi insan tipini elmin işığında ortaya qoymaqdır. 
Tarix boyunca dəyərlərinin münaqişə edildiyi İslam-
küfr, yaxud İslam-cahiliyyət müharibəsi dünyaları elmsizlik 
ucbatından zindana dönən insanları haqq yoluna çəkib 
aydınlığa çıxartmaq məqsədi ilə başlayıb və özü ilə bərabər 
gətirdiyi geniş rəhmət və tolerantlığa baxmayaraq, çox sərt 
təzyiqlərə məruz qalmışdır. 
Buna görə də tarix olduqca qəribə hadisələrin yaşandığı 
səhnədir, ən çox tolerantlıq göstərən ən acımasız hücumların 
hədəfinə çevrilir. Bunu daha yaxşı başa düşmək üçün 
Rəsulullahın etdikləri qarşısında Ona edilənləri müqayisə 
etmək lazımdır. 
İslama hücum edənlər öz savadsızlıqları, uydurma 
inancları səbəbiylə insandan başqa digər canlılara xas xü su siy-
yətləri əslində özlərinə şamil edirlər. 
- 6 -
İslam dininin gözəlliklərindən və yüksək amallarından 
xəbərdar olmayan birini, qəlbində pis niyyət yoxdursa, o 
zaman onu İslamın dəyərləri ilə ruhlandıraraq öncə cəmiyyətə, 
sonra isə insanlığa qazandırmaq daha asandır. Ancaq heç nə 
ilə gözü doymayan, hamıya yuxarıdan aşağı təkəbbürlük ilə 
baxan, öz qulluqçularını insan yerinə qoymayan, onların ən 
xırda nöqsanına belə ağır cəza verən, hər kəsə hökm etmək 
arzusunda olan, Yaradıcısı Uca Allaha qulluq məqsədi ilə 
alnını bir dəfə də olsun səcdəyə qoymayan bir yırtıcıdan insan 
eləmək çox çətindir. 
İlahi vəhylə aydınlanmayan hər şey, nə olursa olsun, 
bu gün uydurulub, sabah isə dəyişdirilib unudulmağa 
məhkumdur. Bu cür cəmiyyətlərdə insan sınaq lövhəsinə 
bənzəyir. Buna görə də hər gün özünə qarşı fərqli yanaşan 
insan artıq nə özünə, nə də ətrafdakılara hörmət bəsləmir və 
onlara dəyər verməməyə başlayır. Bu uçuruma yuvarlananlara 
başqa prizmadan baxanda, əslində onların özlərini Yaradan 
Allahın qoyduğu bu əbədi nizamdan başqasına təslim 
olmalarının acı nəticəsi olduğu görülür. 
Bu əsərin mövzusu qatı müşriklərdən olan Utbə ibn 
Rəbianın qızı, Bədr müharibəsindən sonra Məkkənin hakimi 
Əbu Sufyanın arvadı və Əməvi dövlətini quran Muaviyənin 
anası Hind, Məkkə fəth olunana kimi Qurana qarşı çıxan 
cahiliyyə sisteminin yetişdirdiyi bir qadındır. Bu dönəm 
ərzində o, yoldaşını daima pisliyə təşviq edən, ağlına batmayan 
məsələləri qətiyyətlə rədd edən və damarlarına qədər kin, 
nifrət, qürur, həsəd və təkəbbürlə dolu bir qadındır. Buna 
görə də daima gərgindir. Rahatlıqla keçirdiyi bir dəqiqəsi 
belə yoxdur. Bəs bunlar nəyə görədir? Heç nəyə! Onun illər 
- 7 -
boyu atalarından və ətrafından görərək özünə tanrı qəbul 
etdiyi bütlərə göstərdiyi qulluq, kəsdirdiyi saysız-hesabsız 
qurbanlara baxmayaraq, bir dəfə də olsun qəlbində rahatlıq 
tapmamışdı. 
Məkkə fəth olunandan sonra isə Hind çox rahatlamışdı. 
Müsəlman olduqdan sonra qıldığı iki rükətlik namazdan 
aldığı rahatlığı illər boyunca heç nədən əldə edə bilməmişdi. 
Sadə görünən bu böyük əməl insanlığa İslamın qazandırdığı 
nurun sirrini açıqlayır: Ən xoşbəxt insan Allaha (c.c.) ən yaxın 
olan insandır. Buna isə Allahı anmaqla və Ona ibadət, itaət 
etməklə nail olmaq olar. 
İslam dinini qəbul etmək yenidən yaradılmaq kimidir. 
Bu səbəblə Həmzənin ciyərlərini çeynəməklə ürəyi so yu-
ma yan Hindlə, artan yaşına baxmayaraq, Allah yolunda 
mübarizələrə qatılan Hind arasında anadangəlmə xarakteri 
xaricində bir əlaqə görə bilməzsiniz. Çünki o, Məkkə 
fəthindən sonra Rəsulullah və ordusunun bəxş etdiyi mənəvi 
rahatlığı evinin pəncərəsindən onları seyr etməklə alır, daxilən 
ürpərir və sonra isə Rəsulullahın hüzuruna gedərək müsəlman 
olur. Beləcə yenidən yaradılan Hindin bundan sonrakı tək 
amalı İslam dininə xidmət etmək və Allahın düşmənlərinə 
qarşı mübarizə aparmaq olur. 
İçərisində Hindin də mübarizə aparıb böyük xidmətlər 
göstərdiyi, İslam ordusunun fəth etdiyi torpaqlarda böyüyüb 
boya-başa çatan suriyalı mücahid yazıçı möhtərəm Münir 
Muhamməd əl- Qadbanın çoxsaylı dərsləri və ibrətlərlə dolu 
bu qiymətli əsərini Allahın köməyi ilə ölkəmizin mədəni 
dünyasına təqdim edirik. 
- 8 -
Yazıçının gələcək nəsillərin yetişməsində bu kimi 
əsərlərinin faydalı olacağına inanırıq. Bunu vəsilə edərək 
Rəsulullahı və səhabəsini sevən tədqiqatçılarımızı, hər biri öz 
sahəsində böyük qəhrəmanlıqlar göstərmiş və insanlığın fəxri, 
Rəsulullahın səhabələrini cəmiyyətimizə tanıdaq. İslam öncəsi 
və İslamın qəbulundan sonrakı cəmiyyət həyatının müxtəlif 
aspektlərdən araşdırılmasının ən parlaq tədqiqatlarından 
olan bu əsərdə səhabənin həyatı, onun şəxsiyyətinin bütün 
xüsusiyyətləri oxucuların anlayış səviyyələri nəzərə alınmaqla 
onların diqqətinə çatdırılır. Ən məşhur və böyük səhabələrdən 
başqa, bu haqda məlumatımız azdır. Bizim qənaətimizə 
görə, bu cür tədqiqi çalışmalar adları çəkilən, ancaq zamanla 
adları tarix səhnəsində müxtəlif hadisələrin içərisində itən, 
fəthlərə qatılıb böyük xidmətləri olan səhabələrin tanıdılması 
baxımından olduqca əhəmiyyətlidir. 
Eyni zamanda, bu cür əsərlər Rəsulullahın səbrinin, 
dözümlülüyünün, dənizlər qədər geniş tolerantlığının dərk 
olunmasında da bizə yardımçı olacaqdır. Bununla bərabər 
qatı və yanlış düşüncəlilərin hücumlara qarşı, insanların 
İslamın tolerantlığının bu gününü, gələcəyini yaxşı başa 
düşməsi lazımdır. Əvvəllər buna ehtiyac belə yox idi. Ancaq 
cəmiyyət içərisində fərqli fikirlərə bölünmələr bunu başa 
düşməyə kömək edəcəkdir. Bu gün müsəlman cəmiyyətinin 
məruz qaldığı xəstəliklərdən biri “insandan sui istifadə etmək” 
adlı xərçəngin sənət və ya məziyyət halına dönüşməsidir. 
Bu cür cəmiyyətlərin bu gün başlayıb, sabah uğur 
qazanacaqları heç bir iş yoxdur. Uğur yalnız Allahın əmri, 
Rəsulullahın sünnəsi, səhabə məntiqinə itaət etmək və İslami 
həyatın nizamını olduğu kimi qəbul etməyə bağlıdır. 
- 9 -
Uca Rəbbimizdən sevgili Peyğəmbərimizin hörmətinə 
içimizdəki səhabə qardaşlığı ruhunu yenidən canlandırmasını, 
sünnəsi və yüksək əxlaqı ilə Rəsulullahın yolunu yenidən 
yaşatmağa bizi müvəffəq qılmasını diləyirik. 
Uğur qazandıran yalnız Allahdır!
Ali HÜSREVOĞLU
Mədineyi-Münəvvərə 
- 10 -
Həyata başlamaq
Ümeyyə ibn Əbis-Salt məyusluqla Əbu Süfyandan soruşdu:
- Utbə ibn Rəbia haqqında mənə danışarsan? O, zülm 
etməkdən, cəmiyyətin qadağalarından çəkinirmi?
- Bəli, bundan şübhən olmasın. 
- Qohumlarıyla görüşüb, başqalarına da bunu etməyi 
tövsiyə edirmi? 
- And verirəm ki, hə.
- Bəs comərddirmi? Qəbiləsi tərəfindən hörmət edilib 
sevilirmi?
- Bəli. 
- Qureyşin içində ondan şərəfli birini tanıyırsanmı? 
- Yox, Vallah, tanımıram.
- Nəyəsə ehtiyacı varmı?
- Yox, onun saysız-hesabsız sərvəti var. 
 ***
Utbənin qızı Hind çox zəngin bir ailədə doğuldu. Hər 
hansı maddi sıxıntı çəkmədiyinə görə, ətrafındakıların xoş 
əhvalı ona da keçmişdi. 
- 11 -
Yaşadığı həyat ətrafdakı gənclərin ona olan marağını 
artırmış, Qureyş gənclərinin nəzərini öz üzərinə çəkmiş və 
yaxın ətrafının ailə həyatı qurmağa hazırlaşan gəncləri ona 
talib olmuşdular. Ancaq Hindlə evlənmək istəyən kəsin onun 
ailəsi qədər hörməti və onlara yaraşacaq qədər mal-mülkü, 
sərvəti olmalı idi. Hələlik bu mövzuda Əbdimənaf oğullarına 
rəqib yalnız Bənu Mahzum idi. 
Muğirə oğulları Bənu Mahzum içərisində ən seçkin, 
ən hörmətli insanlar idi. Onlar öz şərəf və məziyyətlərini hər 
kəsdən üstün görürdülər. Buna görə də Muğirənin oğlu Hafsın 
Hind ilə evlənmək istəməsinə heç kim təəccüblənmirdi. 
Az sonra ailə həyatı qurdular. Hind uşaqlığından bəri 
xəyalını qurduğu yuvasını bu ailədə gerçəkləşdirmək və ən tez 
zamanda övladını qucağına almaq istəyirdi, bu xəyallar onun 
bir an olsun ağlından çıxmırdı. 
Muğirə ibn Abdullahın oğlu Hafs ilə evləndiyi gün 
Hindin ən xoşbəxt günü idi. Ancaq bir müddət sonra Hafsın 
oğlunu qucağına aldığı zaman hiss edəcəyi sevinc heç bir şeylə 
müqayisə edilməyəcək qədər böyük olacaqdı. 
Artıq o günlər yaxınlaşırdı. Qəlbi yaxınlaşan sevincin 
həyəcanı ilə sürətlə döyünür, səbri günü-gündən azalır, 
içindəki ümid durmadan artırdı. 
Çox keçmədən, bir müjdəçi Hafsın yanına qaçaraq 
oğlunun doğulduğunu müjdələdi. Hindin sevincdən gözləri 
parıldayır, keçirdiyi bütün acıları, sıxıntıları bir anda unudaraq 
həyata daha şövqlə baxırdı. 
- 12 -
Hafs oğlunun doğulması müjdəsini gətirən elçinin 
hədiyyəsini gecikdirmədən verdi. Sonra həyat yoldaşı Hindi 
ziyarət edib, yeni dünyaya gələn övladını bağrına basdı və onu 
sevinclə öpdü. Sonra da övladını anasının yanında qoyaraq, 
dünən hiss etdiyi sevincdən çox fərqli bir sevinclə işinə yola 
düşdü. 
Günlər bir-birini əvəzlədi. Bu xoşbəxt ailə hər keçən 
gün daha da sevincli günlər yaşayırdı. Ancaq zaman hər kəs 
üçün davamlı xoşbəxt keçmir; bunlar üçün də belə olacaqdı. 
İndi Hafs, bəlkə də bir müddət sonra ölümünə səbəb olacaq 
iztirablarla, acılarla qıvranırdı. Hind həyat yoldaşı Hafsın son 
bir neçə saatını belə ağrısız keçirməsi üçün əlindən gələni edir, 
bütün gücünü səfərbər edərək onun qulluğunda dururdu. 
Ancaq onun dərdinə çarə tapa bilməmişdi. Yoldaşının iztirabı 
hər keçən saat daha da artır, Hindin gözəl cöhrəsi isə artıq 
dözə bilmədiyi dərdə görə rəngdən-rəngə girirdi. 
Hind gec olmadan Hafsın ata-anasıgilə gedib, vəziyyəti 
xəbər verdi. 
Yoldaşına qulluq etməsi Hindin oğlu Ebana baxmasına 
mane olmurdu. O, əlinə düşən hər fürsətdə oğlunun yanına 
gəlir, onu öpür, daha sonra yoldaşını ziyarətə gələnlərə qulluq 
etmək üçün geri qayıdırdı.
Hafsın qardaşı Fəkih onun hər gün artan xəstəliyi səbəbi 
ilə həkim çağırmışdı. Digər tərəfdən isə evə gəlib-gedən 
qonaqlar “bu dərmandan istifadə etsə daha tez sağalar” deyə 
fərqli müalicə üsulları tövsiyə edirdilər. 
Onun isə acıları azalmır, əksinə, hər keçən gün artırdı. 
Artıq Hafs ölümün astanasındaydı.
- 13 -
Hindin qəlbi sanki ikiyə parçalanmışdı. Görəsən, 
həyatlarının baharında yoldaşından ayrılıb, xoşbəxt evliliyi 
sona yetəcəkdimi? Ailəsi dağılıb, bütün gözəl ümidləri məhv 
olacaq, bunların qaranlığında boğulacaqdımı?
Ancaq ölümdən qurtuluş yoxdur... Bəli, Hafsın üzünü 
bürüyən sarılıq, ölüm sarılığı idi. Ebanın sevgili atası artıq 
ölüm döşəyində idi. Görəsən o, son dəqiqələrini yaşayırdı?
Bəli, Hafs gözlərini sonuncu dəfə yumdu. Gəncliyinin 
baharında ölümün alıb apardığı Bənu Mahzum qəbiləsinin 
yaraşıqlısına ağılar söylənir, qadınlar saçlarını yolurdular. 
Artıq dul qalan Hind yoldaşının tabutunu aparanlarla 
bərabər evdən çıxdı. Onların arxasınca gəlirdi. Qəlbini 
qaraldan baxışlarla, göz yaşları ilə Hafsa bir daha baxdı. Artıq 
onu dəfn etmiş, üzərini torpaqla örtmüşdülər. Çox böyük 
kədərlə evinə döndü. 
Sevgili oğlu Ebanı tək təsəllisi olaraq qucaqlayıb öpdü. 
Oğlu Eban heç bir şeydən xəbəri olmadan anasının çöhrəsinə 
baxır, onun göz yaşları üzünü isladırdı. Hind başını qatmaq 
üçün uşağını dəfələrlə qucaqlayır, həyatını alt-üst edən 
bu faciəni unutmağa çalışırdı. Ancaq qəlbinə od parçası 
düşmüşdü. Görəsən, həyatının baharında itirdiyi sevgini, 
yoldaşının acısını unutmağa çalışdıqca o daha da artacaqdımı?
Bəli, heç şübhəsiz, belə idi.
Bəs indi nə etməli idi? Qapısını bağlayaraq dünyadan 
təcrid olunmuş halda, Məkkənin səs-sədasından uzaqda, öz 
həyatını yaşamağa razı olmalıydı? 
- 14 -
Yox, yox! Heç zaman belə ola bilməzdi. Hind hələ öz 
gözəlliyini itirməmişdi, Qureyş qəbiləsinin gənclərinin xəyalı 
olmaqdan çıxmamışdı. Daha öncə də onunla evlənmnək 
istəyən, lakin bu arzularına nail ola bilməyənlər, yenidən ona 
talib oldular. 
Hafsın oğlu Eban, Hindi Muğirə oğulları qəbiləsinə 
daxil etmişdi. 
Hafsın qardaşı Fəkih Hində sevgisini hər cürə sübut 
etməyə çalışır, həm də qardaşı oğlu Ebana qarşı da böyük 
sevgi və istəyini göstərirdi. Özündən qabaq heç kimin 
Hində talib olmamasına nail olmuşdu. Hind isə bu təklifi 
tərəddüdsüz qəbul etdi. Qəlbində Hafsdan başqa heç kimi 
sevməməsi onu bu qərarından daşındırmadı. Çünki sevgili 
oğlunun əmisi və yaxın qohumları arasında, belə şəfqətli 
mühitdə böyüməsi, tanımadığı, problemlərlə qarşılaşacağı 
bir ailədə böyüməsindən daha yaxşı idi. Hindin atası Utbə də 
bu təklifi tərəddüdsüz qəbul etdi. Çünki Utbənin cəmiyyət 
içərisindəki hörməti və nüfuzu, Mahzum oğulları qəbiləsilə 
qohumluq əlaqəsini davam etdirmək arzusu, Fəkihlə Hindin 
arasındakı yaş fərqinə baxmayaraq təklifin bir an öncə qəbul 
olunmasına səbəb oldu. 
Əslində Fəkih kimi comərd, mərd, şərəfli bir insanın 
təklifini eyni dəyərlərə qiymət verən ailə rədd edə bilməzdi. 
Fəkihin evi qonaq-qaralı idi. 
Çox keçmədən ikinci evlilik baş tutdu. Ancaq Hindin 
qəlbi bir yerdə, ağlı başqa yerdə idi. 
Çünki Hindin yaşca özündən böyük Fəkihlə ailə həyatı 
qurmasının səbəbi sevgili oğlu Ebanın rahatlığı idi. Əslində 
- 15 -
isə onun könlü əmisi oğlu Müsafirdə idi. Onlar uşaqlıqdan 
etibarən bərabər böyümüş, Hind vaxtilə ona qarşı sevgi hiss 
etmişdi. Onu hər dəfə görəndə xatirələri gözləri önündə 
canlanır, bərabər oynadıqları zamanlar yadına düşürdü. İndiyə 
kimi onu unutmamış, xatirələrini yaddan çıxarmamışdı. 
Bu gənc, həm də şair olduğuna görə, Hində özünü sevdirə 
bilmişdi. 
Ancaq nə olursa olsun, Hind insanların onun arxasınca 
danışmasına, uşağını atıb başqası ilə evləndiyini demələrinə 
icazə verməyəcəkdi. Həmçinin bu sözün Bənu Əbdişəmsin 
rəisi Utbənin qızı Hind haqqında söylənməsi ona daha ağır 
gələrdi. Çünki onun adının yanında ikinci söz söyləmək 
olmazdı. Hind belə bir adamın qızı idi. Utbənin bir sözü 
bütün Bənu Əbdişəmsin silahlanıb hazır vəziyyətə keçməsi 
üçün yetərliydi. Utbənin sözünü heç kim iki edə bilməzdi. 
Həm də ki, rəqibləri Bənu Mahzum qəbiləsinin yanında 
Utbənin sözü necə yerdə qala bilərdi! Hind atasının şərəf və 
ləyaqəti uğrunda öz sevgisini bir kənara tərəddüdsüz, qoya 
bilərdi. Atasının rəhbərliyinə söz gəlməməsi üçün hər şey 
etməyə hazır idi. Buna görə də Hind hər şeyi bir tərəfə qoyub, 
Fəkihlə evlənməyi qəbul etdi. Əslində onu alçaltmırdı. Onun 
sevgisinə hörməti vardı, ona hörmət edirdi. Ancaq aralarındakı 
eşq deyildi. Əgər ailə həyatı qurmaq seçimi Hindin əlində 
olsaydı, o, əmisi oğlu Müsafirdən başqa heç kimlə evlənməyə 
razı olmazdı. Çünki onun da özünə qarşı böyük sevgisi 
olduğunun fərqində idi. Artıq bunu düşünməkdən yorulan 
qəlbinin səsini dinləmədi. Taleyin cızdığı yolla getməyə razı 
idi. Comərdliyi ilə tanınan Fəkihin həyat yoldaşı oldu.
- 16 -
Yoldaşı üçün əlindən gələn hər şeyi edirdi. Artıq 
burada öz rahatlığını düşünmürdü. O, özünü yoldaşının 
qonaqlarına qulluq etməyə yönəltmişdi. Fəkih qardaşı 
Vəlid ibn Muğirədən heç bir məsələdə geri qalmırdı. Ancaq 
Mahzum oğulları vəziyyəti nəzərə alaraq Vəlidi özlərinə rəis 
seçmişdilər. Buna baxmayaraq Fəkih qardaşıyla hər məsələdə 
atbaşı gedirdi. 
Hind artıq ikinci dəfə Muğirə oğullarının bir fərdinə 
çevrilmişdi. Oğlu Ebanı rahatlıqla əmilərinin öhdəliyinə 
buraxdı, onlar kimi yetişməsini istəyirdi. Əgər oğlu Eban 
onların soyundan idisə onların dəyər verdiyi, önəmsədiyi 
fikirləri öz şəxsiyyətində yetişdirməliydi. Ancaq Hindin 
verdiyi qərara uyması necə də çətin idi. Tale onu başqa 
istiqamətə yönləndirdi. 
- 17 -
Böyük sarsıntı
Günorta günəşi Məkkəni sanki ocağa çevirmişdi. İsti hər tərəfə alov püskürür, insanda taqət buraxmırdı. 
Həyat yoldaşının sayısız qonaqlarına qulluq etməkdən yorulan 
Hind günortanın istisində hər kəsin bir tərəfə çəkilməsi ilə 
yatağına uzanmışdı. İnsanların azalmasından istifadə edərək 
o da dincələ bildi. Ancaq haradan gəldiyi bilinməyən bir 
narahatlıq qəlbinə düşmüş, onun rahatlığını qaçırmışdı. Nə 
zaman gözlərini yumub yuxuya getmək istəsə, əmisi oğlu 
Müsafirin xəyalı gözlərinin önündə canlanırdı. Yorulmasına 
baxmayaraq, yatmaq istəmir, ancaq yorğunluqdan göz 
qapaqlarını tutmağa gücü çatmır və özünü acılar səhrasında 
yalnız buraxırdı. 
Məkkənin qovurucu istisinə heç kim dözə bilmədiyi 
kimi, bir tərəfdən də evə gələn hər qonağa ikram hazırlamaq 
Hindi yorur və o yuxuya dalırdı.
Daha bir neçə dəqiqə keçməmişdi ki, biri o ətrafda 
dolaşmağa başladı. İstidən onun da taqəti qalmamışdı. O, 
kimin evi olursa-olsun, sığına biləcəyi, bir müddət də olsa, 
rahatlanıb dincələ biləcəyi, susuzluqdan qurumuş ciyərini 
sərinlədəcəyi yer axtarırdı. Bundan sonra önündə durduğu 
evin Fəkihin evi olduğunu xatırladı. Niyə də o, içəri girib bir 
neçə qədəh soyuq şərabla özünü sərinlətməsin? Artıq dözə 
bilmirdi. Gözləmək üçün bir səbəb də yoxuydu. Həm də bura 
- 18 -
Fəkihin evi idi. Bu evin qapısı hələ indiyə kimi heç kimin 
üzünə qapanmamışdı. Artıq gözləmədən qapını döydü.
İçəridən səs gəlmədi. 
Bir də Fəkihi adıyla çağırdı.
Yenə içəridən səs gəlmədi. 
Daha çarəm qalmadı, deyib qapını zorla açıb içəri keçdi. 
Qarşısında məşhur Utbənin qızı Hind ölü kimi yatmışdı. O, 
bir az əvvəl yuxuya dalmışdı. Üzünü dərhal geriyə çevirib, 
“Kaş gəlməsəydim!” dedi. 
O anda Fəkihlə qarşı-qarşıya gəldi, onu salamladı. 
Soyuqqanlılığını qorumağa çalışdı.
Əlbəttə, bir anda Fəkihin rəngi qaçmışdı. Sanki qəlbinə 
bir od parçasının düşdüyünü hiss etdi. Birdən-birə qapıldığı 
narahatlıq bütün düşüncələrini durdurmuş, bir neçə saniyədə 
üzünə gələn qan onun sifətini qıpqırmızı etmişdi. Qeyri 
-ixtiyari Hindin yatdığı yerə doğru getdi, Fəkih baxdı ki, Hind 
dərin yuxudadı, ayağıyla ona toxundu. Onu zorla yuxudan 
oyandırdı və ayağa qaldırdı. Hind heç nədən xəbərsiz 
yoldaşının nifrət saçan gözlərinə baxdı. Ona nəyisə demək 
istəsə də, Fəkih imkan vermədən soruşdu. 
-Yanındakı bu adam kimdir? 
-Yanımda heç kim yoxdu. Sən məni oyandırmasaydın, 
oyanacaq deyildim. 
-Atanın evinə dön!
Hindin dünyasını başına yıxan qasırğa haradan qopdu? 
Hər tərəf açıq, buludsuz, aydın ikən bu ildırım haradan çaxdı? 
- 19 -
İndi baş verənə necə məna vermək olardı? İnsan ona qarşı 
bu cür rəftardan necə qurtula bilərdi? Fəkihi bu qərarı qəbul 
etməyə məcbur edən nə idi? 
Hind artıq Fəkihin evində bir dəqiqə belə qala bilməzdi. 
Öz evinə dönəndə atası evdə idi. Utbə qızına baxanda onun 
qarşılaşdığı fəlakətin böyüklüyünü az-çox anladı. Hindin 
oturub danışmağa taqəti yox idi. Qəlbi acıyla qıvrılarkən 
gözlərindən yaş yerinə qan axırdı. Zorla söylədiyi bir neçə 
cümlədən sonra Utbə Fəkihin qızını evindən qovduğunu başa 
düşdü. 
Utbə qəzəbləndi. Bu cür davranış Utbənin şəxsiyyətinə 
qarşı həqarət idi. Tez-tələsik düz Fəkihin evinə getdi.
Fəkih Utbəni çox rahatcasına qarşıladı. Özündən çox 
əmin idi və içində heç peşmanlıq duyğusu çəkmirdi. 
Alışdıqları tərzdə salamlaşandan sonra Fəkih gördüyünü 
Utbəyə söylədi. 
Beləcə, aralarında münaqişə başladı. 
Utbə gördü ki, münaqişənin sonu gəlməyəcək. O, sözü 
kəsərək evinə döndü. 
Yazıq Hind... Günlər bir-birini əvəz edərkən sanki zaman 
dayanmışdı. Baş verənlər heç cür keçmək bilmirdi. Fəkihin əli 
ilə onun üzünə qəflətən vurduğu şillə Hindin həyat sevincini 
aparmışdı. Bir müddət sonra Fəkihin ona qarşı söyləyəcəyi 
böhtanı düşündükcə əsəbiləşirdi. 
Hind özünə yaxşı bələd idi və nə bahasına olursa olsun, 
şərəfini ləkələyə bilməzdi.
- 20 -
Oturub düşünməyə başladı. İndiyə kimi etdiyi nöq-
sanları bir-bir xatırladı. Mübaliğəsiz, hamısı bir fəlakət 
zənciriydi. Bütün dünya gözlərinin önündə qaraldı, qaraldı və 
zindana döndü. 
Əslində Muğirə oğullarının yanında xoş rəftardan 
başqa heç nə görməmişdi. İlk yoldaşının - Hafsın vəfatından, 
dul qaldığı müddətdən elə çox zaman dilimi keçməmişdi. 
Buna baxmayaraq, Hafsın qardaşı Fəkih qardaşının şərəf və 
ləyaqətini saymırdı. Hindin içində olduğu nemətlər sanki 
ondan küsmüş, onu tərk etmişdi. Əgər Hindin anası onu bir 
an rahat buraxsaydı o, özündən əmin olduğuna görə acıları 
dinərdi. Ancaq nə anası onu rahat buraxır, nə də Hindin əzabı 
azalırdı.
Anası qızını necə özbaşına buraxaraq, əzabla qıvrılması-
na şahid ola bilərdi? Artıq hamının dilinə düşmüşdülər. Kimi 
onlara inanaraq, kimisi isə inanmayaraq onların həyatını dedi-
qodu mövzusuna çevirmişdilər. 
Bənu Əbdişəmsin qızı Hind həm öz gözündə, həm də 
həqiqətdə günahsız idi. Ancaq ətrafdan ona qarşı söylənən 
böhtanı eşidənlər mövzunu daha yaxından öyrənmək məqsədi 
ilə onların evinə ziyarətə gəlir, davamlı onların ətrafında bu 
mövzu danışılır və insanların marağı Hindi can evindən vurur, 
əsəbindən qan beyninə işləyirdi. 
Heç bir günahı olmadığı halda başına bu cür bəla gələn 
Hind nə etməliydi, yaşananlara nə ad verməliydi? Bu necə 
bir əzab idi ki, azaltmağa çalışdıqca artır, üzərinə su tökdükcə 
alovlanırdı. Hind bir tərəfdən insanların onun haqqında 
düşündüklərini fikirləşir, digər tərəfdən, onların ona baxanda 
- 21 -
nə hiss etdiklərini düşünür, ölümü belə belə bir fəlakətlə 
qarşı-qarşıya gəlməkdən üstün sayırdı. Kaş ki, yer yarılardı, o, 
içinə girərdi. Doğrudan da belə olsa çox yaxşı olardı. Beləcə, 
Hindin insanların onun ürəyini dələn baxışlarından, dedi-
qodularından canı qurtulardı...
Görəsən, bu qaranlıq gecənin bir sabahı gələcəkdimi?
Hindin indi yaşadığı ev sanki cəhənnəmə dönmüşdü. Bu 
əzaba dözmək çətin idi. Utbənin şanlı, şərəfli evinin üzərini 
sanki qara buludlar örtmüş, daha dünən onun evinə qaça-
qaça gələn ziyarətçilərindən əsər-əlamət qalmamışdı. 
Artıq atası evlərinə gülümsəyərək gəlmirdi. Qızı isə 
otağına çəkilib, öz əzabında boğulurdu. Atası bir neçə saniyə 
qızının gözlərinin içinə baxdıqdan sonra öz otağına çəkilib, 
dərin düşüncələrə dalırdı. 
***
Atası əyləşdikdən sonra Hind dərin bir ah çəkdi. 
Gözlərindən qan damlamasına alışdığı üçün bu dəfəki göz 
yaşlarının fərqinə varmamışdı. Daha sonra gözlərini atasına 
zillədi və gözünü ondan ayırmadan onu seyr etməyə başladı. 
Atası ona nə isə demək istəyirdi, Hind bunu sezmişdi və 
yanılmamışdı. Ancaq əgər atası ona nə isə demək istəyirdisə, 
Hind səbir etməli və ilk öncə atasının danışmağa başlamasını 
gözləməli idi. 
Bir müddət sakitlik hökm sürdü. Utbə məyus və qırıq bir 
səslə dedi:
- Qızım, hər kəsin dilinə düşmüsən, artıq baş verənləri 
mənə də söylə.
- 22 -
Bəli, düz deyirdi. Günlər sonra Utbə qızıyla danışmağa 
başlamış və ona nə isə söyləmişdi. Atası danışarkən Hindin 
qəlbi bir daha qırıldı. Keçən zaman ərzində qəlbinə yapışıb 
qalan od parçası sükunət və gözləmənin ardından az da olsa, 
küllənmişdi. Ancaq atasının verdiyi bu sual ilə qüssəsi yenidən 
alovlanmağa başladı. 
Çünki atasının sualında şübhə var idi. Artıq Utbə qızına 
qarşı əvvəlki inamını itirmiş olduğunu hiss etdirdi. 
Hind üçün ən böyük fəlakət bu idi. Ancaq Hind səbirli 
və iradəli idi. Atası sözünü bitirənə qədər özünə hakim oldu, 
özünü cilovladı və atası sözünü tamamladı:
- Əgər bu adamın sənin haqqında söylədikləri doğ-
rudursa, o zaman birini tapıb onu öldürtdürərəm. Beləcə, 
insanların dedi-qodusundan qurtularsan. Əgər sənə bunları 
söyləyib, böhtan atırsa, o zaman Yəmən kahinlərinin 
hüzurunda onu məhkəməyə verərəm. 
Atasının sözləri qarşısında Hind mətanətini itirməmişdi. 
Özündən əmin vəziyyətdə cavab verdi:
- Sənə göyün, yerin tanrısı Latın, Uzzanın və bütün 
tanrıların adına and verirəm ki, qızın Hind təmizdi və bunlar 
böhtandır. Fəkih yalan danışıb mənə böhtan atmışdır!
Hind nə olursa olsun yalan deyəcək deyildi. Utbə qızının 
söylədiklərindən sonra rahatladı və əminliklə ayağa qalxdı. 
Utbə əlini Hindin çiyninə qoydu, ona təskinlik verməyə 
çalışdı və evdən ayrılarkən:
- Narahat olma qızım, Fəkihdən sənin intiqamını ala-
cam, - dedi və yola düşdü. 
- 23 -
Yəmən səfəri
Qapısını şiddətlə birinin döydüyünü eşidən Fəkih qaçaraq qapını açanda qarşısında Utbə ibn 
Rəbianı gördü. 
Bu mənzərə ilə qarşılaşacağını gözləmirdi.
O an Fəkihin rəngi saraldı. 
Çünki Utbə əsəbiləşmiş, çox qəzəbli idi. Utbə, əsəbi və 
ciddi bir səslə Fəkihə dedi:
- Deməli, mənim qızıma şər yaxırsan! Yəmən kahin-
lərinin hüzurunda məhkəməyə çıxmağa hazırlaş!
Utbə daha heç nə demədən Fəkihin qapısından 
uzaqlaşdı. Bunu deyərək onu öz vicdanıyla təkbətək buraxdı. 
Çünki bu hərəkətin ona artıq sözdən daha çox təsir edəcəyini 
bilirdi. 
Fəkih, Utbənin qəzəbinin elə də asan yatışmayacağını 
bildiyi üçün, ani, araşdırmadan verdiyi qərarının nəyə başa 
gələcəyini düşünməyəcək adam deyildi. Artıq bu məsələ 
Fəkih üçün şərəf məsələsinə çevrilmişdi. Hər nə olursa olsun, 
Yəmən kahinlərinin yanına getməkdən başqa çarəsi yox idi. 
O, nə edərsə etsin, bundan qurtula bilməzdi. Düşünmədən 
edəcəyi hər hansı səhv davranış, iki qəbilə arasında qan 
tökülməsinə qədər gedə bilərdi. Və əgər məsələ bura kimi 
- 24 -
gələrsə, bu zaman bir insanın düşünmədən atdığı addım bir 
neçə insanın qətlinə gətirib çıxarardı. 
Artıq gecə əyləncə məkanlarında Hind hamının 
danışdığı əyləncə mövzusuna çevrilmişdi, çünki Hind kimi 
şəxsiyyətini bütün Məkkəyə qəbul etdirən bir qadın haqqında 
çıxan bu sözü heç kim asanlıqla unuda bilməzdi. Həmçinin, 
Hind Bənu Əbdişəms qadınları arasında “ən ağıllı” olaraq 
tanınırdı. 
Həm də insanlara davamlı dedi-qodu mövzusu lazım 
idi. Hind belə bir qadın olmasa da, insanların dilinə düşən 
elə asan, onlardan qurtula bilməzdi. Buna görə də, dedi-
qodu daha da yayılmadan tez bir zamanda iş nəticələnib 
bağlanmalıydı. Daha vaxt itirmədən karvan hazırlanmalı və 
Yəmənə yola çıxmalıydı. Həm Fəkih tərəfinin kişiləri, həm də 
Hind tərəfinin kişiləri və onlara yardım edəcək qadınlar tez 
hazırlanıb səfərə çıxmalıydılar.
Karvan qısa zamanda hazırlanıb, Yəmənə yola çıxdı. 
Yolda özlərinə lazım olacaq suyu, yeməyi də götürdülər. 
Yoldan keçərkən ilk öncə Taifə gəldilər. Taifdə əsən sərin 
meh müşk qoxusunu ciyərlərinə doldurdu. Karvandakıların 
hamısının ağlından eyni fikir keçirdi:
Taifin gözəl narları var. Həm yeyək, həm də özümüzlə 
götürək. Üzümü də lap dadlıdır. Bu soyuq sudan içsək, bütün 
yorğunluğumuz çəkilər. Dəvənin belində sanki alovun içiylə 
gedirik. Bu şəffaf, soyuq su arxada qoyduğumuz səhranın 
şiddətli alovunu söndürər. Hələ bu bağların, bağçaların 
gözəlliyinə baxın! İnsan bunlara baxdıqca sanki dünyadan 
ayrılıb başqa aləmlərə dalır. İnsanın yüz il ömrü olsa, gözlərini 
- 25 -
heç ayırmadan bu gül və saysız-hesabsız meyvə bağçalarına 
baxsa da doymaz. Bəlkə də, bu bağçaların, bağların əvvəllər 
gördüyümüz bağçalardan fərqi yoxdur, amma keçdiyimiz isti, 
quraq səhralardan sonra bu yaşıllıq bizə cənnət kimi görünür.
Ancaq gəlib Utbəni görsəniz, hər kəsi sevindirən bu 
yaşıllıqlar onun üçün heç nə ifadə etmir. Arxada buraxdığımız 
yırtıcı, isti, alovlu səhra Utbənin qəlbindəki cəhənnəmi 
xatırlatdığı üçün ona daha xoş idi. Hətta alovlu, isti səhra 
Utbənin qəlbində qıvranan əzabı dilə gətirir, canlandırır və 
gözlə görünür edirdi. Artıq Utbə üçün bu yaşıllıq, bağ-bağça 
hər zamankından daha fərqli görünürdü. Əvvəllər zövq aldığı 
bu gözəlliklər indi ona təsir etmirdi. Utbə qəlbindəki düyünü 
aça bilməyənədək dünya onun gözünə görünməməlidir. 
Çünki o, şərəfi üçün yaşayan adamdır. Bu ləkə Əbdişəms 
oğullarının adından təmizlənməyənədək o, heç nədən 
zövq ala bilməz. Hətta bu ucu-bucağı görünməyən səhrada 
yoldaşları ilə belə danışmaq onun üçün yorucudur. 
Ancaq Hind bir məsələdə atasından fərqlidir. O da 
atası kimi öz şərəf və namusunu qorumaqla bərabər, ondan 
fərqli olaraq, dostları ilə danışır, günlərcə çəkən səfərin 
yorğunluğunu azaltmağa çalışırdı.
Görəsən, bir anda hər yeri qaraldan bu buludlar nə 
zaman çəkiləcək, yollar nə zaman aydınlanacaqdı? 
Artıq çoxu gedib, az qalmışdı. Qarşıdan Yəmən 
görünürdü. Bir az daha getməliyik. Biraz daha gedib bu 
səhranın istisindən qurtulmalıyıq. Xeyr, səhranın əzabından 
yox, atılan böhtanın əzabından qurtulmalıyıq! Bu şərəfimizə 
- 26 -
atılan ləkədən. Bu, səhranın istisindən, əzabından daha da 
əzablıdır. Bəli, tez Yəmənə çatıb, bu əzabdan qurtulmalıyıq. 
Yəmənə çatdılar. Durub istirahət etmədən kahinin 
yanına gəldilər. “Gəlin burda gecələyək” dedilər, “Sabah hələ 
heç kim gəlmədən kahinə birinci biz müraciət edərik...”
Utbə qızı Hində bir neçə sözlə, könlünü almaq üçün 
yaxınlaşdı. Ancaq yaxınlaşanda çöhrəsi dəyişdi və bütün gücü 
ilə qızının üzünə şillə vurdu. Qızının düşüncəli və məyus 
baxışları Utbəyə pis təsir etmiş, fikri qarışmışdı. Dönüb qızına 
dedi:
- Səni heç yaxşı görmədim. Əgər nöqsanın olmasaydı, 
burda belə oturub qara-qara düşünməzdin!
Bu anda səbəbsiz yerə mənasız olaraq qızına vurduğu 
şillə Utbənin qəzəbini sakitləşdirməmişdi. Əsəbindən dişlərini 
qıjıldayır, sanki gözü bəbəyindən çıxırdı. Bu yorğunluğun 
ardınca qızını əli ilə tikə-tikə doğrasa belə, yenə də əsəbi 
soyumayacaqdı. Həmin anda qızının hiss etdiyi kədəri və 
məyusluğu duyan və ona rəhm edən atası qəzəbini boğaraq, 
Hində söz haqqı verdi. O, belə düşündü ki, qızı bu şillədən 
sonra nəsə etiraf edəcək. 
Utbə gözünü qızından ayırmadan onun nə isə etiraf 
edəcəyini gözləyirdi və Hind dedi:
- Allaha and olsun ki, atacan, düşüncəli olmağım gü-
nahkar olmağım üçün səbəb deyil! Ancaq buraya gələndən 
sonra məni düşündürən bir hadisə baş verdi. Siz bu məsələdə 
hökmünə razı olacağınız bir insana gəldiniz. Ancaq bu 
insan oğlu düz də hökm çıxara bilər, səhv də edə bilər. Mən 
- 27 -
bu ağır böhtanın insanlar içində bizə atılan ləkə olaraq 
qalmayacağından əmin deyiləm!
Hindin bu sözləri atasına çox təsir etmişdi. Utbənin 
gözündə qızı birdən-birə dəyişdi. Atası ona şəxsiyyətli 
görkəmindən sonra, “bənzərsiz” gözüylə də baxmağa başladı. 
Hindin sözləri həqiqət idi. Kahinlər, bilindiyi kimi, bir çox 
insanlara böhtan atdıqları kimi, atılmış bu yalanı lap pis 
vəziyyətə də gətirə bilərdilər. Çünki onlar da bir insan idi. 
Düzgün deyə biləcəkləri kimi, səhv də edə bilərdilər. Hind 
özünün və qəbiləsinin şərəfini, namusunu, belə bir həssas 
məsələni kahinlərin hökmünə buraxmağa razı deyildi və bunu 
yetərli olaraq görmürdü. Həmçinin, gənc bir qadının şərəf və 
ləyaqətinin töhmət altında qalması onun şəxsiyyətinə qarşı 
cəmiyyətdə mənfi yanaşmağa gətirib çıxara bilərdi. Hind 
belə deyirdi: insanın alovun içinə düşməsi onun böhtana 
uğramasından daha yaxşıdır. Həqiqətən də, ölüm bu cür 
əzabdan daha xeyirli idi.
Qızının bu cür düşünüb atasına bu açıqlamanı verməsi 
Utbə üçün Taif bağçalarından daha da sərin gəldi. Ürəyində 
qalan narahatlıq qızının sözləri qarşısında onu daha da 
rahatlatdı. Doğrudan da Fəkih qızına böhtan atmışdı.
Utbə qızını rahatlatmaq istədi:
-Kahin sənin haqqında qərar verməmişdən qabaq mən 
onu yoxlayacam! 
Utbə qızı Hindlə vidalaşaraq oradan ayrıldı.
- 28 -
O, öz-özünə düşünməyə başladı: Qızı haqqında 
soruşmamışdan qabaq kahinin işinin əhli olduğunu yoxlamaq 
üçün nə edə bilərdi?
Uzun düşündükdən sonra axır ki, bir çarə tapmışdı.
Hind haqqında heç nə soruşmamışdan qabaq paltarının 
bir tərəfində gizlətdiyi əşyanı kahindən deməsini istəyəcəkdi, 
əgər kahin taparsa, o zaman qızıyla bağlı mövzunu açacaqdı. 
Əgər kahin onun suallarına cavab verə bilmirsə, o zaman Utbə 
onu rəzil edib baş kahinin yanına gedəcəkdi.
Utbə atının yanına getdi. Atının cilovundan tutub onu 
yerə çökdürdü. Atın ifrazatının içindən bir buğda dənəsini 
götürüb kisəsinə qoydu və onu bərk-bərk bağladı. Dostları 
ilə bərabər kahinin yanına getdilər. Utbə, ilk öncə kahini 
yoxlayacağına görə sevincliydi, gözləri gülürdü. Çünki əgər 
kahinin doğru söylədiyini anlasa, onun çıxardığı hökmə 
etimad edəcəkdi. Kahinə və ətrafındakılara ikram etmək 
üçün dəvələri kəsdilər. Onlar Məkkədən, xüsusən də Kəbənin 
kölgəsindən gəlirdilər. Verdikləri ziyafət Hərəmlinin şərəfinə, 
ad-sanına layiq olmalıydı. Çox insanlar bu əyalətdən öz 
nəsiblərini aldılar, doymayanlar da doydu.
Kahin verilən qonaqlığa, edilən hədiyyələrə baxıb bura 
gələn adamların önəmli işi olduğunu anladı.
Utbə sözə başladı: “Bir vacib məsələyə görə sənin 
yanına gəlmişik. Ancaq bundan qabaq mən üzərimdə bir şey 
gizlətmişəm. İlk öncə səni yoxlamaq qərarına gəldim, tap 
görüm, bu nədir?”
- 29 -
Kahin düşünməyə başladı, cin yoldaşını çağırdı. Başa 
düşülməyən sözlər deməyə başladı. Otağın bir kənarında 
əyilib, sanki biri ilə danışırmış təəssüratını verərək, qəribə 
səslər çıxarmağa başladı. Artıq kahinin bütün məharəti, 
qabiliyyəti alt-üst olmuşdu. Bundan sonra Utbəyə dönüb 
dedi: 
-İfrazatın içində xurma dənəsi!
Utbə kahinin doğrunu tapmağa yaxınlaşdığını görüb 
ondan təkidlə bir daha soruşdu:
- Bunu daha da dəqiqləşdirməni, açıq ifadə etməyini 
istəyirəm! - dedi.
Kahin, bir qədər rahatlayıb, bir müddət sonra dedi:
-Atın ifrazatından götürülən bir buğda dənəsi!
Utbə kahinin sözlərini təsdiqlədi.
Daha sonra yanlarında gələn qadınların hamısını kahinin 
yanına çağırdı. Hamısı yığışıb gəldilər. Bu mövzu daha çox 
onlara aid olduğuna görə, hamısı utandığından qızardı. Ancaq 
Hindin vəziyyəti daha gərgin idi. Gözünü açıb yumana qədərki 
vaxt ərzində ağlından, qəlbindən bütün baş verən hadisələr 
sürətlə keçir, öncə yaxınlarına, yol yoldaşlarına alçaldıcı bir 
nəzərlə baxdı. Öz-özünə: “Axmaqlar...” dedi; “Bir kahin üçün 
Məkkədən Yəmənə kimi gəldiniz! Bu insanın da sizin kimi 
bir insan olduğunu, düz deyə biləcəyi kimi, yanıla biləcəyini 
də düşünmədiniz. Əgər bu adam səhv desə, günahsız yerə bu 
töhməti özümlə daşıyıb əsrlər boyu qəbiləmizə ləkə yaxılacaq. 
Ancaq siz bunu belə düşünməkdən aciz, yazıq insanlarsınız!”
- 30 -
Daha sonra həyat yoldaşı Fəkih yadına düşdü. Qəlbində 
ona qarşı amansız bir kin vardı... Onun səbəbindən bu qədər 
yol gəlmişdilər. Səhranı aşıb bir kahinin sözü üçün buralara 
ona görə gəlmişdilər. 
Bəs kahin deyilənlərin doğru olduğunu elan edərsə? 
Artıq bundan sonra bir yırtıcı aslandan fərqsiz duyğularla 
dolu olan Hind yoldaşından alacağı intiqamını düşünməyə 
belə ehtiyac hiss etmirdi. Çünki Fəkih haqsız yerə həyat 
yoldaşının hər şeydən qiymətli şərəf və ləyaqətinə ləkə 
sürmüş, ona böhtan atmışdı.
Hər kəsin daxilində qasırğa qoparkən kahin əyləşən 
qadınlara tərəf irəlilədi. Hər kəs ona doğru başını hörmətlə 
əyir və nə söyləyəcəyini səbirsizliklə gözləyirdi. Səs-səda 
kəsilmişdi, sanki başlarının üzərinə quş qonmuşdu. Kahin 
özünə xas qəribə hərəkətlər etdikdən sonra hər bir qadının 
yanında durdu və onlara min cür yalan söyləməyə başladı. 
Sonunda gəlib Hindin önündə dayandı. Belə vəziyyətdə Hind 
bu hala düşməkdənsə yerin yarılıb içinə girmək istəyirdi. 
Digər tərəfdən Hind, əgər kahin bu böhtanı təsdiqləyərsə, o 
zaman bıçaq götürüb özünü qaranlıq dünyadan azad etməyi 
düşünürdü. 
Utbə də qızından az qorxmurdu. Çünki o, çox yaxşı 
bilirdi ki, qızı günahsız olsa belə, kahin onun əleyhinə hökm 
çıxarsa, bir daha insanların əlindən qurtula bilməyəcək. 
Nəhayət, uzun səssizlikdən sonra kahin Hindin çiyninə 
əlini vuraraq hər kəsin səbirsizliklə gözlədiyi hökmünü 
açıqladı:
- 31 -
- Sən hər cür böhtandan uzaqsan. Sən qətiyyən zina 
eləməmisən. Sən Müaviyə adında bir hökmdarı dünyaya 
gətirəcəksən! 
Artıq bu an dünya Hindi öz ağuşuna ala biləcək qədər 
böyük, onu tuta biləcək qədər geniş deyildi: Hind o qədər 
sevinmiş, o qədər rahatlamışdı ki, duyğularını bir araya gətirə 
bilmirdi. Hindin yanındakı qohum qadınlar eşitdiklərinin 
sevinci ilə əl açıb oynayır, müxtəlif nəğmələr söyləsələr də, 
içlərindəki sevinci əks etdirməyə bunlar yetərli deyildi. Bu 
şənlik saatlarla, günlərlə, aylarla davam etməliydi. Uzun sürən 
məyusluqdan sonra onlar haqlı çıxmışdılar. 
Fəkih gülümsəyərək günahsız olduğu bilinən Hindi 
təbrik etmək üçün yanına gəldi. Kahin hökmünü açıqlayan 
anda o, yoldaşının yanına yetirmişdi özünü. Yoldaşı bir 
hökmdar dünyaya gətirəcəkdi və adı Müaviyə olacaqdı. Ancaq 
Fəkih gözləmədiyi bir vəziyyətlə qarşılaşdı: Hindin əlini tutar-
tutmaz, sanki onun əlini ilan sancdı. Hind hər kəsin içində 
Fəkihə qarşı nifrətinin ifadəsi olaraq əlini cəld onun əlinin 
arasından çəkdi, ona qarşı olan kinini, nifrətini gözlərində 
toplayaraq nifrətlə baxaraq, ona qarşı etdiyi bu qədər vəfa və 
fədakarlıqdan sonra Fəkihdən gördüyü nankorluğun cavabı 
olaraq belə dedi:
- Mənə yaxınlaşma! Vallah, əlimdən gələni edəcəm ki, 
dünyaya gətirəcəyim hökmdar səndən olmasın. 
Daha bir neçə dəqiqə bundan əvvəl Hindin içində 
olduğu əzaba indi Fəkih düşmüşdü. Hind Fəkihi bu qədər 
insanın önündə sanki ayaqlar altında tapdamışdı. Fəkihin 
gözləri qaraldı, ürəyi burxuldu, narahat oldu, az qala yerə 
- 32 -
yıxılacaqdı. Sanki o zaman özünə hakim olub yoldaşının 
şərəfini səbirlə, mətanətlə qazanmağa çalışsa, nə olardı!
Xeyr, artıq Fəkih ömürlük şərəfini itirmişdi. 
Yəməndən Hind şərəf və qürurla, Fəkih isə peşmanlıqla 
geri döndü. Bənu Əbdişəms oymağı sevinir, bayramlar, 
şənliklər keçirirdilər. Bənu Mahzum qəbiləsinin üzərinə 
isə qara buludlar çökmüşdü. Heç kəs bir-birinin üzünə 
baxmaq istəmirdi. Fəkihin ani və düşünmədən etdiyi bir 
hərəkətlə üzərlərinə yapışan ləkəni necə təmizləyəcəklərini 
düşünürdülər. 
Uzun dönüş səfərindən sonra artıq qarşıda Məkkə 
görünməyə başladı. Olanı olan yerdə buraxıb, evlərinə 
çatmadan Kəbəyə getməli, onun ətrafında təvaf etməli idilər. 
- 33 -
Həyatın yenidən təbəssümü
Hind Yəməndən qayıtdıqdan sonra sanki üzərindən çirkli paltar çıxarmışcasına rahatladığını hiss 
etdi. Artıq bu Muğirə oğullarıyla keçən dönəm tamamilə 
unudulmalıydı. Ancaq çox sevdiyi oğlu Eban ona həyatının 
bu dönəmini heç bir zaman unutdurmayacaqdı. Hafsın 
yadigarı olmaqla bərabər, Hindin də ciyərparəsi olan oğlu 
Eban Fəkihlə evliliyi sona yetəndən sonra əmilərinin yanında 
qalmışdı. Hindin ürəyi daima oğluna duyduğu nisgillə yanır, 
bəzən işini-gücünü buraxıb kənara çəkilərək ağlayırdı...
Kədərli keçən, aydınlanmış kimi görünsə də hələ 
qaranlıq olan dünyasını nəyləsə aydınlatmaq lazım idi. Ancaq 
bunun çarəsi nə idi? Həm də o yalnız ikən...
Məkkədə yaşadığına görə bəzən əmisi oğlu Müsafir ibn 
Əbi Amrla rastlaşar, uzaqdan da olsa onu görməsi illərdən bəri 
ürəyində olan sevgini alovlandırardı, Müsafirin də ona qarşı 
bəslədiyi duyğulardan əmin olması onun səbrini daraldırdı.
Müsafir Məkkənin ən gözəl, ən seçkin xarakterli, comərd, 
şair gənciydi. İndi artıq Hind özünün Müsafiri sevdiyindən 
daha çox, onun ona qarşı olan sevgisini hiss edirdi. Əgər 
evlərində Müsafirin adı çəkilərsə, ayaq saxlayar ya da qeyri-
ixtiyari olaraq duruşu dəyişərdi: Görəsən nə zamansa Müsafir 
- 34 -
gəlib Hindi atasından istəyəcəkdi, Hində bu günləri görmək 
nəsib olacaqdı?
Hind belə bir günün gerçəkləşəcəyi ümidi ilə xəyallar 
qururdu. Bəli, bu qədər çox sevdiyi birindən uzaqda, ondan 
xəbərsiz günləri, ayları, illəri keçmişdi. Əgər onunla birgə 
olardısa bütün bu zamanın nisgilini onunla bölüşəcəkdi. Bir-
birilərini sevən iki könül birləşsəydi, ikisi də xoşbəxt olardılar.
Artıq son zamanlarda Müsafir də Hində olan sevgisini 
gizlətmir, bəzən ona olan duyğularını bəlli edirdi.
Hind bir dəfə evlərində Müsafirin adı çəkiləndə 
atsının düşüncəli üz ifadəsi aldığını gördü. Hind bunu 
dəyərləndirməliydi. İti zəkasından istifadə edərək anasından 
atasının Müsafirlə bağlı fikirlərini öyrənməsini xahiş etdi. 
Nəticədə atasının bununla bağlı fikirlərini öyrəndi. Müsafirin 
adı çəkiləndə Utbə dərin düşüncələrə qərq olurdu, artıq 
bunun səbəbi məlum olmuşdu: Müsafir kasıblamış bir gənc 
idi.
Əgər Əbdişəms oğullarının rəisi, çox qürurlu və heybətli 
Utbə qızını kasıb birinə verərdisə o zaman dostlarının 
yanında xəcalətli olacaqdı. Müsafir həm də Hindi necə təmin 
edəcəkdi, zadəgan həyat tərzinə öyrəşmiş biri belə bir həyata 
alışa biləcəkdimi? 
Utbə bu haqda da düşünürdü. 
Düşüncəsində haqlı olmalıydı.
Digər tərəfdən, digər əmisi oğlu Əbu Sufyan ibn Harb 
Bənu Əbdişəms məclislərinin seçkin simasına çevrilmiş, 
sərvətinin artmasıyla hamının diqqət mərkəzinə yerləşmişdi. 
- 35 -
Onun arzuları çoxalmış və Məkkənin hakimi olmaq iddiası 
artmışdı. Artıq, Utbədən sonra məclislərin ən tanınmış, öndə 
gələn siması yalnızca Əbu Sufyan ibn Harb idi. 
Utbə və Əbu Sufyan ibn Harb qərar çıxardıqdan sonra 
heç kim o qərarı dəyişdirə bilməzdi. Vacib məsələləri yanlız 
ya Utbə və ya Əbu Sufyan ibn Harb yerinə yetirə bilərdi. Artıq 
cəmiyyət bunu qəbul etmişdi.
Hind Müsafir ilə evlənmə istəyinin qarşısında onun 
yoxsulluğunun maneə törətdiyini yaxşı bilirdi. Əslində Əbu 
Sufyan kimi, Müsafir də gələcəkdə Qureyşin lideri ola bilərdi. 
Çünki onun da heç bir əskiyi yox idi: Şərəf, nəsil-nəcabət, 
comərdlik... Müsafir hər məsələdə Əbu Sufyanla rəqib idi. 
Ancaq Müsafirin atası Əbu Amr bu xüsusiyyətlərə sahib 
deyildi. Həm də indi Müsafir çox kasıblamışdı.
Artıq Hind də yaxşı bilirdi ki, Müsafir belə kasıb olarsa, 
atası Utbə onu ona verməyəcək. Çünki Müsafir yoldaşlarına 
belə heç nə ikram edə bilməyəcək vəziyyətdə idi. Ancaq onun 
dostları Müsafirin evində bir tikə çörək olmadığını görsələr 
belə, onunla dostluq etməkdən çəkinmirdilər. 
Hind fürsət tapan kimi Müsafirə adam göndərərək onun 
özü ilə görüşməsini istədi. Müsafir belə bir görüşü çoxdan 
gözləyirdi və Hində təklifini qəbul etmə xəbərini yolladı. 
Hind sevindiyindən nə edəcəyini bilmədi. O, artıq dəqiqələri 
saymağa başlamışdı, ancaq saatlar keçmək bilmirdi. Hind illər 
idi ki, Müsafir ilə görüşməyin həsrəti ilə xəyallar qururdu. 
Gecə qaranlıq düşdü. Hind qaranlığın düşməsindən 
istifadə edib daha da örtünərək Müsafirin gözlədiyi yerə 
getdi. Müsafir onu orada gözləyirdi. Adətlərinə uyğun şəkildə 
- 36 -
salamlaşdılar. Müsafir gecə qaranlığına baxmayaraq, Hindin 
simasını görə bildi, ancaq qorxudan içi titrəyirdi. Hind ona 
sakit bir səslə və ətrafına baxaraq bir söz dedi:
- Əmim oğlu, atam məni sənə sən kasıbsan, deyə vermək 
fikrində deyil. Əgər ətraf bölgələrdəki hökmdarlardan bir az 
pul istəsən, zəngin olub, mənimlə evlənə bilərsən. 
Müsafir onsuz da qəmgin idi, Hindin belə deməsi onun 
qəmini daha da artırdı, başını önə əydi. Gözlərində yığılan 
yaşlar Hindin bu sözləri ilə süzülüb axmağa başladı. Hindlə 
vidalaşaraq, işin bundan sonrakı aqibətini düşünmək üçün 
oradan uzaqlaşdı. 
Hind də ürəyi burxulmuş, məyus halda evə gəldi. Onun 
əmisi oğlu ilə evlənməsinə tək mane onun belə kasıb olması 
idi.
İndi yenə də günlər keçmək bilmir, hər gün daha da əzab 
gətirirdi. Hind Məkkədəki gənclərin əksəriyyətinin onunla 
evlənmək üçün can atdıqlarını yaxşı bilirdi. Ancaq bu dəfə 
də Hind öz seçim haqqını yalnız atasına buraxa bilməzdi. 
Evlənmək qərarını verməkdə söz haqqından istifadə edə 
bilmək üçün nəyi çatmırdı ki? O, Abdişəms oymağının ən 
gözəl və ən ağıllı qızı deyildimi? Bəli, artıq o, bu məsələni 
olub-bitdiyə buraxmamalıydı. Artıq səbri tükəndiyi an 
atasının qarşısında dikilib dedi:
- Mən öz həyatımla bağlı söz sahibiyəm. Mənim fikrimi 
soruşmadan heç kimə söz vermə!
Utbə dərin-dərin düşünməyə başladı. Həyatında Hind 
ilə bağlı bütün xatirələri gözləri önündə canlandı: Öncə 
- 37 -
Hindi Hafs ibn Muğirə ilə evləndirmiş, daha sonra qardaşı 
Fəkihə ərə vermiş, ancaq birinin ölümü, digərinin atdığı 
böhtan ailənin qəlbində böyük, dərin yara açmışdı. Utbə heç 
tərəddüd göstərmədən qızına:
- Necə istəyirsən, elə olsun! - dedi.
Hind daxilində böyük bir mənəvi rahatlıq hiss etdi. Artıq 
Əbdişəms oymağının rəisi qızının fikrini soruşmadan onun 
haqqında qərar qəbul etməyəcəkdi. Hind atasının ona dəyər 
verdiyini düşündükcə daha da sevindi...
Hind hər axşam atasının yeni xəbərlə gəlməsini 
gözləyirdi. O, çox istəyirdi ki, atasının gətirəcəyi yeni xəbər 
onun üçün yeni həyatın, yeni dünyanın başlanğıcı olsun. 
Günlərdən bir gün Utbə Hindi cəld yanına çağırtdırdı, 
Hind dərhal gəldi. Atasının üzü sevincli bir xəbər verəcəkmiş 
kimi parlayırdı. Atasını salamladı. Ondan qabaq heç bir söz 
söyləməməyə qərarlıydı. 
Utbə qızına təbəssüm edərək baxdı:
-Səni qəbiləndən iki insan istəyir...
Bu an Hindin gözləri həyəcanla parıldayır, nəbzi sürətlə 
atırdı. İçində hiss etdiyi qəribə duyğunun adı nə idi? Sevinc, 
yoxsa qorxu? Hind hansı duyğunu hiss etdiyini anlaya 
bilmirdi. Çünki bu məsələ ilə bağlı onun atasından gizlətdiyi 
bir məqam var idi, indi isə hər şeyi ortaya çıxmaq üzrəydi. 
Hind bunun qorxusundan pis vəziyyətdə idi. Çünki əmisi 
oğlu Müsafir ona elçi düşən bu iki insandan heç biri deyildi. 
Hind Müsafir olan yerdə başqası ilə evlənmək istəmirdi. 
Çünki Hind Müsafirin Hirə kralı Numan ibn Münzirdən 
- 38 -
evlənmək üçün yetəri qədər məbləğdə kömək dalınca 
getdiyini bilirdi. Ancaq Hindin qüruru onunla ailə həyatı 
qurmaq üçün yetəri qədər vəsaiti olmayıb, başqasından pul 
istəməyə gedən birisi ilə evlənməyə əl vermirdi. Hind onun 
Müsafiri sevməsinin kimsə tərəfindən bilinməməsini və bu 
haqda heç kimin danışmamasını istəyirdi. Doğrudur, əmisi 
oğlu Müsafir Hindin qəlbən sevgilisiydi, ancaq sevgi həyatda 
hər şey demək deyildi. Hind özünü yaşadığı cəmiyyətdəki 
dəyərlərə adayan, öz məqsədi uğrunda özündən belə keçməyə 
razı olan bir insan idi. 
Hind hökmdar dünyaya gətirəcəkdi, daima bunun xəyalı 
ilə yaşayırdı. Hind övladının Fəkihdən olmasını istəməmiş və 
bunu qətiyyətlə rədd etmişdi. Buna görə o, igid xasiyyətli, 
sözünə və qüruruna əhəmiyyət verən bir insanı seçməliydi. 
Seçdiyi insanın igidliyi özündən geri qalmamalı idi. Onun 
dünyaya gələcək oğlunda atasının igidliyi özünü göstərməli 
idi. Beləliklə, Hind ən böyük amallarından birinə sahib olmuş 
olardı. 
Əgər Hind ona elçi düşən insanda bu xüsusiyyətin 
olduğunu görərsə, onunla mütləq ailə həyatı quracaqdı. 
Artıq bir neçə dəqiqənin içində Hindin beynində fikirlər 
bir-birinə qarışdı, biri digərini əvəz etdi. O, bütün duyğularını 
atasından gizlədirdi. Bir müddət heç kimə baxmadan gözləri 
ilə atasını təqib. Uzun bir müddət keçəndən sonra utanaraq 
gözlərini yerə dikdi.
Utbə qızını gələn elçiyə tərəddüdsüz ərə vermək 
niyyətində idi, hətta deyirdilər ki, sanki kişi qızını istəyəcək 
adam axtarırdı. İndi Hində elçi düşən adamlar cəmiyyətdə 
- 39 -
böyük nüfuz qazanmış, hər ikisi bir-birini müəyyən sahədə 
geridə qoyan insanlar idi, onlar arasında qərar vermək çətin 
idi. Bunların hər ikisi də yüksək mənəvi keyfiyyətlərə sahib 
olduqlarından, Hind tərəfini qərar verməkdə çətin vəziyyətdə 
qoyduqlarından, Utbənin şair ruhu daha da qabardı. Və Utbə 
qızına belə səsləndi:
Süheyl ilə İbni Harb1
İstəməyə gəliblər. 
Sənin kimi birini
Bu iki qəhrəmandan
İgid olanından
Layiqinə verməli. 
İkisindən birinə
Sən razı gəlməlisən.
Bunların ikisi də
Şərəflə yaşayırlar. 
Bunların ikisindən
Hər kəs fayda görübdür. 
İkisindən hər biri,
Seçkin şərəf sahibi. 
İkisindən hər biri,
Cəmiyyət seçkinləri.
İkisindən birini,
Bax, seçmək sənə qaldı,
1. Sahr İbni Harb (Əbu Sufyan).
- 40 -
Bu mövzuda qətiyyən
Düşünməmiş davranma!
Qətiyyən hiylə etmə!
Doğru düşünsən əgər,
Sən xoşbəxt olacaqsan. 
Əgər hiylə işlətsən,
Özünü boğacaqsan!
Hind qərar verərkən onu bir sıxıntı basdı. Boyun 
damarları tutuldu. O, atasından bu iki şəxs haqqında ətraflı 
məlumat verməsini xahiş etdi. Ya da onlardan hansını seçməsi 
haqqında ona yardım etməsini istədi. Ancaq Utbənin bu 
məsələ ilə bağlı daha danışmağa niyyəti yox idi. 
Hind yenidən atasının yanına gəldi:
-Atacan, sən bu sözləri dedikdən sonra mənim qərar 
verməyim daha da çətinləşdi. Hətta indi heç bir qərarımın 
olmadığını belə söyləyə bilərəm. Əgər hər hansısa qərar 
qəbul etməyimi istəyirsənsə, onda həmin insanlar haqqında, 
onların məşğuliyyəti ilə bağlı mənə ətraflı, dolğun məlumat 
verməlisən ki, mən onlardan birini seçə bilim. Belə olsa, 
onlardan hansı ilə daha yaxşı yola gedə biləcəyimi söyləyə 
bilərəm. 
Utbə Süheyl İbn Amr haqqında danışmaqla sözünə 
başladı:
- Onlardan biri böyük sərvət, sonsuz rahatlıq içində 
yaşayır... Əgər onun arxasınca getsən, o da hər zaman sənin 
- 41 -
arxanca gələr... Əgər ona üz göstərməsən o zaman səndən ötrü 
daha da çalışıb sənin yolunda bütün malını, canını fəda edər. 
Bir qadın üçün bundan yaxşı kişi tapmaq olarmı? 
- Bununla yanaşı, bu kişi öz ətrafında da hörmət görən 
nüfuzlu biridir. Əgər hər hansı məsələ ilə bağlı münaqişə 
meydana gəlsə, qəbiləsinin adamları gəlib ondan fikir istəyir 
və onun hökmünə razı gəlirlər. O da qəbiləsini verdiyi qərarla 
istədiyi istiqamətə yönləndirir... Bütün bunların yanında 
o, xoş xasiyyətli, insanlarla yola gedən, dostları ilə yaxşı 
münasibətləri olan, comərd biridir. Həyat yoldaşının heç bir 
istədiyini rədd etməz, lazım gələrsə, onun ürəyini qazanmaq 
üçün bütün malını fəda edər. Həyat yoldaşına istədiyi qədər 
azadlıq verər. Hətta deyə bilərəm ki, həyat yoldaşının bütün 
istəklərini yerinə yetirməyi özünə şərəf bilər. Onun həyat 
yoldaşı istədiyi kimi sərbəst davrana bilər. 
Bir qadın bundan artıq nə istəyə bilər?
Atasının Süheyl ibn Amr ilə bağlı sözləri Hindin qəlbində 
fırtına qopardı. İçindən bir səs: “Tərəddüdsüz qəbul et, belə 
birini hər zaman tapmaq olmur!” - deyə hayqırdı. Ancaq digər 
səs ona səbir etməsini məsləhət görürdü. Bəli, Hind bir az 
səbirli davranmalı və Əbdişəms oymağının tanınmış insanı 
Əbu Süfyan haqqında da nəsə öyrənməli idi. Əbu Süfyan 
Qureyş gəncləri arasında ən hörmətli, nüfuzlu şəxs idi... 
Hind artıq bütün bədənində haradan gəldiyini bilmədiyi bir 
uyuşma hiss etdi. Atası sözünə davam etdi:
-Digərinə gəlincə, o, şərəflilərin şərəflisi, üstün ağıl sahibi, 
məclislərin seçkin siması, cəmiyyətinin fəxridir... Qəbiləsini o 
tərbiyə edir, amma onu heç kim tərbiyə edə bilməz! Əgər ona 
- 42 -
qulaq assalar, o zaman xoşxasiyyətli davranar. Əgər ondan üz 
çevirsələr onların cəzasını gecikdirmədən verər. Şəxsiyyətinə 
düşkün, özünə, namusuna, nəsil-nəcabətinə toz qondurmaz. 
Acanda yemək dərdinə düşməz, tələsməz. Münaqişədə 
heç kim onu məğlub edə bilməz. Əgər kimsə onun haqqını 
tapdalayıbsa, yata bilməz. İnsanları tərbiyələndirəndə əsası 
əlindən düşməz. 
Atasının qızına anlatdığı bu ikinci adam kim idi? Hindin 
Əbu Süfyanı başa düşməsi üçün onun adını eşitməsi yetərli 
idi. Yoldaşıyla münasibətdə əlindəki çomağı əksiltməyən 
biri ilə Hindin nə işi ola bilərdi? Atasının yanında min bir 
naz-nemətlə böyüyən Hind indi başqasının evində qulluqçu 
olacaqdı? Başqalarına əmr edərək yaşadığı həyatının qalan 
qismində həyat yoldaşı tərəfindən döyülərək, təhqir olunaraq 
yaşayan bir qadına dönəcəkdi?
Həm də Əbu Süfyanın tərifəlayiq nə xüsusiyyəti 
vardı? Şəxsiyyətinə düşkün, tez əsəbiləşən, namusuna, nəsil 
nəcabətinə toz qondurmayan!..
Xeyr, bunlar alçaldılacaq xüsusiyyətlər deyildi. Belə çıxır 
ki, Əbu Süfyan həyat yoldaşının hər hərəkətini izləyəcək və 
hətta onun nəfəs alıb verməsini belə sayacaq, ona gün üzü 
göstərməyəcəkdi.
Birinci adamla bunun arasında böyük fərqliliklər var: 
“Qəlbini qazansan, səninlə razılaşacaq, ondan üz çevirsən 
səni daha çox sevəcəkdi...” Araşdırdıqca fərqləri artırdı: “Evi 
və malı ilə bağlı istədiyin kimi ona hökm edə bilərsən...”
Ancaq Əbu Süfyan acanda belə tələsmir... Özünə hakim 
olur. 
- 43 -
İndi Hind iksindən birini seçməliydi. Qərar qəbul etməsi 
çox çətin idi: ya sultanlıq, ya da köləlik... Ya səbir edilməsi, 
dözülməsi olduqca çətin kasıblıq, varlıq içində yoxsulluq və ya 
genişlik... Ya sonsuz naz-nemət, ya da insanı boğan əmrə itaət. 
Ya evin xanımı, ya da Əbu Süfyanın əsasının köləsi olacaqdı...
Ya Süheyl ibn Amr, ya da Əbu Süfyan Sahr ibn Harb.
Hindin dünyası bir-birinə qarışdı. Belə qarışıq, belə 
yorucu, qeyri-adi hadisələr heç zaman Hindin həyatında əskik 
olmamışdı. 
Artıq tez qərar vermək məcburiyyətində idi. İşin 
pis tərəfi artıq o, qərarvermə ixtiyarını atasından alıb öz 
üzərinə götürmüşdü. Buna görə sabah heç kimi ittiham edə 
bilməyəcəkdi.
Anası böyük bir səbirsizliklə qızının qərarını eşitmək və 
kürəkəninin kim olacağına bilmək istəyirdi. Süheyl Sahrdan 
fərqli idi, hər kəsin özünə görə xarakterik cəhətləri var idi. 
Süheyl sakit, xoşrəftar, insanlarla yola getməyi bacaran biri 
idi. Sahr isə qaya kimi sərt, qatı və ağırxasiyyət idi. Bəli, heç 
şübhəsiz ki, Hind xoş xasiyyətli Süheyli Sahra qarşı seçəcəkdi. 
Ancaq Hindin nə qərar verəcəyini bilmək olmurdu. Görəsən 
düşünüb oxunu hansı tərəfə atacaqdı?..
Düşünərək üzü qızaran Hind atasının üzünə baxmadan 
cavab verdi:
-Atacan, birinci kişi öz şərəfini itirməyə hər zaman 
hazırdı. Belə bir kişinin həyat yoldaşı daima ərköyün, naz-
qəmzə üçün səbəb axtaran olar. O isə belə bir qadını idarə 
- 44 -
və tərbiyə etməkdə aciz olduğu üçün qadın belə bir adamın 
yanında məhv olar!
Utbə qızının söylədiklərinə inana bilmirdi: Qarşısında 
danışan adam həqiqətən qızı Hind idi, əgər qızı idisə, o, 
söylədiklərini doğru eşidirdimi?
Utbə işin bu tərəfini başlarından keçən fəlakətlərin 
təsiri ilə heç düşünməmişdi. Hind bu sözü ilə atasının 
gözündə daha da qalxdı. Bəli, onu bu günə kimi tanıdığı heç 
bir qadınla müqayisə etmək olmurdu: O, hər xasiyyəti ilə 
özünəməxsus bir qadın idi. Duyğu və istəkləri ilə məntiqi 
arasında böyük sərhədləri vardı. Hind bütün zəif cəhətlərini, 
istək və arzularını ağıl və məntiq sərhəddindən kənara atmış, 
hər önəmli hadisədə duyğularının əsiri yox, ağılının dostu 
olaraq davranmağı özünə şüar seçmişdi. O, sadəcə bir qadın 
idi. Hind çox yaxşı bilirdi ki, qadın hansı dərəcəyə yüksələrsə 
yüksəlsin hər zaman zəifdir. Ancaq onda gizli bir qüvvə var idi 
ki, o nə zaman özünü zəif hiss etsə, dərhal o qüvvəyə sığınardı.
Atasının Hində birinci bəhs etdiyi, cəmiyyət içində 
seçilən kişinin dəyərli olması onun üçün heç nə ifadə etmirdi. 
Hində görə kişi ilk öncə evini dilə düşürməməliydi. Kimsə 
o və yoldaşı haqqında danışmamışdan əvvəl düşünməli, 
çəkinməli idi. Ona görə kişini sevmək heç zaman yetərli 
deyildi. Həmçinin, kişi ailədə evin rəisi olduğunu göstərən 
xasiyyətə də sahib olmalı idi. Heç kim onların həyatı 
haqqında danışmamalı idi. Yoldaşının evində istədiyi kimi 
yaşamaq, pulunu istədiyi kimi xərcləmək, yoxsulluq, səfalət 
görməmək Hind üçün yetərli deyildi. Ən əsas onların şərəfinə 
toz qonmamalı, Hindin yaşayacağı ailə daima sevilməli və 
insanlar tərəfindən hörmət qoyulmalı idi!..
- 45 -
Hind fikirlərinə bunları da əlavə edirdi: “Qadın zəif 
olduğundan hər zaman səhv edə bilər. Həyat yoldaşı bu 
səhvi düzəltməsə, onu tərbiyələndirməsə, eyni səhvi özü də 
təkrarlasa, onda o, öz şərəfini də, yoldaşının şərəfini də, evinin 
şərəfini də itirər! Yersiz yumşaqlıq insan şərəfinin ən böyük 
düşmənidir. Əgər bir ailədə kişi rəis deyilsə, onda o qadın heç 
zaman rahat və xoşbəxt olmayacaq”.
Hind, görəsən, sözünə yenə də nəsə əlavə edəcəkdimi?
Əlbəttə! Baxın, özündən əmin, fikirlərini söyləyir:
- Bir qadının belə kişidən uşağı olsa axmaq olar. Əqli 
qüsurlu olmasa da, başqa qüsuru olar. 
Hind indi Yəmən səfərini və kahinin ona verdiyi müjdəni 
xatırladı. Süheyl və Əbu Süfyanın xarakterlərini müqayisə 
edərkən Hind əvvəlki yoldaşı Fəkihin səbəb olduğu sarsıntını 
da nəzərə alırdı. Kahin onu günahsız elan etdikdən sonra 
keçmiş yoldaşı Fəkihin necə mənəviyyatsız biri olmasını 
nifrətlə xatırlayırdı:
“Doğulacaq hökmdarın səndən olmaması üçün əlim dən 
gələni edəcəm!”
İndi artıq onun öz yerinə qərar qəbul etməsi, seçim etməsi 
lazım idi. Hökmdar olacaq oğlunun atasını diqqətlə seçməyə 
məcburdu. Çünki naz-nemət içində, sıxıntı görmədən rifahda 
böyüyən uşaq öz əsalətini itirər. Belə biri gələcəkdə nə isə əldə 
etmə xüsusiyyətinə sahib olmaz, şəxsiyyət kimi yetişə bilməz.
Hində görə axmaq uşaq zəif iradəli, ana-atanın lazımsız 
yerə yumşaq davranıb, uşaqlarının hər istəyini dərhal yerinə 
yetirməsi ilə böyümüşdür. Evin idarəsi qadının əlində olarsa, 
- 46 -
qadın nə qədər müsbət keyfiyyətlərə sahib olsa da, o yenə də 
bir hökmdar və ya igid dünyaya gətirə bilməz. 
Hind istənilən məsələdə igidliyi sevirdi. 
Ona görə də Hind Süheyl ibn Amr haqqında mövzunu 
birdəfəlik bağladı:
- Mənə bir daha belə adamdan bəhs etmə, onun adını 
yanımda çəkmə!
- Bəs, Əbu Süfyan?
Hind sözünə davam etdi:
- Öz şərəf və namusuna düşkün biri qadına layiq kişidir, 
onun əxlaqına heyranam, onunla yola gedə bilərəm. 
Ey Hind, səni başa düşmək çox çətindir! Hər gün 
döyülməyə və köləliyə necə razı olursan?
Xeyr, xeyr, Hind özünə əmindir. Özündən heç şübhəsi 
yoxdur! “Yoldaşımın verəcəyi tərbiyəni alıb evimə, ailəmə 
bağlanaram, özümü də əzdirmərəm”.
Hind öz namus və şərəfini sevən yoldaşına itaət etməkdə 
qərarlı idi. Buna görə də yoldaşının onu döyməyəcəyinə 
əmin idi. Bir qadının evdə öhdəliyinə düşən vəzifələrin nə 
olduğunu yaxşı bilirdi. O, öz öhdəliyinə düşən vəzifələri 
vaxtında yerinə yetirəcək və igid övladlar yetişdirməyə özünü 
həsr edəcəkdi. Onun oyuna, əyləncəyə itirəcək dəqiqəsi belə 
yox idi. Hətta uşaqlarına beləmi? Bəli. Çünki onun vəzifəsi 
uşaqlarla oynamaq deyildi, onları igid kimi yetişdirmək, bu 
ruhda tərbiyələndirmək idi...
“Müaviyə nə zaman gələcəkdi?”
- 47 -
Ruhunun dərinliklərindən gələn bu səs zaman-zaman 
onun xəyallara dalmasına səbəb olurdu...
“Mənim bu şərəfi qazanmağıma səbəb olacaq insan 
öz evi kimi öz yaşadığı cəmiyyətin də namusunu qorumalı, 
sözünə sadiq, inandıqları uğrunda özünü fəda etməyə hazır, 
önünə çıxan problemləri aşacaq xarakterə sahib olmalı idi”.
Bunlardan başqa, Hindin gələcəyə dair də düşüncələri 
var idi:
İndi o, iki seçim qarşısındaydı:
Birincisi: Əbu Süfyanı əldən vermək istəmirdi, çünki 
sabah nə baş verərsə versin, o, Məkkənin rəisi idi.
İkincisi: Özünün Əbu Süfyana olan hisslərini onun 
qətiyyən sezib bilməməsini istəyirdi. Çünki bu, onun şərəfinə 
zərər yetirərdi. Hind heç zaman Əbu Süfyanı istəməmişdi! 
Əbu Süfyan Hindi istəyir, o da bunu qəbul edirdi. Bu səbəblə 
atasını ciddi tənbeh etməyi də unutmadı:
- Əbu Süfyana söz verə bilərsən. Ancaq məni ona əlində 
saxlayıb, hər an atmağa hazır olduğun daş kimi vermə. Çox 
sərt davranıb, onun dişini də qırma.
Bundan sonra atasına söyləyəcəklərini deyib sıralamağa 
başladı:
- Göydəki Allahdan yaxşılıq istə, elmi ilə sənə yaxşını 
seçib gerçəkləşdirsin. 
Hind sözünü bitirdikdən sonra alnından axan təri 
silməyi düşündü. Daha çox şeyi atasına söyləmək, onu tənbeh 
etmək istəyirdi, ancaq hamısını söyləmək ehtiyacı hiss etmədi. 
- 48 -
O, atasına mənalı baxışlarla baxdı, atasının hər şeyin fərqində 
olduğunu hiss etdi, onu belə görmək Hindi rahatlatdı. 
Abır-həyalı olduğuna görə Hind Əbu Süfyan haqqındakı 
düşüncələrinin çoxunu daxilində saxlayıb dilinə gətirmədi.
Ancaq burada Utbə üçün anlaşılmaz bir məqam var idi: 
“Göydəki Allahdan yardım istə!” deməklə nə demək istəyirdi? 
Bununla Hind atası Utbənin Kəbəyə gedib fal oxlarını çəkib, 
Hübəl və Mənatla istişarə etməsini istəyirdi?
Yox... Onsuz da Hind bu kimi işlərə nifrət edirdi. O, 
atasına səmayla istişarə etməsini söyləmişdi. Yəni həqiqətə 
yalnız Allah çatdırar. 
Ey Hind, bir az daha danışsan, nə yaxşı olardı? Kim bilir 
daxilində daha nələri gizləyirsən?
İndi isə sən qarşılaşdığın iki məsələdə yaşadığın cə-
miyyətdəki inanışlara qarşı düşünürsən. Təhlükəli bir vəziy-
yətlə qarşılaşsan sənin necə hərəkət edəcəyini heç kim 
anlamır. 
Əvvəla öz şərəfinə toz qonacaq deyə, kahinlərin 
də insanlardan biri olduqlarını, onların nəyisə isbat 
edəcəkləri kimi, səhv edəcəklərini də söyləməklə hər kəsi 
təəccübləndirmiş, onları düşündürüb çaşdırmışdın.
İndi isə ailə həyatıyla bağlı heç kimin söyləmədiklərini 
söylədin: Seçimində xətaya yol verməmək üçün Hübəl və 
Mənata yox, səmanın Rəbbinə yönəlirsən.
Ancaq məsələnin səmaların Rəbbi ilə istişarəsi tərəfi 
Utbəni heç maraqlandırmırdı. O, bu məsələnin üzərində belə 
dayanmadı. Özünə xarakterik tərzdə öskürərək ayağa qalxdı. 
- 49 -
Sabah ilk işinin Əbu Süfyanla görüşüb və ona vəd verəcəyi 
olduğunu söyləyərək Hindin yanından ayrıldı.
Hind sanki gözlərinin önündən bütün dünya silin-
mişcəsinə ətrafına baxıb, böyük bir xoşbəxtliklə sabahın 
açılmasını gözləyirdi.
- 50 -
Xoşbəxt evlilik
Yenidən nağara səsləri Üməyyə oğulları məhəlləsində eşidildi, müğənnilər Əbu Süfyanın, Əbul-Vəlid 
ibn Utbənin evlərində mahnılar oxumağa başladılar. Bəli, 
artıq onlar üçün yeni dövr başlamışdı. Kölələr dəflərini alıb 
mahnılar çalırdılar. Bu gün Bənu Üməyyə oymağının gözəli, 
Bənu Üməyyə oymağının ən hörmətli bəyinə gəlin gedirdi. 
Hind Əbu Süfyanla evlənirdi.
Ancaq o biri məhəllədə qəzəbindən, əsəbindən hirsli 
biri var idi. Gözlərindən yaş yerinə qan fışqıracaq, ancaq 
insanlardan çəkindiyinə görə özünü ələ alıb zorla saxlayan 
biri vardı. Bu, Süheyl ibn Amr idi. Onun bütün xəyalları xülya 
olaraq qalmış, Hind onun yox, Əbu Süfyanın evinə gəlin 
köçmüş, bütün dünyası onun gedişi ilə alt-üst olmuş, yanına 
kim yaxınlaşsa, ona baxmadan dalaşmağa hazır vəziyyətdə 
gözləyirdi. 
Əbu Süfyana məğlub olan rəqibi özünü saxlaya bilməyib 
şeir deməyə başladı: 
Adın batsın Hind!
Qulağıma gəldi ki,
Haqqımda necə,
Sözlər söyləmisən!
Məni bəyənmədiyini
- 51 -
Açıqca bildirmisən.
Ey Hind, biləsən ki,
Mənim duyğularım
Ən böyük səciyyədir. 
Mənim uşaqlarımsa,
Saçılmış incilərdir. 
Onlar analarının,
Ən gözəl zinətidir. 
Anaları onları,
Özünə şərəf bilir. 
Əgər istəsəydim,
Vurardım sevdiyimi. 
Ən azından Bathada,
Oyardım gözlərini.
Ancaq bil ki, mən,
Şərəf ləyaqətinə
Sizdən daha düşkün
Biri sayılaram. 
Dilə düşmək istəmərəm. 
Hələ sənin kimisinə,
Özümü fəda etmərəm. 
Ancaq bəyəndiyimi
Bir başqası alarsa
Səbrimin sonunu
- 52 -
Səbir edərək bitirdim. 
Hələ Hind dedikləri
“Onu burax” deyəndə
Sevgisini qəlbimdən
Bir dəfəlik dəf etdim. 
Əgər mənə bircə dəfə,
Bəli demiş olsaydınız,
Məni özünüzə uyğun
Bir insan görərdiniz.
Madam ki, məni rədd etdiniz,
Heç olmasa uzun dilinizi
Tutmuş olaydınız,
Bu məyus qəlbimi
Qırmamış olardınız.
Mənim kimi birisini
Ey Hind, tapa bilməzsən. 
O, ərə getdiyin biləsən
Sənin tayın deyildir.
Səni xoşbəxt yox,
Pərişan edəcəkdir!
Bəli, Süheyl nə edərsə etsin, özünə təskinlik verməli, 
ürəyini ağrıdan bu yaraya dərman tapmalıydı. Ancaq nə 
deyirsə desin, necə özünü ovutmağa çalışırsa çalışsın, bunun 
çarəsi yox idi. Hindi hicv etməyə, pisləməyə başlamışdı. 
- 53 -
Çünki Hind onu “hər zaman həyəcanlarına qapılan axmaq” 
olaraq adlandırmışdı. 
Bu sözlər məhəllələrdə qulaqdan-qulağa yayılıb, axırda 
Hindlə Əbu Süfyana da çatdı. Süheylin Hində qarşı söylədiyi 
sözləri eşidən Əbu Süfyan təbəssüm edərək güldü:
-Vallahi, - dedi, - Hindi boşamaqdan başqa, indi Sühey li 
nəyin xoşbəxt edəcəyini bilsəm, tərəddüdsüz yerinə yetirər-
dim!
Artıq bəlli idi ki, indi Süheyli dünyada məmnun edəcək 
heç nə yoxuydu. 
Belə olarkən Hind də Əbu Süfyanın evinə getdi. Bənu 
Üməyyə oymağı başdan-başa çıraqlarla bəzənmiş, səhərə 
qədər əyləncələr təşkil olunmuşdu. 
Bu şanlı toy Məkkənin gecə məclislərində günlərcə 
müzakirə mövzusu olmuşdu. 
Ancaq bunlarla bərabər Yəmən hökmdarının xüsusi 
köməkçisi ilə Əbu Süfyanın toyuna göndərdiyi hədiyyə 
dəvələr, Məkkədə hamının danışdığı bu toyun şöhrətini 
çox-çox uzaqlara aparmışdı. Yəmən hökmdarının elçisi tozu-
dumanı bir-birinə qataraq dəvələri gətirərək, yaxın və uzaq 
ətrafdakı insanların arasında bir neçə dəqiqəliyinə qonaq olub 
dincəlməliydi.
Çünki Məkkənin ağalarından, bəylərindən biri, məsələn, 
Qassan və Kində hökmdarlarını ziyarət şərəfini əldə edərsə və 
ya Kisranın məmləkətinə səfər etməyi bacarsa, yaxud Qeysərlə 
görüşmək fürsətini əldə edirsə, bu, onun üçün ən böyük şərəf 
sayılardı. Hər məclisdə onu təkrar-təkrar söyləmək, özünü 
- 54 -
tərifləmək istəyərdi. Çünki onlara görə bu cür vəziyyət ancaq 
hörmətli və seçkin insanlara nəsib olan işlər idi. 
İndi bu cür bir hökmdarın köməkçisinin Məkkə 
torpağında görünməsi insanlarda çox qəribə təsir buraxmışdı. 
Deməli, həqiqətən, çox böyük bir hadisə baş verməlidir ki, 
Yəmən hökmdarı kimi bir insan Məkkəyə hədiyyə göndərsin. 
Hamı bir-birindən soruşurdu:
-Bu elçi niyə gəldi?
-Görüləsi iş var?
-Görəsən xəbər gətirib?
Çünki Yəmən Məkkəlilərdə elə də yaxşı təəssürat 
buraxmamışdı. İnsanlar gələn adamın Yəmən hökmdarının 
elçisi olduğunu anlayanda, çox da uzaq sayılmayan hadisəni 
xatırladılar: Yenə belə bir gündə Yəmənin qəddar hökmdarı 
Əbrəhə Kəbəni yıxmaq üçün gəlmişdi. Allah isə ona göydən 
daş yağdırmış və böyük fil ordularını kiçik quşlarla məğlub 
etmişdi. Görəsən, indi bu elçi də müharibə təhdidi ilə 
gəlmişdi?
Məkkənin ən təcrübəli və yaşlı ağsaqqalları, gənclərin bu 
xəbəri yaymasına mane olmaq istəyir, Yəmən hökmdarının 
müharibə üçün adam göndərəcəyini ehtimal etmirdilər. 
Ancaq insanlar məsələ aydınlaşmadan rahatlamayacaqdılar. 
Onların bir tək Kəbəsi vardı və bu onlar üçün bütün dünyadan 
qiymətliydi. 
Çox keçmədən məsələ aydınlaşdı: Yəmən hökmdarı 
Qureyşlilərlə dostluq münasibəti qurmaq istəyirdi. Bu 
səbəbdən on ən yaxşı dəvəni seçib Qureyş rəisinə göndərmişdi. 
- 55 -
Görəsən, bu gün Qureyş qəbiləsinin başçısı kim 
olacaqdı?
Fil ilində Qureyşin başçısı Əbdülmüttəlib idi. Görəsən, 
bu gün Əbu Talib seçiləcəkdi? Yəqin ki, atasının yerinə o 
keçərdi?.. Xeyr, xeyr, Üməyyə oğulları Qureyşin rəhbərliyinin 
Əbu Talibdə qalmasını istəməz, nə olursa olsun buna razı 
olmazdılar. 
Bu xəbər Hində də çatdı. O düşünməyə başladı: 
“Görəsən, bu dəvələrin sahibi kim olacaq?”
Hind indi narahat olmağa başladı. O, indi Qureyşin 
böyüklərindən birinin yanında deyildimi? Əbu Süfyan 
dəvələri boğazlayıb insanlara ziyafət versə nə olar? Çünki artıq 
hamı Əbu Süfyanın rəhbər olması haqqında danışırdı. Ondan 
daha münasib namizəd kimi ola bilərdi? Ancaq qarşı tərəf... 
Bənu Üməyyə nümayəndəsi olmayanlar, görəsən, bu haqda 
nə deyərlər? Əgər Əbu Süfyanın rəhbərliyini qəbul etməsələr 
onda daxili münaqişə başlayarmı? Əgər bu ehtimal baş tutsa, 
onda iki vəziyyətlə qarşı qarşıyayıq: Ya Əbu Süfyan rəqiblərini 
məğlub edər və ya onu qan gölündə boğularkən görərik. 
Bu da təkəbbürlü və özündən razı Amr İbn Hişamdır. 
O, dincliyi sevmir, yaxşılığı başa düşmür, daima fitnə-fəsad 
törədir. Digər tərəfdə isə Əbdülmüttəlib oğlu Həmzə var. 
Bu hörmətli və nüfuzlu, şir ürəkli insan heç kəsin qarşısında 
boyun əymir, hamı ondan qorxurdu. Görəsən, bir tərəfdən 
Amr İbn Hişam (Əbu Cəhil), digər tərəfdən Həmzə, Əbu 
Süfyanın üzərinə hücum edərdilərmi?
Hindin toy paltarı, bütün toy hədiyyələri hələ 
üzərindəydi. Əbu Süfyanın evində ilk günlərini keçirirdi. 
- 56 -
Ancaq bütün bu geyimlər, zinətlər Hindin gözündə heç bir 
dəyər ifadə etmirdi. Hind sabahı düşünməklə məşğul idi...
Hind istəyirdi ki, vaxt itirmədən, araya başqa hadisələr 
girmədən Əbu Süfyan Məkkənin tək və rəqibsiz hakimi olsun!
Əbu Süfyan Hində gözəl sözlər söyləyir, isti münasibət 
göstərirdi, ancaq Hind heç bunların fərqində deyildi. 
Əbu Süfyanın heç bir iltifatı, heç bir təbəssümü bir fayda 
vermirdi. Bununla o, sadəcə, Hindin kaprisini artırırdı. Onun 
düşündükləri yerinə yetirilməliydi. Əbu Süfyanın iltifatları 
Hindin düşüncəsini qəzəbə çevirə bilərdi!
Əbu Süfyan Hindin bu laqeyd hərəkətlərinə dözür, ona 
xoş rəftar göstərirdi. Onun bəzən səbri tükənmək ərəfəsinə 
çatır, ancaq məsələni xoşluqla həll etmək niyyətində olduğu 
üçün özünü bir az daha sıxırdı. Hind isə qartal baxışlı gözlərini 
ona dikərək:
-Heç bir qadın səni bu şərəfə nail olmaqdan 
yayındırmamalıdır! - deyirdi.
-Hansı şərəf?
Bir qadın üçün cəmiyyətin hörmət göstərdiyi həyat 
yoldaşının ona xoş rəftar göstərməsi isti və münasibət 
bəslənməsindən də gözəl şərəf ola bilərdimi? 
Qadınların əksəriyyəti üçün bundan böyük şərəf 
olmazdı. Ancaq Hind o qadınlarla müqayisədə anlaşılmaz bir 
qadın idi. O, hər cəhətdən ehtişamlı idi. 
Hind cəmiyyətin qiymət verdiyi, yüksək qiy mət-
ləndirdiyi igidliyə aşiq idi. Dünyanın digər naz-nemətləri 
onun gözündə dəyərsiz idi. O, davamlı olaraq həyat yoldaşını 
- 57 -
Məkkənin rəhbəri olması üçün təşviq edirdi. Onun yoldaşı 
Əbu Süfyan ya bu mübarizədə canından keçməli, ya da 
Məkkənin sancağını əlində tutub bütün Məkkə xalqını bu 
vahid sancaq ətrafında toplamalıydı. Daha açıq ifadələrlə 
söyləsək, Məkkədəki torpaq, daş , ağac, quş və insan; hər bir 
şey onun əmrində olmalı idi...
Artıq Əbu Süfyan düşüncələrinə bələd olduğu Hində 
heyranlıqla baxırdı. Bunu görən Hind bir az əvvəl söylədiyi 
sözü daha təsirli bir şəkildə təkrar etdi:
-Heç bir qadın sənin bu uğuru qazanmağına mane 
olmasın! Yoxsa bu fürsəti əlindən qaçıra bilərsən!
Əbu Süfyan fikrində təkid edən yoldaşının xəbərdarlığına 
sevgi və nifrət qarışıq baxışları ilə cavab verdi:
-Qoy yoldaşın bildiyi kimi etsin. Özünə layiq gördüyünü 
seçsin! Bu dəvələri məndən başqa heç kim boğazlaya bilməz! 
Əgər belə adam ortaya çıxsa, onu mən boğazlaram! Buna 
əmin ola bilərsən!
Tərslikdə Hindlə müqayisə olunacaq heç kim yoxuydu. 
O, Əbu Süfyanın bu sözündən məmnun qalıb daha təkid 
etmədi və bu məsələni axarına buraxdı.
Ancaq bu yeddi gün keçmək bilmirdi. Hind çox gərgin 
idi. Əgər kimsə ona bu dəvələrin başqa adam tərəfindən 
boğazlanması xəbərini gətirsəydi, daha sonra onun qəlbini 
heç cürə qazanmaq mümkün olmayacaqdı. Çünki Hində görə 
Yəmən hökmdarının göndərdiyi dəvələri yalnız Əbu Süfyan 
boğazlamalıydı.
- 58 -
Səkkizinci günün sabahında Əbu Süfyan gözlərini 
ovuşduraraq açdı. Gedib dəvələri bir-bir boğazladı. O, 
axırıncı dəvəni də boğazladıqdan sonra cəmiyyətin nüfuzlu 
şəxslərinin toplaşdığı yerə getdi: Kim nə deyərsə, o, qarşılığını 
verməyə hazır idi. Oraya getdi və gördüyü insanların hamısını 
evinə ziyafətə dəvət etdi. Hind bir həftədən bəri birinci dəfə 
idi ki, Əbu Süfyanın evində gülümsəyirdi: O, artıq Qureyşin 
ən seçkin adamının həyat yoldaşı olmuşdu! Qureyşin alimi 
adlandırılan Utbənin qızı olması Hində bir başqa həzz verirdi. 
İndi neçə vaxt idi ki, ürəyində qurduğu xəyalı gerçəkləşmişdi. 
Özünün, Əbu Süfyanın içində yaşadığı cəmiyyətin bütün 
insanlarının şərəfi olacaq, onların şərəfini qoruyacaqları 
günlər nə zaman yetişəcəkdi?
İndi Hind səbirsizliklə o günü gözləyirdi.
- 59 -
Yeni bir çağırış
Hindin Əbu Süfyanla maraqlanmağa vaxtı yox idi. Onun bütün vaxtını oğlu Müaviyə alırdı. Ondakı 
yüksək mənəvi keyfiyyətlər, anasının da digər qadınlardan 
fərqli xüsusiyyətləri Hindin oğluna olan diqqətini dəyişdirirdi.
Müaviyə Hindin parlaq gələcəyi idi. Axtardığı bütün 
məziyyətlər onda var idi. Yəmənli kahinin bir neçə il bundan 
qabaq Hindi belə bir oğulla müjdələməsi onun qəlbinə 
rahatlıq verirdi. 
Müaviyə Hindin daxili dünyasının sevinci, yerinə 
başqasını qoya bilmədiyi həyatının zövqü və ləzzəti idi. 
Yoldaşı Əbu Süfyan yaşadığı cəmiyyətin rəhbərliyinə 
namizəd, atası Utbə ibn Rəbia oymaqların rəhbəri idi. 
İndi onun oğlu Müaviyə də atası və babası kimi biri olmalı 
deyildimi? Bazarda, dükanda, gecə məclislərində onun 
haqqında danışılmalı və ona hörmət edilməli deyilmi? 
Yox, yox... Nə Əbu Süfyanın vəzifəsi, nə də Utbənin 
vəziyyəti oğlum Müaviyəyə layiq deyildi. O, onlardan və 
cəmiyyətin seçkinlərindən daha da irəlidə olmalı idi. Onların 
hamısını keçməliydi!
Müaviyəni qucağına alanda bu laylaları oxuyurdu:
Şərəfli oğlum mənim,
- 60 -
Qoçaq və mərd igidim.
Hər halınla üstünsən
Səni necə öyüm mən.
Səni heç kim yıxammaz.
Şərlər səndən uzaqdır,
Sən yaxşılar yaxşısı.
Atan kimi hörmətli.
Ananın gələcəkdə,
Üzünü güldürərsən!
Daha ona nələr, nələr söyləyir, onu alıb bağrına basıb, 
şəfqətlə öpür, qucaqlayırdı... Mənim oğlum hamının itaət 
edəcəyi Bənu Əbdişəms oymağının ən şərəfli, nüfuzlu insanı 
olacaq!
Hind Müaviyəni tərifləyərkən, qonşusu onun ziyarətinə 
gəldi. Anasının oğluna olan sevgisini görüb bir neçə kəlmə söz 
söylədi:
-Əgər Müaviyə yaşayacaqsa, o zaman cəmiyyətin nü-
fuzlu insanı olacaq, - dedi.
Hind sevincli ikən birdən-birə üz ifadəsi dəyişdi. Hindin 
bir az əvvəl gülən üzünün anidən dəyişməsi, qonşu qadını 
qorxutdu. Çünki o Hindi az-çox tanıyırdı. “Görəsən, nə 
nöqsan işlədim? Görəsən, nəyi səhv dedim?” - deyə düşündü. 
Qadın özünü ələ alaraq, bayaq dediyi sözləri fərqli 
şəkildə təkrarladı. Hindin çöhrəsi isə hələ də eyni idi. Eyni 
sözün təkrarlanmasına əsəbiləşmiş, çox gərginləşmişdi. 
- 61 -
“Əgər yaşarsa” bu nə deməkdir? Kim bu sözü Hindin 
ən sevdiyi, gələcəyi olaraq gördüyü oğluna onun hüzurunda 
deməyə cəsarət edə bilərdi? Bu, əlbəttə, Hində qarşı edilən 
hörmətsizlik, həqarət dolu sözlər idi. 
Hindi bu sözlərin əsəbiləşdirdiyini hiss edən qadın 
əllərini ovuşduraraq üzr istəməyə başladı. Ancaq Hind qadının 
bu sözlərindən əsəbiləşdiyini hiss etdirməklə yetinməyəcəkdi. 
Söyləyəcəyi söz onun daxilində qalıb, onu narahat etməsin 
deyə, onu mütləq söyləməliydi. Hindin sözləri qadının başına 
sanki şimşək kimi endi:
-Əgər mənim oğlum, cəmiyyətin ən seçkini olmayacaqsa, 
qoy elə indi ölsün!
Qonşu qadın Hindin xasiyyətinə az-çox bələd idi, ancaq 
Müaviyəni bu qədər dəlicəsinə sevdiyini təsəvvür etmirdi. 
Onu olduğu kimi qəbul edib Hində heç nə söyləməməyi lazım 
gördü. Çünki o, nə söyləsə belə, bunun faydası olmayacaqdı. 
Hind Müaviyəni bu dərəcədəmi sevirdi? Qonşu qadın öz- 
özün fikirləşdi: Görəsən, Müaviyəni cəmiyyətin rəhbəri 
etməkdən başqa nə istəyi var idi? Əgər bu öhdəliyi Müaviyə 
tək başına edərsə, başqaları nə iş görəcəkdi? Qureyşdən 
indiyədək elə bir insan çıxmışdı ki, Qureyşdən başqalarına da 
hökm etmiş olsun? 
Sonda qonşu qadın öz-özünə dedi ki: “Mənim 
bunları düşünüb yorulmağım mənasızdır, qarşımdakının 
Hind olduğunu və onun oğluna olan böyük sevgisini 
unutmamalıyam. Bu cür sevgi insanlara önlərini göstərməz. 
Belələri heç bir sözə əhəmiyyət vermir, belələrinə söz təsir 
- 62 -
etmir. Hindi oğlu ilə təkbətək buraxıb gedim, ev işləri ilə 
məşğul olum”. 
Sonra qonşu qadın icazə istəyib oradan ayrıldı. 
Əbu Süfyan Taifə yola düşməli idi. Hində əgər onunla 
bərabər səfərə gələrsə, məmnun qalacağını bildirdi. Hind onun 
təklifini məmnuniyyətlə qəbul etdi. Yanlarında yeni yeriməyə 
başlayan oğulları Müaviyə də var idi. Hind yol boyu gözünü 
Müaviyədən ayırmırdı: O, çox sakit, səbirli və təmkinli uşaq 
idi. Halını görən “dərin düşüncələrə dalıb” fikrinə qapılırdı. 
Hələ Müaviyənin uşaqlarla oynadığını görəndə anasının ona 
olan düşkünlüyü, heyranlığı daha da artırdı.
Müaviyə yoldaşlarıyla oynayarkən səfərin hədsiz yor-
ğunluğundan bezən biri bir kənara çəkilib rahatlanmaq üçün 
yer axtarırdı. İsti hər şeyi yandırıb məhv etdiyi kimi, insanın 
səbrini də tükədirdi. Orada gördüyü ağacın altında kölgəlikdə 
uzandı. Bir az qabaqda uşaqların sevinclə oynadığını gördü. 
Uşaqların arasında biri onun xüsusilə diqqətini çəkdi. Yorğun 
olmasına baxmayaraq onların yanına getdi. Diqqəti öz üzərinə 
çəkən uşağın baxışları digər uşaqların baxışlarından fərqli idi. 
Hind gözünü övladından ayırmırdı. Adam uşaqlara 
yaxınlaşanda Hind dərhal orada peyda oldu. Adamın uşaqlara 
nə deyəcəyini və nə edəcəyini yaxından gözləri ilə görməli idi. 
Hind oraya yaxınlaşanda kişi onun uşaqlardan birinin 
anası olduğunu anladı. Hində Müaviyəni göstərərək soruşdu:
-Bu sənin övladındır?
-Bəli.
- 63 -
-Ona yaxşı bax. Bu uşaq digərlərindən çox fərqlidir. 
Gələcəkdə oğlun böyük adam olacaq. Qohumlarına sevgisi 
hər halından açıq-aydın görünür. 
Hind cavab verdi:
-Yox, o hökmdar olacaq. O, insanlara hökm edəcək. 
Hökmü ilə insanlara itaət etdirəcək. 
*** 
Hind Taifdən bir çox məsələlər haqqında düşünərək 
geri döndü. Onun ən böyük düşüncəsi Müaviyənin gələcəyi 
idi. Hind Əbu Süfyanın da Müaviyə ilə bağlı fikirlərini, 
düşüncələrini paylaşmasını istəyirdi. 
Amma Əbu Süfyan hər məsələdə Hind kimi 
düşünmürdü. Müaviyə qədər digər oğulları Hanzalə və Yezid 
haqqında da düşünürdü. Hind əslində ona haqq qazandırsa 
da, Əbu Süfyanın başqa bir qadınla ailə həyatı quracağından 
əmin deyildi. Əslində isə Əbu Süfyan kimi bir adam üçün 
bu vəziyyət qaçılmazdı. Hindin öz hərəkətlərinə nəzarət edə 
bilməsi, danışarkən danışığına fikir verməsi üçün Əbu Süfyan 
tərəfdən də addım atılmalı idi, bu işin bir tərəfi idi. Eyni 
zamanda Əbu Süfyan zəngin ticarət adamı idi. Yaxın-uzaq, 
ətrafındakılarla hər cür əlaqəsini qüvvətləndirib, mənfəət 
qazanmaq məcburiyyətində idi. Evliliyin əlaqələr qurmaqda 
böyük təsiri var idi. 
Ancaq yenə də Hinddən soruşsanız, o, Əbu Süfyandan 
məmnun idi. Buna baxmayaraq bütün diqqətini oğlunun 
üzərində cəmləşdirmişdi. Hər hərəkəti ilə yoldaşlarından 
seçilən Müaviyə anasının gözündə hamıdan fərqli görünürdü. 
- 64 -
Əbu Süfyanın bəzən Müaviyənin yerinə digər oğlu 
Yezidi daha üstün görməsi Hindi əsəbiləşdirirdi. Hindin bu 
zarafatından əsəbiləşməsini xoşlayan Əbu Süfyan bəzən onu 
belə əsəbiləşdirirdi. Hind isə fürsət tapan kimi Müaviyənin 
müdafiəsinə söz söyləməkdən çəkinmirdi. 
Qucağında süd verdiyi övladı və yaxında anadan 
olacaq qardaşı belə Hindin Müaviyəyə olan dərin sevgisini 
azaltmamışdı, hətta artırmışdı.
Hindin həmçinin qardaşları Vəlid ibn Utbəyə və digər 
qardaşı Əbu Huzeyfə ibn Utbəyədə də böyük sevgisi vardı. 
Gələcəkdə onların da nüfuzlu insanlar olacağına əmin idi. 
O, Müaviyənin dayılarının xasiyyətini götürdüyünü, onların 
təcrübələrindən istifadə etdiyini söyləyirdi. O, gələcəyə 
özünü daha yaxşı hazırlayırdı. Müaviyə dayılarından daha 
üstün olacaqdı. Mənim oğlumu hamı barmaqla göstərəcəkdi. 
O, danışmağa başlayanda hamı susub, onu dinləyəcəkdi. 
Hindin Hafs İbn Muğirədən başqa qardaşı Fəkih ibn 
Muğirədən də övladları var idi. Ancaq onun gözündə heç kim 
Müaviyənin yerini tutma bilməzdi. Çünki Müaviyədə daha 
öncəki övladlarının heç birində görünməyən qeyri-adi istedad 
vardı, o, heç nəyə qəzəblənmirdi. Olduqca da təmkinliydi, 
qarşısına çıxan problemləri rahatlıqla həll edirdi. 
Əbu Süfyan Səqif dostu Üməyyə ibn Əbi-Salt tərzində 
zarafatlaşmağı çox sevirdi. Vaxtında böyük nailiyyətlər 
qazanmış bu insan indi rahiblərə bənzər həyat sürürdü, 
içki içmirdi, içmək haqqında düşünmürdü. Cəmiyyətin 
sağalmaz xəstəliyi halına dönüşən əxlaqsız qadınlar haqqında 
ümumiyyətlə düşünmürdü. Onun tək düşüncəsi ölüm, axirət və 
- 65 -
insanların sorğu-suala çəkilmələri idi. Davamlı olaraq Allahın 
vəhy göndərəcəyi peyğəmbərin gəlmə vaxtının yaxınlaşdığını 
təkrarlayırdı. Əbu Süfyan Üməyyənin söhbətlərinə qulaq 
asmaqdan aldığı həzzi heç kimlə ünsiyyətdən almırdı. Əbu 
Süfyan Üməyyəyə çox dəyər verirdi.2
Əbu Süfyanla Üməyyə Şamdan gələn ticarət karvanıyla 
bərabər Məkkəyə qayıdırdılar. Yolda Əbu Süfyan dərin 
düşüncələrə daldı. Fikrindən keçən düşüncələri paylaşmaq üçün 
gözləri Üməyyəni axtarırdı. Kimdən soruşsa da, heç kim onun 
yerini bilmirdi, heç kimdən cavab ala bilmədi. Onlar Məkkəyə 
çatmaq üçün səbirsizlənirdilər. Səfərin məşəqqəti onları yor-
muşdu, hər kəs və hər şey gözlərində fərqli görünürdü. Bir az 
dincələndən sonra Əbu Süfyan yorğunluqdan, dalğınlıqdan 
qurtuldu və Üməyyəni qarşısında gördü. 
Üməyyəni sevinclə qarşıladı, ancaq onu narahat gördü. 
Beynində çoxlu qarmaqarışıq fikirlər vardı. Üməyyəni dərin 
fikrə qərq edən narahatçılıq üzündə açıq-aydın görünürdü. 
Üzünün rəngi hər zamankı kimi deyildi, əhvalı fərqli idi. Vaxtı 
ilə insanlarla saatlarca danışan, qarşısındakıların fikirlərinə 
qulaq asan Üməyyənin beyni indi qarmaqarışıq fikirlərlə dolu 
olduğundan narahat idi və iki sözü bir araya gətirib, danışa 
bilmirdi. 
Əbu Süfyan Üməyyəni çox sevirdi. Üməyyəni bu 
vəziyyətdə görəndə Əbu Süfyan da narahat oldu, səbəbini 
2. Üməyyə ibn Əbi-Salt, Cahiliyyə dönəmində böyük iz buraxan şairlərdən və 
öndə gələn simalardan biridir. Peyğəmbərliyin özünə gələcəyini düşünürdü. 
Peyğəmbərimizin Allahın əmri ilə peyğəmbərliyini elan etməsi onun 
planlarını alt-üst etdi və müsəlman olmaqdan imtina etdi. Kafir olmaqda israr 
etdi və bu vəziyyətdə Taifdə vəfat etdi. 
- 66 -
soruşdu, ancaq o, cavab vermədi. Əbu Süfyan nəyinsə 
Üməyyəni məyus etdiyini anlayırdı, ancaq onun hamının 
içində danışmaq istəmədiyini də başa düşdü. Əbu Süfyan 
bir müddət ondan heç nə soruşmadı, onu narahat etməmək 
qərarına gəldi. 
Gecənin qaranlığı hər yerə yayıldı. Hər kəs öz otağına 
çəkilib, ortalıq sükunətə qərq olduqdan sonra heç kimə 
görünmədən Üməyyənin yanına getdi. Doğrudan da Üməyyə 
Əbu Süfyanın gündüz gördüyü kimi düşüncələrə dalmışdı. 
Gəldiyini ona hiss etdirmək üçün astadan öskürdü və onu 
salamladı, yanında əyləşdi. Onu qəmgin edən səbəbin nə 
olduğunu söyləməsini təkid etdi və Üməyyə dedi:
-Məni bu qədər kədərləndirən və dərin düşüncələrə qərq 
edən bir alimdən bəzi suallar soruşub aldığım cavablardır. 
Əbu Süfyan Üməyyənin karvanının Şamdan qayıdanda 
yolda bir rahibə rast gəldiyini, ona suallar verərək cavab 
aldıqdan sonra bu hala düşdüyünü anladı. Mövzusu yaxında 
gələcək peyğəmbər haqqında idi. Üməyyə bunu yolda rast 
gəldikləri kilsənin rahibindən soruşmuşdu. Aralarında keçən 
dialoqu Əbu Süfyana danışdı:
-Ondan soruşdum ki: “Mənə gələcək peyğəmbər 
haqqında xəbər ver”.
O dedi ki: “O, ərəblərdəndir”.
Ona dedim ki: “Onun ərəblərdən olacağını bilirəm, 
Onun hansı ərəblərdən çıxacağını mənə de”.
Dedi ki: “O, ərəblərin həcc etdikləri Beytin sahibləri 
olan ərəblərdən çıxacaq”.
- 67 -
Mən isə Lat bütünü göstərərək dedim ki: “Bizdə də 
ərəblərin həcc etdiyi belə bir beyt var”.
Dedi ki: “Ancaq O, sizin qardaşlarınız olan Qureyşlilər 
arasından çıxacaq”.
Üməyyə bunu dedikdən sonra ürəyi ağrıdı. Daha heç 
nə söyləmək istəmədi. Əbu Süfyan Üməyyənin niyə bu qədər 
dərin düşüncəyə daldığını və niyə susqun olmasının səbəbini 
anladı. 
Üməyyə dayanmadan köks ötürüb, ah edirdi. İllərdən 
bəri xəyal etdiyi peyğəmbərlik şərəfini beləcə itirmişdi, çünki 
o, Qureyşlilərdən deyildi. 
Əbu Süfyan bu vəziyyət qarşısında gülmək istəsə də 
özünə hakim oldu və gülmədi. Çünki bu kimi məsələlər 
ona maraqlı deyildi, heç onlar haqqında düşünmürdü. 
Hətta gələcək Peyğəmbərin Əbu Süfyanın oymağından, 
Qureyşlilərdən olması belə onun üçün heç bir əhəmiyyət 
daşımırdı. Ancaq nə qədər də bu məsələyə əhəmiyyət verməsə 
belə, dostunun halı onu narahat etdi. 
Üməyyə sözünü bitirdikdən sonra Əbu Süfyan ondan 
bu kimi məsələlər haqqında düşünüb, özünü yormamasını 
tövsiyə etdi və dedi ki:
-Sən bir az ticarətlə məşğul ol. Bu kimi məsələlərlə 
yorulub, özünü incitmə, işlərin başına keç.
Əbu Süfyanın tövsiyəsi Üməyyəyə təsir göstərmədi. Üz 
ifadəsi azacıq olsa belə dəyişmədi və o dönərək Əbu Süfyana 
dedi:
- 68 -
-Mənə bir az Utbə ibn Rəbia haqqında danışa bilərsən? 
O, necə insandır, insanlara zülm etməyən, cəmiyyətin qadağa 
qoyduğu işləri görməyən, hörmət göstərilən biridir?
-Bəli, and olsun ki, elədir. 
-Qohumlarıyla hal-əhval tutan, başqalarına da onları 
ziyarət etməsini tövsiyə edən biridir?
-Bəli, and olsun ki, elədir. 
-Bəs comərddirmi, insanlar tərəfindən sevilirmi?
-Bəli. 
-Bəs, nəyəsə ehtiyacı var?
-Yox, çox zəngindir. 
-İndi neçə yaşındadır? 
-Qırxı keçib.
-Qureyşdə ondan daha şərəfli biri var? 
-Yox, Vallah, bilmirəm. 
Əbu Süfyan Üməyyənin nə haqqında düşündüyünü 
bilmədiyinə görə onun suallarına dərhal cavab verirdi.
Üməyyə birdən söylədi:
- Sahib olduğu ad-san, mal-mülk ona heç nə qazan-
dırmayacaq!
Əbu Süfyan əsəbiləşdi. Birdən Hindin xəyalı gözlərinin 
önünə gəldi və Üməyyəyə dedi ki: 
-Heç də elə deyil! And olsun ki, bu xüsusiyyətlər onun 
şərəfini, izzətini daha da artırıb!
- 69 -
Üməyyə bundan sonra Əbu Süfyana təskinlik verməyi 
düşündü. Əbu Süfyan Üməyyədən gələcək peyğəmbərin 
xüsusiyyətlərini öyrənmişdi: O, zülm etməkdən və cəmiyyətin 
qadağa qoyduğu işləri görməkdən çəkinər, qohumlarının 
aqibəti ilə maraqlanar və başqalarına da eyni şeyi etməyi 
tövsiyə edər. Comərddir, ancaq elə də varlı deyil, hamı 
tərəfindən sevilib hörmət görəndir. Qırx yaşında və ya bir az 
sonra o, peyğəmbərlik alacaqdır. İnsanların toplandığı yerlərə 
rəğbət göstərmir və öz halında təvazökar şəkildə yaşayır, 
şöhrət sahibi olmaq haqqında düşünmür, bu kimi məsələlərə 
önəm vermir.
***
Əbu Süfyanın yuxusu gəldiyi üçün, Üməyyədən icazə 
istəyib qaldığı yerə getdi. Məkkəyə çatacaqları günü xəyal 
edərək dərin yuxuya daldı. Üməyyədən ayrılanda Şamdan alıb 
Məkkədə satacağı mallardan əldə edəcəyi qazancı düşünərək 
ürəyi sevinclə döyünürdü. 
Əbu Süfyan son zamanlar Şamdan gətirdiyi malların 
ticarəti ilə artıq bütün Məkkədə tanınırdı. Hind özünü hamıdan 
daha xoşbəxt heç kimi görürdü. Ticarətdən qazandığı gəlirlə 
Əbu Süfyanın cəmiyyət içərisində məşhurlaşması, hər kəsin 
ona rəğbət və sevgi göstərməsi, əlbəttə, Hindi çox məmnun 
edirdi. Bir axşam Məkkənin keçmiş hakimi Əbdülmüttəlibin 
oğlu Abdullahın oğlu Muhammədi öz evlərində görməsi 
Hindi təəccübləndirdi. Təəccübləndi, qəlbi qəribə hisslərlə 
dolub daşdı. Ancaq bu düşüncələrinə heç bir məna verə 
bilmədi. Günlər bir-birini əvəzləyirdi. Artıq hər keçən gün 
məclislədə gündəmin yeganə mövzusu “Muhamməd” olmağa 
başladı. Bu vəziyyət Hindin sevincini əlindən almışdı. O günə 
- 70 -
qədər ticarətdə böyük uğurlar qazanmış Əbu Süfyan varkən 
Məkkədə daha öncə gündəmə gəlməyən Muhammədin 
birdən-birə məşhurlaşması çox qəribə idi, eyni zamanda 
ağlasığmaz. Yox! Bu ola bilməz!
Hind Muhammədin evindən çıxdığını görən kimi dərhal 
Əbu Süfyanın yanına gəldi. Əbu Süfyan Hində belə dedi:
-Vallah, bu adama heyranam! Şama getmədən əvvəl 
mənə malını əmanət edən hər kəs mən gələndə məndən 
malını soruşdu, ancaq bu adam soruşmadı!
Hind nə deyəcəyini bilmədi. O, nə isə söyləməli idi. 
Ancaq duyğularını necə ifadə etsin? Əbu Süfyan Hindin 
əhvalının pozulduğunu gördü. Hind Əbu Süfyanın 
zarafatlarına öyrəşmişdi. O, bəlkə də yenə onun bu za-
rafatlarını dinləmək üçün yanına gəlmişdi, ancaq onun işi çox 
idi. Hindin ona nə isə demək istədiyinin fərqində idi. Əbu 
Süfyan Hindin danışmasını istəməsə də, o, dözə bilmədi və 
əsəbi halda belə dedi:
-Bu adam niyə gəlib? 
Hind eyni sözü əsəbi tərzdə Əbu Süfyandan eşitdi:
-Bu adam niyə gəlib?! 
Əbu Süfyan heç zaman bu qədər fikirli olmamışdı. 
Hindin sualını təkrarlayarkən beynində müxtəlif fikirlər 
dolaşırdı. Hindin sualına belə cavab verdi:
-Bu adam Allahın Rəsulu olduğunu iddia edir. 
- 71 -
Üməyyə ibn Əbis-Saltın söylədiyi sözləri birdən 
xatırladı, onun dediyi xüsusiyyətlər haqqında fikirləşdi və 
Hində belə dedi:
-Boş sözlərdir! Bu adam belə bir məsələni iddia edəcək 
qədər ağılsız deyil!
Hind ona qarşılıq verdi:
-Amma bu adam hər yerdə eyni fikri yayır, insanları öz 
fikri ətrafında toplayır. Hətta onun gətirdiyi dinə tabe olan 
insanlar və dostlarımız var. 
-Bəli, dediyim kimi. Bu işin əsli yoxdur.
Əbu Süfyan bu haqda daha danışmaq istəmirdi. 
Muhammədin söylədiklərini unutmaq, qəlbindən çıxarmaq 
istədikcə, o, daha çox qəlbinə yerləşirdi. O, bu haqda 
düşünərkən, yuxuya getdi.
Səhər yuxudan oyanan kimi Kəbəyə getdi. Əbu Süfyanın 
niyyəti Muhammədi görmək idi. Yanına gedib dedi:
-Mənə əmanət etdiyin malından bu qədər gəlir 
qazandım. Onları məndən götürəcək birini göndər. Səni 
hamıyla bir tutmuram. Bir az xeyir ver yetər, malından fayda 
gördüm. 
Əbu Süfyan bunu dedikdən sonra onun mübarək 
alnından tər axdı. Çöhrəsindən özünəməxsus təbəssümü 
əskik olmadan cavab verdi:
-Elədirsə, qalsın. Onu almağıma ehtiyac yoxdur.
Əbu Süfyan Muhammədin verdiyi cavabdan təlaş la-
naraq:
- 72 -
-Yaxşı, yaxşı. Hamıdan aldığım xeyri səndən də alım. Sən 
adam göndər malı təslim alsın - dedi.
Allahın salamı Muhammədin üzərinə olsun, axşam 
yoldaşı Hindin verdiyi sualları soruşmaq istədi. Ancaq onun 
simasında gördüyü sevgidən utanıb ondan heç nə soruşmadı 
və vidalaşıb ayrıldı.
+
- 73 -
Bu iş heç gözlənilmirdi
Üməyyə ibn Əbi-Salt Əbu Süfyanla qarşılaşan kimi dedi:
-Yəqin ki, yolda gördüyümüz rahibin dediklərini heç 
xatırlamaq istəmirsən?
Bu dəfə mövzunu Üməyyənin özü açdığına görə Əbu 
Süfyan sevinirdi. O, onsuz da bu məsələ ilə bağlı onunla 
danışmaq istəyirdi. Əbu Süfyan onun sualına cavab verdi:
-Xatırlayıram, sənin dediklərin baş verdi. 
-O, kimdi?
-Abdullah oğlu Muhamməd. 
-Əbdülmüttəlibin oğlu?
-Bəli, Əbdülmüttəlibin oğlu. Onun peyğəmbər olmasını 
iddia etdiyini mənə Hind də söyləmişdi.
Üməyyə Əbu Süfyanın sözlərinə bunu da əlavə etdi:
-Əgər həqiqəti bilmək istəyirsənsə, Onun dediklərinin 
hamısı doğrudur. Get, dərhal ona tabe ol. 
-Bəs sənə mane olan səbəb nədir ki, sən Ona tabe 
olmursan?
- 74 -
-Səqifin qadınlarından utanıram (Taiflilər). Hələ son 
zamanlara kimi yaxında özümün peyğəmbər olacağımı onlara 
deyirdim. Bu gündən sonra Əbdimənaf oğullarından bir 
gəncə tabe olum?
Əbu Süfyan Üməyyənin Muhammədə qarşı reak-
siyasından heyrətləndi. Ancaq bunu Üməyyənin qarşısında 
gizlətməyə çalışdı. Neçə illərdir ki, bu məsələni araşdıran 
Üməyyə indi Muhammədə və onun başlatdığı yola qatılmaq 
istəmirdi! Mən niyə buna bu qədər əhəmiyyət verim, özümü 
buna bu qədər qapdırım?
Bir neçə dəqiqə keçmədən Üməyyə Əbu Süfyana bir söz 
dedi. Əbu Süfyan bu sözləri onun üzünə vurulan şillə qəbul 
etdi:
-Ey Əbu Süfyan, mən belə düşünürəm ki, əgər sən 
Muhammədə qarşı çıxsan, onda bir oğlağın bağlanıb hüzura 
götürüldüyü kimi sən də onun hüzuruna aparılacaqsan. O da 
sənin haqqında istədiyi hökmü verəcək. O gün uzaq deyil!
Əbu Süfyan Üməyyənin sözlərindən çox qəzəbləndi və 
hiddətlə onun yanından ayrıldı. Öz-özünə fikirləşdi: “Gərək 
evə gedib bir az dincəlim, gedib bu fikri başımdan atım, 
rahatlığımı pozmayım.”
Hələ ki, Muhamməd peyğəmbərin çağırışı elə də böyük 
miqyas almamışdı. Əbu Süfyanın sabaha kimi qərar verəcək 
vaxtı vardı. İndi isə ticarət karvanları ilə Yəmənə səfər etmək 
üçün yola hazırlaşırdı. Bundan əvvəlki ticarətin gətirdiyi 
qazancın dadı hələ də Əbu Süfyanın damağında qalmışdı. 
Buna görə o, yenə səfərə çıxmalı idi. Yanında isə çox səmimi 
dostu Abbas vardı...
- 75 -
Abbas Əbdülmüttəlibin oğullarından Muhammədin 
əmisi idi. Muhammədin çağırışı hələ ki, bu iki dostu da 
maraqlandırmırdı. Onlar Qureyşin ticarət karvanının başında 
yola çıxırdılar. Günlərcə çəkən məşəqqətli səfərdən sonra 
Əbu Süfyan Yəmən bazarlarında dolaşarkən oğlu Hanzalədən 
bir məktub aldı. 
Əbu Süfyan məktubu cəld açıb oxudu. Üz ifadəsinin 
dəyişməsindən xəbərin yaxşı olmadığı göründü...
Əbu Süfyanın üz ifadəsinin dəyişməsi heç yaxşı əlamət 
deyildi. Buna görə Abbas səbirsizlənərək soruşdu: 
-Xeyir ola..? Ey Əba Hanzalə, məktubda nə yazılıb!3
Əbu Süfyan əsəbi şəkildə cavab verdi:
-Muhamməd Məkkənin Əbdah bölgəsinə çıxıb deyib ki:
“Mən Allahın peyğəmbəriyəm! Mən sizi Allaha itaətə 
çağırıram!”
Abbas Əbu Süfyanın daha çox danışmasını istəməyərək 
sözünü kəsib mövzunu dəyişdirdi. 
Ancaq məsələ Abbasın zənn etdiyi kimi sadə deyildi. Bu 
məsələ də Əbu Süfyanın beynində dolaşır, hər keçən dəqiqə 
ürəyini sıxır, boğulacaq kimi olurdu. Əbu Süfyan Yəmən 
bazarlarındakı alış-verişdən uzaqlaşıb başqa fikirlərə dalmışdı. 
“Görəsən, Muhammədin başlatdığı hərəkat böyüyüb 
daha çox insanı özünə cəlb edərdimi? Görəsən, ortaya başqa 
bir adam daha çıxsa, heç bir insanın ağlına gəlməmiş tərzdə 
bütün insanlara təkbaşına meydan oxusa, cəmiyyətin idarəsini 
3. Əbu Süfyanın künyəsi. Künyə atanın övladlarının ilkiylə adlandırıl-
masıdır. 
- 76 -
əlinə ala bilərmi? Məsələn, mal məsələsində. Bir insan özünü 
malı ilə ortaya qoyar. Bir digəri də çıxıb daha çox malı ortaya 
qoyar və ona rəqib olar. Bu məsələdə rəqabət mühiti genişdir. 
Şərəf məsələsində də rəqabət meydanı genişdir. Övlad, 
nəsil, şəcərə, qohum-əqrəba məsələsində rəqabət daha da 
genişdir. Ancaq Muhamməddə maldan başqa qalan bütün 
xüsusiyyətlərdən bolca var, cəmiyyət içərisində ona hörmət 
edilir. Hamı onu sevir. Ancaq zamanında Hində ən yaxınları 
böyük zülm etdilər. Bu adam peyğəmbər olduğunu iddia edir. 
Görək necə bir yol tutacaq?”
Əbu Süfyan dərin düşüncələrə daldığından Abbas onu 
heç narahat etmək istəmədi. Ancaq içlərindən birinin yüksək 
səslə:
- Qureyşin karvanı haradadır? Qureyşin karvanı 
haradadır? – deyə qışqırması Əbu Süfyanın fikrini yayındırdı. 
Əbu Süfyan düşüncəli vəziyyətdə ayağa qalxdı. Abbasla 
bərabər səsin gəldiyi tərəfə, karvana doğru irəliləməyə 
başladılar. Dərhal qarşılarında yəhudilərdən bir alim 
göründü. Əbu Süfyan yəhudi din adamlarını, alimlərini 
sevməz, onlardan nifrət edərdi. Ələlxüsus, peyğəmbərdən və 
ya peyğəmbərlik ilə bağlı məsələlərdən danışılması, onlara 
iman edilməsi onun heç bəyənmədiyi mövzulara aid idi. 
Yəhudi alim karvanın yanına gəldi və dedi ki:
-Eşitdiyimə görə aranızda Məkkədə peyğəmbər oldu-
ğunu iddia edən adamın əmisi var!
Abbas önə gələrək:
-Bəli, var!- dedi.
- 77 -
Əbu Süfyan Abbasın yanında dayanmış və onların 
danışıqlarına qulaq asırdı.
Yəhudi suallarını verməyə başladı:
-Sənə Allahın adını and verib soruşuram: Qardaşın 
oğlunda əqli problem varmı? 
Abbas:
-And olsun ki, yoxdur. İndiyə kimi bir dəfə də olsun 
yalan danışdığı, kimisə aldatdığı görülməyib. Buna görə də 
yaşadığı Qureyş cəmiyyətində “Əmin” deyə tanınır. Bu isə hər 
mövzuda ona etibar etmək olar deməkdir. 
Yəhudi soruşdu:
-İndiyə kimi əli ilə nəsə yazdığı olubmu? 
Abbas öz-özünə fikirləşdi: “Bəli deyim, ancaq Əbu 
Süfyanın məni təkzib etməsindən qorxuram və yəhudiyə dedi 
ki:”
-Yox, yazmayıb. 
Yəhudi daha heç nə soruşmadan oturduğu yerdən irəli 
atıldı və dedi:
-Bu yəhudilərin boğazlanması deməkdir, hesab edin 
yəhudilər öldürüldü.
Bu, sözləri dedikdən sonra oradan uzaqlaşdı.
Abbas əli ilə başını tutub düşünməyə başladı: “Yəhudilər 
boğazlanıb öldürüldü. Bu, nə deməkdir?”
- 78 -
Əbu Süfyan dostu Abbasın yanına yenidən gəldi. 
Yəhudinin sözü ona çox təsir etmişdi. İçindəki narahatlıq 
daha da artmışdı və dedi:
-Dostum Abbas, yəhudilər qardaşın oğlundan qorxurlar, 
hətta ödləri qorxudan partlayır!
Əbu Süfyanın dediyi sözlər Abbasın sevinməsinə səbəb 
oldu. Səmimiyyətlə, əlini Əbu Süfyanın çiyninə qoyaraq:
-Hər halda sən də ona iman edəcəksən, - dedi.
Əbu Süfyan ilan vurmuş kimi sarsıldı:
-Kədaya kimi ordu ilə gələcəyini bilsəm, yenə də ona 
iman etmərəm!4
Abbas yaxın dostunun verdiyi bu cavabdan təəc-
cüblənərək dəhşətə gəlib soruşdu:
-Nə deyirsən? 
Əbu Süfyan çox sərt danışdığının fərqinə vardı. Bir az 
sakitləşmək üçün özünü topladı:
-Bağışla dostum, ağlıma gələni düşünmədən olduğu 
kimi, söylədim. Ancaq mən buna inanıram ki, Allah heç bir 
ordunu Kəbənin hərəminə kimi gətirməz. 
Ancaq Əbu Süfyan sabah nə olacağını bilmirdi. Zaman 
keçəcək, Muhamməd ordusuyla Məkkəyə kimi irəliləyəcək, 
Əbu Süfyan bağlanmış oğlaq kimi haqqında hökm çıxarması 
üçün Muhammədin hüzuruna gətiriləcəkdi. 
4. Məkkənin kənar məhəllələrindən biri. 
- 79 -
Ancaq indi o, qəlbinə sıxıntı salan fikirləri bir kənara 
qoyub, ticarətlə məşğul olmalı, pul qazanmalı idi. Zamanın 
qəlbi Muhammədin şairi, Hassanın səsini içində saxlayırdı. 
Vaxt gələcək, o, belə deyəcəkdi:
Ordumuz hazırlıqdadır...
Əgər onu indi
Görə bilmirsinizsə,
Sabah onu Kədada
Mütləq görəcəksiniz!
Muhammədin çağırışı get-gedə yayılmağa və açıqlanmağa 
başlamışdı. Əbu Süfyan Yəmən səfərindən qayıdandan 
sonra adət üzrə, hamı ilə görüşdü. Daha sonra Məkkənin 
tanınmışlarını bir-bir dolaşıb onlarla yeni dinin bu günü və 
sabahı haqqında müzakirə aparmağa başladı və dedi ki:
-Əbdülmütəllib oğlunun (Peyğəmbərimizi nəzərdə 
tutur) işi nə olacaq?
Əslində bu qədər dərin düşünməyə ehtiyac yox idi. 
Muhamməd şəxsiyyətinin bütün xüsusiyyətləri ilə insanların 
güvənini və etibarını qazanmışdı. Dünənə kimi etibar etdikləri 
insan bu gün şəxsiyyətindən heç bir şey itirməmişdi. Görəsən, 
onlar bunu niyə belə böyüdürdülər? Digər bir məsələ isə əmisi 
Əbu Talibin Muhammədə kömək etməsi, Qureşlilərə qarşı 
onu himayə etməsi idi. Bəs bunu necə həll edəcəkdilər?
Əbu Süfyan Yəməndən qayıdandan sonra Hind üzündə 
onun alışmadığı bir sevinclə yoldaşını qarşıladı. Əbu Süfyan 
Yəməndən qayıdandan sonra Hindin ona belə davranmasına 
heç alışmamışdı. Hindin yoldaşına gülümsəməsi, ona xoş 
- 80 -
davranması qeyri-adi hadisə idi. Hindin məqsədi Əbu 
Süfyandan Muhamməd barəsində məlumat almaq, bu 
hərəkəti ilə onu danışdırmağa çalışmaq idi.
Hind soruşdu:
-Muhammədin işi genişləndi. Bunun sonu nə vaxt 
çatacaq?
Əbu Süfyan cavab verdi:
-Qureyşin böyükləri qərara aldılar ki, Məkkənin bütün 
nüfuzlu şəxsləri bir araya gəlsin, Əbu Talibin yanına gedib bu 
məsələni onunla danışsınlar. 
-Məsələn, kimlər gedəcək? 
-Atan Utbə, əmin Şeybə, Bənu Mahzumun və digər 
qəbilələrin böyükləri toplanıb gedəcəklər. 
Əbu Süfyanın “Bənu Mahzum”un adını çəkməsi ilə 
Hind udqundu və ona sezdirmədən dişlərini sıxdı. Çünki, 
Fəkih və Hafs da Bənu Mahzum qəbiləsinin üzvləri idilər. 
Görəsən Əbu Talibin yanında, cəmiyyətin ziddinə və ya öz 
başlarına qərar qəbul edərdilər?
Hind daha bir neçə sual verərək, fikrini həmin məsələyə 
cəmləməyə çalışdı. Yox, yox! Bənu Mahzumdan heç kim Əbu 
Talibin yanına gedənlərin arasında olmamalı idi!
Sübh açıldı, amma axşam gəlib çatmırdı. Hind sə-
birsizliklə Əbu Süfyanı gözləyirdi. Əbu Talibin yanından 
qayıdandan sonra nə qərara gəldiklərini soruşacaqdı. Hind 
yoldaşı Əbu Süfyanın ticarət həyatındakı doğruluğuna və 
üstün səviyyəsinə heyranlığını ifadə etməkdən çəkinmirdi. 
- 81 -
Buna görə də Əbu Süfyana qarşı içində narahatlıq vardı. 
Çünki Hind Muhamməddən danışılan hər yerdə dinləyənin 
kim olursa olsun mütləq təsirləndiyini, hətta ona müxalif 
olan insanların belə ona mane ola bilmədiklərini bilirdi. Əgər 
yoldaşı Əbu Süfyan da Muhammədə iman edərsə, o zaman bu 
Hind üçün müqayisə edilməsi mümkün olmayan bir fəlakətə 
çevrilərdi! Buna görə də dərin fikirlərə qapılması onun 
səbrini tükədirdi. Axır ki, bu qara düşüncələr onu hövsələdən 
çıxarmadan Əbu Süfyanın ayaq səslərinin gəlməsi ilə özünə 
gəldi. Yenə də yoldaşını gülərüz qarşıladı. Ancaq Əbu 
Süfyanın üzü gülmürdü. Daima gülərüz olan, ciddiyyəti ilə 
bərabər zarafatından da qalmayan və hər zaman sevincli olan 
Əbu Süfyan Əbu Taliblə olan toplantısından sonra özündə 
deyildi. Hind birdən-birə oturduğu yerdən qalxıb soruşdu:
- Əbu Taliblə olan görüşünüz necə keçdi? 
- Onun yanına getdik və dedik ki: “Ey, Əbu Talib, 
qardaşın oğlu bizim tanrılarımızı saymır, dinimizi qınayır, 
bizim dinimizin heç bir işə yaramadığını söyləyir, atalarımızın 
axmaq olduğunu bildirir. Ya ona bizim haqqımızda heç nə 
deməməsini tapşırarsan və ya biz ona nə isə edəsi olsaq sən 
müdaxilə eləməyəcəksən! Bizlər ona qarşı səninlə bərabərik. 
Əgər sənə də qarşı çıxsa, sənə kömək olar, onu məğlub edərik!”
-Bəs nə cavab verdi?
-Bizə qarşı nəzakətli davrandı və məsələnin yaxşı 
bitəcəyinə inandığını bildirdi. 
-Ancaq mən Əbu Talibin Muhammədi bu işdən 
uzaqlaşdıracağına gücünün yetəcəyinə və ya belə düşün-
- 82 -
düyünə inanmıram. Əgər bu işi etməyə təşəbbüs etsə belə 
Muhammədi fikrindən daşındıra biləcəyinə inanmıram!
-Bir az səbirli ol. Bu məsələ ilə bağlı Əbu Talibə möhlət 
verməliyik.
-Bir nəticəsi olmayacaq!
-Amma tələsməyin də mənası yoxdu.
Hindin kefi pozulmuşdu. Əbu Süfyanın gətirdiyi xəbər 
heç də yaxşı deyildi. 
Günlər keçmək bilmir, hadisələr isə sabah haqqında xoş 
xəbərlərin olacağını göstərmirdi. Əbu Süfyanın başı ticarətə 
qarışmışdı. O, bu işlərin ona mane olmamasını, ticarətinin 
davam etməsini istəyirdi. Ancaq səmada qara buludlar 
görünürdü. İşin mənfi tərəfi isə Bənu Üməyyə oymağından 
da Muhammədə iman edənlərin olması idi. Bunlardan biri 
də Osman ibn Affan idi. Bu isə gələcəkdə Bənu Əbdişəmsdə 
fikir ayrılığının yaşanması deməkdi. Əbdümənaf oğulları, 
Bəni Haşim və Bənu Üməyyə qütblərə bölünmüşdür. Bənu 
Mahzum isə qəbilələr arası qütbləşmədən istifadə edərək 
ixtilafdan yararlanmaq istəyirdi. 
Muhammədin çağırışı, hərakatı daha da geniş vüsət 
almadan Məkkənin nüfuzluları bir araya toplaşmağı 
düşünürdülər. Əbu Talibə Muhammədi yolundan çevirmək 
üçün ayırdıqları vaxt bitmişdi. Onun yanına ikinci dəfə 
gedəcək insanlar arasında Əbu Süfyan da olacaqdı. Gedib 
onunla görüşdülər. 
Əbu Süfyan Hində ikinci görüşmədən belə bəhs etdi:
- 83 -
-Əbu Talibin yanına gedib dedik ki: “Sənə böyük 
hörmətimiz var, bunu bilirsən. Bundan əvvəl gəlib qardaşın 
oğlunun bizim haqqımızda danışmamasını xahiş etdik, 
amma sən heç nə etmədin. Allaha and veririk, ya o, bizim 
atalarımız haqqında danışmaqdan, bizim dini inanclarımızı 
tənqid etməkdən, tanrılarımızın batil olduğunu söyləməkdən 
əl çəkəcək, ya da bu məsələni biz həll edəcəyik. Ancaq bizi 
buna məcbur eləməsən, sənin üçün daha yaxşı olar. Çünki 
aramızda çıxacaq hər hansı münaqişə iki qəbilə arasında 
ixtilafa və onlardan birinin məhv olmasına gətirib çıxaracaq!”
Artıq gecə məclislərində, xalqın toplaşdığı məkanlarda 
Muhamməd mövzusundan danışılırdı. Hər kəs bu məsələ 
haqqında müzakirə aparır və məsələ böyüyərsə bunun necə 
qurtaracağını düşünür, söz qulaqdan-qulağa yayılır və Məkkə 
azğınlarının qulağına çatırdı. İndi də Muhammədin əmisinin 
bu işdən əl çəkməsi təklifinə qarşı Əbu Talibə söylədiyi söz 
Hindin qulağına çatmışdı:
“Əmican, əgər bu işdən əl çəkmək üçün günəşi sağ əlimə, 
ayı da sol əlimə qoysalar, yenə də əl çəkməyəcəm. Ya Allah, 
bu məsələdə mənə qələbə qazandıracaq, ya da bu uğurda 
öləcəyəm!”
Aradabir baldızı Ümmü Cəmil binti Harb Hindin 
ziyarətinə gəlir, gələn zaman həmişə Muhammədi təhqir 
edirdi. Bacısı Əbu Süfyanı Muhammədi bu işdən vaz keçirə 
biləcək qədər güclü olmadığı üçün davamlı tənqid edir, 
həyat yoldaşı Əbu Ləhəblə bu mövzudakı mübahisəsindən 
daha artığını, qardaşı ilə edirdi. Hind isə bu məsələyə görə 
ailəsinin zərər çəkməsini heç istəmirdi. Muhamməd Ümmü 
Cəmili hicv etdikdən sonra xalq arasında “odun hambalı” 
- 84 -
olaraq tanınmağa başlamış və onlardan heç kim buna qarşı 
bir söz deyə bilməmişdi. Çünki Ümmü Cəmil Muhammədin 
keçəcəyi yollara hər gün tikanlar atmağı adət etmişdi. 
İndi Hind bu iki axının arasında qalmışdı: Birincisi, öz 
qəbiləsinin tanrılarına bağlılıq və dinlərinə hörmət; İkincisi, 
əgər mübarizəyə başlayarsa, bunun nəticəsinin nə olacağını 
bilmədiyi müharibədə liderliyin əlində olması. Haradan 
gəldiyini bilmədiyi düşüncələr bəzən onun fikrini qarışdırırdı: 
“Muhamməd müharibə başladacaq adam deyil. Amma nə 
üçün Bənu Əbdişəmsin böyüyü, atam məşhur Utbə, yoldaşım 
Əbu Süfyan gedib Muhammədlə üz-üzə müzakirə aparmadı? 
Niyə özlərində bu cəsarəti tapmadılar?”
İkinci sual Hindi can evindən vururdu. Bu məsələ 
haradan çıxmışdı? Hər yerdə Əbu Süfyandan danışırdılar, 
ticarətimiz, hər işimiz yerində idi. Muhamməd ortaya çıxanda 
hər şey qarışdı! Hara gedirsən hamı Muhamməddən, ona tabe 
olanlardan bəhs edir! Bəs mənim gələcəyə ümidim, istiqbalım 
Müaviyəmin axırı necə olacaq? Nəsə edib onun gələcəyini 
qorumalıyam. Əgər iki tərəf arasında münaqişə baş versə və 
bu mübarizədə o ölsə mən məhv olaram!
Əbu Süfyan Hinddən fərqli düşünürdü. “Ticarətimə 
daha çox diqqət yetirib sabah çətinliyə düşməmək üçün 
mal tədarük etməliyəm. Çoxlu pul yığmalıyam. Əgər sabah 
buna görə Bənu Hişam ilə münasibətimiz kəsilsə, aramızda 
müharibə çıxsa, əlimdə pulum olsun. Qoy Haşim oğlu 
(Muhammədi nəzərdə tutur) və Əbu Ləhəb öz aralarında 
mübarizə aparsınlar. Məkkənin nüfuzluları da istəyirlərsə 
buraya qatılsınlar!”
- 85 -
Bu arada Əbu Süfyan Hindin mənasız təkidli təklifiylə 
qarşılaşdı:
-Tez ol, tez ticarət üçün səfərə çıx! Bir az gözlərdən 
uzaqda yaşa.
- 86 -
Yoxsa yaxında müharibə olacaq?
Hadisələr bir-birini əvəzləyirdi. Hər gün yeni bir hadisə eşidəndə Hindin əsəbləri pozulur, 
içi daralırdı. Əbu Süfyan da son səfərindən döndü, ancaq 
gözlənilən müharibədən hələ səs-səmir yox idi. Hər kəsdən bir 
müddət uzaq yaşamağın Əbu Süfyana heç bir xeyri olmamışdı. 
Əgər yaxında ortaya çıxacaq müharibədə Qureyşlilər qələbə 
qazansa, o zaman Bənu Əbdişəms artıq hakimiyyətdə qala 
bilməyəcəkdi. İndi hələ ki, Əbul-Hakəm ibn Hişam (Əbu 
Cəhl) azğınlıqda, ədəbsizlikdə öndər idi. Məkkənin qadınları 
durmadan onun qəhrəmanlığı haqqında danışır, yeni dinə 
qarşı çıxacaq tək insan olaraq onu göstərirdilər. Onlar 
deyirdilər ki: “Muhamməd və ona tabe olanların başına enə 
biləcək dəmir dəyənək, yalnız Əbul-Hakəmin əlidir.”
Bu kimi sözlər kişilərə də təsir göstərir, artıq məsələ 
anlaşılmaz həddə idi. Muhammədi danışıqla yola gətirmək 
ümidləri azalır və Məkkə cəmiyyətində bu fikirlərə də dəstək 
tapılmırdı. Xüsusən də Kəbənin ətrafında Məkkə arsızlarının 
Muhammədə etdikləri hörmətsizlikdən sonra vəziyyət daha 
da gərginləşmişdi. Ancaq bunların heç birinin Muhammədə 
təsiri yox idi. Bütün dünya ona qarşı toplanıb bir araya gəlsə 
belə o, inandığı, iman etdiyi mübarizəsindən geri çəkilməyi 
düşünmürdü. 
- 87 -
Qızdırmadan fərqli olmayan Məkkənin istisində Əbu 
Süfyanın düşüncələri, kədəri daha da artırdı. Bu məsələ 
böyümədən ona çarə tapmaq lazım idi. Qureyşlilərdən bəziləri 
Muhammədə və ona tabe olanlara qarşı dəfələrlə mübarizə 
aparmağa çalışmışdılar, ancaq onlara qarşı müharibəyə cəhd 
göstərən zaman müxaliflərdən onlara kömək gəlmədiyindən 
buna gücləri çatmamışdı. Sadəcə ona qarşı həqarətli sözlər 
söyləməklə intiqam almaq istəyirdilər. Bəzən isə gücləri 
yetən müsəlmanlara işgəncə edirdilər, bu da istədikləri 
nəticəni vermirdi. Hələ üstəlik etdikləri zülm və işgəncələr 
müsəlmanların dinlərinə daha çox bağlılığını artırmaqdan 
başqa heç nəyə yaramırdı. Həmçinin, onların bu davranışları 
müsəlmanların sayının artmasına səbəb olurdu. Müşriklərin 
etdikləri onların əleyhinə nəticələnirdi. 
Digər tərəfdən, Əbu Süfyanı ən çox məyus edən hadisə 
öz qızı Ümmi Həbibənin müsəlman olması idi. Bununla Əbu 
Süfyan sadəcə məyus olmadı, həm də yaxın ətrafına qarşı da 
bunu özünə ləkə olaraq gördü. Ancaq indi qızı Ümmü Həbibə 
Ubeydullah ibn Cahşla evli idi. Artıq atası ona heç nə edə 
bilməzdi. Qureyşlilər bu məsələni Əbu Süfyan üçün namus 
məsələsinə çevirərək hər hansı şəkildə qızını təkrar keçmiş 
dini inancına qayıtması üçün onu təhrik edirdilər. Əbu Süfyan 
Qureyşlilər arasında adi biri deyildi, qızının müsəlman olması 
onlar üçün böyük bir hadisə idi, ancaq onu nə qədər təhrik 
etsələr də bir nəticə əldə edə bilmədilər. 
İndi Əbu Süfyan nə etməli idi? Birdən bir çarə tapdı. 
Belə qara düşünməyin nə özünə, nə də başqasına heç bir 
faydası yox idi. Öz-özünə “Niyə?” dedi. Qureyşlilərin sözünə 
- 88 -
görə niyə bu qədər fikir çəkirəm? Ağlıma gələni eləməliyəm. 
Hava qaralsın, bunu mütləq edəcəm”, - dedi. 
Artıq qaranlıq düşmüşdü. Muhammədin olduğu evə 
tərəf getdi. Heç kimin görmədiyi bir yerdə oturub sakitcə 
Muhammədin oxuduqlarına qulaq asmağa başladı. Onun 
oxuduqlarını o, hələ indiyə kimi heç kimdən eşitməmişdi. 
Onun oxuyuşu Əbu Süfyanı dərin düşüncələrə daldırmışdı. Bir 
tərəfdən Muhammədin oxumağını bitirməsi, digər tərəfdən 
ətrafdakı səssizlik, gecə qaranlığı və yorğunluğun da təsiri ilə 
dərin bir yuxuya gedən Əbu Süfyan heç kim onu tanınmasın 
deyə üzərindəki paltarının papağını başına keçirdi. Səhər 
hər kəs iş başına gedəndə yoldan keçənlərdən birinin ayağı 
ona ilişdi. Əbu Süfyan onu tanıyacaqlarından qorxaraq cəld 
ayağa qalxdı. Ancaq başı və üzü örtülü idi. Heç kimin gözünə 
görünməməyə çalışaraq evinə qayıtdı. Uzaqdan, çox uzaqdan 
gələn üzü görünməyən biri tanınardımı? Bu çox çətin idi. 
Digər tərəfdən, Məkkə kimi, küçəsində insan əskik olmayan 
bir yerdə heç kimlə qarşılaşmadan evə çatmaq mümkün idi? 
Bu da çox çətin idi. 
Birdən qarşısında Əbul-Hakəm İbni Hişamı (Əbu 
Cəhli) gördü. Bu saatda bu adam haradan çıxdı? Deyəsən 
ürəyi getdi? Gedib ona kömək eləyim. Bu adam yeni dinin 
əleyhdarlarından, ortalığı qızışdıranlardan idi. Ancaq birdən 
mən də onun sözünə inansam? İşgəncə etdiyimiz insanlar da 
öz adamlarımızdı. Görəsən, axırımız necə olacaq? İnsanlara 
etdiyimiz əziyyətin, vicdanımızdakı yükün altından necə 
çıxacağıq? Yoxsa gördüyüm Əbul-Hakəm deyilmi? Xeyr, 
Xeyr, odur, özüdür ki var. 
- 89 -
Əbu Süfyan Əbu Cəhlin yanına gəldi. Onlar danışmağa 
başladıqları ərəfədə qarşıdan Ahnəs ibn Şurayk gəldi. 
Yalandan gülümsəyərək onların söhbətinə daxil oldu. Əgər 
qarşılaşıblarsa, o zaman nəsə haqqında danışmalı idilər. İlk 
sözə, aləmi qarışdıran Əbu Cəhl başladı:
-Mübarizədən çəkilməyin! Onlara məğlub olmayın! 
Məğlub olsanız, sizə hökm edəcəklər ki, bu da sabah sizin 
əleyhinizə olar.
Ahnəs dedi:
-Onda gəlin, burada bir söz kəsək.
Ahnəs danışarkən məsxərəli danışdığına görə, digər ikisi 
onun sözünə əhəmiyyət vermədi. “Nə qədər heç kim bizi 
görməyib, hərəmiz evimizə gedək!” deyə ayrıldılar. 
Əbu Süfyan evə qaydanda Hind onu narazı qarşıladı. 
Əsəbi vəziyyətdə niyə bu qədər gecikdiyini soruşdu. Əbu 
Süfyan isə axşam dostları ilə söhbətləri uzandığına görə 
gecikdiyini söylədi. Hind bu sözlərə narazı şəkildə dodağını 
büzərək “Sözünüz nə qədər uzanırsa, uzansın, nə üçün bu 
qədər gecikdiyini başa düşmək çətindi”, dedi. O, yoldaşının 
dediklərinə inanmamışdı. Əbu Süfyan da Hindin ona 
inanmadığını hiss etdi. 
Əbu Süfyan ertəsi gecə də evə gəlmədi. Hind daha 
da əsəbiləşdi. Əsəbiləşərək onun haqqında şübhələnməyə 
başladı. O bir sonrakı axşam da evə gəlmədi. Səhər evə gələndə 
Hind daha da əsəbiləşmişdi, ancaq Əbu Süfyan buna fikir 
vermədi. Üçüncü gecə o, yenə evinə gəlməmişdi. Hind Əbu 
Süfyanın yenidən evlənmək istəməsindən şübhələndi, ancaq 
bunun Hind üçün heç bir ziyanı yox idi. Çünki Əbu Süfyan 
- 90 -
Hinddən sonra Əbu Üzeyhir əd-Dəvsinin qızıyla da evlənmiş, 
Darrayla da Uqbə ibn Əbi Muaytın qızıyla evləndikdən sonra 
evlənmişdi. Ancaq nə Darra, nə də Əbu Üzeyhirin qızı Hindin 
özünəməxsus şərəfini azaltmamışdılar. Çünki o, Əbu Süfyanın 
əmisi, məşhur Utbə ibn Rəbiənin qızı idi. 
Səhər tezdən Bəni Zührənin başçısı Ahnəs ibn Şurayk 
ziyarət üçün alışıq olmadıqları zamanda Əbu Süfyanla 
görüşməyə gəldi. Hind Əbu Süfyandan şübhələndiyi üçün 
onların danışığına pərdənin arxasından qulaq asmaq qərarına 
gəldi. Ancaq nə qədər qulaq assa da, onların danışığından heç 
nə başa düşmədi. Tez-tez Muhammədin adını eşidirdi. Başa 
düşdü ki, mövzu yeni dinlə bağlıdır. Üzünü turşudub daha 
qulaq asmadı. Bir də gördü ki, Əbu Süfyan Ahnəslə birlikdə 
evdən çıxdı. Aralarındakı sirri öyrənmək üçün səbir etdi. 
Görəsən, məsələ niyə bu qədər uzanmışdı? Görəsən o, niyə 
belə vaxtsız gəlmişdi? Niyə Əbu Süfyan Ahnəslə bu saatda 
birgə evdən çıxıb gedirdi?
Günorta isti hər tərəfi qovurarkən Əbu Süfyan yatmaq 
üçün evə döndü. Hind hər zamankı kimi narazı idi. Əbu 
Süfyan Hindin danışıb narahat olduğu məsələləri onunla 
bölüşməsini gözləyirdi. Ancaq Əbu Süfyan bilirdi ki, o 
Hində üç gecə arda-arda niyə evə dönməməsinin səbəbini 
söyləmədən Hind bu haqda heç bir şey danışmayacaqdır. 
Əbu Süfyan Hind kimi qəzəblənməkdənsə onu təsəlli 
etməyi düşündü. Üç gecə nə işlə məşğul olmasından bəhs 
etdi. İkinci gecə Əbul- Hakəmlə, Ahnəslə qarşılaşmışdı. Necə 
mübarizədən geri çəkilməyəcəklərini və bir-birlərinə söz 
verdiklərini anlatdı.
- Üçüncü gecə də eyni cürə keçdi”, - dedi.
- 91 -
Əbu Süfyan yəqin nəyisə olduğu kimi söyləmirdi, ona 
qulaq asdıqca Hind sakitləşmək yerinə daha da qəzəblənirdi. 
Özünəməxsus qəzəbi və tələskənliyi ilə:
- Sən nə danışırsan? Məni yola verməyi bir kənara qoy. 
Muhamməddən nə eşitdin, onu de! O, nələr söyləyirdi? Tez 
ol, cavab ver!- dedi.
Əbu Süfyan əli ilə işarət edərək, Hində sakitləşməsini 
bildirdi, bu qədər əsəb heç kimə bir fayda verməyəcəkdi. 
Daha sonra sakitcə danışmağa başladı:
- Mənim yanıma Ahnəs ibn Şurayk gəlib dedi ki: “Ey, 
Əba Hanzalə! Muhammədin söylədiklərinə münasibətin 
necədir? Mənə düşüncələrini açıqca söylə.”
- Bəs sən nə dedin? 
- Mən dedim ki: “Ey, Əba Saləbə! Vallah bildiyim 
şeylərdən eşitdim. Onlardan bəzilərini başa düşsəm də, 
heç eşitmədiyim şeylər də vardı. Bununla onun nə demək 
istədiyini başa düşmədim.”
Hind dərhal dedi:
- Bəs ağlın Əbdülmüttəlibin oğlu sənin başa düşmədiyin 
sözlər deyəndə harada idi?
- Ey Müaviyənin anası, bir az sakitləş. Ahnəsin nə 
dediyini eşitmədinmi? 
- Nə deyib?
- Mənim dediklərimi. Adlarına and içdiklərimə and 
içərək sənə deyirəm ki, o da mənimlə eyni etirafı etdi. Həm 
də mənə qarşı etdi. 
- 92 -
Hind dedi:
- Oğlun Hanzalə, Əbul-Hakəm... Onların da sənin kimi 
əlindən bir iş gəlmir?
Əbu Süfyan sözlərinə davam etdi:
- Əbul-Hakəmə dedim ki: “Muhammədin oxuduqları 
haqqında düşüncən nədir?” (Yəni Əbu Cəhlin Quranla 
bağlı fikirlərini soruşur). O mənə dedi ki: “Biz və Əbdimenaf 
oğulları şərəf mövzusunda yarışdıq. Onlar yoxsulları yedir-
dilər, bizlər də onlardan geri qalmayacaq şəkildə yedirdik. 
Onlar mübarizə apardı, biz də mübarizə apardıq. Onlarla hər 
mövzuda yarışdıq. Sonda bizə dedilər ki: “Bizim aramızda 
göydən ona vəhy gələn bir peyğəmbər var...” Biz onun kimi 
bir peyğəmbərə necə sahib olub, bu şərəfə necə nail olaq?
Hind dedi ki:
-Əbul-Hakəm dediyiniz adam şərəfini ayaqlar altına 
alıb! O sənin adınla ürəyindəkiləri gah açıqlayır, gah da 
gizlədir. Muhammədin peyğəmbərliyinin Bənu Əbdişəmsə 
nə aidiyyatı var?
Sonra bir az sakitləşdi, yerini dəyişərək Əbu Süfyana sual 
verdi:
- Görəsən Əbul-Hakəm bir az sakitləşəndən sonra 
Muhammədin dediklərinə qulaq asarmı?
Əbu Süfyan başını sallayaraq dedi:
-Heç inanmıram. Çünki mənə bir dəfə dedi ki: “Allaha 
and verərək sənə söyləyim ki, onun dediklərinə əbədiyyən 
inanmayacaq, söylədiklərini təsdiq etməyəcəyəm!” Mən də 
- 93 -
Lata and verərək sənə deyim ki, Əbul-Hakəm heç zaman 
Muhammədə iman etməyi düşünmür. 
- Bəs Əbu Süfyan, sən nə düşünürsən? 
- Əgər mənim fikrimi soruşursansa, mən Muhammədi 
də, onun başlatdığı hərəkatı da bir kənara qoymuşam. Bilirsən, 
sənin atan Utbə də bu məsələ ilə maraqlanmır. Bütün bu abu-
havadan uzaqlaşmaq üçün Taifə getdi. Səbəbi də budur. 
-Yaxşı, hələlik belə olsun. Bəs əgər Muhamməd əvvəl 
Əbdimənafın sonra da Qureyşin şərəfini hamının gözü 
qarşısında tapdadıqdan sonra ona cavab verməyəcəksiniz?
Əbu Süfyan ürəyi sıxılaraq cavab verdi:
-Əbu Süfyanın nə edəcəyini Əbu Süfyana burax. O, nə 
edəcəyini bilir. Hələlik qoy Bənu Mahzumla Bəni Haşim 
mübarizə aparsınlar. Onlar bir-birilərini məhv etdikləri zaman 
Əbdişəms oğullarının rəqibi qalmayacaq. 
Hind narazı şəkildə başını salladı. Əbu Süfyanın sözləri 
onu məmnun etməmişdi:
- Əbu Süfyan, özün-özünü aldadırsan. Səncə, bu 
mübarizə alovlansa, o zaman Qureyş bu torpağın qurusundan 
yaşına qədər yandırılmamış bir ərazi buraxacaq?
Əbu Süfyanın ürəyi daha da sıxıldı:
- Artıq bəsdir! Sən öz işinlə məşğul ol! -deyərək Hindin 
sözünü kəsdi. 
Hind uşaqlarına yemək bişirmək üçün Əbu Süfyanın 
otağından çölə çıxdı. 
- 94 -
Sülhə son
Həyatının böhranlı keçən bu dönəmində Hind özü üçün heç nə edə bilmədi. Qardaşı Əbu Huzeyfə ibn 
Utbənin də müsəlman olması xəbəri onun bütün dünyasını 
alt-üst etdi. Sanki ağzına möhür vurulmuş, heç kimlə danışıb, 
heç kimlə görüşmək istəmirdi. 
Hindin qardaşı, məşhur Utbənin oğlu olan Əbu Huzeyfə 
ibn Utbə Muhammədə tabe olub, müsəlman olmuşdu. 
Utbənin evində və yaxın qohumları arasında qəzəb o qədər 
artmışdı ki, biri gəlib bir söz desə, əsəbindən az qala onu 
boğacaqdılar. Çünki, Əbu Huzeyfənin İslamı qəbul etməsi 
onlar üçün ar sayılırdı, üz qarası idi. Bənu Əbdişəmsli hər kəs 
onu keçmiş dinə qaytarmağa çalışdı. Amma nə etsələr də, Əbu 
Huzeyfə onların sözünə əhəmiyyət vermirdi.
Hind qardaşına edilən təhdidlərin, xəbərdarlıqların 
fayda verməməsinə əsəbiləşirdi. Daha sonra belə bir qərara 
gəldi ki, özü də onunla görüşsün. Gedib onunla görüşdü. 
Hind qardaşının İslamı qəbul etməsini başlarına gələn 
fəlakət olaraq görür və durmadan ağlayır, beləliklə də 
qardaşını keçmiş dininə qaytarmaq istəyirdi. Ancaq Hind 
ağlamaqdan özünü parçalasa da, Əbu Huzeyfə İslamdan 
dönməyəcəkdi. Hind isə əl çəkmir, əgər bu üsul baş tutmasa, 
başqa üsullar axtarırdı. Halbuki, qardaşının qəlbi artıq 
İslam nuru ilə aydınlanmışdı. Hind nə deyərsə desin heç bir 
- 95 -
nəticə vermədiyini anladıqdan sonra ağlayaraq oranı tərk 
etdi. Acıların ən böyüyü Hindin boğazında düyünlənmişdi. 
Çünki qardaşı Əbu Huzeyfə Hindin batildən başqa heç bir 
şeyə bağlanmadığını, Qureyşlilərin tanrı deyə boş daşlara, 
onlara heç bir faydası olmayan şeylərə inandığını söyləmişdi. 
Deməli, Hind o qədər axmaq idi ki, batil və əsassız bir şeyə 
bağlanmışdı? Əbu Huzeyfə Qureyşin bütlərinin heç bir 
zaman tanrı olmadıqlarını və olmayacaqlarını hansı cürətlə və 
necə deyə bilərdi?
Görəsən, Bənu Əbdişəms artıq öz gücünü itirirdi? Yox, 
yox... Bu heç zaman ola bilməz! Bənu Əbdişəmslilər dinlərinə 
çox bağlıdırlar. Bəs içlərindən Əbu Huzeyfə kimi gənc, igid 
biri hansı ağılla Əbdülmüttəlibin oğlu Muhammədə tabe ola 
bilərdi? Bunu qəbul etmək mümkünsüz idi.
Hindi daha da narahat edən Qureyşin müxtəlif 
boylarının demək olar ki, hamısından bir-bir, iki- iki insanların 
ayrılıb Muhammədə tabe olmaları idi. Ancaq Hind bununla 
bərabər, heç cür özünə qəbul etdirə bilmirdi ki, niyə onlar 
bu dinə bu qədər qarşı çıxmışkən içlərindən bəziləri çıxıb 
Muhammədə tabe olmalarına mane ola bilmir? Məsələn, 
yoldaşı Əbu Süfyan Muhammədin çağrısını ilk dəfə eşidəndə 
narahat olsa da, heç bir şey olmamış kimi yaşamağa davam 
edirdi, indi tək dərdi ticarəti idi. Əbu Süfyan ticari imkanlarını 
Qureyşə qarşı istifadə etmək istəyirdi. Ancaq ona qaynı Əbu 
Huzeyfənin müsəlman olmasından daha çox təsir edən daha 
yaxın qohumu Osman ibn Affan və As ibn Üməyyənin oğulları 
Amr və Xalidin müsəlman olmaları idi. Bütün bunlardan daha 
çox isə öz doğma qızı Ümmü Həbibənin İslamı ilk qəbul 
edənlərdən olması onu qəzəbləndirirdi. 
- 96 -
Əbu Huzeyfə və Osman ibn Affan Bənu Əbdişəmsin 
azğınlarının böyük işgəncə və təzyiqlərinə məruz qalırdılar. 
İslama girmələrini böyük qəbahət hesab edir və onlar bu 
dindən dönməyənə qədər onları bağışlamayacaqdılar. 
Gördükləri hər yerdə onları təhqir edib sataşırdılar. Əbu 
Süfyanın əmisi oğulları Amr və Xalid daima belə vəziyyətlə 
qarşılaşırdılar. 
Ümmü Həbibəyə gələndə isə atası Əbu Süfyan ona 
təzyiq göstərə bilmirdi. Çünki o, həyat yoldaşı Ubeydullah 
ibn Cahşın yanında idi. Eyni vəziyyətdə onun köləsi Bərəkə 
də həyat yoldaşı Kays İbn Ubeydullahın yanında, onun 
himayəsində olduğuna görə Əbu Süfyan ona təzyiq göstərə 
bilmirdi. 
Hind hər sabah oyananda narahat idi. Bir az əvvəl 
aldığı xəbərə görə, öz qohumlarından, Bəni Ümeyyədən bəzi 
adamlar Muhammədə tabe olmuş, onlar çoxsaylı İslama girən 
yoldaşları ilə bərabər Məkkədən Həbəşistana getmişdilər! 
Onların arasında qardaşı Əbu Huzeyfə və yaxın qohumları 
Osman ibn Affan da var idi. Osmanla Əbu Huzeyfə həyat 
yoldaşlarını özləri ilə birlikdə aparmışdılar. Bu, Hind üçün 
yeni bir müsibət idi! İnsanların onların arxasınca danışdıqları 
Hindi onların getməsindən daha çox məyus edirdi. Bu 
Hind üçün qürur məsələsi idi. Bir tərəfdən qardaşı və yaxın 
qohumlarının bəzilərinin Muhammədə tabe olması, digər 
tərəfdən isə dinləri uğruna ölkələrini tərk edib başqa bir 
ölkəyə sığınacaq üçün getmələri onun üçün ayrıca bir fəlakət 
idi. 
Ancaq yenə də Hind öz-özünə: “Nə olursa olsun... 
mənim dinimdən başqa bir dini seçsə də, o, məndən uzaqlaşa 
- 97 -
bilməz. Buna görə keçirdiyim acını necə ifadə edə bilərəm 
ki? Gö rəsən, qardaşımın müsəlman olmasına yanım, yoxsa 
dini ni qorumaq naminə qərib ölkəyə getməsinə?” deyə 
düşünürdü.
Hind artıq dünyadan küsmüşdü. İş artıq bu vəziyyətə 
gələndən sonra məsələni atası və həyat yoldaşıyla müzakirə 
etməyin mənasız olması qənaətinə gəldi. Heç olmasa bu 
günümü rahat keçirim... Hətta bir saatımı... Əgər buna nail 
ola bilsəydi, bu, Hind üçün Əbu Huzeyfənin dinində təkid 
etməsindən və yaxınlarından gördüyü işgəncədən, heç 
şübhəsiz, daha yaxşı olacaqdı.
Zamanla Bənu Əbdişəmsin əvvəlki sərtliyi yumşaldı. Bu 
yumşalmanın müsəlmanlar üçün önəmli bir faydası olmasa 
da, əvvəlki kimi insanları Muhammədin çağırışına qarşı 
yönəldənlərin sayı azalmışdı.
Digər tərəfdən, Hindin davamlı olaraq sevgili oğlu 
Müaviyə ilə məşğul olması hələ subay olan digər oğlu Əbu 
Kays ibn Fəkihin də müsəlman olmasından duyduğu kədəri 
bir az unutdurmuşdu. “Əbu Kays Fəkihin oğlu olduğundan 
Bənu Mahzumdan sayılırdı. Mən Bənu Mahzumu onsuz da 
sevmirəm, bu da onların arasına qatılıb.”
Əbu Kays bəzən anasını valideyni olduğuna görə ziya-
rətə gəlsə də, Hind əlinə keçən ən kiçik fürsəti qaçırmadan onu 
Muhammədə tabe olmasına görə tənqid edirdi. Əbu Kays isə 
dininə, İslama sadiq olmaqla bərabər, dayısı kimi Hindlə sərt 
davranmırdı. Əbu Huzeyfənin Həbəşistana getməsi Hindin 
ona qarşı olan dərin nifrətini az da olsa azaltmışdı. Ancaq 
Həbəşistana hicrət edənləri xatırladıqca kövrələr, qəlbini 
- 98 -
nisgil doldurardı. Bir tərəfdən Əbu Kaysın getməsindən 
duyduğu kədəri, digər tərəfdən, Həbəşistana hicrət edənlərin 
sayı artırdı. 
Məkkənin yerli əhalisi və ətraf bölgələrdən Muhammədə 
tabe olanların sayının get-gedə artması Qureyşin qəzəbini 
daha da artırır, onlar arasındakı münaqişə get-gedə daha da 
gərginləşirdi. 
Nə əcəbsə Utbə və Əbu Süfyan bu gərgin vəziyyətdən 
uzaq yaşamağı daha uyğun hesab edirdilər. Onlar bir müddət 
münaqişəyə daxil olmaq istəmədilər. 
Bu arada “Məkkənin ziyalılarının müsəlman olması” 
xəbəri yayıldı. Utbə və Əbu Süfyan vəziyyəti yaxından 
araşdırmaq üçün oraya getdilər. Vəziyyət belə idi: Muhamməd 
Kəbədə Quran oxuyarkən səcdə ayəsi gəlmişdi, o da səcdə 
etmişdi. Bu arada müşriklər də bütlərinə səcdə etmişdilər və 
onların bu səcdəsi Muhammədin səcdəsindən sonra olduğu 
üçün onların Muhammədin dininə tabe olub səcdə etdikləri 
düşünülmüş və bu şəkildə Məkkəyə onların müsəlman olması 
xəbəri yayılmışdı. Onlar isə vəziyyətin nə yerdə olması ilə 
bağlı onlardan soruşan yoldaşlarına: “Muhammədin dininə 
ibadət etmədiklərini və bütlərinə bağlılıqlarının davam 
etdiyini” bildirdilər. 
Ancaq xəbərin Məkkədən ətrafa belə yayılması və 
Həbəşistana qədər çatması, oradakı müsəlmanları da 
ümidləndirdi və onlar arasında Məkkəyə qayıdanlar da 
oldu. Onlardan biri də Hindin qardaşı Əbu Huzeyfə idi. 
Hind qardaşının gəldiyini eşidəndə qaçaraq onu görməyə 
gəldi, onu salamladı. Əbu Huzeyfə də onu xoş qarşıladı. O, 
- 99 -
Hinddən görüşdüklərini gizlətməsini və heç kimin onun 
burada olmasından xəbərinin olmamasını xahiş etdi. Çünki, 
Əbu Huzeyfə və onunla bərabər gələnlər ya Məkkəyə gizlincə 
girir və ya müşriklərdən birinin himayəsinə girərək gələ 
bilirdilər. Əbu Huzeyfə Məkkəyə gələndə gördü ki, vəziyyət 
Həbəşistana hicrətlərindən əvvəlkindən daha pisdir və ora 
gələn xəbərlərin əsli-astarı yoxdur. 
Bu qədər zülm və işgəncənin ardından Qureyş Bəni 
Haşimə qarşı ittifaq anlaşması imzaladı. Bəni Haşimi tam 
olaraq məhv etmək üçün;
Onlara heç nə satmamaq,
Onlardan heç bir şey almamaq, 
Onlarla ailə həyatı qurmamaq haqqında bir qərara 
gəldilər. Onları Əbu Talibin məhəlləsində mühasirə altında 
saxladılar. Əbu Huzeyfə qayıtdıqda vəziyyət qarışıq idi. 
Gəlişinin ilk məqsədi Rəsulullahı görmək idi. Onun hər dərdə 
dəva olan mübarək simasını bir dəfə görməsi bütün kədərini 
bir anda unutması üçün kifayət idi. İndi Əbu Huzeyfə bunun 
sevinci ilə yaşayırdı. 
Qardaşının Rəsulullaha bu dərəcədə sevgiylə bağ-
lanmasından qəzəblənən Hind onun evindən dərhal ayrıldı. 
Əbu Huzeyfə dayanmadan Rəsulullah haqqında danışır, 
onun haqqında hər danışdıqca Hindin ürəyi sıxılırdı. Hindi 
qəzəbləndirən, özündən çıxaran şey isə Əbu Huzeyfənin bu 
qədər məşəqqətli və qorxulu bir səfərdən sonra Məkkəyə 
çatan kimi ilk soruşduğu sualın Rəsulullah olması idi. Əbu 
Huzeyfə Məkkəyə çatan kimi, birinci anasını, bacısını, 
qardaşlarını, qohumlarını soruşmaq əvəzinə Muhammədi 
- 100 -
soruşmuş, daima Hində ondan bəhs etmişdi. Yox! Bu, belə 
ola bilməz! Bu Hində görə heç düzgün davranış deyildi. Əbu 
Huzeyfənin bu qədər yoldan gələndən sonra qohumlarını bir 
tərəfə qoyub ilk əvvəl Muhammədi soruşması doğru deyildi!
Öz-özünə “İndiki vəziyyətdə hər halda evimə gedib 
sakitləşdirməkdən başqa yolum yoxdu...” deyə mırıldandı. 
“Gedib uşaqlarla bir az başımı qataram. Əbu Süfyanla 
maraqlanaram. O da halımı, əhvalımı soruşanda ona 
dərdlərimi bir az anladıb sakitləşərəm.”
Bənu Əbdişəmsin Bəni Haşimə qarşı Qureyşlilərlə 
qurduğu ittifaqdan Hindin qəlbi rahat deyildi. Əbu Süfyan 
nə zaman bu məsələni Hindlə müzakirə etməyə başlasa, o, 
dərhal mövzunu dəyişdirirdi. Əbu Süfyana Bəni Haşimdən 
olduğu halda onlara qarşı Qureyş ittifaqında olan Əbu 
Ləhəbi xatırladırdı. Əbu Ləhəb Bəni Haşimdən olsa da, 
Əbdülmüttəlibin oğluna qarşı onlarla mübarizə aparırdı. 
Hindin əlinə söz demək fürsəti düşdükcə Əbu Ləhəblə 
qarşılaşmasını söyləyirdi. Yorulmadan hər dəfə yenə anladırdı:
- Əbu Ləhəb Bəni Haşimdən olan qohumlarından 
ayrıldıqdan sonra bir dəfə mənə dedi ki: “Ey Utbənin qızı, 
mənim Lat və Uzzaya yardım etməyimə nə deyirsən? Onları 
tərk edənləri mən də tərk etdim. Ona qarşı çıxanlara mən də 
qarşı çıxdım!” Mən də ona dedim ki: “Ey Əbu Utbə, yaxşı 
eləmisən. Allah səni mükafatlandırsın.”
Əbu Süfyan bundan məmnun idi. Bəni Haşimdən 
birisinin onlara qarşı çıxması bunları daha da məmnun edirdi. 
Buna görə də Əbu Süfyan Hindin macərasını yorulmadan, 
təkrar-təkrar dinləyirdi. Hələ Ümmü Cəmil (Əbu Ləhəbin 
- 101 -
arvadı, Əbu Süfyanın bacısı) onların evinə gəlib, Muhammədə 
qarşı həqarətli sözlər dedikdən sonra onların kefi daha da 
artırdı. Ümmü Cəmil qardaşı Əbu Süfyanı Muhammədə qarşı 
mübarizəyə girişmədiyi üçün davamlı tənqid edirdi. 
Əbu Süfyanın dərdi çox idi, içi sıxılırdı. Bacısı Ümmü 
Cəmil gəlib sözlər söylədikdən sonra sanki boğazında 
nə isə qalır, nəfəs ala bilmirdi. Görəsən, Muhammədə 
qarşı müharibə elan etsin? Onun buna gücü yetər? Yoxsa, 
ticarət üçün növbəti səfərə çıxsın? Heç olmasa bir müddət 
insanlardan uzaqda yaşasın? ...Yox, yox... Onların heç biri Əbu 
Süfyanın daxilindəki narahatlığı apara bilməzdi. 
Beləcə, günlər, hadisələr bir-birini əvəzləyirdi. Qureyş-
lilər bu əsnada Bəni Haşimlə bağlanmış ittifaqa görə iki yerə 
bölündülər. Hind anlaşma mətninin Qureyş içindəki Bəni 
Haşimin qohumları, Qureyşin bəzi gəncləri tərəfindən nə 
zaman və necə ləğv olunacağını gözləyirdi. Artıq Əbu Talib 
və Xədicənin vəfatlarından sonra Qureyşlə müsəlmanlar 
arasındakı abu-hava daha da gərginləşmişdi. Hindin atası və 
əmisi bu gərginlikdən uzaqda yaşamaq üçün Taifə getdilər. 
Hind ayrılıq müddəti ərzində onlar üçün çox darıxdı; Müaviyə 
başda olmaq üzrə uşaqları ilə birgə, onları görməyə getdi.
Uşaqlarının arasında on yaşını keçənlər vardı. Onların 
babalarına göstərdikləri hörmət Utbəni qürurlandırdı. Utbə 
nəvələrini böyük bir qürurla, sevgiylə öpdü. Müaviyə və bacı- 
qardaşları Anbəsə, Ümmül-Hakəm babaları Utbəni görəndə 
çox sevindilər. 
- 102 -
Onlar babalarının evinə gələndə Addas onlara soyuq 
şərbət gətirdi və onları hörmətlə qarşıladı. Daha sonra onlarla 
bərabər ən yaxşı üzüm cinsləri olan bağa getdilər. 
Utbənin nəvələri Muhamməddən danışırdılar. Utbə 
birinci dəfə idi ki, bu adı onların ağzından eşidirdi. Əsəbindən 
kini boğazında düyümləndi. Hələ o anda oğlu Əbu Huzeyfəni 
xatırlaması onu bir anda Məkkəyə təkrar götürdü, onu ayağa 
qaldırdı. 
Görəsən, istirahət etmək istədikləri bir anda Mu-
hammədin yolunda canını fəda etmək üçün tərəddüd 
etməyən Utbənin oğlu Əbu Huzeyfə haradan ağlına gəlmişdi?
Utbə dərhal sözü dəyişdirdi, qəlbindəki sıxıntıdan 
qurtulmağa çalışdı. Ancaq bu necə sıxıntı idi ki, qurtulmağa 
çalışdıqca, insanın qəlbində daha da yer edirdi?..
Dedilər ki: “Heç olmasa bu gecəni rahat keçirək. Bu 
mövzuları açmayaq, çünki, çox yorulmuşuq...”
- 103 -
Taif
Günortadan sonra Utbə və Şeybə bağa getdilər. Onlarla bərabər xidmətçiləri Addas da vardı. 
Addas onların arxasınca gəlir, onların istədiyi hər işi yerinə 
yetirirdi. Bağa çatanda hamısı bərabər işləməyə başladı. Günəş 
qalxdıqca hərarət də artır, onlar isə fasilə verib kölgələnməyə 
ehtiyac hiss edirdilər. 
Utbə dincəlmək istəyərkən başını qaldırdı və uzaqda 
gördüyü mənzərə içini sərinlətdi. Bəli, uzaqda nəsə var!.. 
Uşaqlar bir araya toplanıb yerdən aldıqları daşlarla 
kimi isə daşlayırdılar. Daş atılan adam isə təmkinli və böyük 
bir səbirlə yoluna davam edirdi. Onunla bərabər ona yardım 
edən biri də vardı və sahibini qorumağa çalışırdı. İstəyirdi ki, 
atılan daşlar ona dəysin, sahibinə heç nə olmasın. 
Utbə uzaqda gördüyü mənzərəyə qardaşı Şeybənin 
diqqətini çəkərək dedi:
-Şeybə! Bax gör, qabaqda nə baş verir? O daşlanan 
kimdir? 
-Muhamməd!
Utbə heç zaman belə bir şey düşünməmişdi. Şeybə bu 
sözü dedikdən sonra daha diqqətlə baxdı:
- 104 -
-Bəli, bəli, odur! Yanındakı da köləsi Zeyd ibni 
Harisədir...
-Səqifə ayıb olsun... Əbdülmüttəlibin oğluna etdiklərinə 
bax.
Bu anda Utbə və Şeybənin boğazında nə isə qaldı: İndi 
nə vəziyyətdə idilər? Yeni dini gətirən Muhammədə qarşı 
idilər. Ancaq Taifin ən axmaq təbəqəsi öz qəbilələrindən 
olan bu adama belə bir vəhşilik edərkən onlar kənardan seyr 
edəcəkdilər? Utbə və Şeybənin bu biganə davranışı Qureyş 
üçün, əlbəttə, arsızlıq sayılırdı...
İkisi də bu məsələ haqqında düşündülər, bir çarə, yol 
axtardılar, ancaq beyinlərindəki fikirləri olduqca qarmaqarışıq 
idi. Nə Utbə Şeybəyə, nə də Şeybə Utbəyə içində olanlarını 
sezdirməməyə çalışırdı. Çünki onlardan hər hansı birinin 
Muhammədə mərhəmət göstərməsi, digərinin ittihamına 
çevrilməsi üçün kifayət idi. Ancaq içindəkiləri gizlətsələr də, 
açıqlasalar da, göz önündə Taifin ən axmaqlarından da betər 
vəziyyətə düşdüklərini hiss edirdilər. Çünki onlar bu hərəkətə 
göz yummuş, həmçinin, ona qarşı edilən insanlığa sığmayan 
hərəkətləri sadəcə uzaqdan izləməklə yetinmişdilər. Onlar bu 
hərəkətlərini özlərinə sığışdıra bilmirdilər. 
Görəsən indi öz vicdanları qarşısında əzab çəkirdilər? 
Bəli. Çünki Muhamməd onlara tərəf yaxınlaşırdı. Onun 
mübarək üzündən və ayaqlarından yerə qan axırdı. Üzündə 
böyük bir kədər vardı. Muhamməd üzüm sarmaşıqlarının 
kölgəsində oturub Rəbbindən sığınacaq istəyirdi. Utbə 
və Şeybə onun dua etməklə məşğul olduğunu bilirdilər. 
Ancaq nə dediyindən xəbərsiz idilər. Utbə bir müddət öncə 
- 105 -
Muhamməddən dinlədiklərinin necə təsiri altında qaldığını 
və Qureyşin nüfuzlu insanları haqqında söylədiklərini indi 
xatırlayırdı:
- Ondan mən bir söz eşitdim, Vallah, indiyə kimi onun 
bənzərini eşitməmişdim. Vallah, o şeir, sehr, kəhanət deyil. Ey 
Qureyşin ağsaqqalları! Bu məsələdə mənim dediyimə qulaq 
asın və bu adamla işiniz olmasın. Vallah, onun söylədiklərinin 
nəticəsi böyük olacaq. Əgər sizdən başqa ərəblər bu adamın 
öhdəsindən gəlsələr, siz də rahata çıxmış olacaqsınız. Əgər bu 
şəxs bütün ərəblər üzərində hakimiyyət quracaq olarsa, sahib 
olacağı mal-mülk eyni zamanda sizinki də deməkdir. Onun 
hökmranlığı altında siz də yaşayıb rahat, xoşbəxt olarsınız!
Utbənin dediklərinə Qureyşin ağsaqqalları belə dedilər:
-Vallahi ey Əbəl-Vəlid, Muhamməd sözü ilə səni də 
təsiri altına salıb!
Utbə isə cavab olaraq dedi ki:
-Bu, mənim Onun haqqındakı fikrimdir. Necə bilirsiniz 
elə də edin!
İndi Utbənin dediklərinin bir qismi həyata keçməmişdi? 
Muhamməd Qureyşdən ayrılmışdı və köləsi Zeydlə bərabər 
yalnız idi. 
Görəsən, Muhamməd peyğəmbərliyini uşaqların bu 
hərəkəti səbəbilə buraxıb yaddaşlardan silinəcəkdimi? 
Zeyd İbn Harisə necə də Muhammədə bağlıdır! Bura 
bax, onun yanından heç ayrılmadan onun Rəbbinə olan 
müraciətini dinləyir:
- 106 -
“Ey Rəbbim, qüvvətimin zəifliyini, tədbirimin az-
lığını, insanlara kifayət etmədiyimi Sənə bildirirəm! Sən 
mərhəmətlilərin ən mərhəmətlisisən! Sən gücsüz qalanların 
Rəbbisən! Mənim Rəbbimsən. Məni kimlərə əmanət edirsən? 
Mənə gülümsəməyən üfüqlərə, yoxsa işimi əllərinə təslim 
etdiyin düşmənlərimə? Əgər Sən mənə qəzəb etməmisənsə, 
bunların heç bir önəmi yoxdur!”
Utbə və Şeybə Zeydin necə ağladığını, ancaq göz 
yaşlarını Muhamməddən gizləməyə çalışdığını görürdülər. 
Muhamməd Rəbbinə dua etməyə davam edirdi:
“Ancaq Sənin məni bu vəziyyətdən qurtarmağın mənim 
üçün daha xeyirlidir. Sənin bütün qaranlıqları aydınladan 
nuruna sığınıram ki, nurunla dünya və axirət işləri 
düzəlmiş, yoluna girmişdir. Üzərimə qəzəbinin enməyindən 
Sənə sığınıram. Mənə qəzəblənmə. Sən məndən razı olana 
qədər daima Səndən razıyam, Sənə bağlıyam. Bütün gücüm, 
qüvvətim, Səndəndir!”
Utbə Muhamməd duasını bitirəndən sonra Addası 
çağırdı, Addas qaçaraq gəldi. Utbə dedi ki:
“Buradan bir az üzüm götürüb, qaba qoy, qarşıda oturan 
adama apar və yeməsini söylə.
Addas cəld üzümü dərməyə getdi. Şeybə qardaşı Utbəyə:
-Bu adamın xristian köləmizi yoldan çıxaracağından 
qorxmursanmı? – deyərək ona mane olmaq istədi.
Utbə dedi ki:
- 107 -
-Onun da özünə görə bir dini var. Əgər dinsiz olsaydı, 
yoldan çıxardı. Amma Muhammədin bunu edəcəyini zənn 
etmirəm. 
Utbə və Şeybə gözlərini qırpmadan Muhammədi 
və Addası izləyirdilər. Bir neçə dəqiqə keçəndən sonra 
qorxduqları başlarına gəldi! Yoxsa onların gördükləri doğru 
idi? Xeyr... Xeyr... Budur Addas Muhammədin ayaqlarına 
qapanıb... Onun ayaqlarını, əllərini öpür, başını qoxlayır. 
Addas işini bitirib Utbə və Şeybənin yanına dönənə qədər 
onlar əsəblərindən gərginləşmişdilər. Addas qayıdanda üzü 
sevincdən ay kimi parıldayırdı. 
Utbə Şeybəyə dedi ki:
-Muhamməd köləni yoldan çıxartdı. 
Addas gələn kimi Şeybə onu möhkəm azarladı:
-Addas, ayıb olsun! Sən niyə bu adamın əlini, ayağını, 
başını öpürsən!? 
Addas cavab verdi:
-Ağam, bu insandan yer üzündə daha xeyirli heç kim 
yoxdur. O, mənə peyğəmbərdən başqa heç kimin bilməyəcəyi 
sözlər söylədi.
Utbə dedi ki:
-Ey Addas, əgər bu adam səni dinindən çevirəcəksə onda 
sənə ayıb olsun! Çünki sənin dinin, onunkundan yaxşıdır.  
Addas cavab verdi:
-Ağam, o, Allahın peyğəmbəridir. 
- 108 -
Utbənin əməlli-başlı ürəyi sıxılmışdı:
-Daha bəsdir! Get işinlə məşğul ol!
Günəş batmağa başlayanda evlərinə qayıtdılar. Utbə 
evdəkilərə Muhammədin başına gələnləri və Taifin yaltaq-
larının ona etdiyi zülmdən sonra necə məyus olduğunu, necə 
kədərləndiyini anlatdı. 
-Ən azından eyni qəbilənin üzvüyük, - dedi.
Hindin atasının söylədiklərinə ürəyi sıxıldı və daha 
dözə bilməyərək otağı tərk etdi. Daha sonra Addası səslədi, o 
da cəld qaçaraq gəldi. Utbə və ya Şeybə çağıranda o, qaçaraq 
gəlməzdi. Ancaq indi onu Hind çağırırdı. Tez onun hüzuruna 
gəlib əmrini yerinə yetirməli idi:
-Buyurun!
-Tez ol, mənə o adamla nə danışdığınızı söylə!
Yaxınlıqda oyun oynayan Müaviyə bu sözləri eşidəndə 
oyununu buraxdı və anası ilə Addasın söhbətinə qulaq asmağa 
başladı:
-Ağam, onun yanına getdim. Onun üçün bir qabda 
hazırladığım üzümü yanına qoydum və yeməsini söylədim. 
Əlini qaba uzadanda öncə “Bismillah” dedi, sonra isə yedi. 
Onun üzünə baxıb dedim ki: “Bu söz buranın camaatının 
bilmədiyi, işlətmədiyi sözdür.” O mənə dedi ki: “Ey Addas, 
sən haralısan?” Dedim ki: “Mən xristianam, Ninovalıyam.” 
Danışığımız əsnasında: “Demək, saleh insan Yunus ibn 
Məttanın məmləkətindənsən!” deməsi içimi ürpərtdi. Onun 
sözündən təəccüblənərək soruşdum: “Sən Yunus ibn Məttanı 
haradan tanıyırsan? Mən Ninovadan çıxıb, buraya gəlmişəm. 
- 109 -
Orada onu məndən başqa tanıyan yoxdu.” Mən belə deyəndə 
mənə dedi ki: “O, mənim qardaşımdır. O, peyğəmbər idi, 
Mən də peyğəmbərəm.” O, bu sözləri deyəndə dayana 
bilmədim, ayaqlarına qapanıb ayağını, əlini öpməyə başladım. 
Addas sözünü bitirdikdən sonra işinin başına qayıtdı. 
Hind Muhammədin sehrinə (!) təəccüblənmiş olaraq 
dodaqlarını dişləyib dayanmışdı. Ancaq o vəziyyətdə sevgili 
oğlu Müaviyəni ondan uzaq tutumağı unutmuşdu. Addas 
işinin başına qayıtdıqdan sonra Müaviyənin də danışılanları 
eşitməsini biləndə narahat oldu. 
Hind beləcə Taifə olan səfərini tamamlayıb uşaqları ilə 
birgə Məkkəyə qayıtdı. Eyni zamanda Əbu Süfyan da ticarət 
səfərindən qayıtmışdı. 
İndi Məkkədə Muhammədin Həcc mövsümü ilə bağlı 
həccə gələn qəbilələrə dinini yaymağa çalışması mövzusu 
danışılır, müzakirə olunurdu. Qureyşlilər hansı fikirlərə 
uyub onu şairlikdə, sehrbazlıqda, kafirlikdə ittiham edə 
bilmişdilər? Görəsən, ora həccə gələn qəbilələr də bu cür 
münasibət bəsləyəcəkdilər? Bəli, bu acı olsa da həqiqət idi. 
Ərəb qəbilələrinin əksəriyyəti Muhammədin çağırışına 
cavab verməmişdilər. Sadəcə olaraq, Yəsribdən gələn Evs və 
Hazrəclilərdən sayılan, sayları altını keçməyən bir camaat 
Muhammədin çağırışına dəyər vermiş və ona tabe olmuşdular. 
Ancaq Məkkənin içində olanlardan heç kimin bundan xəbəri 
olmamışdı. Bu hadisənin üzərindən bir il keçəndən sonra 
Məkkə gecə qaranlığında bir fəryad səsi ilə oyandı:
- 110 -
-Hey Məkkəlilər! Ey camaat! Budur, Muhamməd və 
onun ətrafında yoldan azanlar! Budur toplanıblar! Tez bura 
gəlin! 
Bu səsi eşidən Əbu Süfyan yuxudan dərhal oyanıb 
təəccüblü vəziyyətdə olanları başa düşmək üçün çölə çıxdı.
Artıq dan yeri sökülsə belə Əbu Süfyan hələ də evinə 
qayıtmamışdı. Hind yenə narahat olaraq öz-özünə “Görəsən 
nə baş verib?” deyə səbirsizliklə onun yolunu gözləməyə 
başladı. Bundan bir xeyli sonra Əbu Süfyan gəlib bir çox 
qorxulara səbəb olan xəbəri Hində də söylədi:
“Muhamməd Yəsriblilərlə müqavilə bağladı. Onlar 
Muhammədi himayə edirlər və ona qarşı kim mübarizə 
aparacaqsa, onunla müharibəyə hazır olduqlarını bildirirlər. 
Onlar üçün Məkkəni tərk etmək nə qədər çətin olsa da, onları 
himayə edən bir qəbiləni tapmaları, buradan çıxıb getmələri 
elə də çətin olmayacaq. Bunu Muhamməd və yoldaşları 
üçün deyirəm. Daha sonra da Məkkə bizə qalar. Əlbəttə, 
Muhamməd bizim istədiyimiz rəhbərliyi bizim boğazımızda 
qoyandan sonra... Yəsriblilərin böyüklü-kiçikli hamısı 
Muhammədə yardım hazırlayırlar. İndi buna nə deyirsən ki, 
bizim Şama gedən yolumuz Yəsribdən keçir. İşin pis tərəfi 
isə uzaq da olsa, başqa yolumuz yoxdur. Muhammədlə ona 
tabe olanların burada olması bizim üçün qorxulu yuxu, daimi 
təhlükədir!
Məkkədə payız küləyi qurumuş yarpaqları sağa-sola 
sovururdu... Heç kim nə deyəcəyini, nə edəcəyini bilmirdi. 
Müsəlmanlar bir-bir, iki-iki Məkkəni tərk edib, Yəsribə 
yollanırdılar. İşin yubadılacaq tərəfi qalmamışdı:
- 111 -
Bu məsələni tək tərəfli deyil, bütün incəlikləri ilə nəzərə 
alaraq sabah başlarına təhlükə gəlməməsi üçün bir qərar qəbul 
etməli idilər. Bu günə kimi rahat davranan Əbu Süfyan bundan 
sonra yeni dinin onun üçün təhlükə olduğunu zənn etməyə 
başladı. Onsuz da ara-sıra bu məsələ onu narahat etmirdimi? 
Ticarətin düzəldiyi, sərmayəsinin artdığı bir zamanda bu 
problemin meydana çıxması Əbu Süfyanın heç xoşuna 
gəlmədi. Doğrudan da istənilən vəziyyətdə bu məsələni həll 
etmək lazımıydı. 
Əbu Süfyan dərhal bir adam göndərərək məsələni 
qaynatası Utbə və onun qardaşı Şeybə ilə həll etmək üçün 
onları Məkkəyə dəvət etdi. Daha bir neçə insanı çağıraraq 
onları Məkkənin nüfuzlu insanları ilə bərabər Darun-
Nədvədə toplantıya çağırdı. Məkkəyə dəvət üçün insanlara 
yolladığı məktubda bunu da əlavə etmişdi ki: “Heç kim bu 
toplantıya gəlməməzlik etməsin. Toplantıda iştirak edəcək 
hər kəs, əksəriyyətinin verdiyi qərarı qəbul etsin!”
Əbu Süfyanın toplantıya bütün Məkkənin nüfuzlu 
insanlarını çağırmasının məqsədi öz ticarətinin təhlükəsizliyini 
qorumaqdı. Muhammədin gətirdiyi yeni din mövzusu onu 
ticarəti qədər maraqlandırmırdı. 
Ona görə də bütün Məkkə camaatı Muhammədi 
öldürməklə bağlı qərar qəbul edəndə heç kim buna yox 
demədi. Hətta Bənu Əbdişəmsdən bir insan çıxıb müxalif 
fikir səsləndirməmişdi. Halbuki bunlar Bəni Haşimə və 
Əbdülmüttəlib oğullarına ən yaxın oymaq idilər. 
İndi Məkkənin ticarətinin təhlükəli vəziyyətə düşməsi 
onlar üçün ölüm-qalım məsələsi idi. Əbu Süfyan bunu 
- 112 -
kənardan seyr edə bilməzdi. O, Məkkənin ən böyük 
sərmayədarı idi... Bu təhlükənin aradan qaldırılması isə ya 
Muhammədlə anlaşma və ya güc tətbiq edərək onu Yəsribdən 
çıxartmaqla həll oluna bilərdi. 
Hindin Əbu Süfyandakı qısa müddət ərzindəki dəyişiklik 
heç xoşuna gəlmədi. Həmçinin atası Utbənin də bu məsələdə 
həyat yoldaşı Əbu Süfyanla həmfikir olması onun lap kefini 
pozdu. İndi Qureyş bu məsələni həll etməli idi. Muhamməd 
çoxdan Yəsribə çatmışdı. Həm də o, ətrafını dövrəyə alan 
Məkkəli gənclərin üzünə torpaq ataraq getmişdi... Bu gənclər 
nəinki xəyal etdikləri kimi, Muhammədi öldürə bilməmiş, 
həm də bunun qarşılığında mükafat əldə etmək fürsətini də 
qaçırmışdılar. Bəli, artıq çoxdan Muhammədin ətrafı ona pis 
niyyətlə uzadılacaq əlləri qopartmaq üçün hazır olan saysız-
hesabsız müsəlman gənclərdən ibarət idi. Bunların bir qismi 
ondan öncə və ya onunla birgə Məkkədən gələnlər, bir qismi 
də onun bir az əvvəl Yəsribə gəlməsini səbirsizliklə gözləyən 
yerli əhali idi. 
İndi Məkkəlilər öz yurd və yuvalarında narahat 
olduqlarına, yoxsa Muhammədin öz vətənindən uzaqda olan 
Yəsribdə xoşbəxt olduğuna heyrətlənsinlər?
Görəsən daha nələr baş verəcəkdi?
Bunu bilmirdilər. 
Amma hiss edirdilər.
- 113 -
Böyük faciə
Əbu Süfyan yenidən Şama yollandı. O, yenə ticarət dalınca getmişdi. Məkkədə Əbu Süfyanın karvanına 
malı və ya puluyla qatılmayan heç kim yox idi. Qadınların 
əksəriyyəti karvanda özləri iştirak etməyəcəklərinə görə az da 
olsa mal göndərib karvanın dönüşündə mənfəət gözləyirdilər. 
Karvan sərmayə olaraq əlli min dinar daşıyırdı. Karvanda 
yenə min dəvə var idi. Karvanda ən çox hissə ilə iştirak edən 
Səid ibnül-As ailəsi idi. Onlar Əbu Süfyana dörd min misqal 
qızıl, Bənu Mahzum qəbiləsi isə iki yüz dəvə vermişdi. Haris 
ibn Amirin isə min misqal payı var idi. Üməyyə ibn Xələf iki 
min misqal, Əbdimənaf oğulları isə ortaq pay olaraq on min 
misqal ilə karvanda hissədar qismində iştirak edirdilər. 
Hind karvanın başçısı olduğuna görə Əbu Süfyan 
haqqında deyirdi: “Bütün Qureyş mallarını yoldaşımın əlinə 
təslim etməklə daha indidən ona boyun əymişlər.”
Hind Əbu Süfyanı sevgi ilə yola saldı. İnsanların arasında 
hisslərini cilovlasa da, evə gəlib otağına daxil olanda Hind 
ağlamağa başladı. 
Artıq ona gün saymaq qalırdı. Görəsən, Əbu Süfyan 
bu uzun səfərdən nə zaman qayıdacaqdı? Məkkəyə çatması 
qədər vacib olan bir digər hadisə, onun rəqibsiz olaraq qəbilə 
rəisi seçiləcək olması idi. Həm də neçə ildir bu məsələnin 
gecikməsinə səbəb olan Muhamməd də getməmişdimi? Bəli, 
- 114 -
o, getmişdi, artıq heç kim Şamdan qayıdandan sonra ona 
rəqib ola bilməzdi. Təki o sevincli gün tez zamanda gələrdi...
Ancaq...
Ancaq şimalda... Yəni əgər Şam yolunda Muhammədin 
dostları bu karvana hücum edərlərsə? Əgər bu baş versə, onda 
bu, Hindin də bütün Qureyşin də məhv olması demək idi. 
Çox keçmədən biri gəlib Muhammədin bu karvan Şama 
gedərkən ona hücum etdiyini Hində söylədikdən sonra onun 
qəlbi az qala dayanacaqdı. Artıq günləri, gecələri saymaq 
Hind üçün çətinləşmişdi.
Əbu Süfyan getmədən əvvəl Hində dediyi məlumata 
görə, o, artıq qayıtmalıydı. Hindin səbri artıq tükənmək üzrə 
idi. Hələ yola saldığı karvan haqqında pis xəbər eşitməmək 
üçün hər şeydən küskün idi.
Tez-tələsik paltarını geyinib atasının, Utbənin evinə 
getdi. Evə çatanda atası Utbəylə anasının əyləşib, qardaşı 
Vəlidin danışdıqlarını dinlədiklərini gördü, onu da aralarına 
dəvət etdilər. Hind qardaşı Vəlidin dediklərinə qulaq asmağa 
başladı. Vəlid Atikənin yuxusunu danışırdı. Əbdülmüttəlib 
qızı Atikə bir dəfə yuxu görüb, bu yuxudan çox təsirlənib 
və bunu qardaşı Abbasa nəql edib. Abbas da yolda Vəlidlə 
qarşılaşanda bunu ona anlatmışdı. 
Vəlid Abbasdan eşitdiyi yuxunu evlərində söyləyəndən 
sonra çıxıb getdi. Hind isə hələ otururdu. Atası Utbə eyni 
yuxunu başdan təkrar Hində söylədi. Belə ki, Atikə yuxusunda 
görmüşdü ki:
- 115 -
“Bir adam dəvənin üzərində Məkkənin Ebtah bölgəsində 
yüksək səslə ətrafdakılara səslənir: Ey Məkkəlilər! Üç günə 
kimi öldürüləcəyiniz yerə qaçın! 
Dəvə üzərindəki adam bunu üç dəfə təkrar etdikdən 
sonra səsini eşidənlər qaçıb onu dövrəyə alırlar. Daha sonra 
bu adam Kəbəyə gəlir. Ətrafına toplananlar da arxasınca 
gəlirlər. Sonra adam dəvəsinin üzərində Kəbənin damına 
çıxır və ordan da eyni sözü üç dəfə təkrarlayır. Bundan sonra 
qarşıdakı Əbu Kubeys dağından böyük bir daş alıb atır. 
Daş dağın ətəyindən yuvarlanaraq yerə çatanda parçalanır. 
Məkkənin bütün evlərinə, heç bir ev istisna olmamaqla bu 
daşın bir parçası girir.”
Bu yuxunu eşidənlərin hamısının üzündə qəzəb, sıxıntı 
var idi. Hindin qəlbi daha da sıxılmışdı. Ona təsir edən: 
“Ey Məkkəlilər! Üç günə kimi öldürüləcəyiniz yerə qaçın!” 
cümləsi idi. O, beynində durmadan bu cümləni təkrarlayır, 
hər xatırladıqda isə daha da içi narahatlıqla dolurdu. 
“Görəsən, üç gün ərzində Məkkənin başına nə iş gələcək? 
Əbu Süfyanın karvanı haqqında da çoxdandır səs-səmir yox 
idi. Dəqiq nə isə baş vermişdi. Ya xəbəri ondan gizli saxlayırlar 
ya da xəbər gətirəcək adamlar qalmayıb?..”
Utbənin də üzü saralmışdı. Hind onu daha da məyus 
etməmək üçün heç nə söyləmədi. Uşaqları ilə bərabər önünə 
qoyulan yeməyi yedikdən sonra evlərinə döndü. Ancaq nə 
olmuşdusa, vaxt keçmək bilmirdi. Gözü qaralır, dünya isə 
onun nəzərində daha da qaranlıqlaşırdı. Hind bu üç günün 
sonunda gözləyirdi; görəsən nə olacaq? Artıq üç günün 
ikisi keçmişdi. Bu müddət ərzində Hində sadəcə Atikənin 
yuxusunu məsxərəyə qoyan Əbu Cəhlin xəbəri çatmışdı. 
- 116 -
Əbu Cəhil bu yuxu haqqında eşitdikdən sonra Abbasa gəlib 
demişdi:
-Bu üç günü səbirlə gözləyəcəyik. Əgər bacının dediyi 
olsa, onda lap yaxşı, amma əgər bu üç günün sonunda heç 
nə olmasa, onda sizin bütün ərəblər içərisində ən yalançı ailə 
olduğunuzu hamıya bildirəcəyik!
Artıq üçüncü gün başlamaq üzrə idi. Hind hər 
zamankından daha da narahat idi. Atikənin yuxusu belə bir 
vəziyyətdə onun əhvalını daha da korlayırdı. Bir tərəfdən 
yorğunluq, digər tərəfdən, isti və bədbinlik ucbatından yatsa 
da, qışqırıq səsi ilə birdən-birə oyandı:
-Ey Qureyşlilər! Ey Lüey ibn Qalib oğulları!
Hind dərhal pəncərə önünə qaçıb səsə qulaq asdı. 
Utbənin qızı Hind, sənin başına bunlar da gələcəkdi! Bunları 
da eşidəcəkdin:
-Ey Qureyşlilər! Ey Lüey ibn Qalib oğulları! Soyğun var, 
soyğun! Fəlakət! Fəlakət! Əbu Süfyanın malları məhv oldu! 
Muhamməd və yoldaşları karvanı tutdular! Onları yenidən 
əldə edə biləcəyimizi zənn etmirəm! Toplanın, cəld olun, 
köməyə gəlin!
Hind əlini üzünə vurmağa başladı. Çox keçmədən yerə 
yıxıldı. 
Yoxsa ürəyi getmişdi?
Bəli... Çünki Muhamməd Əbu Süfyanı ələ keçiribsə, o 
zaman onu niyə sağ buraxsın? “Yəqin ki, həyat yoldaşım öldü!”
Daha sonra ayıldı. Başını qatmağa çalışdı. Əyləşsə, 
əsəbiləşir, qalxsa, hirslənirdi.
- 117 -
Hind özünə gəldi. Bir az öncə olanları yuxusunda 
eşitmişdi, yoxsa onlar həqiqət idi? Xeyr, xeyr həqiqətən 
eşitmişdi. Bax, həmin adam xəbəri Məkkədə yaymaq üçün 
bütün məhəllələri, küçələri gəzib, eyni sözləri təkrarlayırdı. 
Dərhal geyinib, səsə tərəf yeriməyə başladı. Qarşıdakı 
vadidən insan seli axırdı. Hind bir an dayandı və daha sonra o, 
səs gələn izdihama tərəf qaçdı. Xəbəri gətirib bütün Məkkəyə 
yayan Qifar qəbiləsindən Damdam ibn Amr əl-Qifarı idi. 
Hər kəsin diqqətini çəkmək üçün dəvəsinin qulağını kəsib, 
köynəyinin önünü və arxasını yırtmış, dəvəsinin katəbəsini5 
tərsinə çevirmişdi.
Hind daxilində bir rahatlıq hiss etdi. Çünki bu qədər 
insan bu fəryad edənə qarşı biganə qalmamış, səsinə səs 
vermiş, buraya toplanmışdılar. Böyük, kiçik, zəif, qüvvətli 
hamı Muhammədə qarşı müharibəyə hazırlaşırdı. Hər kəs 
qarət olunan karvanı qurtarmaq istəyirdi. Qureyşdən hamı bir 
nəfər kimi ortalığa çıxır, gəlməyənlər isə yerlərinə birini tapıb 
göndərirdilər. 
Hind dərhal atasının evinə getdi. Onların bu məsələ 
ilə bağlı nə düşündüklərini anlayacaqdı. Atası Utbə heç 
zaman belə düşüncəli və məyus deyildi. Sanki məyusluq bir 
halqa olub, onu dövrəyə alıb, hərəkətsiz qoymuşdu. Atasının 
qarşısında əyləşən Vəlidlə müharibədə iştirak edib etməməsi 
məsələsini müzakirə edirdilər. 
Vəlid atasından soruşur:
-Müharibəyə getməyəcəyik?
Utbə cavab verir:
5. Dəvənin belinə qoyulub üzərində oturulan palana “katəb” deyilir.
- 118 -
-Bəs qadınlar, uşaqlar? Onları kimə əmanət edək?
Vəlid dedi:
-Önəmli deyil. Biz gedəndən sonra kim gəlib onlarla 
mübarizə aparacaq?
-Bilmirəm. Amma Qureyşin karvanını Muhamməd və 
ona tabe olanlara heç zaman buraxa bilmərik. Səndən bir 
söz soruşmaq istəyirəm; Əgər müharibədə qardaşın Əbu 
Huzeyfə ilə rastlaşsan, onu öldürməyi düşünürsənmi? Və 
bunu edərsənmi? 
Vəlid cavab verdi:
-Muhammədin və ona tabe olanların Qureyşin karvanını 
ələ keçirmələrinə qarşı heç nə etmədən dayana bilmərəm. 
Bu, Qureyşin şərəfi ilə oynamaq və onun insanlarına qarşı 
hörmətsizlik deməkdir. 
-Əgər belədirsə, buna mütləq çarə tapmalıyıq. 
-Əgər elədirsə, onda Qureyşin toplantısına gedək. 
Onların nə düşündüyünü anlayaq. 
Vəlid və Utbə evlərindən çölə çıxdılar, Hind isə olduğu 
yerdə qaldı. Atikənin yuxusu sanki alov olub, bütün Məkkəni 
bürümüşdü. Hər tərəfdən əsən uğultulu külək bu alovu 
durmadan böyüdür, daha ürküdücü hala gətirirdi:
“Ey Məkkəlilər! Üç günə kimi öləcəyiniz yerə qaçın!”
Görəsən yaxında zərərli çıxacaqları müharibə vardı?
Əgər müharibə bir dəfə başlansa, daha sonra dayan-
dırılardı?
- 119 -
Müharibəyə doğru
Beyni müxtəlif düşüncələrlə qarışmışdı. Müxtəlif düşün cələr daima onu narahat edir, rahatlığını 
pozurdu: “Görəsən, yoldaşım Əbu Süfyan necədir? Qureyşin 
ümid bağladığı karvan nə vəziyyətdədir?.. Bu qədər mal-
mülk... Hamısı yox oldu? Müsəlmanlar karvanlarımızı hər 
tərəfdən əhatə elədilər. Əbu Süfyan onların içində məhv 
oldu. Bəni Haşimlilər yoldaşımı öldürdülər... Xeyr, xeyr! Ola 
bilməz! Öldürmədilər! Əbu Süfyan karvanın başçısıdır, onu 
öldürmədilər, əsir alıblar... Görəsən Əbu Süfyan kimi birisi 
əsir alınarkən qolları bağlananda, əlini irəli uzadanda nə hiss 
etdi! Bəlkə də qollarını bağlamağa icazə vermədi? Məkkənin 
həyatı olan bu qorxunc sərvət... Deməli, bu sərvət Evslilərin və 
Həzrəclilərin arasında bölüşdürüldü? Sən, ey Əbu Huzeyfə... 
Mənim öz xalqına xeyri dəyməyən qardaşım... İndiyə kimi 
bizə bu qədər biganə qalmağının ziyanı olmamışdı. Bir gün 
isə gəlib əmin oğlu Əbu Süfyanı əsarətdən qurtarmaq dərdinə 
düşəcəksən... Ya Rəbbim! Ya Rəbbim! Görəsən, başım 
partlayır? Mənə nə olur!..”
Hind əsəbindən partlamaq üzrə ikən atası Utbə 
və əmisi Şeybə gəldilər. Hind özündən asılı olmayaraq 
onlara gülümsədi və dərhal onlara tərəf qaçdı. Bir an belə 
dayanmadan qardaşı Vəlidin vəziyyətini soruşdu. Sonra dedi:
- 120 -
-Bənu Kinanə ilə nə etdiniz? Bir anlaşmaya gələ 
bildinizmi? 
-Bizə Müdlic qəbiləsindən Süraka ibn Cuşum gəldi və 
dedi ki: “Ey Qureyşlilər! Mənim qəbiləm içindəki şərəf və 
etibarımdan xəbəriniz var. Əgər Kinanə oğulları sizə pislik 
eləsələr, mən sizin qonşunuzam.” Əlbəttə, bu sözlərdən sonra 
atan iftixar hissi keçirdi. 
Hind atasının sözünə öz fikrini əlavə edərək dedi:
-Yəqin buna görə atam müharibəyə hazırlanır... Qalxan-
larını çıxarır...
Hindin intiqam duyğusu bir anda qabardı. Bütün işlərini 
bir tərəfə atıb atasının müharibə hazırlığına kömək eləmək 
üçün ona kömək etməyə getdi. Qalxanların zədələnmiş 
yerlərini düzəltdi, qılıncları silib təmizlədi, itilədi. Onlar 
müharibə hazırlığına başlayarkən birdən xidmətçiləri Addas 
gəldi. Evin həyətinə bütün silahlar, müharibə alətləri yığılmış, 
hazırlıq gedirdi. Onun ağaları Utbə və Şeybə də bu işdə onlara 
kömək edirdilər. 
Addas gördüyü mənzərə qarşısında təəccüblənərək 
soruşdu:
-Nələr görürəm? Bu hazırlıq nə üçündür?
Utbə cavab verdi:
-Sən Taifdə ikən ona üzüm ikram etdiyin adam var idi. 
Onu xatırlayırsanmı? 
-Bəli.
Utbə və Şeybə ikisi birdən dedilər:
- 121 -
-Bax indi onunla müharibəyə gedirik. 
Addas bu xəbəri eşidəndə özünü cilovlaya bilmədi və 
ağlamağa başladı. Utbə və Şeybə soruşdular:
-Niyə ağlayırsan? 
Titrək bir səslə cavab verdi:
-Bu işdən əl çəkin, müharibəyə getməyin. Vallah o, 
Peyğəmbərdir!
Orada olan Vəlid atasının və əmisinin yerinə cavab 
verdi:
-Lata and olsun ki, o adam peyğəmbər olduğunu söy-
ləyərək səni aldadıb. 
Utbə köləsi Addasın sözünə əhəmiyyət vermədiyini onu 
məsxərəyə salaraq söylədi. Ancaq onun sözlərini dinlərkən 
dedikləri qəlbini sanki oxla vurulmuşcasına dəlib keçmişdi. 
Bir az dayanandan sonra qardaşına dönüb dedi:
-Necə düşünürsən, Şeybə, bəlkə fal oxuna gedib 
şansımızı yoxlayaq?
-Qardaşım, düz deyirsən. Ancaq fal oxları bizim intiqam 
almağımıza mane olarmı? Birdən mənfi cavab çıxsa, məyus 
olacağıq.
Əmisinin bu sözündən sonra Vəlid dedi:
-Üməyyə ibn Xələf, Zəma ibn Əsvəd və Umeyr ibn 
Vəhbin fal oxlarına getdiklərini eşitdim, hamısına da 
“getməyin” cavabı çıxıb. 
Qardaşının sözünə əlavə olaraq Hind dedi:
- 122 -
-Mən də eşitmişəm ki, Əbu Süfyan Famdamı Qifariyi 
göndərərkən Qureyşin fal oxlarına inanmamasını tövsiyə 
edib. 
Bundan sonra Utbə dedi:
- Cavab nə çıxırsa çıxsın, gedib fal oxunu çəkəcəyik!
Utbə və Şeybə ox çəkmək üçün evdən çıxdılar. Vəlid isə 
silahları təmizləmək üçün evdə qaldı. Utbə və Şeybə evdən 
ayrılandan sonra Vəlidin yaxın dostu Abbas onun ziyarətinə 
gəldi. Araları çox yaxşıydı.
Vəlid Abbasdan soruşdu:
- Abbas, bu hərəkətimizə nə deyirsən, əziz dostum?
- Mən istəməyərək qatılıram. Atikənin yuxusunu 
xatırlayırsan? 
Vəlid cavab verdi:
- Qadınlar nə vaxtdan bəri bizim müharibəyə gedib 
getməməyimizə qərar verirlər?
- Əziz dostum Vəlid, əgər mənim fikrimi soruşursansa, 
məncə, bu iş Qureyş üçün yaxşı olmayacaq. Ancaq bu 
müharibəyə qatılmaqdan başqa çarəmiz yoxdu.
Ordu hazırlanıb Yəsribə doğru yola çıxdı. Hind sanki 
qəlbinin yerindən çıxarılıb ordu ilə bərabər müharibəyə 
getdiyini hiss edirdi. O, atası, qardaşı və əmisi ilə vidalaşarkən 
onlarla bərabər getməyi çox istəyirdi! Vidalaşarkən qardaşını 
əlindən buraxmaq istəmirdi. Ancaq yola çıxmaq lazım olduğu 
üçün qardaşı zorla əlini onun əlləri arasından çəkib yoluna 
davam etdi. Bu ana qədər gəlib gedən qonaqları, ziyarətçiləri, 
- 123 -
qohumlarını yola salmaqla başını qatırdı. Ordu üfüqdə yox 
olandan sonra qəlbindəki bu sıxıntı və üzüntüdən necə 
qurtulacaq, necə rahatlayacaqdı?
İçindəki qorxu haradan gəlirdi? Qureyş ordusu silahla 
təchiz olunmuşdu, sayları çox, müharibə hazırlığı da hamıdan 
üstün idi. Yəsrib bütün ordularını səfərbərliyə alsa, bütün 
əhalisini meydana çıxarsa belə, sayları onların ordusunun 
yarısı qədər belə deyildi!
Hind bu sözlərlə özünə təskinlik verərək, rahatlanmağa 
çalışırdı. O, öz-özünə dedi: “Bəli, Yəsribin bütün əhalisi cəm 
olub gəlsələr, yenə də Qureyşin ordusunun yarısı qədər belə 
deyillər. Amma yenə də necə düşüncəsizlik edib atamdan 
müharibəyə qatılmaq üçün icazə almadım! İndi gedim bir az 
oğlum Müaviyə ilə danışım. Bəlkə, onunla danışdıqdan sonra 
bunları bir az unudaram.”
Artıq Müaviyə dəliqanlı olmuşdu. Çox ağır xasiyyətli 
davranırdı. Anası dayanmadan bütlərin adını çəkib onlardan 
yardım istəyirdi. Müaviyə isə anasının bu sözlərinə qarşı biganə 
idi, bu ona maraqlı gəlmirdi. Anası Müaviyənin müharibəyə 
gedən qohumları haqqında nə düşündüyünü öyrənməyə 
çalışsa da, oğlunun soyuqqanlı davranışı onu əsəbiləşdirirdi. 
Ancaq yenə də qəzəbini daxilində saxlayırdı. Müaviyə isə 
dayanmadan anasına onların müharibəyə getməmişdən 
qabaq fal oxlarından mənfi cavab almaqlarına baxmayaraq 
hansı məntiqsizliklə müharibəyə qatıldığını soruşurdu. Anası 
isə oğlunun bu sualına heç zaman cavab vermir, mövzunu 
başqa istiqamətə çevirməyə çalışırdı, Müaviyə isə eyni şeyi 
yenidən soruşurdu, belə olanda Hind susub cavab vermirdi. 
- 124 -
Ancaq bu susqunluğunun ardında beynində dolaşan müxtəlif 
fikirlər onu pərişan etmişdi. 
Bəli, Hindin işi çətin idi. Çünki ən çox sevdiyi və 
gələcəyini parlaq gördüyü yeganə oğlu belə bir çətin zamanda 
anasına dəstək olmurdu. Ordu artıq yarı yolu qət etsə də, 
Müaviyə davamlı olaraq onların getməsinin axmaqlıq 
olduğunu söyləyirdi!
“Müharibə niyə baş verdi! Niyə belə oldu? Məkkəni 
dağıdacaq və bəlkə bir daha əvvəlki vəziyyətinə gətirməyəcək 
bu müharibə hansı fitnənin nəticəsi idi? Əgər Muhammədə 
dəyib toxunmasaydılar, o da öz çağırışına davam etsəydi, o 
zaman o da istədiyini anlatsaydı kimə nə zərəri olacaqdı? 
Cəmiyyətin içində ona tabe olanlar digərləri ilə bərabər 
yaşasaydılar kim nə itirəcəkdi? Amma indi atası və əmisi 
oxlardan mənfi cavab çıxmasına baxmayaraq, istəməsələr də 
müharibəyə qatılmışdılar. 
Xeyr, xeyr...Bütün bunların səbəbi Muhammədin 
onların tanrılarını heçə sayması idi. Tək Tanrı? Yox, bu qədər 
tanrını buraxıb tək Allaha sitayiş etmək olmazdı. Bundan 
başqa, cəmiyyəti idarə edən adamların axmaq olduqlarını 
söyləməsi... Həmçinin, bütlərə sitayiş edən babalarının 
da eyni cürə axmaq və düşüncəsiz olduğunu Muhamməd 
həmişə deyirdi. Yox, bunlara göz yummaq olmaz... Buna görə 
müharibə lazımdır... Ancaq Hind atası, əmisi, qardaşı və bütün 
yaxınları, həmçinin bütün Qureyşlilər müharibəyə qatılmış 
ikən Məkkədə necə rahat oturacaqdı? Bundan başqa Hübel, 
Lat, Uzza... Onların faydasız olmaları mümkündürmü? Yox, 
bu heç zaman belə ola bilməz! Amma Muhamməd bunların 
xurafat olduğunu söylədi. Bunlara səcdə edənlərin də axmaq 
- 125 -
olduqlarını, çəkinmədən vurğuladı. Yox, bütün bunları qəbul 
edə bilmərik! Onların kökünü kəsməliyik! Muhamməd və 
onun adamları yer üzündə sığınacaq yer tapmamalıdırlar!
Bəs qardaşım? Qardaşım Əbu Huzeyfə? Onu da 
öldürməliyik? Əbu Huzeyfə kimi birisinin Muhammədə 
inanmış olması... Tanrım, bu necə böyük bir fəlakətdi! Bu 
qədər ağıllı bir adam necə olub gedib Muhammədə uydu. 
Yəqin ağlı başından gedib. Bəli, ona görə! Yoxsa ona uyması 
mümkün deyildi.
Ancaq tək o deyil ki. Muhammədə inanan çoxlu insan 
var... Məsələn, başda Əbu Bəkr... Daha sonra Osman, Ömər, 
Həmzə, Ubeydə ibn Haris... Bütün onlar məgər ağılsızdırlar? 
Bəs bunları niyə xatırladım? İndi bunlar haradan ağlıma 
gəldi? Yenə Həmzə, Ubeydə, Bəni Haşimdən Əli... Onların 
Muhammədə itaət etməsini mühakimə etməməliyik. Ancaq 
Osmana nə olub? Xalid ibn Səid, qardaşım Əbu Huzeyfəyə... 
On lar bütün Bənu Əbdişəmsin yekdilliklə qəbul etdiyi fikir-
dən necə yayınıb öz başlarına qərar qəbul edib ayrılıb getdi-
lər? Bax, onları yaxşıca tənqid edib cəzalandırmaq lazımdır. 
Amma bu müharibədir, burada zarafat olmaz. Sabah birdən 
eşidərəm ki, qardaşım Əbu Huzeyfəni öldürüblər. Mən buna 
dözə bilmərəm! Qardaşımın canı daima sağ olsun!
Bəs yoldaşım Əbu Süfyan? Görəsən, az sonra, bir neçə 
gün sonra, bir müddət sonra və ya nə vaxtsa üst-başı qana 
bulaşıq olsa belə, gələrmi? Xeyr, xeyr! Bu ola bilməz! Qoy 
qardaşım və Əbu Süfyan daima yaşasınlar... Muhamməd və 
adamları ölsünlər! Bu müharibəni onlar başlatdılar, xüsusilə 
- 126 -
də Muhamməd! Onlar tanrılarımızı qəzəbləndirdilər. İndi o 
və adamları məğlubiyyətlə qarşılaşacaqlar. 
Bəs atam Utbə? O, Qureyşlilərin əksəriyyəti kimi 
deyil. Mənim atam ağıllıdır. Bəlkə də şəxsi məziyyətlərini 
göstərib müharibənin qanla nəticələnməsinin qarşısını 
alıb, qan tökülmədən işi sülhlə həll edər. Razılığa gələrlər. 
Mənim atam Əbul-Hakəmin durmadan aranı qatmasına 
baxmayaraq doğru düşünüb qərar verəcəyinə əminəm. Bəli... 
Atam məsələ qarışmadan bunu həll edəcək. Bəlkə də elə 
olar ki, bütün müsəlmanlar bu müharibədən dərs çıxarar, 
bir daha Qureyşin karvanına, malına, mülkünə əl uzatmağı 
ömrləri boyu düşünməzlər. Bəs Bənu Mahzum... Hələ Əbul-
Hakəm (Əbu Cəhil)! Bu adam müharibədən əl çəkəcək? Heç 
inanmıram. Əgər müharibə başlansa hamını, hər şeyi məhv 
edəcək. Əbdümənaf, Bəni Haşim və Əbdüşəmsə istədiyini 
etdirmədən ürəyi soyumayacaq. Ancaq yenə də sonda 
yoldaşım Əbu Süfyan Məkkənin rəisi olar. Ona qarşı çıxa 
biləcək rəqib qalmamış olar. 
Xeyr, xeyr... Müharibə olmasın! Atam, qardaşlarım, 
əmim... Və bütün yaxınlarım... Hamısı sağ olsunlar... 
Müharibə istəmirəm. Müharibəni istəmirəm!” 
Analarının bu dərin düşüncələrə qapılması uzun çəkmiş 
və o, ev işlərini unutmuş, uşaqları isə acından ağlamağa 
başlamışdılar. Hind dərhal durub yemək bişirməyə başladı. 
Öz-özünə: “Həm bir az başımı qataram,” - dedi.
Ancaq daxilindən keçən qarışıq duyğular onun bir 
dəqiqə belə olsun rahatlamasına imkan vermirdi.
- 127 -
“Hind, bir az səbirli ol! ”
Günlər yenə keçmək bilmirdi. Hindin düşüncələri durmadan artır, düşüncələriylə bərabər sıxıntısı da 
çoxalırdı. Görəsən, onun yoldaşı Əbu Süfyan, atası, əmisi və 
qardaşlarından heç birindən xəbər gəlməyəcəkdi? Görəsən 
Hind qəlbini az da olsa rahatladacaq bir xoş xəbəri eşitmədən 
öləcəkdi?
“Eh, bu Atikənin yuxusu... Bütün bunlar onun 
yuxusundan dolayı bizim başımıza gəldi. Bu qadın bu yuxunu 
niyə gördü?! Hələ yuxusundakı uğursuz adamın dediklərinə 
bax:
-Ey Məkkəlilər! Üç günə kimi öldürüləcəyiniz yerə 
gedin!
Daha sonra Əbu Kubeys dağından yuvarlanıb parçalanan 
qaya... O qayanın hər parçasının Məkkənin bir evinə girməsi...
Tanrım, dəli olacam! Rədd olsun bu yuxular! Rədd olsun 
bu düşüncələr! Ata, əmi, qardaşlarım, haradasınız! Kömək 
olun tanrılarım! Böyük Hübel! Kömək elə. Bu qarmaqarışıq 
düşüncələri məndən uzaqlaşdır!
Bəli, Qureyşlilər məğlub olmayacaq. Heç kim onları 
məğlub edə bilməz! Çünki, Qureyşlilər tanrılarımızı qorumaq 
üçün mübarizə aparırlar. Bir dəfə atam Utbə demişdi. Allah 
Qureyşə bir dəfə kömək etməmişdimi? Nə vaxt ki, fillərdən 
- 128 -
ibarət ordu Kəbəni dağıtmaq üçün gəlmişdi... Atam bunları öz 
gözü ilə görmüşdü. Allah o vaxt Qureyşə necə kömək etdiysə, 
bu gün də elə kömək edəcək! Amma... Bu düşüncələr tanrım, 
haradan ağlıma gəlir?
İşin qəribə tərəfi odur ki, Muhamməd də, ona inananlar 
da Kəbənin əzəmətini qəbul edirlər, ona qiymət verirlər... 
Qureyşlilər də qiymət verir... Amma Muhamməd Kəbəni 
uçurtmaq üçün gəlmir ki, Tanrı onları məhv etsin. İndi 
məsələnin necə olacağını bilmək çətindir. Amma Qureyşlilər 
tanrılarımızı qorumaq üçün müharibəyə getdilər. 
Rədd olsun bu düşüncələr! Yoxsa məni öldürəcəksiniz? 
Tanrım... Nə zaman bu sıxıntılardan qurtulacağam? Qureyş 
ordusunun buranı tərk etməsindən iyirmi bir gün keçir... Hələ 
də xəbər gəlməyəcək? İçim parçalanır... Bənu Zührə qayıdıb 
gəldi. Onlar Muhammədin dayıları tərəfdəndir. Bəlkə yolun 
yarısında Muhammədə qarşı mübarizə aparmaqdan vaz 
keçdilər. Onların geri dönməsinə təəccüblənmək yersizdir, 
çünki onlar Muhammədin qohumlarıdır. Amma Bənu Adiy də 
qayıtdı. Onlar niyə qayıdır? Onlar da Ömərin qohumlarıdır.. 
Yəqin Ömərə qarşı mübarizə aparmaq istəmədilər!”
Hind təzə xəbər eşitmək üçün Məkkənin küçələrini 
gəzməyə çıxdı. Bəlkə birinə xəbər gəlibsə ondan nə isə eşidər... 
Ancaq bu, mümkündürmü? Əgər belə bir xəbər gəlsəydi, 
dərhal həmin məlumat bütün Məkkənin küçələri boyu 
yayılardı.
Baldızı Ümmü Cəmilin həyat yoldaşı Əbu Ləhəbgilə 
getdi.
- Qureyş ordusundan bir xəbər yoxdur? - dedi.
- 129 -
Əbu Ləhəb Hində bunları söylədi:
- Qureyşlilər yola çıxıb bir az məsafə gedəndən sonra 
atan Utbə ilə əmin Şeybə bir az geri qaldılar. Utbə dedi 
ki: “Atikənin yuxusu haqqında nə düşünürsən? Hər dəfə 
xatırladıqca qəlbim ürpərir.” Əmin də bu röyanı heç zaman 
unutmadığını atana söyləyir və davamlı aralarında bunu 
təkrarlayıb dururdular. Onların buna görə geri qalmasına 
əsəbləşən Amr İbn Hişam (Əbu Cəhil) onlara yaxınlaşıb 
soruşdu: “Daha nəyi müzakirə edirsiniz? Gəlin!” Atanla əmin 
dedilər ki: “Atikənin yuxusu haqqında danışırıq...” Amr İbn 
Hişam dedi: “Nədir bizim bu Əbdülmüttəlib oğullarından 
çəkdiyimiz! Kişilərinin peyğəmbərliyi yetmirmiş kimi 
qadınları da başımıza peyğəmbər oldu!” Atan Utbə ona 
dedi: “Əlbəttə, aralarında qan qohumluğu var. Bir-birlərinə 
yaxındırlar, buna təəccüblənmək olmaz...” Əmin Şeybə 
atandan soruşdu: “Nə deyirsən, geri dönək?” Amr İbn Hişam 
atanın cavab verməsinə macal vermədən dedi: “Yola çıxandan 
sonra indi geri qayıdacaqsınız? Öz oymağınızın üzünü qara 
edəcəksiniz?!. Bunu özünüzə necə yaraşdırırsınız?”
Almadığınız intiqamı ortada qoyub kürəkəniniz Əbu 
Süfyanın şərəfinin necə çeynənməsinə baxacaqsınız? Sizin 
Muhamməd və onun adamlarının qarşısına çıxacaq qədər 
cəsarətiniz yoxdur? Vallah, yox... Bu heç zaman ola bilməz. 
Baxın, mənim nəslimdən burada yüz səksən adam var. Mən 
onları haraya istiqamətləndirsəm oraya gedəcəklər.”
Hind bu sözləri qəlbindəki qarmaqarışıq duyğuların 
sədası altında eşitdi. “Görəsən, atam geri dönərmi? Əmim 
də onunla bərabər gələrmi?” deyə düşünərək, köks ötürdü. 
Bu arada Əbu Ləhəb də alnındakı təri sildi. O, baş verənləri 
- 130 -
söyləmək istəsə də, birdən-birə dayandı. Hind bundan 
şübhələnib ona qışqırdı:
-Bəs sonra? Sonrasını de! Dayanma!
-Atan və əmin ona dedilər ki: “Özünü də, bütün 
Qureyşi də məhv etdin!” Əlbəttə, Amr İbn Hişam bu sözləri 
eşitdikdən sonra daha atanla əminin yanında dayanmayıb 
getdi. O, uzaqlaşandan sonra atan əminə dedi: “Bu çox 
uğursuz adamdır. Həm də bu şərəfsiz adamın Muhamməd 
ilə uzaqdan-yaxından heç bir qohumluğu yoxdur. Bizim 
isə Muhamməd ilə qohumluğumuz var. Gəl biz bu adamın 
sözünə daha qulaq asmayıb geri qayıdaq! Qoy, arxamızca 
nə deyirsə desin...” Əmin dedi: “Vallah, qardaşım, indi biz 
qayıtsaq bu bizə ömür boyu ləkə olar. Yenə səfərə qatılmamış 
olsaydıq... Ancaq artıq səfərə qatılmışıq...” Əmin bu sözləri 
deyəndən sonra istəksizcəsinə yoluna davam etdi. 
Hind Əbu Ləhəbdən soruşdu:
-Ancaq mən sənin niyə belə qəzəbli olduğunu başa düşə 
bilmirəm. Sən niyə bu qədər əsəbisən? 
Əbu Ləhəb cavab verdi:
-Çünki, atan Qureyş ordusunu hazırlayıb yola düşəndən 
sonra az qala bizi biabır edəcəkdi...
Hind Əbu Ləhəbə ona ox kimi batacaq sualını verməkdə 
gecikmədi:
-Bəs sən niyə qayıtdın, buradasan? Niyə Lata və Uzzaya 
kömək etmək üçün kişi kimi müharibəyə qatılmadın? Bax, 
qınadıqlarının hamısını özün eləmisən... Hətta mən belə 
müharibəyə getmək istəyirdim. Amma vaxtında atamdan 
- 131 -
icazə almaq yadıma düşmədiyinə görə indi burada kədərdən 
yanıram...
Əbu Ləhəb bir anda sanki başına qaya düşmüş kimi 
oldu... Bəli, sanki alnını böyük bir qayaya vurmuşdu. Burnunu 
qaşıyaraq cavab verdi:
-Bəs Atikənin yuxusuna nə deyəcəksən? Səfərə çıxsam 
nə ilə qarşılaşacağımı bilirəm...
Hind dedi:
-Bu sizin uğursuzluğunuzdu... Bəni Haşimin özü ilə 
gətirdiyi uğursuzluqdu...
Əbu Ləhəb:
-Bəs yaxşı, ey Hind, sən Cüheym ibn Saltın yuxusunu 
eşitmədinmi?
-Allah qorusun... O nə görüb?
Əbu Ləhəb Cüheymin gördüyü yuxunu danışmağa 
başladı. Əlbəttə, bunu söyləməklə o, Hindin söylədiyi, 
qüruruna toxunan sözlərə cavab vermək istəyirdi:
- Cüheym mənə belə dedi: “Bunu yuxu ilə oyanıqlıq 
arasında gördüm. Görürəm ki, mənə doğru bir adam atıyla 
gəlir. O mənə dedi ki: “Utbə ibn Rəbia ilə Şeybə ibn Rəbia 
öldürüldülər...” 
Hind bu yuxunu eşidəndə rəngi qaçdı. O an hiss etdiyi 
kədərdən özünü yerə atmaq istədi. Ancaq Hind belə edərdisə 
Əbu Ləhəbin qarşısında özünü pis vəziyyətdə qoyardı, 
dişlərini sıxıb özünü cilovlamağa çalışdı.
- 132 -
Əbu Ləhəb Cüheymin yuxusunu nəql etməyə davam 
etdi: “Utbəylə Şeybədən əlavə, Zema ibn Əsvəd, Ümeyyə 
ibn Xələf, Əbul-Buhturi, Əbul-Hakəm (Əbu Cəhl) də 
öldürüldülər. Süheyl ibn Amr əsir düşdü, Haris ibn Hişam 
qardaşından qaçdı.”
Hind hiddətlə qışqırdı:
-Yalandı! Bu qədər uydurma ola bilməz!
Əbu Ləhəb cavab verdi:
-Mən sənə onun yuxusunu deyirəm. Bu qədər narahat 
olma, bunlar sadəcə yuxudu. Qureyşlilər Cüheymə dedilər 
ki: “Ey Cüheym, şeytan səninlə oyun oynayıb... Sabah 
bu gördüklərinin ziddinin həqiqət olacağını görəcəksən. 
Muhamməd və onun ən yaxşı adamlarının öldürüldüyünü, 
əsir düşdüklərini sabah eşidəcəksən!..”
Hind onu dəstəklədi:
- Bəli, bəli... Qureyş doğru deyir... Bu gerçəkdir...
Əbu Ləhəb Hindən əl çəkmək istəmirdi:
-Amma bilirsən ki, atanla əmin geri qayıtmaq istəyirdilər. 
Cüheymin yuxusunu Məkkədən çıxmamışdan qabaq özləri 
də eşitmişdi. Onlar bu yuxunun qorxusundan geri qayıtmaq 
istəsələr də, Əbul-Hakəm onların şəxsiyyətinə toxunan sözlər 
söylədiyinə görə qayıtmayıb çarəsiz yola davam etdilər. 
Hind eyni sözləri təkrar etdi:
- Kim nə deyirsə desin! Qureyş Məkkəyə qalib olaraq 
qayıdacaq! Sən bunu belə bil!
- 133 -
Hind əsəbiləşib evə qayıtdı, ayaqları yerimirdi, zorla 
addımlayırdı. Yolüstü Kəbəyə gəldi. Muhamməd və onun 
yoldaşlarına qarşı tanrılarından yardım istədi. “Nə olar 
Qureyşə yardım edin, Muhammədin qarşısında onları 
məğlub etməyin!” dedi.
Ancaq nə etsə də, nə söyləsə də içindəki alovu söndürə 
bilmirdi. Artıq qəlbinə qorxu düşmüşdü. Bəlkə bir az 
yata bilsə, acılarını unudacaq və bir az sakitləşəcəkdi. Bu 
düşüncələrlə yatağına uzandı. 
Ancaq uzandığı yataq sanki daha əvvəllər yatdığı yataq 
deyildi, elə bil tikanlarla döşənən bir yerdə idi. O, yatağında 
hansı tərəfə dönsə də tikanlar sanki onun qəlbinə batır, 
ölmədən onu öldürürdü. Belə vəziyyətdə o necə yata bilərdi? 
Belə vəziyyətdə bu imkansız idi. Həm də o, dərin yuxuya 
gedə bilmirdi. Yatmaq istəyən kimi yuxusu qaçırdı. Ancaq 
bütün bunlara baxmayaraq indi qəlbində duyduğu iztirabı 
uşaqlarından gizlətməyə çalışırdı. O, öz-özünə deyirdi: 
“Müaviyəm və digər uşaqlarım mənim qəlbimdəki iztirabı 
hiss etməməlidirlər. Əgər bu duyğunu indidən hiss etsələr, 
onların həyatda dayanmaq qüvvəsi qalmayacaq...” 
Ancaq Müaviyə nə edirdi? Gəlib anasına gülümsəyirdi. 
Əgər anası uşaqlarıyla bu məsələləri bölüşmürdüsə, Müaviyə 
də onun istədiyi kimi davranıb bu məsələlərə girmirdi.
- 134 -
Dərəni basan qan
Bir neçə gün idi ki, yuxusuz gəzən və daxilindəki dərin iztiraba görə qıvrılan Hind, artıq gücü 
tükəndiyinə görə yuxuya dalmışdı. Bəlkə yatmasın? Artıq 
buna gücü yox idi. Yatanda isə iztirabdan qurtulsa da, qorxulu 
yuxulardan qurtula bilmirdi: “Qarşısındakı böyük dərələr 
qanla dolmuşdu...”
Birdən-birə yatağından durdu, gözlərini açdı. Öz-özünə 
dedi: Görəsən, ağlımı itirmişəm? Amma yox, düşünə bilirdi, 
bəs bu yuxu nə idi? 
“Bəlkə Muhamməd qalib gəlib, Qureyşlilər isə məğlub 
olmuşdular? Yox, belə ola bilməz... Çünki Qureyşlilər hər 
şeyləri toplayıb dağlara, dərələrə dolacaq qədər qoşunla 
getmişdilər. Həm Qureyş tanrıları Uzza və Hübeli qoruyacaq, 
onları müdafiə edəcəkdi. Ancaq Muhammədə gəldikdə isə 
bu adam bütün doğmalarının dinini tərk edib onları pərişan 
etmişdi. Həm də onunla bərabər müharibəyə gələnlər... 
Yəsribin yoxsulları... Kölələr... Heç nəyi olmayan fəqirlər... Ac 
və kimsəsiz insanlar... Onlar Qureyşin yanında qələbə qazana 
bilərdilər? Xeyr, bu ola bilməz!..”
Bəs içimə bu sıxıntılar haradan düşdü? Zəfər xəbəri 
mütləq gələcək, buna şübhəm yoxdu. Ən gözəl qiyafələrimi 
geyinib atamı, əmimi, qardaşımı və digər yaxınlarımı 
- 135 -
qarşılayacağam! Çünki onlar Muhammədə heç zaman 
unutmayacağı dərs verib geri qayıdacaqlar. Həm də ona bir 
daha “Qureyşin heç nəyinə toxunmaması xəbərdarlığı”nı edib 
gələcəklər. 
Bir az sakitləşdi. Daha sonra yenidən yatağına qayıtdı. 
“Bir az da istirahət edim” dedi. Neçə vaxtdır ki, Onu içdən-içə 
gəmirib bitirən bu acıların arxasınca nəhayət qara xəbərlərlə 
dolu olan səhər gəlib çatdı...
Huzaa qəbiləsindən Haysuman ibn Habis Məkkəyə 
birinci gəlmişdi və Bədrdə yaşananları söyləyirdi. Hər kəs onu 
dövrəyə alıb qulaq asırdı. Hind ortalığın qarışdığını görüb 
dərhal küçəyə çıxdı. İzdihama yaxınlaşıb ona qulaq asmağa 
başladı:
-Utbə ibn Rəbiə və qardaşı Şeybə ibn Rəbiə 
öldürüldülər... Haccacın iki oğlu Nübeyh və Münəbbih, Əbul-
Hakəm Amr ibn Hişam (Əbu Cəhil) da öldürüldü...
Hind bu anda damarlarında axan qanın gözlərindən 
fışqıracağını hiss etdi. Bir anda gözləri qaraldı, əlləri ilə üzünü 
örtdü, ağlı başından getdi. Bu eşitdiyi də nə idi! Atası ilə 
əmisinin ölüm xəbəri idi?
Qulaq asanlar içərisində olanlardan Safvan ibn Ümeyyə 
dərhal yerindən durub qışqırdı:
-Bu adam nə danışdığını bilmir! Bədrlə bağlı nə 
soruşursunuz, gəlin məndən soruşun!
Halbuki Safvan Bədrə getməmişdi. Onun atası Ümeyyə 
ibn Xaləf müharibəyə qatılmışdı, onun ölüm xəbərini 
eşitməmək üçün bu kimi sözlərlə özünə təskinlik verməyə 
- 136 -
çalışırdı. İnsanlar onun sözünə etibar etmədilər, oradakılardan 
biri soruşdu:
-Safvan ibn Ümeyyə haqqında nə bilirsən? 
Haysuman cavab verdi:
-Bəli, bu adam Məkkədə qaldı, ancaq atasını və 
qardaşlarını ölülər arasında gördüm. 
Oradakılar Haysumanın doğru danışdığını başa 
düşdülər. O, yalan danışmırdı, gördüyünü söyləyirdi.
Hind önə atılaraq soruşdu:
-Vəlid ibn Utbədən xəbərin varmı? (Qardaşı haqqında 
soruşur)
Haysuman cavabladı:
-O, atası və əmisi ilə birlikdə öldürüldü. 
Hindin daha orada dayanmağa taqəti yox idi, dəli kimi 
qaçaraq evinə döndü. Bərkdən qışqırmaq istədi. Ancaq ətrafda 
insanlar olduğu üçün bu hərəkəti etmədi. Çox çətinliklə evinin 
yolunu tapdı, ayaqları bir-birinə dolaşmışdı. Görəsən Hind 
yaşayırdı, yoxsa yuxu görürdü? Gözlərini ovuşdurdu. Xeyr, 
o yuxu görmürdü, oyaq idi. Neçə gündü qaçmağa çalışdığı 
fəlakət başına gəlmişdi... İndi aldığı qara xəbər, neçə gündü 
qəlbini sıxan qorxulardan daha betər idi. Qardaşı, atası, əmisi. 
Həm də hamısı bir dəfəlik və heç bir zaman geri dönməmək 
şərti ilə yox olmuşdular. Bütün bunlar Əbdülmütəllib oğlunun 
(Muhammədi nəzərdə tutur) ucbatından idi! 
Ancaq Hindin xidmətçiləri bu xəbərin yalan olduğunu 
söyləyərək, ona təskinlik verməyə çalışırdılar. Onlar deyirdi: 
- 137 -
“Bu Haysuman dedikləri adam dəlidir. Onun başı işləmir. 
Yalan danışır. Daha Qureyş ordusundan heç kim Məkkəyə 
qayıtmayıb. Əgər bu insan da onlarla bərabər müharibəyə 
qatılmış olsaydı, necə onlardan əvvəl Məkkəyə gəlib 
çatardı? Onun dediklərinə inanma... Ordu qayıtsın, həqiqəti 
öyrənərik. Sən əvvəl həqiqəti öyrən, ondan sonra lazım olsa, 
məyus olarsan...”
Onların bu sözü Hindi bir az rahatlatdı. Bəlkə, gələcəkdə 
kimsə xəbər gətirər və onun söylədiklərinin yalan olduğunu 
isbatlayardı. O axşamı necə keçirdiyini bilmədi, nə gözünə 
yuxu gəldi, nə də yata bildi. Bir müddətdən sonra ona Əbu 
Süfyanın gəlməsi xəbəri çatdı. Hind cəld Əbu Ləhəbin 
yanına getdi. Əbu Ləhəb başını sarımışdı, yarasından axan 
qan sarığının üstündə qurumuşdu, ondan bir şey soruşmaq 
istəmədi. Gedib Ümmü Cəmillə danışmaq istəsə də, onun 
da danışacaq əhvalının olmadığını gördü. Daxilindəki qəzəb 
və kin üzündən oxunurdu. Başa düşdü ki, Əbu Süfyan gəlib. 
Doğrudanmı? Bəli. Həqiqətən, o gəlib və Məkkə xalqına bunu 
demişdi:
-Sizə and verib deyirəm ki, elə biri ilə qarşılaşmadıq 
ki, boynumuzu qabağa uzadaq, onlar da istədikləri kimi bizi 
öldürsünlər! Heç kim bizə yaxınlaşıb əsir almadı! İçimizdə 
qınanılacaq heç kim olmadı. Ancaq göylə yer arasında ağ 
atlara minən ağ adamları gördüm. Onları da xatırlamağa 
dəyməz. Onlar haqqında danışmağa ehtiyac yoxdu!”
Ağ adamlar? Deməli, həqiqətən, məğlubiyyət olub... 
Məkkəlilər ölənləri və əsirləri bilmək üçün ard-arda adamlar 
göndərməyə başladılar. Yas tutan qadınlar da yola çıxdılar. 
- 138 -
Mərsiyələr bir-birini sıraladı. Qureyşlilər ölənlərə mərsiyə 
oxuyurdular. 
Bu matəm ab-havasında Hind iradəsini itirməməyə 
çalışırdı. Qəlbində yatan kinini daha da alovlandırırdı. Gələn 
xəbərlərin hər birini ən kiçik xırdalığını qaçırmadan izləyirdi: 
“Bəni Haşimin aslanı Əbdülmüttəlibin oğlu Həmzə 
Hindin atasını və əmisini, Bəni Haşimin gənclərindən Əli 
Hindin qardaşı Vəlidi öldürmüşdü...”
Yollarda gəzən ağı oxuyan qadınlar Mahzum oğullarına 
mərsiyə oxuyurdular. “Bənu Mahzumun qəddarı Əbul-
Hakəm Amr ibn Hişam (Əbu Cəhil) öz qardaşı As İbn 
Hişamı öldürəndən sonra öldürülmüşdü... Daha sonra 
Bənu Mahzumdan Əbu Kays ibn Fəkih də öldürülənlərin 
arasında idi... Hindin qulluqçuları Fəkihin Hinddən olan 
oğlunun öldürüldüyünü bildirdilər. Bəli, Hindin oğlu Əbu 
Kays da öldürülənlərin arasında idi. Hind səhərə yaxın özünü 
itirmişdi. Gözlərindən yaş yerinə qan axır, içindəki əzab 
durmadan alovlanıb onu dağlayırdı. 
Qureyşin rəqibsiz rəisi Əbu Süfyan artıq Məkkədə başı 
aşağı gəzirdi. İçində böyük bir kədər vardı. Oğullarından biri 
Hanzalə Bədrdə öldürülmüş, digər oğlu Amr isə Muhammədin 
adamları tərəfindən əsir alınıb Yəsribə aparılmışdı. Məkkədən 
Bədrə yollanan adamların əksəriyyətini gözünün qabağına 
gətirdi: Məkkədə nə qədər nüfuzlu adam var idisə, demək olar 
ki, hamısı Bədrdə öldürülmüşdü!
Evə girəndə sadəcə salam verdi. Hind Əbu Süfyanı 
qarşılayanda kinindən parçalanmaq üzrə idi. Əbu Süfyanın 
digər xanımları da bir-bir gəlib ona salam verdilər. Hindin 
- 139 -
otağında olduqları üçün çox danışmadan icazə alıb çıxdılar. 
Hind və Əbu Süfyan yalnız qalanda Hind ondan qəzəbli 
şəkildə soruşdu:
-Yəgin ki, özünüzü itirməmisiniz?!. Muhamməd sizin 
qürurunuzla bu qədər oynadıqdan sonra onları buraxıb bura 
necə gəldiniz?!
Əbu Süfyan Hindin sözünü kəsib cavablandırdı:
-Bütün bunlar Əbul-Hakəmin uğursuzluğudu... Heç 
cür qayıtmaq istəmirdi. Bir dəfə ordunun rəhbərliyini 
əlinə aldığına görə o, hamının qürurunu əzərək hər kəsi 
boş yerə təhrik etdi. Boş yerə belə bir müharibəyə girmək 
uğursuzluqdan başqa heç bir şey gətirməz... Bunu sən də 
bilirsən. 
-Allah Qureyşin karvanını qurtardığı vaxt sənin ağlına iki 
tərəfin arasını düzəltmək gəlmədimi? 
-Sözümü eşidəcək heç kim tapmadım. Nə dedimsə, heç 
kim mənə qulaq asmadı. Qorxduğum başıma gəldi. Hətta 
dedim ki: Əgər Muhammədin adamları burdan gedən Qureyş 
ordusuyla qarşılaşacaqlarsa onlar Məkkəyə gələnədək zillət 
bizə yazılacaq deməkdir!
-Bəs atam, əmim... Digərlərinə onlar da təsir etmədilər? 
Onları Bədrdə ölülərin arasında qoyub gəldiniz?
-Atan döyüş başlamadan əvvəl yenə əminlə bir tərəfə 
çəkildi və dedi ki: “Dönməyi düşünürsənmi? Məncə, Atikənin 
yuxusundan Cüheymin yuxusu fərqli deyil. Addasın dediyi 
də bunu təsdiqləyir. Əgər məndən soruşsan, qardaşım, 
məncə, Addasın sözü düzdü. Əgər Muhamməd bu məsələdə 
- 140 -
yalançıdırsa, bizim içimizdən biri onu öldürəcəkdir, əgər 
Muhamməd doğru deyirsə, onda gərək ərəblərin içində ən 
xoşbəxti biz olaq. Çünki bizim Muhammədlə qan bağımız 
var.” Əmin də atana dedi ki: “Bəli, qardaşım, sən deyən 
kimidir. İstəyirsən əsgərlərin arasında gözdən itək?”
Atanla əmin bu haqda danışarkən onların arasında Amr 
İbn Hişam göründü, onlardan soruşdu:
-Yenə dərdiniz nədir? 
Onlar da dedilər ki:
-Biz dönmək haqqında düşünürük. Atikənin yuxusunu 
nə tez unutdun? Əgər unutmusansa, Cüheymin yuxusunu 
necə unuda bilərsən? Addas bizə nə deyibsə, biz də həmin şeyi 
olduğu kimi sənə dedik. 
Amr İbn Hişam dedi:
-Bənu Əbdişəmsin üz qarası olarsınız! Özünüzü 
onlardan bıçaqla kəsib ayırmış olarsınız!
Atanla əmin də ona dedilər ki:
-Biz də sənə söyləyək ki, sən bununla həm özünü, həm 
də Qureyşi məhv etmiş olursan! Belə etməsəydin nə yaxşı 
olardı!
Daha sonra onlar müharibə meydanına getdilər. 
Əbu Süfyan bunları söyləyərkən Hind dəqiqəbaşı 
sözünü kəsib soruşmaq istəyirdi. Axırda Əbu Süfyana dedi ki:
-Olan oldu. Bundan sonra sən nə etmək istəyirsən, mənə 
onu de.
- 141 -
-Sağ qaldığım müddətdə Muhamməd ilə müharibə 
aparmaq!
-Bəli... Bu intiqamı ancaq Bəni Ümeyyənin igidləri ala 
bilər... 
Əbu Süfyan onu təsdiq etdikdən sonra Hind 
mərsiyələrindən birini deməyə başladı:
“Ağla gözüm Utbəyə!
Qureyşin şərəfinə...
Qardaşı Şeybə ilə
İgidlər misalı,
Ölüb getdilər...
Qureyşlilərin üz ağları,
Hər kəsi doyuranları
İndi torpaq altındadılar.
Bunu məndən eşidin,
Sağ olduğum müddətdə,
Bizim ölülərimizin,
İntiqamı uğrunda,
Durmadan, dayanmadan
Nəfəsim kəsilənədək,
Qanımın son damlası 
Yerə tökülənədək,
Həm də bu Hind ölənədək
Mübarizə aparacağıq!
Şanlı bir ordu qurub,
- 142 -
Yəsribi məhv edəcəyik!
Atlarımızın kişnəməsindən
Müsəlmanların qəlbinə
Böyük qorxu salacağıq!”
Hind özünü itirib mərsiyəsinə davam edirdi. Əbu Süfyan 
Hindin sözünü kəsdi:
-Ey Hind, bir az sakitləş. Pulla tutulan qadınların 
ağlamasıyla, küçələrdə hər kəsin ulamasıyla intiqam ala 
bilmərik!
Hind cavab verdi:
-Sənə kim ağı söyləyərək ölülərimizin intiqamını 
alacağımı söylədi? Əgər Muhamməd və yoldaşları mənim belə 
etdiyimi eşitsələr, bunu öz aralarında məsxərəyə döndərərlər. 
Sənə bunu əminliklə deyə bilərəm ki, Əbdül müttəlib 
oğullarının torpaq altına girdiklərini gözümlə görmə yincə 
ürəyimdəki intiqam hissi heç zaman sönməyəcək!
- 143 -
“Bəs, qardaşım 
Əbu Huzeyfə?”
Hind içindəki qəzəbini Əbu Süfyanın üzərinə boşalt-dıqdan sonra qardaşı Əbu Huzeyfəni xatırladı. 
Tez ondan soruşdu:
-Bəs qardaşım Əbu Huzeyfə nə edirdi? O heç ata sının, 
qardaşının, əmisinin intiqamını almaq haqqında düşün-
mədimi?
Əbu Süfyan üzünü turşudaraq cavab verdi:
-O uğursuz qardaşın haqqında danışma! Müharibə 
başlayanda atasını mübarizəyə çağırdı. Atansa oğlu ilə 
mübarizə aparmağı özünə sığışdırmadı. 
Hind bir an tutuldu, az qala nəfəsi kəsiləcəkdi. Qardaşı 
Əbu Huzeyfəyə qarşı duyduğu nifrət ona belə təsir etmişdi:
“Mənim uğursuz qardaşım.
Gözləri çəp Əbu Huzeyfəm...
Atasının dinindən. 
Çıxan axmağım...
Səni uşaqlıqdan böyüdən,
Atanı qorumadan
- 144 -
Çağırdın ölümə!
Ar olsun sənə!”
Əbu Süfyan Hindin qardaşı haqqında dediyi sözlərdən 
sonra ona dedi:
-Ey Hind, sənə söz verirəm! Qureyşin intiqamını 
almayanadək nə qədər müsibətlə qarşılaşsam da başıma su 
dəyməyəcək!
Hind cavab verdi:
-Ey Əbu Süfyan, mən də sənə söz verirəm ki, başıma 
gələn müsibətin nə qədər böyük olmasına baxmayaraq 
Muhamməddən intiqamımı almayana qədər bir dəfə də 
ağladığımı eşitməyəcəksən!
Əbu Süfyan dedi:
-Bəs necə düşünürsən, eyni şeyi Qureyşə də təklif 
edəkmi? Mənə qalsa elə edək ki, Muhammədin adamlarının 
qulağına bu xəbər çatanda ölülərimizin intiqamını alacağımızı 
bilsinlər. 
Hind dedi:
-Ey Əbu Süfyan, nə qədər də uzaqgörənsən!..
Əbu Süfyan Hindlə vidalaşıb Məkkəlilərlə görüşməyə 
getdi. 
Əbu Süfyanın Məkkəyə gəlməsindən iki gün keçmişdi. 
Səhər tezdən, dan yeri ağarandan sonra Məkkənin gəncləri 
öz aralarında qəbul etdikləri qərarı Əbu Süfyana bildirmək 
istəyirdilər. Əbu Süfyanın da maddi dəstək göstərərək ölülərə 
ağı oxuyan qadınların sayını artırmasını təklif etdilər. Ancaq 
- 145 -
Əbu Süfyanın üzündəki ifadəni görəndən sonra gənclərin bir 
anda səsləri kəsildi və o, gənclərə üz tutub dedi ki:
-Ey Qureyşlilər! Ölüləriniz üçün ağlamağı buraxın! 
Bunun üçün heç bir ağı deyən qadın tutmayın! Heç bir şair də 
çıxıb sizi ağlamağa təşviq etməsin! Əgər belə olan varsa, ona 
uymayın! Öz mətanətinizi, iradənizi itirməyin! Bir-birinizə 
başsağlığı verə bilərsiniz. Ancaq əgər siz bunu etməyib 
ölüləriniz üçün ağlayıb, qadın tutub ağı söyləyərək ağlayacaq 
olsanız, bu sizin içinizdəki kinin əriyib itməsinə səbəb olar. 
Daha sonra Muhammədə və onun adamlarına qarşı kininiz 
qalmaz! Həm də əgər sizin ölüləriniz üçün ağı oxutmağınızı 
Muhamməd və adamları eşitsə, bunu sizdə zəiflik olaraq 
görərlər. Muhamməd tərəfindən məsxərəyə qoyulmanız öz 
yaxınlarınızı və qohumlarınızı itirməyinizdən sizin üçün 
daha böyük müsibət olar! Mən deyənlərə qulaq asın və 
indidən hazırlığa başlayın! Sizə açıq olaraq bəyan edirəm ki, 
Muhamməddən intiqamımızı almayana qədər yağdan istifadə 
etməyəcəyəm və xanımlarımdan ayrı yaşayacağam!
Boyunlarını büküb Əbu Süfyanın dediklərinə qulaq 
asanlar başlarını qaldırdılar. Bənu Əbdişəms rəisinin bu 
sözlərini hər kəs sakitcə dinlədi və heç kim ona etiraz etmədi. 
İndi hər kəsin fikri Əbu Süfyanda idi. Heç kim onun 
sözünə qarşı çıxa bilməzdi. İndi istər Bənu Mahzum, istərsə də 
Bənu Əbdişəmsdən kim olursa olsun, aralarındakı münaqişəni 
bir tərəfə qoyub Muhammədə və onun adamlarına qarşı birlik 
olmuşdular. 
Hindin rəfiqələri onu ziyarətə gələndə həyətdə heç bir 
ağı söyləyən qadını görmədiklərinə görə təəccüblənir və bunu 
- 146 -
çəkinmədən Hində söyləyirdilər. Hind isə onları azarlayıb 
deyirdi:
-Əgər sizin bir az ağlınız varsa, o zaman ağlamağı kəsin!
Qadınlar dedilər ki:
-Bəs sən atana, əminə, oğluna və qardaşına, həmçinin bu 
evdən çıxan başqa ölülərə görə ağlamırsan? 
Hindin kini və nifrəti üzünə vurmuş və o, qəzəbindən əli 
ilə alnını tutmuşdu:
-Saçlarımı kəsdim!6 dedi. Əgər Muhamməd və onun 
adamları mənim ağladığımı eşitsələr, Həzrəcli qadınlara 
qədər hamı məni məsxərəyə qoyar! Sizə and verib söyləyirəm 
ki, Muhamməd və adamlarından intiqam almayana qədər 
yağdan istifadə etməyəcəyəm. Əgər ağlamaqla qəlbimdəki acı 
azalacaq olsaydı, ağlayardım!
-Ey Hind, bəs sənin məyusluğuna nə kömək edər?
Dedi:
-Sevdiklərimi öldürənlərdən intiqamımı öz əlimlə 
almaqdan başqa heç bir şey mənim kədərimi apara bilməz!
Hindin qətiyyətli davranışını görən qadınlar onun 
dedikləriylə razılaşdılar və icazə alıb bir-bir, iki-iki evlərinə 
qayıtdılar. Səsləri eşidilməyəcək şəkildə ağlamağa davam 
etdilər. Ancaq Bənu Əbdişəmsin qadınları kimi heç kim öz 
6. Öz aralarındakı adət-ənənəyə görə başlarına fəlakət gələn zaman qadın 
və kişi ayrı yaşayar və saçlarını kəsərdilər. Buna da deyərdilər ki: “Allah bu 
qadının başına dərd verdi, o da saçlarını kəsdi. Hind isə Bədrdə öldürülən 
yaxınlarına duyduğu kədərə görə saçlarını kəsmiş və üstündəki uğursuzluğun 
saçları yenidən uzanana kimi və intiqamını almayana kimi davam edəcəyini 
qadınlara söyləmişdi. (Müəllifin qeydi)
- 147 -
kədərini gizlədə bilməmişdi. İndi hamı Əbu Süfyandan əmr 
gözləyirdi. Muhamməddən intiqam almağa, onun rəhbərliyi 
altında getməyə hazırlaşırdılar. 
Məkkəlilər şəhər məclisində bir araya gələn vaxt Novfəl 
ibn Muaviyə əd-Deyli gəldi. Qureyşin ölüləri üçün ağlayıb, 
yas saxladıqlarını hamı bilirdi. Novfəl buna görə necə məyus 
olduğunu, bu vəziyyətin necə heysiyyatlarına toxunduğunu 
hamıya böyük bir kədərlə anlatdı:
-Ey Qureyş camaatı! Artıq öz nüfuzunuzu itirmisiniz, 
sizin fikirlərinizin dəyəri qalmayıb. Siz də qadınlarınızın sözünə 
qulaq asıb onlar kimi ağlamağa başladınız. Siz də ölmüsünüz? 
Sizin belə davranışınız bu qədər insanın vəfatından daha 
betərdir! Əgər yenə də belə ağlamağa davam etsəniz, o zaman 
Muhammədə və adamlarına qarşı qəlbimizdən kin gedəcək. 
İntiqamınızı alana qədər kininizi canlı tutmaq üçün əlinizdən 
gələni edin!
Əbu Süfyan az da olsa qəzəbləndi. Hər kəsin fikri Əbu 
Süfyanın nə isə söyləməsinə yönəldi. Əbu Süfyan ayağa qalxıb 
cavab verdi:
-Ey Novfəl, hər şey sənin bildiyin kimi deyil! 
Əbdişəmsdən heç bir qadın ölüləri üçün ağlamadı. İndiyə 
kimi hansı şair onları ağlamağa təşviq etsə, ona mane oldum. 
Muhamməddən intiqamımızı alana qədər bu belə olacaq. 
İçimdəki intiqamın böyüklüyünü sənə başa sala bilmərəm. 
Bədrdə ölənlərin arasında oğlum Hanzalə də vardı! Burada 
əvvəllər olan bütün nüfuzlu insanların əksəriyyəti Bədrdə 
öldürüldü. Onlar öldürüləndən sonra bu dərə biçilmiş, 
- 148 -
qurumuş çəmənə döndü! Bu, indiyə kimi başımıza gələn ən 
böyük fəlakətdir!
Əbu Süfyanın nitqindən təsirlənənlərin əksəriyyəti bir 
ağızdan dedilər:
-Vallah ağsaqqallarımız Bədrdə öldürüləndən sonra 
həyatımızın dadı qalmadı! Muhamməddən intiqamımızı 
alana qədər gözümüzə yuxu girməyəcək!
- 149 -
“Zeynəb, çəkinmə!”
İntiqam hazırlığına görə günlər tez keçirdi. Nə səbəbdən isə hamının gözü Bəni Haşimdən Məkkədə 
qalan bir neçə yalnızın üzərində idi. Belə bir şayiə yayılmışdı 
ki: “Muhamməd Məkkədəki qızını Mədinəyə aparmaq 
istəyir!”7
Məkkədə hamı bu haqda danışırdı:
“Muhammədin qızını öldürüb Bədrin intiqamını beləcə 
ala bilərik?”
“Yoxsa bizim qürurumuzu əzib, əlini-qolunu sallayaraq 
getməsinə icazə verək?!”
“Yox, bu ola bilməz!”
Yaltaqlar Zeynəbi öldürəcəkləri barədə təhdidlər 
yaymağa başladılar. 
Xəbər Hindin də qulağına çatdı. Zeynəbi öldürməklə 
Muhamməddən intiqam alacağını düşünən kişilərə:
-Qorxaqlığınıza, alçaqlığınıza görə sizə ayıb olsun! Heç 
qadınla intiqam alınarmı? - dedi.
7. Bilindiyi kimi, Peyğəmbərimizin qızı Zeynəb xalası oğlu Əbul-As İbn Rəbiə 
ilə evli idi. Peyğəmbərimiz Mədinədən Zeyd ibn Harisəni Zeynəbi Mədinəyə 
gətirməsi üçün göndərdi. 
- 150 -
Hind Zeynəbi öldürməyi düşünən kişilərin eşidib 
utanmaları üçün Muhammədin qızı Zeynəbi ziyarətə getdi. 
Qapını döydü, onunla səmimi davrandı. 
 Zeynəb Hindin belə bir vaxtda gəlməsindən narahat 
oldu. Xüsusilə də Hindin Bəni Haşimin məhv edilməsi ilə 
bağlı qəzəbini və nifrətini bildiyinə görə şübhələnməyə 
başladı. Ancaq kim olmağından asılı olmayaraq evinə qonaq 
gəldiyi üçün zorla da olsa, Hində gülümsədi və onu içəri dəvət 
etdi. Hind gözlənilmədən sözə başladı:
-Ey Muhammədin qızı, eşitmişəm ki, atanın yanına 
getmək istəyirsən.
-İndiyə qədər bu haqda düşünməmişdim.
 Hind daxilində yatan düşmənliyinin üzə çıxmasını 
istəmirdi. Özünü ələ alıb dedi:
-Ey əmim qızı, çıxacağın səfərdə əgər nəyəsə ehtiyacın 
olsa, çəkinmədən mənə de. Atana qovuşana qədərki yolda 
sənə nə qədər pul lazım olsa, o qədər məndə var, istə, verim. 
Zeynəb nə deyəcəyini bilmədi. Hind bunu səmimiyyətlə 
söyləyirdi, onun hərəkətlərində az da olsa yalan yox idi. O, bu 
sözləri demək xətrinə yox, Zeynəbin çətin zamanda köməyinə 
çatmaq üçün təklif edirdi. Ancaq yenə də hər ehtimala qarşı 
onun Zeynəbə belə bir təklif etməsinin Məkkədə eşidilməsini 
istəmirdi. Əgər bu xəbər Məkkədə yayılsa, onda Məkkəlilər 
Hində olan qəzəblərini Zeynəbdən çıxarmaqda tərəddüd 
etməzdilər. Hind bunu da nəzərə alırdı. 
Hind bu təklifi irəli sürərkən gözləri ilə Zeynəbi izləyirdi. 
Bəli, Zeynəb həqiqətən onun bu təklifinə təəccüblənmişdi. 
- 151 -
Necə ola bilərdi ki, Hind ən böyük düşməni hesab etdiyi 
insanın qızına, həm də onun belə bir çətin zamanında hər cür 
yardım etməyi təklif edirdi? 
Zeynəb bu təklifi qəbul etsə, özünə yaraşdırmazdı. Rədd 
etsə bu da olmaz, çünki bu təklif həqiqətən səmimiyyətlə 
edilmişdi. Belə bir səmimiyyətə qarşı kinsiz cavab tapmaq 
lazım idi. Ancaq Zeynəb o an heç nə demədi. Hind görürdü 
ki, Zeynəb o an daxilindəki duyğularını susdura biləcək 
vəziyyətdə deyildi. Hind eyni təklifi daha sərt bir formada 
əvvəlkindən təsirli şəkildə təkrar etdi:
-Ey, əmim qızı, çəkinmə. Burada utanacaq heç nə yoxdu. 
Kişilərin arasında olan məsələlər qadınlara təsir etməz!
Zeynəb öz nəslinin əsilzadəliyini və nəcibliyini bir araya 
cəmləyib dedi:
-Hələ səfərə çıxmağa qərar verməmişəm. Əgər səfərə 
çıxmaq haqqında qərar versəm, nəyə isə ehtiyacım olsa 
sənə xəbər verəcəm. Göstərdiyin bu isti münasibətə və 
səmimiyyətinə görə sənə qəlbən təşəkkür edirəm. Allahdan 
mənə qarşı olan bu diqqətini mükafatsız qoymamasını 
diləyirəm.
Hind daha oturmayaraq icazə istəyib getdi. 
Qayıdarkən atasının, əmisinin, qardaşlarının xəyalı 
gözlərinin önündə canlanır, hər dəfə ağlamaq istəsə də, 
kişilərə xas mətanətlə özünü ələ alır, ağlamırdı, çünki onun 
intiqam alması lazım idi. Qəlbindəki intiqam duyğusunun 
azalmasından qorxduğuna görə onu daima bəsləyir, intiqam 
hissini canlı tutmağa çalışırdı. 
- 152 -
Yatağına uzandı. Hələ də həyata küskün idi. İndi yalnız 
qaldığına görə, bu bədbinlik onu daha da məyus edirdi. 
Gözlərini yumanda atasının cəsədini quyuya atmaq üçün 
necə yerlə sürüdüklərini xatırladı. Sanki gözlərindən qan 
fışqıracaqdı. Kin dolu şerini söyləməyə başladı. Beləcə, Hind 
Əbu Süfyanı tez zamanda müharibəyə başlamağa təhrik 
edirdi:
Zaman üzərimizə çullandı...
Hər zaman şəri gətirəcək?
Düşmənlərimizi əzib,
İntiqamımızı alıb
Qalib olacağımız gün
Heç zaman gəlməyəcək? 
Zaman bu günü bizə vermək istəmir.
Bu günü verməmək üçün sanki müqavimət 
göstərir. 
Mən də müqavimət göstərirəm!
O günü zamandan,
Tutub alacağam!
Lüey ibn Qaliboğullarını,
Bir-bir doğratdırıb,
Yerə sərəndən sonra
Onların qanını daşıyan kişi,
Düşmənlərinin üzərinə
Hücum etməkdən qorxarmı?
İstəyirsən qanını daşıyan deyil,
- 153 -
Adi dostun olsun
Yenə intiqamını almalısan!
Elə günlər vardır ki,
Əgər arxasınca düşüb,
Axtaracaq olsan,
İçindəki bütün yaxşılıqları,
Bütün zəfərləri,
Bir anda sənə verər!
Söylə Əbu Süfyana,
Əgər intiqamımı almazsa,
Mənlə qarşılaşan gün,
Məndən azar eşidər!
Tanıyıram mən Harbı,
Əbu Süfyanın atasını... 
Necə müharibələr başlatdı...
Deyin, onun oğluna...
Atası kimi olsun!
Hind bütün duyğularını, düşüncələrini bir tərəfə qoyub 
intiqam hissi ilə alovlanırdı. Onun intiqamını alması üçün 
Əbu Süfyan ordu toplayıb Məkkəyə getməli idi. Ancaq indi 
Əbu Süfyan Məkkəni bir yerə toplaya bilərdimi? Bədrdən 
qayıdan yaralılar hələ yaralarını sağaldırdılar, əvvəlcə onların 
sağalıb silah tutacaq hala gəlmələri lazım idi.
Daha sonra əsirlər haqqında Mədinədən gələn xəbər 
Məkkədə hər kəsi sarsıtmışdı. Müharibədə əsir düşüb 
- 154 -
Mədinəyə aparılanların yaxınları onları qurtarmaq üçün bir-
bir, iki-iki Mədinəyə gedirdilər. 
Əgər Əbu Süfyan bir aya kimi heç kimin ölülərinə 
ağlamaması, mərsiyə deməməsini təmin edərdisə, o 
zaman əsirləri qurtarmaq üçün Məkkəlilərin Mədinəyə 
getmələrinə də mane ola bilərdi. Bu məsələ ilə bağlı cahiliyyət 
damarı tutduğundan, Əbu Süfyan oğlu Amrı əsarətdən 
qurtarmayacağını və onu əsirlikdən qurtarması üçün heç kimi 
göndərməyəcəyini demişdi, amma ona dedilər ki:
-Belə eləmə, get oğlunu gətir. 
Əbu Süfyan dedi:
-O, mənim axan qanımı, gedən malımı geri gətirə 
biləcəkmi? Oğlum Hanzalə öləndən sonra Amrı qurtarmağa 
gedəcəyəm? Qoy, qarşı tərəf ona nə edirsə etsin!
Tərs damarı bir dəfə tutmuşdu. Hətta Məkkəyə Ümrə 
üçün gələn gənc müsəlmanı əsir almışdı. Müsəlmanlar oğlu 
Amrı sərbəst buraxmadıqları müddətdə bu müsəlmanı da 
buraxmayacağını elan etmişdi. Əbu Süfyan bunu etməklə 
müsəlmanları Kəbə ziyarətindən məhrum edən ilk günahkar 
olurdu. Qureyş onun bu davranışı qarşısında müsbət və ya 
mənfi heç bir fikir söyləməmişdi.
Əbu Süfyan gözlərini bürüyən kinlə Allahın Evini həcc 
etmək istəyənlərə mane olaraq Muhamməddən intiqam 
alacağını düşünürdü. 
Hind Əbu Süfyanın bu davranışından az da olsa məyus 
olmadı. Halbuki, öz adət-ənənələrinə görə, bu hərəkət 
- 155 -
şəxsiyyəti alçaltmaq idi. Onun intiqam duyğusu yoldaşından 
artıq idi.
Hind indi sevgili oğlu Müaviyəni Bəni Haşimə qarşı 
intiqam duyğusuyla doldurmağa çalışırdı. İndiyə kimi ona 
bu mövzuda təlqin etməyi düşünməmişdi. Ancaq Bədr 
müharibəsindən sonra Muhammədin soyu olan Bəni Haşimə, 
xüsusi olaraq da Əbdülmüttəlib oğullarına qarşı amansız 
olacaqdı! Digər tərəfdən də Muhammədin dininə daxil olan 
hər kəsə qarşı ona mənfi hisslər aşılamağı, bunu təlqin etməyi 
özü üçün məşğuliyyətə çevirmişdi. 
- 156 -
“Məndən daha talehsizi varmı?”
Hind belə bir düşüncəyə qapıldı. “Görəsən, başına məndən böyük müsibət gələn varmı?”
Şairliyi ilə məşğul olan qadın Hansanın Bədr 
müharibəsindən sonra ən çox zərər çəkən olaraq özünü 
təqdim etdiyini eşidən Hind dedi:
-Ərəblərin arasında başına məndən böyük müsibət 
gələn yoxdur!
Bədr müharibəsində şairə Hansanın atası Amr İbn Şərid 
və qardaşları Sahr və Müaviyə də öldürülmüşdü. Hansa həcc 
mövsümünün gəlməsindən istifadə edərək dəvənin üzərinə 
çıxmış ölülərə mərsiyə söyləyərək, qalan insanları ağladaraq 
şöhrət qazanmağa çalışırdı.
Əgər bu şərəf isə o zaman Hind ondan geri qala bilməzdi. 
Görüşmələrdə ən çox Hansanın yerinə Hindin sözü keçməli 
idi. Buna görə də Hind Hansadan fərqli olaraq özünün daha 
böyük müsibətlərə məruz qaldığını sübut etməyə çalışacaqdı. 
Ukaz bazarı açılarkən Hind də dəvəsini hazırladı. Digər 
hazırlıqlarını tamamlayaraq yoldaşı Əbu Süfyana dedi:
-Ukaz bazarının açılışına səninlə bərabər mən də 
gələcəyəm!
- 157 -
Əbu Süfyan Hindin dəvəsinə bayraq bağladığını görüb 
təəccüblənərək soruşdu:
-Xeyirli olsun, ey Hind, nə edirsən? Bu bayraq nə 
üçündür? 
Hindin cavabı qəti idi:
-Mənimlə işin olmasın, mən nə etdiyimi bilirəm! Bütün 
ərəblərin içində gərək hamı ən böyük müsibətin mənim 
başıma gəldiyini bilsin. Bunu bilməyən qalmamalıdır! Hələ 
də intiqamımı ala bilməməyim başıma gələn fəlakəti qatbaqat 
artırır. Hələ özümə verdiyim sözü yerinə yetirməmişəm. 
Əbu Süfyan gördü ki, o nə desə faydası olmayacaq. 
Əbu Süfyan yoldaşı Hindlə arasında narazıçılıq olmaması 
üçün onun da özü ilə bərabər Ukaz bazarına gəlməsinə icazə 
verdi. Yol boyunca xatirələr gözünün önündə canlanırdı. 
Məşəqqətli yolun sonunda Ukaz bazarının qurulduğu Taif 
şəhərinə yaxınlaşdılar. Yorğunluqları keçsin və rahatlansınlar 
deyə atasının və əmisinin bağçasına gəldilər. Bura Qureyşin 
məşhur Utbə və Şeybəsinin bağı idi... Yəgin ki, burada bir səhv 
var: Onlar buraya yorğunluqlarını azaltmaq, hər şeyi unutmaq 
üçün gəlmişdilər. Ancaq onlar burada dərinləşən kədərlərini 
daha da böyük ürək ağrısıyla hiss etməyə başladılar. Ancaq 
Əbu Süfyanın yoldaşı Hind nə qədər böyük faciə ilə qarşılaşsa 
da, yenə də buna təslim olmayacaqdı. O, kədərinə məğlub 
olmayacaqdı. 
Bazarın açılışında onlar da iştirak edirdilər. Hind bazarın 
açılışında daima öz nəsillərinin digərlərindən üstün olduğunu 
hamıya söyləyir, atası, əmisi və qardaşını xatırlayaraq onların 
ölümünə görə özünü itirmədiyini, iradəsinin zəifləmədiyini 
- 158 -
daima özünə təlqin edir, beləliklə, əhvalını pozmamağa 
çalışırdı. 
Hansanın dəvəsi uzaqdan göründü. Hind dərhal o olan 
tərəfə yönəldi və qulluqçularına dedi ki: Dəvəmi Hansanın 
dəvəsinin yanında durdurun.
Qulluqçuları o əmr edən kimi etdilər. Hind Hansaya 
yaxınlaşanda Hansa soruşdu:
-Bacı, sən kimsən? 
Hind cavab verdi:
-Mən başına ən böyük müsibət gələn Utbənin qızı 
Hindəm! Mənə gələn məlumata görə, sən ən böyük müsibətin 
özünün başına gəldiyini iddia edirmişsən! Elə isə bunu mənə 
isbat etməlisən!
Hansa dedi ki:
-Mən atam Amr İbn Şəridi və qardaşlarım Sahr və 
Müaviyəni, oğlum Amrı Bədr müharibəsində itirdim. Bəs 
sənin başına nə gəlib ki, sənə ən böyük fəlakətin gəldiyini 
iddia edirsən?
Hind onun sualını cavabladı:
-Mən Bədrdə atam Utbəni, əmim Şeybəni və qardaşım 
Vəlidi itirdim. 
Hansa dedi:
-Sənin saydıqlarınla mənim saydıqlarım bərabər de-
yilmi? 
- 159 -
Hind cavab vermək istədi. Hansa bunu görüb ondan 
cəld tərpəndi və ölülər üçün söylədiyi mərsiyəni oxumağa 
başladı:
Gözlərim çeşmətək yaş tökür
Atam Amra...
Atamı itirdikdən sonra,
Bu gözlərim yuxuya həsrətdir!
Mənim sevgili qardaşım Müaviyəm,
Qəbiləmizin fəxri...
Onu bir an olsun unutmamışam. 
Qəhrəmanların qəhrəmanı,
İgidlərdən igid qardaşım,
Sevgili Sahrım.
Onun hökmranlığını görəndən sonra
Asanca kimsəni bəyənmərəm. 
Ey çiləkeş bacım, Hind,
Deyim biləsən ki, insanın insanlığı,
İgidin igidliyi,
Müharibənin atəşi alovlananda,
Hər şey bir-birinə qarışan zaman bilinər!
Hind əsəbi vəziyyətdə gözləyirdi. Hansa mərsiyəsini 
qurtarandan sonra onun mərsiyəsini dediyi tərzdə Hind 
qarşılıq verdi:
Bütün Məkkə xalqının fəxrləri,
Şərəfini daşıyan igidləri.
- 160 -
Bu şərəfin, qeyrətin
Atamla əmim idi dirəkləri!
Hər zaman hücum edənlərə qarşı
Xalqa qalxan, sipər olmuşlar. 
Öz nəslimiz ilə birgə hər kəsin
Namus-qeyrətini qorumuşlar...
Bunu bil ki, dostum Hansa,
Atam Utbənin adını duyunca,
Nə qədər yaxşılıq varsa,
Sən hamısını birdən xatırla. 
Əmim Şeybənin adını eşidən zaman
O Məkkənin şərəfi, üz ağı idi,
Onun namusu, qeyrəti idi. 
Qardaşım Vəlidin isə igidliyi
Dillərə dastan olub. 
Qalib oğullarından bu üç nəfər,
Onlar hamını əvəz edər. 
Onların şərəfi,
Ata-babalarımızın illərdən gələn şərəfidir!.
Təmim oğullarının ağıllısıyla Bənu Əbdişəmsin zəka-
lısının söz yarışını bütün Ukaz bazarının camaatı dinləyirdi. 
Onların söz yarışına çıxmalarını, onların dedikləri hər sözü 
insanlar oturduqları məclislərdə bir-birilərinə söyləyirdilər.
Hind hələ ailə həyatı qurmamış, subay oğlu Əbul-Kays 
ibn Fəkihi Bədr müharibəsində itirsə belə, onun adını çəkmək 
- 161 -
istəmədi. Çünki o, Bənu Mahzum qəbiləsindən idi, onların 
tərbiyəsi ilə böyümüşdü. Əgər burdakı söz yarışında Bənu 
Əbdişəmsin adından danışırdısa, deməli, Bənu Mahzumun 
adının zikr edilməsi mənasızdı. 
Bazar bağlanandan sonra Hind də evinə qayıtdı. 
Qəlbindəki acı get-gedə böyüyürdü və artıq Hind tanrılarına 
qəzəblənirdi. Çünki əgər onlar tanrı idilərsə, onda niyə 
Qureyş ordusuna Bədr müharibəsində kömək etmədilər?!.
Qureyş qəbiləsinin bir ay müddətində ölülərinə 
ağlamaması qadağası artıq bitmişdi. Bəs Hind nəyi gözləyirdi? 
Niyə o Yəsriblilərə qarşı bütün kinini bildirəcəyi mərsiyələrini 
ard-ardına sıralamırdı?
Əbu Süfyanın dediklərinə görə, Hind atasının və 
əmisinin cansız bədənlərini sürüyərək insanların quyuya 
atmalarını düşündükcə qəzəblənirdi. Nə zaman ki, bu an 
gözləri önündə canlanırdısa əsəbindən partlayırdı. Hind 
bu qorxunc hadisəni insanlara bildirmək istəyirdi. Bu 
əhvalat xalqın dilində dolaşmalı, hamı Hindin başına gələn 
müsibətdən xəbərdar olmalı idi. Hind eyni zamanda əgər 
bu hadisəni xalqa söyləyərsə, o zaman onları hərəkətə gətirə 
biləcəyini düşünürdü:
Gözümdən axan qanlar,
Dayanmayın, sellər kimi axın.
Əsla igid atamla,
İgid əmimi,
Yaxınları Bəni Haşimlə,
Bənu Əbdülmüttəlibdən,
- 162 -
Qorxub qaçdıqlarını sanmayın!
Onları çağırdılar,
İti qılınclarıyla yaraladılar. 
Toz-torpağa bulayaraq,
Üzlərini yerə sürtərək
Quyuya yuvarladılar. 
Dağ kimi atamızı,
Onun kimi əmimizi...
Məhv edib getdilər. 
Necə məyus olduğumu soruşmayın!
Onlar öldürülərkən
Yanlarında olub
Köməklərinə gələ bilmədim!
İndi onları anmaqla
Xatirələrini yaşadıram!
Bədənləri indi torpaq altındadı
Ancaq xatirələri ilə,
Daima bizimlə yaşayacaqlar!
Bədr müharibəsində əmi oğulları bir-birini öldür-
müş dülər. Utbə ibn Rəbiənin müharibəyə qatılmamışdan 
əvvəlki ən böyük qorxusu bu idi. Çünki əgər belə bir hadisə 
baş verərdisə bu Əbdimənaf oğulları üçün böyük kədərə 
səbəb olar və bir dəfə qan tökülsə o zaman bu illər boyunca 
ardı-arası kəsilməyən qan davasına çevrilərdi. Görərsən 
Qureyşdən yetmiş və ya daha artıq insanın ölümünə səbəb 
olan bu müharibənin qarşısını kim ala bilərdi?
- 163 -
Ancaq hələ də dərk etmədikləri bir məsələ var idi: 
Necə olurdu ki, Qureyş bu qədər çox insan və malı olmasına 
baxmayaraq Muhammədin qarşısında məğlub olmuşdu? Bəs 
Bənu Əbdişəms, Bənu Novfəlin və Bənu Mahzumun sərt, 
bahadır igidləri harada idilər? Qureyşdən bu qədər insan 
ölərkən onlar nə edirdilər?
“Görəsən, Muhammədin Rəbbi, həqiqətən də yeganə 
Allah idi? Görəsən, Muhamməd boş yerə insanları özünə 
çağırmırdı?
Əgər Muhamməd bu qədər insana qarşı məğlub 
olmadısa, deməli, burada hikmətli nə isə var...”
Birdən əyləşdiyi yerdən qalxdı... Xeyr, Hind belə 
düşüncələri heç cür qəbul etməməli idi. Əgər belə düşüncə 
Hindi bir daha narahat edərdisə, o, kağızın alovda yandığı 
kimi bu düşüncələrini də beynində yandırmalıydı.
Ancaq nə səbəbdənsə bu düşüncələr Hindi heç zaman 
tərk etmirdi. Görəsən, intiqam duyğusu sönməsin deyə bu 
düşüncə onu tərk etmirdi?
Hindin daxilindəki alov heç zaman sönməyəcəkdi. Atası, 
əmisi, qardaşı, bir övlad belə arxasınca yadigar qoymadan 
ölüb gedən oğlu...Bəli, bütün bu insanlar yataqlarında ölmüş 
deyildilər. Onlar vurularaq, doğranaraq öldürülmüşdülər. 
Hind çox cəhd göstərib intiqam duyğusundan bir an 
olsun belə uzaqlaşıb “Muhammədin haqlı olub-olmadığını” 
düşünmək istəyirdi... Xeyr, ancaq indi onun qəlbi kinlə 
doluydu, onun buna vaxtı yox idi. Başqa bir düşüncə, başqa 
bir fikri zərrə qədər qəlbində yer tutmamalıydı. 
- 164 -
Ey Hind, indi mərsiyələrini söylə. Qureyş əhalisini ayağa 
qaldır. 
Əgər Hind münasib mühitə düşsə, o zaman mərsiyələrini 
söyləyərək insanları istədiyi kimi yönləndirəcəkdi. Ancaq 
adət-ənənələri buna imkan vermirdi. 
İndi isə o, gözlərindən qanlı yaşların gəlməsi ilə yetinirdi. 
İntiqam alarsa, hər şey düzələcəkdi.
Qureyşin itirdiyi kimi,
İtirilən adam varsa,
Əgər onu görən varsa,
Gizlətməsin açıqlasın!
Dərdimiz böyükdür,
Fəlakətimiz qorxuncdur!
Ya Rəbbim, əgər sabah,
Mən öləcək olsam,
Arxamdan ağlayacaq
Görəsən, bir insan tapılarmı? 
Müharibəyə gedəcəm,
Bizi öldürənlərə qarşı!
Ölülərimizi quyuya
Sürüyənlərə qarşı!
İntiqamlarımı alacağam. 
Dünəni unutmayıb,
Sabahı gözləyirəm...
Elə günlər vardır ki,
- 165 -
Ulduzlarla birlikdə,
Bizə gülümsəmək üçün gözləyirlər.
Hind heç zaman zəif davranmamışdı. Heç kim onu 
bununla ittiham edə bilməzdi:
Tanrım,
Qorxduğumu təkrar başıma gətirmə. 
Yaşadıqlarım mənə yetər. 
Heç kimə sabah dedirtmə,
Vay başına Ümmü Müaviyənin!
İntiqamımı alacağam!
- 166 -
Uhuda doğru
Əbu Süfyan axırıncı karvan səfərindən əldə etdiyi qazancı payladıqdan sonra daha növbəti 
səfərə çıxmaq haqqında düşünmürdü. Onu bir məyusluq 
bürümüşdü. Heç bir işlə məşğul olmaq istəmirdi. Ancaq Bədr 
müharibəsini və onun nəticələrini düşündükcə qəm-qüssəsi 
daha da artır, qüssəsi artdıqca, insanlara bəlli etməməyə 
çalışmasına baxmayaraq işi-güc həyatının sevinci günü-
gündən azalırdı. Yoldaşı Hindin halı da ondan yaxşı deyildi. 
Çünki yoldaşı Hind də daima Bədr müharibəsini və 
orada öldürülən yaxınları haqqında düşünürdü. 
Əbu Süfyan evinə qayıdanda ayaqüstü son uğursuz 
karvan səfərinin qazancının dağıdılması istəyilə Darun-
Nədvədə zorla saxladıldığını yoldaşı Hində söylədi. 
Ertəsi gün səhər tezdən Əbu Süfyan uzaqdan bir dəstə 
insanın ona doğru gəldiyini gördü. Çox keçmədən onların 
kim olduğunu anladı, onlar Qureyşin öndə gələn simaları idi. 
İşini-gücünü buraxıb dərhal onların hər birinə nəzər 
yetirdi. Onlar arasında: Əsvəd ibn Muttəlib, Cübeyr ibn 
Mutim, Safvan ibn Ümeyyə, İkrimə ibn Əbu Cəhil, Haris ibn 
Hişam, Abdullah ibn Əbu Rəbiə, Huveytib ibn Əbdiluzza, 
Huceyr ibn Əbi İhab... vardı. Onlar Əbdimənaf oğulları və 
Mahzum oğullarının ən tanınmış simaları idi. 
- 167 -
Yoldaşı Hind evinin kandarında oturub baş verənləri 
izləməyə başladı. Çox keçmədən bu insanların çox vacib bir 
iş üçün gəldiyini başa düşdü. Onların dediklərinə diqqətlə 
qulaq asmağa başladı. İlk sözə Bənu Cumah qəbiləsinin rəisi 
Safvan ibn Ümeyyə başladı:
-Ey, Əbu Süfyan! Mənim sənə verdiyim pulu, karvan 
mallarının heç birini paylamadan gözlətdirirsən. Niyə belə 
bir iş gördüyünü başa düşə bilmirik. Bilirsən ki, bu karvanlarla 
gətirilən mal bütün Məkkə xalqının malıdır. Bunlar Qureyşi 
yox olmaqdan xilas edən mallardır. 
Əbu Süfyan ona cavab verdi:
-Bunu mən də bilirəm. Mallarınızı sabah paylamağı 
fikirləşirdim. 
Safvan sözlərinə davam etdi:
-Əgər mənim fikrimi soruşsan, məncə sabah paylama. 
İndi bütün Məkkə camaatı bu karvanda olan mallarını 
səmimi-qəlbdən sənin əmrinə buraxıblar. Sən bu malları yığ 
və Muhammədə qarşı ordu topla.
Əbu Süfyan onun sözləri qarşısında təəccübləndi:
-Bunu həqiqətən deyirsən?
-Niyə də həqiqət olmasın? Özün də bilirsən ki, Bədr 
müharibəsində bir çoxumuz atamızı, oğullarımızı və bir çox 
yaxın qohumlarımızı da itirmişik...
Hind bir an yerindən hayqırıb onunla eyni fikirdə 
olduğunu bildirmək istəsə də, daha sonra heç nə etmədi. 
- 168 -
Onları dinlədiyi başa düşülməsin deyə susdu. Əgər belə etsə 
səhərdən Hindin onların sözünə qulaq asdığını düşünərdilər.
Əbu Süfyan soruşdu:
-Qureyşlilər həqiqətən mallarını öz razılıqları ilə mənim 
ixtiyarıma buraxırlar?
Safvan ona cavab verdi:
-Bu məsələdə heç bir şübhən olmasın. Biz bütün 
Qureyşlilərin adından sənə bu xəbəri vermək üçün gəldik.
Əbu Süfyan dedi:
-Bununla razılaşanların ilki olmaq istəyərəm. Həm 
də Abdimənaf oğullarından hər biri mənim dediyimi edər. 
Onları indidən razı olan kimi bilin. Mən də indiyə kimi, 
günlərin necə keçdiyini hiss edə bilmirəm. Oğlum Hanzalənin 
Bədr müharibəsində öldüyünü eşidəndən bəri özümə yer 
tapa bilmirəm, hər dəfə bunun haqqında fikirləşəndə çox 
əsəbiləşirəm.
Safvan soruşdu:
-Deməli, razılaşdıq?
Əbu Süfyan cavab verdi:
-Bəli, razılaşdıq. Əgər mənim fikrimi soruşacaq olsanız 
mən düşünürəm ki, karvandakı bütün malları satıb əldə edilən 
qazanc ilə Muhammədə qarşı ordu hazırlayaq. 
Safvan dedi:
-Karvanın indiki vəziyyəti necədir? 
-Əlli min dinara yaxın gəlirimiz var. 
- 169 -
Onların fikrincə bu qədər vəsait Muhammədi və onun 
bütün ordusunu məhv etmək üçün kifayət qədər yetərli idi. 
Ancaq vəsaitlərini artırmaq üçün bir problem də yox idi. 
Safvan böyük məmnuniyyətlə dedi:
-Ey Əbu Süfyan, dərd görməyəsən, tutduğun qızıl olsun. 
Lat və Uzzaya etdiyin yaxşılıqlara görə çox sağ ol!
-Siz də sağ olun, mənim dostlarım!
Əbu Süfyan qonaqlarına hazırlatdığı şirniyyatlardan 
dadmayınca getməyəcəklərini söylədi. Qonaqları onun bu 
təklifindən çox məmnun oldular. Onun ikramlarını yedikdən 
sonra da çıxıb getdilər. 
Bütün ömrünü ticarətə həsr edən Əbu Süfyan indi 
Mədinəyə ordu hazırlamaq planları haqqında düşünməyə 
başladı. 
Bu əsnada Yəsrib yəhudilərinin başçısı olan Kab İbnul-
Əşrəf Məkkəyə gəldi. Onun buraya gəlməsi təqdirəlayiq 
hadisə idi. Dərhal insanlar ətrafına toplaşıb onun nə səbəbdən 
gəldiyini öyrənmək istədilər. Bu ucuz adama qarşı insanlar 
yəhudi olduğuna görə həddindən artıq böyük dəyər verirdilər. 
Yəhudilərin isə Kəbəyə heç bir hörmətləri yox idi. Onlar 
heç zaman həcc və ümrə etmək haqqında düşünməmişdilər. 
Ancaq yəhudilər Muhammədə qarşı düşmənçilikdə Mək-
kəlilərlə həmfikir idilər və onlarla birləşmək qərarında idilər. 
Eyni zamanda şair olan bu yəhudi Bədr müharibəsində 
ölənlərə yazdığı mərsiyələrini oxuyaraq insanları həm də 
Muhammədə qarşı daha da qızışdırmaq üçün gəlmişdi:
- 170 -
Bədr dəyirmanı,
Öz varlığı ilə üyütdü insanları. 
Bu cəmiyyətin nüfuzlularını,
İgid, bahadırlarını,
Bir nəfəsdə əzib keçdi. 
Bədr gözlərdən
Yaş yerinə qan tökdürdü.
Hovuzların ətrafında boğazlandı.
Bu xalqın böyükləri, 
Təməl dirəkləri,
Bir-bir uçuruldu.
Bunu heç zaman unutmayın,
Bunu edənlər, sabah,
Məğlub olacaqlar,
Yetər ki, savaşın!
Hökmdarın öldürülməyəcəyini kim deyib? 
Mənə düşmən olanlar,
Çox yaxında mənim sonumu da,
Gələcəyimi də söylədilər. 
Bəlkə də onlar doğru dedilər...
Ancaq bilsəm ki, ömrümdə,
Bir saatım qalıb,
Onlarla döyüşə
Dərhal hazır olaram!
- 171 -
Bir çox yaxşı insanın
Öldürüldüyü yerdir, Bədr,
Neçə ağsaqqalları,
Yeyib məhv etdi, Bədr. 
Yerlərə sərdi, Bədr.
Bütün bu şərəfli öldürülənlər,
Hər zaman yoxsulu doyuzdurardılar. 
Bu dərədə böyüyən,
Nə qədər comərd insan varsa,
Bir anda yox oldular. 
Onlardan qalan mal,
Bütün xalqı doyurar. 
Eşitdim ki, bütün Bənu Muğırə,
Yanıb getdi ölənlərinə.
Xüsusilə də Əbul-Hakəmə!
Ən böyük itkiləri,
Onu itirmələridir!
İndi bütün dərdləri,
Alınacaq intiqamlarıdır.
Əbul-Hakəmin intiqamını,
Sizlər də alacaqsınız!
Bir də mənə göstərin,
Utbə ilə Şeybəni,
Qalanlardan bir nəfər,
- 172 -
Onlar kimi ola bilərmi? 
Münəbbihi əsla unutmaram. 
Əgər məndən soruşsanız,
Elə bir igidin,
Yeri boş qaldı, sanaram!
Hazırlaşın, igidlərim,
Durmayın yola düşün. 
İntiqamınızı alın!..
Bu rəzil yəhudi onsuz da gərgin olan Qureyşi təlatümə 
gətirməyi bacarmışdı. 
Əbu Süfyan Hindin yanına böyük bir həyəcan ilə girib 
dedi ki:
-Sənə müjdəli bir xəbər gətirmişəm: Məşhur yəhudi Kab 
ibnul-Əşrəf gəlib.
Hind soruşdu:
-Torbasında nə qədər ox var?
Əbu Süfyan cavab verdi:
-Muhammədə qarşı bizi dəstəkləyəcəyini söyləyir, 
ölülərimiz üçün də gözəl bir mərsiyə söylədi.
Hind yenidən soruşdu:
-Bəs yəhudilər kitab əhli deyillərmi? İddia etdiyinə görə, 
Muhammədin də bir kitabı var...
-Bəli var, ancaq o ayrıdır, bu ayrı. Belə təzadlar bəzən 
insanı təəccübləndirir. 
- 173 -
-Əgər Muhamməd həqiqət yolunda olsaydı, bütün 
yəhudilər onu dəstəkləyərdi.
-Bəli, düz deyirsən, Lata and olsun ki, elədir. İndi bu 
adam gəlib bir an əvvəl bizi intiqam almağa səsləyir. 
Hind qəzəblənərək dedi:
-Sizi bu yəhudidən başqa intiqam almağa çağıracaq 
adam qalmayıb?
-Dayan, bir az sakitləş. Sən onun atanla əmin haqqında 
nələr dediyini bir bilsəydin!
-Nələr deyib ki?
Əbu Süfyan “bunları...” deyərək, yəhudi şairin Bədr 
müharibəsində öldürülənlər haqqındakı mərsiyəsini, Hindin 
atası Utbə və əmisi Şeybə haqqında oxuduğu hissəsini də 
olduğu kimi yoldaşına oxudu. Hind çox duyğulanmışdı:
-Lata and olsun ki, bu yəhudi doğru deyir. 
Əbu Süfyan sözlərinə əlavə etdi:
-Yəhudi adam bunu da dedi: “Utbə və Şeybə arxalarınca 
intiqamlarını alacaq heç kimi qoymayıblar?”
Bu söz Hində daha çox təsir etdi və oturduğu yerdən 
ayağa qalxaraq dedi:
-Ey Əbu Süfyan, artıq de görək, nə zaman söylədiyin 
qurbanı yerinə yetirəcəksən? De, nə zaman?
Əbu Süfyan cavab verdi:
-İki yüz süvari ilə Muhammədə qarşı hücum etməyi 
düşünürəm. 
- 174 -
-Yəni bu qədər insan Muhammədə nə edə bilər ki? 
Əbu Süfyan cavab verdi:
-Bilirsən, yəhudilərlə Muhammədə qarşı anlaşmamız 
var. Onlar Muhammədin tərəfindən məxfi məlumatlar 
gətirməklə bizə ən böyük yaxşılıq etmiş olacaqlar. 
Hind daha heç nə demədi. Onun əsas arzusu, əsl məqsədi 
intiqamının alınması idi. Hətta heç kimi öldürməsələr belə, 
sadəcə Əbdülmüttəlibin oğlu Həmzənin öldürülməsi onun 
üçün kifayət idi!
-Sadəcə Haşim oğullarının aslanı olan Həmzənin 
öldürülməsi mənim üçün yetərlidir! - dedi.
Hind dediyi sözlərin yoldaşı Əbu Süfyanın yaddaşında 
daha yaxşı həkk olunması üçün sözlərini söyləyərkən əllərini 
bir-birinə vuraraq dedi:
-Sənin ən böyük vəzifən budur. Sadəcə Həmzəni öldür, 
bu mənim üçün kifayətdir!
- 175 -
Yəsribdən gələn xəbər!
Əbu Süfyan Muhammədə qarşı girəcəyi mübarizədə yəhudilərə arxalanırdı. Ancaq Əbu Süfyan Mu ham-
məd tərəfindən yəhudilərin Yəsribdən qovulduğu xəbərini 
eşitdi: “Muhamməd yəhudilərin Bənu Kaynuka qəbiləsini 
Yəsribdən çıxartdı. Onlarla eyni dindən, eyni millətdən 
olan digər qəbilələrdən: Bənu Nadir və Bənu Kureyza 
yəhudilərindən heç kim səsini çıxartmadı.”
Bu, Əbu Süfyan üçün çox pis xəbər idi.
Yəhudi şair Kab ibnül-Əşrəf isə hələ Məkkədə idi. Əbu 
Süfyan baş verən vəziyyəti onunla müzakirə etdi: “Səncə ora 
çatanda kim bizə kömək olar?”
Kab dedi ki: “Bənu Nadirin rəisi Huyey ibn Ahtab və ya 
Səllam ibn Mikşəm bizə kömək edərlər.”
Əbu Süfyan özü ilə bərabər iki yüz nəfərlik birlik ordusu 
ilə Mədinəyə yaxınlaşdı. Gecə vaxtı Huyey ibn Ahtabın evinin 
qapısını döydü, o isə qapını açmadı. 
Əbu Süfyan daha sonra Səllam ibn Mikşəmin qapısını 
döydü, o isə dərhal qapını açdı və onunla bərabər gələn 
qonşunu içəri dəvət etdi.
O, gələn qonaqlara yemək və şərab da ikram etdi. 
Muha mməddən və onun yoldaşlarının vəziyyətindən, hərə-
- 176 -
kətlərindən bəhs etdi. Onların əhvalı çox pozulmuşdu. Əbu 
Süfyan da Bənu Kaynuka ilə sürgün haqqında danışdığına 
görə, əhvalı olduqca pozuldu və axşam ordugaha qayıtdı. Öz-
özünə düşündü: “Biz bu vəziyyətdə Muhammədə heç nə edə 
bilmərik...”
Daha sonra Əbu Süfyan Uhud dağının şərqində olan 
Bənu Ureyd məhəlləsinə gəldi. Artıq günəş çıxmış, səhər vaxtı 
idi. Orada Əbu Süfyan öz bağçasında qulluqçusuyla bərabər 
çalışan Mədinə sakinlərindən bir səhabəni gördü. Dərhal 
onu da, qulluqçusunu da öldürdü, Ureyddəki məhəllədə iki 
evi yandırdı. Daha sonra bir tarlanı da yandırıb dedi: “Artıq 
əhdimizi yerinə yetirdik.”
Ancaq onlar bununla kifayətlənmişdilər. Anidən onların 
içinə qorxu düşdü. Əsgərləriylə bərabər qaçmağa başladı, 
halbuki onları qovalayan yox idi. Əbu Süfyan əsgərlərinə 
özləri ilə çox yük götürməmələrini, ağır əşyalarını yerində 
qoyub qaçmağı əmr etdi. 
Özlərində sadəcə yemək olaraq sıyıq var idi. Buna onlar 
“səvik” deyirdilər. Əbu Süfyan öz əsgərlərinin bacarıqsız 
olduqlarını bildiyindən onların sürətlənmələrini əmr etdi. 
Onlar müsəlmanlardan heç kimin əlinə keçmək istəmirdilər, 
buna görə də qaçmağa başladılar. 
Artıq qarşıdan Məkkə görünürdü. Yoxsa onlar artıq 
çatmışdılar? Bəli, gəlmişdilər. Ancaq Əbu Süfyan buna inana 
bilmirdi. O, dərhal yoldaşı Hindin yanına gəlib bu möhtəşəm 
müharibə (!) ilə öyünməyə başladı. Əbu Süfyan başlarına 
gələn hadisələrin birinin üzərinə min qoyub danışaraq 
yoldaşını xoşbəxt etməyə çalışırdı. 
- 177 -
Hind dərhal vəziyyəti başa düşdü. O, bir kəlmə belə 
demədən çəkilib bir qıraqda oturdu. Halbuki yoldaşı Əbu 
Süfyanı qapıda qarşılayanda üzündə təbəssüm var idi. İndi 
onun təbəssümündən əsər-əlamət qalmamışdı. 
Əbu Süfyan isə onunla mülayim davranır, zarafat edir, 
Hindin qəlbini almağa çalışırdı. Ancaq Əbu Süfyan nə etsə də, 
nə söyləsə də etdiyi hər hərəkət Hindin əsəbini, küskünlüyünü 
artırmaqdan başqa bir işə yaramırdı. Qureyş qəbiləsinin rəisi 
şərəf və namus nümunəsi olan Əbu Süfyan bütün qəlbi ilə 
sevgisini öz xanımı Hində söyləyir, heç kimə demədiyi sözləri 
dilinə gətirirdi. Ancaq Hindin ona verdiyi cavab ağır şillə kimi 
Əbu Süfyanın üzünə endi: “Rədd ol gözümdən!”
Beş ay sürən ayrılıqdan sonra Əbu Süfyanın hər 
xasiyyətcə özünə bənzədiyi xanımı Hinddən aldığı bu ağır 
cavab onun qəlbini qovurur, iliklərinə qədər işləyən bu soyuq 
münasibət onun əsəblərinə toxunurdu. 
Görəsən o da eyni cür cavabı həyat yoldaşı Hində verə 
bilərdimi? Əlbəttə, yox. Çünki o, həyat yoldaşını çox yaxşı 
tanıyırdı. Yenə də onunla xoş danışmağa çalışdı:
-Başa düşə bilmirəm, nə demək istəyirsən? Və ya daha 
nə etməyimi gözləyirsən? Mən öz əhdimə sahib çıxdım. 
Muhammədlə mübarizə aparıb gəldim!
Hind soruşdu:
-Yazıq bir adamı öldürüb, əkin sahəsini yandırıb gəlməklə 
müharibə eləmiş hesab edirsən? Yəni belə bir hərəkəti necə 
özünə yaraşdırdın?!
-Ey Hind, daha biz işin başındayıq. Hər müharibə belə 
yavaş-yavaş başlayır. 
- 178 -
Hind ona cavab verdi:
- Əsla! Sənə and verib söyləyirəm ki, sən mənim 
sevdiyim insanları öldürənləri öldürməyincə mənə toxuna 
bilməyəcəksən!
Daha sonra Hind məyus vəziyyətdə ayağa qalxıb atasına 
söylədiyi mərsiyəni oxumağa başladı. 
Əbu Süfyan başa düşdü ki, Hindin daxilindəki intiqam 
duyğusu zərrə qədər də olsa azalmayıb. Hər tərəfi yandırıb 
yox edəcək müharibə başlamadan Hindin rahatlayacağı 
düşünülə bilməz. 
Bəli, bu günlərdə yenə nə baş verdisə, hamının əhvalı 
pozulmuşdu. Səhər olsa axşam gəlmir, axşam olsa sabah 
yetişmirdi. Bədr fəlakətinin üstündən bir il keçməsinə 
baxmayaraq Hindin daxilindəki intiqam almaq hissi hələ 
soyumamışdı. İçindəki bu qorxunc duyğu, bu pis xəstəlik 
Hindi dəli edəcəkdi. Əbu Süfyan Yəsrib səfərindən qayıdandan 
sonra Hind daha Əbu Süfyandan çəkinmir və heç tərəddüd 
etmədən ona “Qorxaq!” deyə xitab edirdi.
Qureyşin bütün camaatı, qadınlar məclislərdə yenidən 
ağlamağa başladılar. Onlar mərsiyələr söyləyir, bu mərsiyələri 
dildən-dilə, eldən-elə dolaşır və bu sözlərin təsiri ilə qadınlar 
durmadan yoldaşlarını da müharibəyə təşviq edirdilər. 
Qureyş yenə müharibə ab-havasına büründü. Əbu 
Süfyan Məkkənin bütün nüfuzlu insanlarıyla, bir-bir, iki-
iki və ya cəm şəkildə görüşmələr aparmağa başladı. Bu 
görüşmələr nəticəsində belə bir qərara gəldilər ki, Məkkə və 
ətrafında yaşayan ərəblərin hamısı müharibəyə başlasınlar. 
Taiflilər, yəni Səqif qəbiləsi, Qafatan, Bənu Əbdimənaf, 
- 179 -
Bənu Malik ibn Kinanə qəbilələrinin hamısı müharibədə 
iştirak edəcəkdilər. Bu qəbilələrdə olan bütün şairlər bir araya 
gələrək bütün ərəbləri ruhlandırmaq üçün kinli şeirlər yazır 
və beləcə insanları müharibəyə təşviq edirdilər. Və beləliklə, 
son olaraq üç min nəfərlik ordu quruldu, bu ordunun başında 
Əbu Süfyan ibn Harb dayanırdı. 
Qoşunda iştirak edənlərin, kişilərin içində elə biri yox 
idi ki, evinə gələndə qadınlar onu müharibəyə təşviq etmiş 
olmasınlar! Hətta bəzi qadınlar müsəlmanlardan intiqam 
almaq üçün özləri də Yəsribə gəlib müharibəyə qatılmaq 
istəyirdilər. Qadınların üsyan etməsinin qarşısını ala bilməyən 
kişilər Məkkədə oranın nüfuzlu insanlarının da toplanmasıyla 
məclis qurmağa qərar verdilər. Bu məclisdə ilk sözü Safvan 
ibn Ümeyyə söylədi:
-Gəlin icazə verək qadınlar da bizimlə bərabər 
müharibəyə qatılsınlar! Onu edənin birincisinin özüm 
olacağını sizə söyləmək istəyirəm. Sizə and verirəm ki, Bədrdə 
öldürülənlərinizi qadınlar heç zaman sizə unutdurmayacaq!
Məkkəlilərin nüfuzluları fikrini qəbul etdilər. Safvan isə 
sözünə davam edərək dedi:
-Yəni, biz daha bu məsələdə yeniyik. Muhammədlə 
apardığımız müharibənin üstündən hələ çox zaman da 
keçməyib. Biz bu müharibəyə təkrar evimizə dönməyi 
düşünərək qatılmırıq. Bizim zehnimizdə bu müharibədə ya 
ölmək və ya mütləq sürətdə intiqamımızı almaq düşüncəsi 
vardır!
Əbu Cəhlin oğlu İkrimə danışmağa başladı:
- 180 -
-Dostum Safvan, sənin söylədiklərinə ilk dəstək verən 
mən olmaq istəyirəm. 
Amr ibnül-As dedi:
-Mən də sizinlə həmfikirəm. 
Əbu Süfyan isə son olaraq məclisdə fikrini söylədi:
-Sizin hamınızın birlikdə qərar verdiyiniz məsələdə mən 
müxalif fikir səsləndirə bilmərəm!
İndi Əbu Süfyan həyat yoldaşı Hində istədiyi xəbəri 
çatdırmaq üçün sevinə-sevinə evinə yollandı və gəlib dedi:
-Ey Hind, hazırlaş, sən də mənimlə bərabər gəlirsən. 
Hind neçə aydan bəri ilk dəfə belə sevinirdi. Hələ 
müharibə başlamasa da, Hind artıq qələbə çalacağına 
sevinirdi.Yoldaşıyla bərabər hazırlanmağa başladı. Onlar 
hazırlıqlarına davam edən arada qapı çalındı. Qapını Əbu 
Süfyan açdı, gələn Novfəl ibn Müaviyə əd-Deyli idi. Onu 
qarşılayıb içəri dəvət etdi, daha sonra Novfəlin danışmasını 
gözlədi. Ancaq onun hərəkətlərindən bəlli oldu ki, Novfəl 
Əbu Süfyanla yalnız danışmaq istəyir. O, Hindin getməsini 
gözləyirdi və daha sonra Əbu Süfyan dedi:
-Çəkinmə! Hind bizdən daha çox intiqam almağa 
həvəslidir. 
Novfəl özünü ələ almaq üçün öskürərək oturduğu yerdə 
yerini rahatladı və dedi ki:
-Mən bütün Qureyşlilər adından sizə bunu bildirmək 
istəyirəm ki, müharibəyə qadınların qatılması doğru deyil. 
Əgər müharibədə onlar qalib gəlsə, o zaman qadınlarımız 
düşmənə əsir olacaq. Biz bu acıya necə dözəcəyik!
- 181 -
Hind müharibə hazırlığına davam edirdi ki, Novfəlin bu 
sözünə çox əsəbiləşdi və dedi:
-Sən Bədr müharibəsindən sağ dönüb yoldaşlarına necə 
qovuşdun! Belə sözləri burda təkrarlama! Biz də müharibəyə 
qatılacaq və biz də baş verənləri gözümüzlə görəcəyik!
Əbu Süfyan danışmaq üçün dərin nəfəs alıb sözə 
başlamaq istəsə də, Hind bunu görüb onu qabaqladı və dedi:
-Bilirsən ki, Bədrdə əsgərləri ruhlandırmaq üçün 
hazırlanan müğənni qızlar Cuhfədə (yarı yoldan) geri 
qaytarıldılar. Elə bundan sonra da bizə dəyərli olan insanları 
itirdik, onları öldürdülər. 
Novfəl Hindin sözlərinə cavab qaytaracaq biri deyildi. 
Ona cavab versin deyə Əbu Süfyanın üzünə baxdı. Ancaq Əbu 
Süfyanın fikri başqa yerdə idi: Bir tərəfdən müharibə hazırlığı, 
digər tərəfdən ordunun rəhbərliyini həyata keçirmək və bir 
tərəfdən isə həyat yoldaşı Hindi idarə etmək... Bu fikirlər onun 
ürəyini sıxdı və barmaqlarıyla saqqalını oxşayır, digər tərəfdən 
gözlərini yerdən qaldırmırdı. Arada Novfələ söz söyləmək 
üçün başını yerdən qaldırdı və dedi:
-Qureyşin bu istəyinə qarşı çıxacaq deyiləm. Bu sözü 
onların özünə yığıncaqda da dedim. Mən sadəcə onlardan 
biriyəm və onlar nə desə mən də onu edəcəm. 
Novfəlin sözləri təsirli olmamışdı. 
Müharibədə qadınlar da iştirak edəcəkdi.
Beləcə, ordu Yəsribə yollandı. 
- 182 -
Yəsribə doğru
Hindin yanında Qureyşdən on dörd qadın birlikdə ona yol yoldaşlığı edirdilər. Onlar itaətlərindəki 
kölələri ilə birlikdə dəflərini, nağaralarını da özləri ilə 
götürmüşdülər. Qureyşdən üç min nəfərlik ordu artıq yola 
çıxmağa hazır idi. Bununla bərabər onların iki yüz süvarisi var 
idi. Ordunun sağ cinahında Xalid ibn Vəlid, sol cinahında isə 
Əbu Cəhlin oğlu İkrimə dururdu.
Qadınların özləri ilə birlikdə dəf götürmələrinin əsas 
məqsədi Bədrdə ölüləri üçün mərsiyələr oxuyub əsgərləri 
müharibəyə ruhlandırmaq idi. Onlar yol boyu fərqli mərsiyələr 
oxuyaraq Qureyşin intiqam damarını daha da qabartdılar. 
Ancaq yol boyunca hər addımbaşı dayananda edilən 
söhbətlərdən aydın olurdu ki, qadınların bu səfərə qatılmaları 
artıq kişiləri narahat edib. Az sonra Hind bir qrupun yanına 
yaxınlaşaraq onların öz aralarında nə danışdığına qulaq asdı:
“Siz bu səfərə qadınları özünüzlə bərabər gətirdiniz...
Bizsə onları özlərindən daha çox düşünürük, buna görə heç 
rahat deyilik...”
Hind bu kimi sözlərlə ordunun müharibə əhval-
ruhiyyəsinin tez pozulacağını yaxşı bildiyindən, bu sözləri 
deyənlərə ağızlarının payını vermək üçün yerindən qalxsa 
da onların danışıqları hələ davam edirdi. Hind onların nə 
- 183 -
danışdıqları ilə maraqlandığından hələ heç nə deməyib bir az 
daha onlara qulaq asmaq qərarına gəldi:
-Gəlin gedək Muhammədin anasının qəbrini deşək... 
Qadınlara heç kim heç nə deyə bilməz... Sümüklərini də 
özümüzlə götürərik. Əgər Muhamməd qadınlarımızdan 
hansınısa əsir alsa onda deyərik ki: “Bu sənin ananın 
sümükləridir!” Əgər o, anasına qarşı xeyirli övladdırsa, onda 
sümükləri görən kimi əsir alınan qadınları buraxar. Əgər 
qadınlarımızdan heç kimi əsir olaraq götürməsələr, ancaq 
sümükləri göstərməklə, bizdə olan sümükləri almaq üçün 
böyük pul verməyə tərəddüd etməz. Əlbəttə, əgər o, anasına 
qarşı yaxşı övladdırsa bunu edər!
Əbu Süfyanın bu kimi məsələlərdən xoşu gəlmədiyinə 
görə, onlardan uzaqlaşdı. Cəmiyyətin hörmətli insanlarının 
yığışdığı yerə getdi. Onlara bu rəzil adamların fikirlərini 
söylədi. Onlar da dedilər ki:
- Belə işlərlə məşğul olmayın, bunları bir kənara qoyun! 
Əgər biz belə hərəkət etsək onda Bənu Bəkr və Huzaa 
qəbilələri də bizim ölülərimizin qəbirlərini deşərlər!
Hind ordu rəhbərlərinin bu fikirlərini eşidəndə 
əsəbindən özünə yer tapa bilmədi, ancaq özünü cilovlayıb 
onlara heç nə söyləmədi. Ordu yoluna davam etdi. Ordu 
Yəsribə çatdı. Uhud dağının Cüruf tərəfində dayandılar. 
Əbu Süfyan yenidən orduya nəzər yetirdi. Qureyşin 
sancağını daşıyan Bənu Əbdiddar qəbiləsindən olan 
bayraqdar nitq söylədi. Hind yanında olan qadın rəfiqələri və 
yol yoldaşları ilə bərabər bu danışıqları eşidirdi.
- 184 -
Əbu Süfyan dedi ki:
-Ey Əbdüddar oğulları! Sizlər Bədr müharibəsində 
Qureyşin bayraqdarı olmuşdunuz! O gün başımızdan 
keçənləri gözlərinizlə görmüşdünüz! Özünüz də yaxşı 
bilirsiniz ki, müharibədə bayraqdar hansı tərəfdədirsə rəqib 
qoşun da o tərəfə doğru daha çox hücum edir! Əgər bayraq 
yerə düşsə, deməli, həmin ordu da məğlub olmuşdur. 
Bayrağımızı şərəflə daşıyın və əgər daşıya bilmirsinizsə onda 
onu layiq olduğu hörməti göstərəcək insanlara verək!
Bənu Əbdiddar oğulları az qala Əbu Süfyanı boğmaq 
istədilər. Ona dedilər ki:
-Elə bilirsən ki, biz bayrağımızı sənə verəcəyik? Sabah 
müharibə başlayanda bizim nə edəcəyimizi öz gözünlə 
görəcəksən!
Əbu Süfyanın da istədiyi cavab bu idi; ona görə bu 
sözləri söyləmişdi.
Səhər müharibə başlayanda Hind yanındakı qadınları 
və kölələri bir araya toplayıb kişilərin arxasından onları 
müharibəyə ruhlandırmaq üçün dəf çalır və özü bayraq 
daşıyanlara da səslənirdi:
Ey Əbdüddar, ey Əbdüddar!
İrəliləyin, ey qəhrəmanlar!
Öldürün düşmənləri,
Qaçmağa yol tapmasınlar!
- 185 -
Daha sonra yanındakı qadınları da özü ilə bərabər 
qoşunun ön xəttinə apardı. Hind müsəlmanlara qarşı olan 
kinindən az qala partlayacaqdı. Əsgərləri müharibəyə 
səsləmək üçün qadınlara dəf çaldıraraq kişiləri müharibəyə 
təhrik edən sanki Hind deyil, yüngül əxlaqlı bir qadındı:
Tanıyın bizləri,
Biz Tarıq qızlarıyıq!
Məğlub etsəz, sizinik!
Döşəkləri salarıq!
Qoxuları vurarıq!
Əgər siz uduzsanız!
Bunu bilin, əbədiyyən
Bizi görməyəcəksiniz!
Hind çoxdan yorulmuş, qışqırmaqdan səsi batmışdı. 
Hindin yanındakı qadınlar onun söylədiyi şeirlərə ritm 
tuturdular və təkrarayırdılar. Qadınların digər qismi isə nağara 
çalırdı. Qureyşlilər məşhur fasiq olan Əbu Amir vasitəsiylə 
müharibəni daha da qızışdırırdı. Aralarında Qureyşin kölələri 
də olan əlli nəfər insanla müharibəyə qatılan Əbu Amir 
müsəlmanların Evs qrupuna səsləndi:
-Ey Evslilər! Mən Əbu Amirəm!
Evslilər ona cavab verdilər:
-İtil oradan, Allahın lənət etdiyi fasiq!
Bu sözü eşitdikdən sonra onlara daş atmağa başladılar. 
Talha ibn Əbi Talha müsəlmanları mübarizəyə çağır-
dı, bundan sonra müharibə daha da şiddətləndi. Hind 
- 186 -
müharibənin ən təhlükəli anında belə vəzifəsini unutmamış, 
vəzifəsini doğru icra edirdi: O, yanındakı qadınlarla bərabər 
əsgərlərin arasında gəzərək onları daima döyüşə ruhlandırırdı, 
bununla yanaşı cariyələrlə bərabər qartal kimi hamını izləyir 
və əgər kimsə döyüşdən qaçmaq istəyirsə, dərhal onlara 
Bədrdə öldürülən yaxınlarını xatırladaraq döyüşə qayıtmağa 
məcbur edirdi. 
Ancaq öz intiqamını almaq üçün xüsusi adam 
hazırlamışdı, bu insan Vəhşi idi. Vəhşinin nizəsinə baxaraq 
hər nişan aldığında, ona yaxınlaşıb deyirdi ki:
-Ey Əba Dəsəmə! Artıq vaxtı çatıb! Bizi bu dərddən 
qurtar, özün də qurtul!
Hind Bəni Haşimin əsgərlərinin qarşısına kim çıxarsa 
çıxsın, qısa vaxt ərzində onları məğlub edəcəklərini çox 
yaxşı bildiyi üçün ona görə tədbirini almış, planını ona görə 
hazırlamışdı. Onun bütün fikri heç kimə məğlub olmayan 
aslan Həmzəni və ya gənclərin ən qüvvətlisi Əlini tikə-tikə 
edib öldürməkdi.
Hind Evslilərdən və Həzrəclilərin qılınc məharətindən 
qorxurdu. Ancaq Hind Həmzə və Əlidən qorxduğu qədər 
heç kimdən qorxmurdu. Çünki Əvs və Həzrəclilər Bədrdə 
Məkkənin tanınmışlarından olan Əbul-Hakəm (Əbu 
Cəhili), Üməyyə ibn Xaləfi və Haccacın iki oğlunu: Nübeyh 
ilə Münəbbihi öldürmüşdülər. Ancaq Hindin nəzərində 
onların heç biri atasının, əmisinin, qardaşının yerini tuta 
bilməzdi. Xüsusən də onları öldürən Həmzə ilə Əli bu gün 
mütləq öldürülməliydi. Döyüş artıq daha da qızışmışdı. Hind 
döyüşün qızışdığı zamanda döyüş meydanından çəkilmir, 
- 187 -
ancaq Həzrəclilərlə üz-üzə gəlindikdə olduğu yerdən 
uzaqlaşırdı. 
Daha sonra o yenə də yerində dura bilməyib qabağa 
atılanda müsəlman igidlərindən birinin qılıncıyla üz-üzə 
gəldi. Artıq döyüş qızışmış, hər kəsin səsi bir-birinə qarışmış, 
ətrafda döyüş nərələri yüksəlirdi. Hind başının üzərinə gələn 
qılıncın onu kəsməyə hazır olduğunu görərkən sanki Uhud 
dağının bir neçə saniyədə onun üzərinə aşacağını gözləyirdi. 
Onun başının üstünü kəsdirən müsəlman əsgərinin başında 
qırmızı bağ vardı. Bu bağın mənası isə “düşmənə aman 
yoxdur!” demək idi. Bəli, burada heç bir səhv yox idi. Bu 
igid qılıncla Hindin başının üstünü kəsdirmişdi. Ancaq onu 
öldürmürdü. Hind qorxudan qışqırdı, gözlərini yumdu və 
ölümün gəlməsini gözlədi. Qılıncın onun başına enəcəyini 
gözləyərkən qılınclı adamın ondan uzaqlaşdığını gördü və 
gözlərini açdı. Xeyr o, səhv eləmirdi, ölüm ondan uzaqlaşıb 
getmişdi, çünki bu müsəlman igidi onu sərbəst buraxmışdı. 
Qılınc sahibi bu igid onunla bir qadını öldürəcək qədər 
şərəfsiz deyildi.
Hind qorxudan udqundu. Artıq rəngi özünə gəldi, ancaq 
buna baxmayaraq, yenə də kinliydi. Bir an Hind yaxınlarını 
öldürən Bədr cəngavərlərindən onların intiqamını almadan 
Məkkəyə dönəcəyini düşündü, buna görə əsəbiləşdi.
Axı o düşmənlərinin intiqamını alıb, daha sonra, ən gözəl 
paltarlarını geyinib, ətir vuracaqdı? İndi Hindin daxilində atası 
Utbə, əmisi Şeybə, qardaşı Vəlidin öldürüldüyü gündən daha 
pis bir günün gəlib onun qarşısına çıxa biləcəyi düşüncəsi 
dayanırdı. Və bu sadə bir ehtimal deyildi. Ancaq Hind bu kimi 
duyğuların əsiri olacaq deyildi. Bir az əvvəl ölümün eşiyindən 
- 188 -
dönmüş olsa belə, yenə də əzmini itirməmişdi! Qısa zamanda 
özünə gəlib, özünü ələ alıb, kölələri ilə bərabər, döyüşü 
qızışdırmaq üçün şeirlərini söyləməyə davam etdi. 
Ona elə gəldi ki, onun söylədiyi şeirlərin, oxutdurduğu 
mahnılarının bir faydası yoxdur. Çünki Qureyşin 
bayraqdarları get-gedə arxaya çəkilir və bir-bir öldürülürdü. 
Hər öldürülənlə birlikdə sanki Hind də öldürülür, daha sonra 
özünü ələ alıb yenidən dirilirdi. Bəli, artıq Talha ibn Əbu 
Talha da öldürülmüşdü. Bu qatı kafiri Hindin qardaşı Vəlidi 
öldürən Əli öldürmüşdü. Hindin az qala ürəyi partlayacaqdı. 
Artıq olanlara dözə bilməyib Hind Qureyşin sancağını Osman 
ibn Əbu Talhadan aldı. Qadın əlinə bayrağı alıb döyüşçülərin 
ətrafında dönərək onları qızışdırmağa davam edirdi:
Bəli, ey Əbdiddar!
Namusumuzu qoruyanlar!
İrəli, qəhrəmanlar!
Ölüb getsin, düşmənlər!
Hind gözünü döyüş meydanından çəkmirdi: Bəli, 
o, səhv görmürdü, Osman ibn Əbu Talhanın qarşısına 
Əbdülmüttəlib oğlu Həmzə çıxmışdı! Nə olardı indi o, 
Həmzəni məğlub etsəydi və Hind də onun ətini azı dişləriylə 
çeynəsəydi! Hind hirsindən az qala partlayacaqdı, çünki onun 
qarşısında gördüyü aslan atasını və əmisini öldürmüşdü. 
Həmzə qaldırdığı qılıncla ilk öncə düşmənin əlini, sonra isə 
onun çiynini doğradı, sonra da qarnına qədər bir neçə yerdən 
yaraladı. Bütün bunlarda sehr var idı? Yoxsa Həmzə onları 
sehrləyirdi? Həmzə Osmanı öldürmədən buraxdı və dedi: 
- 189 -
“Mən hacılara su paylayan adamın oğluyam!” Daha sonra 
Həmzə oradan uzaqlaşıb başqa tərəfə yönəldi.
Bəli, dünya sanki Hindin başına bir daha yıxılmışdı o, 
artıq ayaqda duracaq halda deyildi. Atasını və əmisini öldürən 
adam belə bir igidlik göstərərək Osman ibn Əbu Talhanı 
öldürməyə tənəzzül etmədən ondan uzaqlaşmışdı.
Hindin xəyalından nələr keçmir ki...Həmzənin gözü 
qarşısında etdiyi hərəkətlər bir an qardaşı Şeybənin də 
həmin vəziyyətdə olmasını, onun gözləri önündə canlandı. 
Sanki, Həmzə qardaşını öldürdükdən sonra atası Utbəyə 
doğru yönəlmişdi. Onu da öldürdükdən sonra özünün 
Əbdülmüttəlib oğlu olduğunu söyləyərək oradan uzaqlaşırdı!
Nə baş verirdi? Bu böyük bir faciə idi! Məgər bu qədər 
ordunun içində bir nəfər çıxıb Həmzəni öldürə bilməyəcəkdi? 
“Ey Bəni Ümeyyənin qılıncları, haradasınız? Haradasınız ey 
Bənu Mahzum igidləri!”
Hind az qala dəli olacaqdı, bir-birinin ardınca gözünün 
qarşısında rəqibləri qələbə qazanırdılar. Osman ibn Əbu 
Talha yaralı olsa da, son nəfəsini verəcəyi zərbəni də aldıqdan 
sonra artıq ölmüşdü. Ordunun bayraqdarı indi Əbu Sad İbn-i 
Əbi Talhaydı. Hind yanındakı qadınları və kölələri tez başına 
yığıb onun yanına qaçdı:
Vurun, durmayın, vurun!
Düşmənləri öldürün!
Onları sağ qoymayın!
Ey Əbdüddar oğulları!
- 190 -
Əbu Sad da bir neçə dəqiqə içində böyük qəhrəman Sad 
İbni Əbi Vəqqas tərəfindən iki qolu da kəsilərək yaralanmış 
və Əbu Sad ölümü gələnədək yoldaşları tərəfindən arxa tərəfə 
aparılmışdı. 
Bundan sonra Talha ibn Əbu Talhanın üç oğlu arda-arda 
bayrağı daşıdılar və üçü də bir-birinin ardınca yaralandılar. 
İndi onların: Safi, Kilab və Cülasın bədənləri yerə sərilmişdi. 
Hind bu mənzərə qarşısında az qala ağlını itirəcəkdi. Bütün 
bunlar, onun ümid bağladığı bu igidlər, necə olurdu ki, bir-
birinin ardınca öldürülürdü? Görəsən Əbdüddar oğullarından 
kim sağ qalmışdı? Hind diqqətlə ətrafını seyr etməyə başladı. 
Daha sonra o, ətrafındakı qadınlarla bərabər qışqırmağa 
başladı:
-Bayraq! Bayraq! Bayrağımızı kim daşıyacaq? Bayraq 
daşıyacaq heç kimimiz qalmadı? 
Bu zaman Ərtat ibn Şurahbil irəli atıldı və bayrağı 
götürdü. O, elə bayrağı götürərkən Əli ibn Əbu Talib onun 
üzərinə atıldı və bir zərbədə onu yerə sərdi. İndi Şurahbil də 
son dəqiqələrini yaşayırdı. Hind Əlinin onu da öldürəcəyini 
görüncə “azılı düşmən!” deyə qışqırdı.
Şurahbildən sonra bayrağı Şüreyh ibn Karız götürdü. 
Ancaq çox keçmədi ki, o da öldürüldü. 
Şüreyhdən sonra bayrağı Əbdüddar oğullarının köləsi 
Şuab irəli atılıb qaldırdı. Hind yanındakı qadınlara əsgərləri 
ruhlandırmadıqlarına görə məğlub olduqlarını söyləyərək 
yenidən şeir söyləyib onları döyüşə ruhlandırmağa başladı. 
Ancaq nə görsələr yaxşıdır? Şuabın sağ əli qılıncla kəsildi, 
ancaq o bayrağı sol əlində tutdu, daha sonra qılıncla onun 
- 191 -
sol qolunu da kəsdilər. Bu zaman o, bayrağı qollarının qalan 
qismi ilə tutmağa çalışdı, ancaq bir neçə saniyə içində kürəyi 
üstə düşərək birdən qışqırdı:
-Ey Əbdüddar oğulları! Sizin üçün bu qədər yaxşılıq 
etməyimə nə deyirsiniz!?
Şuabın Yəsribli dostu onun yanına qaçaraq, Şuabı 
bayrağın üzərində yatırdı. 
- 192 -
Həmzə
Hindin müharibə meydanında gördükləri həqiqətdi, yoxsa o kabusun içində idi? Xeyr... Bütün bunlar 
həqiqətən baş verirdi. İndi görəcəkləri bunlardan da ağır 
idi Hind üçün? Yəqin ki, bəli. Çünki Qureyşin ən çox ümid 
verən ağsaqqal adamları müsəlman kölələrinin hücuma 
keçdikləri zaman canlarını qurtarmaq dərdinə düşüb bir-bir 
geri çəkilirdilər. Yoxsa bu üz qaraldıcı bir qaçış hazırlığı idi?
Hind yanındakı qadınlarla bərabər yerindən tər pənmədi. 
Qadınlar əllərindəki dəf və nağaraları da ifa edərək daha 
bərkdən qışqıraraq kişiləri müharibəyə daha böyük bir şövqlə 
təşviq edirdilər. Ancaq onlar nə qədər çalışsalar da onların 
qaçmasına mane ola bilmirdilər, qaçış artıq başlamışdı. 
Yoxsa Hind də qaçmağa məcbur qalacaqdı? Əgər 
belə bir hadisə baş versəydi, o zaman bu, Hində kişilərin 
heysiyyətindən daha çox toxunacaqdı. Hind belə bir zamanda 
canını qurtarmaq dərdinə düşərkən öz-özünə belə bir sual 
verdi: “İntiqamımı almadan hara qaçıram?”
Ancaq nə əcəbsə özlərini müharibədən əvvəl qəhrəman 
göstərən Qureyşin kişiləri bir-bir müharibə meydanından 
qaçırdılar, canlarını qurtarmağa yer axtarırdılar. 
Hind yanındakı qadınlara baxdı. Onun nəzərləri hirsli 
bir aslanın baxışlarından fərqsiz idi: “Hələ bir bunlara baxın! 
- 193 -
Qaçmaq fikri haradan çıxdı? Bizi müsəlmanlara cariyə olaraq 
qoyub hara qaçırlar?” deyə gileyləndi. 
Amma artıq mübarizə aparmağın bir faydası yox idi. 
Paltarının ətəklərini əlinə toplayaraq yanındakı qadınlarla 
birlikdə sürətlə qaçmağa hazırlaşdı. 
Müsəlman kişilərin qəhrəmanlığı onlarda qorxu oyat-
mışdı. Hind bir anda əsir düşəcəyini düşündü, düşündükcə 
dəli oldu, o, sürətlə müharibə meydanı tərk etdi, indi canını 
qurtarmaq ona kifayət idi. Ancaq Hind buraya qəlbindəki 
böyük məyusluqla gəlib intiqam alacağını düşünsə də 
müharibədən sonra onun acılarının üzərinə yeniləri də əlavə 
olundu. İndi isə onun tək amalı qaçmaq idi, Hind elə sürətlə 
qaçırdı ki, arxasına baxmağa fürsət belə tapmırdı. Bir an 
qorxudan boğulacaq kimi oldu. Görəsən, bu məğlubiyyətdən 
sonra işin içində ölüm də vardımı? Yoxsa Muhammədin əlinə 
əsir düşəcəkdi? Hind üçün bundan betər heç nə ola bilməzdi! 
Məhz bu səbəbdən də mübarizə meydandan uzaqlaşırdı. 
Arxadan gələn qadınlar onun kimi sürətli qaça 
bilmədiklərindən bir an səsləri kəsildi. Çünki Hind qadınları 
çoxdan ötüb keçmişdi, ona görə də qadınların səsləri kəsil-
mişdi, bir an durub arxasına baxdı, müsəlmanlardan onu 
təqib edən heç kim yox idi. Bu an o, öz-özünə dedi ki, “Gərək 
müharibənin sonuna kimi orda olardım.” Sürətli qaçmaqdan 
nəfəsi kəsilmişdi, olduğu yerdə dayanıb uzaqdakıları seyr 
etməyə başladı.
Ancaq müharibə Qureyşin uduzaraq geri çəkilməsindən 
sonra yenidən qızışmışdı. Bəli, qabaqda həqiqətən qorxunc 
bir çarpışma başlamışdı. 
- 194 -
Budur, Xalid ibn Vəlid təpənin üzərindəydi! İkrimə isə 
müsəlmanların süvari birliyini yenidən bir araya toplayıb 
yenidən hücuma başladı.
Hind gözlərinə inanmadı, gözlərini ovuşdurdu. Xeyr, 
yuxu görmürdü, qarşısındakılar həqiqət idi. Daha sonra ona 
yetişən qadınlardan soruşdu:
-Mənim qarşıda gördüyümü siz də görür sünüzmü? 
Qadınlar cavab verdilər ki:
-Bəli... Süvari alaylarımız müsəlmanlar üzərinə hücum 
edir. İndi bizim qılınclarımız onları doğramağa başlayıb!
Hind yuxuda olmadığı qənaətinə gəldi. Yanındakı 
qadınlardan soruşdu:
-Nə deyirsiniz, təkrar savaş meydanına qayıdaqmı?
Qadınların hamısı tək ağızdan dedilər ki:
-Bəli, heç dayanmadan dönək. Ən azından arxa cəbhədən 
nəyin baş verdiyini görərik. 
Qadınlar ətraflarına nəzər gəzdirərək müharibə mey-
danına yaxınlaşmağa başladılar. Artıq onlar dəf və nağara 
çalmağı buraxmışdılar. Onlar ölüləri tapdalamadan müharibə 
meydanına girməyə çalışırdılar. Əlbəttə, yolda gördükləri 
kəsilmiş əl, qopmuş qol, gövdəsindən ayrılmış baş, şübhəsiz 
ki, onlar üçün çox ürpərdici gəlirdi.
İndi isə Hindin başqa planları var idi. Bir az nəfəsini 
dərib yenidən əvvəlki formasına qayıtdı. Ancaq gördükləri 
onun üz ifadəsinin dəyişməsinə səbəb oldu, əhvalı korlandı. 
Hindin qısa müddət sonra dilinin bağı açıldı. Çünki artıq 
- 195 -
müharibədə uğur müsəlmanların əleyhinə dönmüş, onlar 
məğlub olmağa başlamışdılar.
Hind müharibə meydanına daha da yaxınlaşdı. Vəhşi 
uzaqdan ona doğru yönəlib gəlirdi. Vəhşini görəndə Hindin 
ürəyi sürətlə döyünməyə başladı. Vəhşinin dərisi kimi qara 
üzündə heç gözlənilməyən bir sevinc gördü və ondan soruşdu:
-Ey Vəhşi, o əlindəki nədir? 
Vəhşi isə özünə əmin, rahat bir səslə cavab vermədən 
Hinddən soruşdu:
-Ey Hind, əgər atanı öldürəni öldürsəm, mənə nə vəd 
edirsən?
Müharibə boyu qışqırmaqdan Hindin səsi batmışdı. 
İndi isə o, boğuq bir səslə danışırdı:
-Bütün zinətlərimi, bütün lal-cəvahiratımı verərəm!
O andakı sevinci ilə Hind özünü itirərək qeyri-ixtiyari 
üzərində olan bütün zinət əşyalarını çıxarıb Vəhşiyə uzatdı. 
Boyunbağılarını, bilərziklərini, xal-xallarını heç düşünmədən 
Vəhşiyə verdi. Vəhşi gördüklərinə inana bilmirdi. Vəhşinin bu 
günə kimi ömrü səfalət içində keçmişdi. Bu qədər malı heç 
zaman bir arada görməmişdi.
Hind Vəhşidən soruşdu:
-Gəl, burda otur, Həmzəni necə öldürdüyünü mənə 
söylə!
Vəhşi alnındakı təri sildi, daha sonra isə oturub 
danışmağa başladı:
- 196 -
-Haris ibn Amirin qızı olan mənim xanım ağam8 mənə 
Məkkədə dedi ki: “Atam Halis Bədrdə öldürüldü. Əgər sən bu 
üç nəfərdən: Muhamməd, Həmzə və ya Əlidən birini öldürsən 
azadlığına qovuşacaqsan. Bütün müsəlmanlar içində bu üç 
nəfərdən başqa heç kimi atama bərabər görmürəm.” Mən 
də ona dedim ki: “Əgər Muhammədi nəzərdə tutursansa, 
mənim ona gücüm çatmaz. Bunu sənə indidən deyim. Çünki 
onu dostları yalnız qoymazlar. Həmzəyə gələndə onu mən 
yuxumda görsəm də etiraf edirəm ki, qorxumdan qaçaram. 
Əliyə gəldikdə isə onu öldürmək üçün fürsət axtaracam.”
Hindin yanındakı qadınlar sanki başlarında quş oturmuş 
kimi nəfəslərini dərmədən kölə Vəhşinin söylədiklərinə qulaq 
asırdılar:
-Müharibəyə gəldiyim andan etibarən burada Əlini 
axtarmağa başladım. Müharibə meydanına olduqca diqqətli, 
igid bir cəngavər gəldi. Öz-özümə dedim ki: Axtardığım bu 
olmaz! Belə düşünərkən birdən Həmzəni gördüm. O qədər 
cəsur idi ki, qarşısına gələni vurub keçirdi. Mən isə buradakı 
qayanın arxasında gizlənib onu izləməyə başladım. Az sonra 
necə oldusa Həmzənin ayağı burxuldu və o, yerə yıxıldı. 
Bu əsnada Siba ibni Ümmü Ənmar dərhal ona yaxınlaşdı. 
Həmzə belə olanda ona dedi ki: “Ey alçaq adam, sənlə məşğul 
olacağıq!” Dərhal yerindən durdu, onu tutub havaya qaldırdı, 
sonra yerə çırpdı. Üstünə oturub ayaqlarını bağladı.
Vəhşi sözünün burasına gələndə Hind ondan eşit-
diklərinin qorxusundan gözünü yumdu. Çünki Vəhşi o qədər 
8. Cübəyr b. Mut`imin həyat yoldaşı. Vəhşi Cübeyrin köləsi idi.
- 197 -
canlı başa salırdı ki, Hind onu eşidərkən sanki hadisəni özü 
yaşayırdı. 
Hind birdən-birə gözlərini açaraq soruşdu:
-Deməli, Həmzə Ümmü Ənmarın oğluna belə elədi! 
Demək onu havaya qaldırıb yerə çırpandan sonra əl və 
ayaqlarını bağlayıb kəsiləcək qoyun kimi sürüyüb apardı?.. Bu 
cürə qüvvətli adam harada böyüyüb?
Hind əlini ürəyinin üzərinə qoyaraq Vəhşinin de-
diklərinə qulaq asırdı. Vəhşi sözünə davam edirdi:
-Sonra Həmzə onu olduğu yerdə öldürdü. Daha sonra 
o, məni gördü, mənə tərəf gəldi. Suyun yatağına gələn 
zaman ayağı sürüşdü. Yıxılmamaq üçün özünü saxladığı 
arada vəziyyətdən istifadə edib nizəni ona tərəf tuşladım və 
Həmzənin sinəsinin tam ortasını nişan aldım, sonra nizəni 
atdım. Ox kimi onun sinəsinin ortasından girib kürəyindən 
çıxdı. Daha sonra dostlarından bir neçə nəfər Həmzənin 
dərhal yanına gəldi, onların səsini rahatlıqla eşidirdim. Ona 
“Ey Əbu Umarə! Ey Əbu Umarə!” deyə səslənsələr də o, 
cavab vermirdi. Öz-özümə düşündüm ki: “Doğrudan da, 
Vallah Həmzə öldü!” Daha sonra səni xatırladım. Atan, əmin 
və qardaşın üçün necə fəryad etməyin gözümün önündə 
canlandı. Həmzənin yoldaşları onun öldüyünü gördükdən 
sonra onu müharibə meydanında buraxıb yenidən döyüşə 
davam etdilər və bu zaman məni görmədiklərini anladım. 
Daha sonra isə müjdəli xəbəri sənə vermək üçün qaçıb gəldim. 
Hind sevincindən az qala uçacaqdı. Görəsən, eşitdikləri 
həqiqət idi, yoxsa bunları yuxuda görürdü? Görəsən belə 
bir ucuz kölə, insan belə sayılmayan varlıq, onun atasının, 
- 198 -
əmisinin və qardaşının intiqamını almışdı? Hindin az-
çox həyası qalib gəldiyi üçün, həmçinin qadın olduğunu 
xatırladığından yalnızca üzərindəki zinət və lal-cəvahiratının 
hamısını çıxarıb Vəhşiyə verib rahatlamışdı. 
Əgər Vəhşi Hindin yaşadığı cəmiyyətdə ucuz bir kölə 
olaraq qəbul edilməsəydi, Hind, əlbəttə ki, sevincini tərəddüd 
etmədən başqa cür bölüşərdi.
- 199 -
Vəhşidən də daha vəhşi!
Hind Vəhşidən eşitdiklərinə inanmaq istəyirdi. Buna ehtiyacı var idi. Vəhşidən soruşdu:
-İndi Həmzənin harada olduğunu bilirsənmi? 
Vəhşi düşünmədən cavab verdi:
-Bəli, ey gözümün nuru!
-Əgər belədirsə, onda onun yerini mənə de. Sənə 
istədiyin qədər mal-mülk, lal-cəvahirat verərəm! Təki sən 
məni onu öldürdüyün yenə apar!
Hind öz yanındakı qadınları tərk edib Vəhşinin arxasınca 
düşdü. Vəhşi Hindi Həmzənin yanına gətirdi.
Həmzəni görən kimi Hindin hər tərəfi əsəbdən tutuldu. 
Onun üstünə əyilib qabaqcadan özündə olan bıçaqla qarnını 
yardı. Ciyərini axtardı. Ciyərini tapan kimi bir yırtıcıdan 
fərqsiz şəkildə ciyərini dişləyərək çeynəməyə başladı. 
Ağzından qan axırdı. Çeynədikdən sonra udmaq istəsə də uda 
bilmədi. Onu ağzından çıxartdıqdan sonra Hind Həmzənin 
qulaqlarını kəsdi. Vəhşiyə hədiyyə etdiyi sırğalar əvəzinə 
Həmzənin qulaqlarını sırğa edib ona verdi. 
Ey Hind, sənə ayıb olsun! İndi ürəyin soyudumu? 
intiqam almaq üçün başqa nə edəcəksən? 
- 200 -
Hindin arxasınca gələn qadınlar da onun etdiyi hərəkətin 
eynisini təkrarladılar. Hindin araladığı qapını onlar sonuna 
kimi açdılar. Yerdə qalan şəhidlərin burunlarını, qulaqlarını 
kəsib özlərinə sırğa, boyunbağı etdilər. 
Hind intiqamını alıb ürəyi soyuduqdan sonra bütün 
müsəlmanların onu görə biləcəyi yüksək bir qayaya çıxıb 
səsinin çıxdığı qədər qışqıraraq qan və intiqam dolu şerini 
söyləməyə başladı:
Qarşılığını verdik, Bədrin!
Gördünüz, öz gözünüzlə. 
Müharibənin ardınca gələn müharibə,
Olduqca alovludur:
Cana can, başa baş!
Bu isə elə də asan deyil!
Utbəni unutmadım!
Əmimi unutmadım!
Hələ qardaşımı, onu heç unutmadım!
İndi içim rahatdır. 
Əhdimi yerinə yetirdim!
Vəhşi təkbaşına
İntiqamımı aldı.
Qəbrimdə sümüklərim
Çürüyüncəyə qədər,
Vəhşiyə minnət borcum
Duracaq, dağlar qədər!
- 201 -
Hind söylədiklərini söyləyib ürəyini boşaltdıqdan sonra 
çıxdığı qayadan aşağı enəcəkdi ki, öz səsinə bənzər bir səsin 
ona belə cavab verdiyini eşitdi:
Bədrdə Bədr günü,
Beyniniz əzildi,
Salamat yeriniz qalmadı
Ey azğın kafir
Utbənin qızı!
Siz sabahı gözləyin!
Görün başınıza nə gələcək!
Zaman bizə güləcək!
Çünki bizdə iman var!
Aslanımız Həmzə,
Şahinimiz Əli,
Sizləri təkrar əzəcəyik!
Atan Utbə ilə əmin Şeybə
Bizi əzmək istədiklərində,
Boyadıq öz qanlarıyla hər yeri!
Sənin əhdin necə də pisdir!
Sən sabahını düşün,
Özün üçün ağla!
Hindin intiqamından aldığı sevinclə bərabər az da 
olsa qəlbi sızıldayırdı. Ancaq bu elə də böyük acı deyildi. 
Onun atasının intiqamını kim almışdı? Qara zənci Vəhşi. 
Ancaq Qureyşin şərəfi sayılan Bəni Haşim onun atasının, 
- 202 -
əmisinin, qardaşının başqa biri tərəfindən öldürülməsini 
düşünməmişdi. Əgər bu Bəni Haşim ilə Bəni Məhzum 
arasında şərəf və qəhrəmanlıq, eyni zamanda əsilzadəlik 
cəhətdən müqayisə edilsəydi aralarında böyük fərqlər ortaya 
çıxardı. Ancaq bütün bunlara baxmayaraq Bəni Mahzumdan 
bir nəfər belə çıxıb Həmzəyə toxuna bilməmişdi. Çünki 
onların arasında Həmzənin qarşısına çıxa biləcək bir cəsarətə 
sahib heç kimin olmadığını özləri də bilirdi. 
Hind öz gözü ilə Həmzənin Talha ibn Əbi Talhanı necə 
öldürdüyünü görmüşdü. Talha ibn Əbi Talha Bənu Əbdiddar 
qəbiləsinin rəhbəri idi. Ancaq indi görəsən, Həmzə harada 
idi? İndi o vurulduğu yerdə qarnı yarılmış olaraq yatırdı. 
Xeyr, xeyr. Bu elə deyil! Hind birdən-birə qapıldığı dərin 
düşüncələrdən əllərini qulaqlarına və boynuna uzadaraq 
oyandı: “Bax, Həmzə indi burdadır!”
Ey Hind, sən əminsənmi ki, həqiqətən intiqamını 
almısan?
İndi hələ sevincin gətirdiyi sərxoşluqdan və duyduğu 
səadətdən oyana bilməmişdi. Eyni düşüncəsini təkrar edirdi:
Aldım Həmzədən intiqamımı,
Uhud günü...
Yardım qarnını,
Çeynədim ciyərlərini...
Qanıyla susuzluğumu yatırdım!
Ey kədər, içimdən rədd ol!
Artıq məndən əl çək!
Müharibə ilə sizi əzəcəyik,
- 203 -
Soyuğumuzla sizi donduracağıq!
Aslan kimi atılaraq
Sizləri boğacağıq!
Hind bir müddət öz daxili aləmində var-gəl etdikləri 
döyüş meydanında olduğunu xatırladı. Vəziyyətin nə yerdə 
olduğunu anlamağa çalışdı.
Bu arada hər kəsin arasında bir şayiə gəzirdi. Deyilənə 
görə, “Muhamməd ölmüşdü”. Ancaq Hind ölülərin arasında 
Muhammədin cəsədini tapmadı. Yanındakı qadınlara da onu 
axtarmalarını əmr etdi, bəlkə onlar tapa bilərdilər. Özünə 
İbnü Qamiə deyən kafir Muhammədi öldürdüyünü iddia 
edir və bunu müharibə meydanında hər kəsə söyləyirdi. Əgər 
kimsə ona inanmırdısa o zaman o, and içərək təkid edirdi. 
Artıq müharibə bitmiş sayılırdı. Hindin yoldaşı Əbu 
Süfyan oxçular təpəsinin üzərinə çıxıb müsəlmanlara öz 
səsinin yetdiyi qədər qışqıraraq səslənirdi:
-Bu nə yaxşı oldu! Uğur sıralı qazanılır! Bir günün 
qarşılığında bir gün! Ədalətli ol, Hübel!
Hind həyat yoldaşı Əbu Süfyanın belə səsləndiyini 
eşidəndə o, həyatının ən gözəl dəqiqələrini yaşayırdı. Çünki 
Lat və Uzzaya onlar kömək etmişdilər. Əbu Süfyan öz 
uğuruna sevindiyi ərəfədə heç sevmədiyi, ancaq hər zaman 
çəkindiyi Ömərin səsindən bir cavab eşitdi:
-Hər zaman uca olan yalnız Allahdır! Nəticə eyni deyil! 
Bizim şəhidlərimiz cənnətdə, sizin ölüləriniz isə cəhənnəmin 
alovundadır!
Əbu Süfyan cavab verdi:
- 204 -
-Bizim Uzzamız var. Sizin isə yoxdur!
Ömər ona cavab verdi:
-Allah bizim dostumuzdur! Sizin isə dostunuz yoxdur!
Əbu Süfyan özünü cilovlaya bilmədi:
-Ey Ömər, qarşıma çıx! - dedi.
Ömər arxa sıralardan önə çıxaraq Əbu Süfyanın 
qarşısında dikildi. Əbu Süfyan dedi:
- Ey Ömər, sənə Allahı and verərək soruşuram ki, biz 
Muhammədi öldürmüşük?
Ömər cavab verdi:
-Sənə Allaha and verərək deyirəm ki, siz Muhammədi 
öldürməmisiniz! İndi o sizin dediklərinizin hamısını eşidir!
Əbu Süfyan dedi:
-Mənə görə sənin sözün, İbnü Qamiənin sözündən daha 
doğrudur. 
Hind səsini çıxarmadan dayanmışdı. Üzünü turşudaraq 
öz-özünə dedi: “Muhamməd ölmədiyinə görə... deməli... Bu 
müharibə də bitməyəcək.” Əhvalı birdən-birə pozuldu. 
Əbu Süfyan Ömərə dedi ki:
-Ölülərinizə müslə9 edildi. Vallah, buna görə nə 
sevindim, nə də məyus oldum. Mən belə edilməsini nə əmr 
etdim, nə də qadağa qoydum!
Əbu Süfyan sözünə davam etdi:
9. Müharibədən sonra öldürülənin qulaqlarını, burnunu kəsərək, fiziki görü-
nüşünü dəyişdirərək ona işgəncə etmək. 
- 205 -
-Bu ayaqüstü bir müharibə idi!
Ömər cavab verdi:
-Gələn il Bədrdə görüşərik!
Bu sırada müsəlmanların ordugahından bir səs gəldi:
-Bəli, bu bizim axırıncı müharibəmiz deyil. Biz sizinlə 
yenidən görüşəcəyik!
Əbu Süfyanın ordusu arxalarında yetmiş müsəlman 
şəhid buraxaraq Məkkənin yolunu tutdular. Onların uğurları 
bu qədər idi. Hindin sevincdən dili yerində durmur, eyni 
sözləri təkrar edirdi:
Aldım Həmzədən intiqamımı,
Uhud günü...
Yardım qarnını,
Çeynədim ciyərlərini...
Qanıyla susuzluğumu yatırdım!
Məkkəyə çatana kimi bütün yol boyu bunu söylədi. İndi 
bu, onun ən böyük təsəllisi idi.
- 206 -
Zeyd və Hubeyb
Hind Qureyş ordusu ilə bərabər Məkkəyə qayıtdı. Müharibədən sonra onu ziyarətə gələnlərə ən 
əsas Həmzədən aldığı intiqamı anladırdı. Hələ bığ yeri təzə 
tərləməyə başlayan sevgili oğlu Müaviyəyə bunu dayanmadan 
söyləmək, onu Muhammədə qarşı kinlə doldurmaq istəyirdi. 
Onun tək istəyi Qureyşin ağsaqqalları ilə bir arada oturanda 
oğlu Müaviyənin də Muhamməd əleyhinə söz söyləməsi idi. 
Hind oğlu Müaviyəyə Əlidən almadığı intiqamını ancaq 
onun almasının vacib olduğunu və bu səbəbdən onun hələ də 
kədərli olduğunu uzun-uzadı söylədi:
-Ancaq qəribə tərəfi bunda idi ki, Müaviyə anasının 
söylədiklərinə etinasız yanaşır, onun dediklərinə qarşı 
biganəlik göstərirdi ki, onun bu hərəkəti anası Hindi çilədən 
çıxarırdı. 
Hind oğlunun həyat yoldaşı Əbu Süfyan kimi cəmiyyətin 
rəhbəri olmasını istəyirdi... Bu onun illərdən bəri ən böyük 
arzusu idi. Anası daima oğlunun idarəçilik bacarığı və elmi 
cəhətdən bilikləri ilə fəxr edirdi. Ancaq oğlu Müaviyənin 
içində yaşadığı cəmiyyətə qarşı etinasız yanaşması, onun heç 
bir dərdinə maraq göstərməməsi anasını çox narahat edirdi. 
Müaviyə Lat və Uzzaya da qarşı biganə idi. Anası 
Müaviyənin ondan gizlətdiyi şeylərinin olduğu qənaətində 
- 207 -
idi, içində şübhə vardı. Xüsusən də Müaviyənin babası Utbə, 
əmisi Şeybə və dayısı Vəlidin öldürmələrinə qarşı etinasız 
davranışı və anası Hindin kədərini bölüşməməsi ona çox təsir 
etmişdi. 
Müaviyə anasına kədərli halda bir xəbər verdi: Bəni 
Lihyah qəbiləsi Məkkəyə Muhamməd tərəf olanlarından 
əsir alınan iki adam gətirmişdi. Bunlar Zeyd ibn Dəsənə ilə 
Hubeyb ibn Adiyy idilər.
Hind birdən-birə özünə gələrək dərhal oğlu Müaviyəni 
onların öldürmələrini seyr etmək üçün təhrik etdi. Müaviyə 
evdən çıxdı. Bütün Məkkəlilərin bu hadisəni seyr etmək üçün 
qaçışdıqlarını görəndə bu hadisəyə bir məna verə bilmədi. 
Ancaq Müaviyə anasının təkidinə görə yoldaşlarıyla birlikdə 
oraya getdi, izdihamı yararaq qabağa keçdi, atasının yanında 
dayandı. 
Hind səbirsizliklə Uhud müharibəsində müşriklərdən 
bir çoxunu öldürən bu müsəlmanların ölüm xəbərini 
gözləyirdi. 
Hind onlar haqqında düşünərkən yoldaşı Əbu Süfyan 
evə gəldi, yanında Müaviyə də vardı, ancaq Müaviyə çətinliklə 
addımlayırdı, sanki rəngi qaçmışdı. Böyük kədər hiss etdiyini 
duymaq çətin deyildi.
Hind həyat yoldaşı Əbu Süfyandan çox oğlu ilə 
maraqlandı, onun alnından öpdü. Oğlunun niyə bu hala 
gəldiyini, niyə bu qədər kədərli olduğunu Əbu Süfyandan 
soruşdu. Əbu Süfyan başıyla işarə edərək oğlundan 
soruşmasını Hində söylədi. 
- 208 -
Hind göz yaşlarını oğlundan gizlətməyə çalışırdı, sonra 
özünü toparlayaraq oğlundan soruşdu:
-Oğul, sənə nə olub, nə baş verdiyini mənə söylə! Səni 
bu qədər kədərləndirən şey nədir? 
Müaviyə danışmağa başladı, ancaq çox keçməmişdi ki, 
ağlayaraq danışa bilmədi, bir az belə davam etdi. Daha sonra 
özünü ələ alaraq yenə eyni tərzdə danışmağa davam etdi:
-Hubeybi ayaqlarından zəncirlərlə bağlayıb Tənimə kimi 
götürdülər. Ardınca Məkkənin uşaqları, qadınları, kölələri 
də gəldilər. Daha sonra böyük bir dar ağacının hazırlamasını 
istədilər. Dar ağacının dirəklərini yerə bərkidirdilər. Hubeybi 
asmaq üzrə dar ağacına çıxardıqları zaman dedi ki: “İki rükət 
namaz qılmağıma icazə verərsinizmi?”
Hind oğlunun sözünə qarışaraq, dedi:
-Bu bizim tanrılarımızı saymamaq deməkdir! Hansı 
ağılla ona bunu etməyə icazə verdilər?
Müaviyə anasının bu hərəkətindən çox narahat oldu, 
üzünü turşudaraq ona qarşı öz nifrətini göstərdi və sözünə 
davam etdi:
-Onun iki rükət namaz qılmasına icazə verdilər. Hubeyb 
namazını uzatmadan tamamladı, daha sonra dedi ki: “Əgər 
ölümdən qorxdu deməsəydiniz, namazımı uzadardım.”
Burada Müaviyənin nəbzi yüksəldi və o dedi:
-Anacan, qulaq as! Bundan sonra o, əllərini göyə açaraq 
dedi ki: “Ey Rəbbim! Burada hər kim varsa heç biri istisna 
- 209 -
olmamaq üzrə hamısını bir-birindən uzaq düşürərək öldür! 
Heç birini sağ buraxma!”
Ondan sonra Hubeybin etdiyi duanın təsirinə elə 
qapıldım ki, atamın məni necə yerə uzatdığını xatırlamıram. 
Mənə elə gəlir ki, mən özümü itirəndə atam mənə kömək 
olsun, deyə belə edib. Halbuki o, məni elə bir şiddətlə tutub 
özünə çəkdi ki, yerə düşdüyüm zaman bütün sümüklərimin 
qırıldığını hiss etdim. İndi də bunun acısını hiss edirəm. 
Müaviyənin bu sözü anası Hindi olduqca əsəbi ləş-
dirmişdi, ancaq heç nə demədi, ağzını belə açmadı.
Müaviyə sözünə davam etdi:
-Bundan sonra nəyin baş verdiyini atam yolda söy-
lədi: Hubeyb bu duanı edəndə Huveytib ibn Əbdiluzza 
qorxusundan barmaqlarını qulaqlarına tıxadı. Hakim ibn 
Hizam da yenə Hubeybin duasından qorxduğuna görə ağacın 
arxasında gizləndi. Cübeyr ibn Mutim də dedi ki: “Hubeybin 
bu duasını eşidən kimi mən də duanın qorxusundan 
oradakıların arxasında gizləndim!” Haris ibn Bərsanın da nə 
dediyini öyrəndim: “Allaha and verərək söyləyirəm ki, burada 
onun duasına tuş gəlməyəcək bir insan belə yoxdur!”
Hind Müaviyənin Hubeybin duasındakı sədaqət 
və öz Rəbbinə tam olaraq, qəlbən inanaraq, bağlanaraq 
danışmasından, Qureyşin azğın insanlarının da bu duadan 
qorxmasından ağızdolusu danışdığından narahat olaraq onun 
sözünü kəsib dedi:
-Ey Müaviyə! Sən nə olub? Hər halda Allahın düşməni 
Hubeybin duasından rəhmə gəldin!
- 210 -
Müaviyə olduqca sakit bir tərzdə cavab verdi:
-Bəli, anacan! Əgər Hubeybin Rəbbi həqiqət olmasaydı, 
niyə Qureyşin insanları onun duasından belə qorxurlar?
Hind əsəbiləşərək cavab verdi:
-Mənim əsəblərimi pozma! Yoxsa sən bir axmağın sözü 
ilə atalarının, babanın, atanın dini tərk edəcəksən?
Müaviyə dedi:
-Əgər o, sən dediyin kimidirsə onda mənə de: Niyə 
bu qədər insan Muhammədə belə dərin sevgiylə bağlıdır? 
Sənə and verib deyirəm ki, Hubeybə ölümdən qurtulması 
üçün dinindən dönməsini şərt qoşdular. Ancaq o bu haqda 
düşünmədi belə! Ondan sonra dedilər ki: “Lat və Uzzaya 
and verərək sənə axırıncı dəfə söyləyirik: Əgər dinindən 
dönməməkdə təkid etsən onda səni indi öldürəcəyik!” 
Hubeyb isə onlara dedi: “Allah uğrunda mənim öldürülməm 
qədər təbii bir şey yoxdur!”
Hind dedi:
-Mən səni and verib deyirəm ki, bu Muhammədin 
sehridir. Məgər görmürsənmi o, atanı oğuldan, ananı 
övladından ayırır? Dayın Əbu Huzeyfənin babasını və əmisini 
müharibə meydanında tək buraxıb Muhammədin arxasınca 
getdiyini xatırlamırsanmı?
Müaviyə dedi ki:
-Anacan, qulaq as! Zeyd ibn Dəsənəni öldürəcəkləri 
zaman atamın bir etirafını sənə deyim: “Vallahi, mən 
Muhammədin dostları tərəfindən sevildiyi qədər sevilən 
- 211 -
başqa bir adam görməmişəm!” Bunu da atamın ağzından bu 
qulaqlarımla eşitmişəm!
Hind dedi:
-Bu kor-koranə bir sevgidir. İnsanın atalarının, 
babalarının və yaşadığı cəmiyyətin dinini buraxıb başqa bir 
dinə girə bilməsinin sehrbazın sehrinə tutulmuş olmasından 
başqa bir məntiqi izahı yoxdur!
Müaviyə anasının məsələni yenə başqa istiqamətə 
yönləndirəcəyini bilirdi. Yenidən Bədrdə ölənləri gündəmə 
gətirəcəyini hiss etdi. Üzündə təbəssümlə acdığını, yemək 
gətirməsini anasından xahiş edərək, mövzunu bağlamaq istədi. 
Müaviyə ayağa qalxa bilməsi üçün anasından kömək istədi. 
Beləcə onlar arasında keçən bu sərt münaqişə sonlandırıldı.
- 212 -
Nuaym
Uhud müharibəsindən artıq bir il keçmişdi. Hind Əbu Süfyana Uhud dağının oxçular təpəsi üzərində 
“Gələn il Bədrdə görüşərik!” sözünü xatırlatdı. “Gələn 
dəfə yenidən görüşəcəyik!” sözü Muhammədin adamları 
tərəfindən gəlmişdi. Buna qarşılıq olaraq Əbu Süfyan da 
müharibəyə hazır olduğunu söyləmişdi. Ancaq Qureyşin belə 
bir müharibəyə nə niyyəti, nə də hazırlığı var idi. 
Tam da bu əsnada Əşca qəbiləsinin adamlarından 
Nuaym ibn Məsud Məkkəyə gəldi. Əbu Süfyan yanına aldığı 
bəzi adamlarla birlikdə onu qarşılamağa getdi və ona dedi:
-Ey Nuaym, mən keçən il Muhammədə bir il sonra 
Bədrdə görüşəcəyimizə söz vermişdim. İndi artıq onun vaxtı 
çatıb. 
Nuaym dedi:
-Mənim bura gəlməyimin səbəbi Muhamməd və onun 
yoldaşlarının böyük bir müharibəyə hazırlaşmaqlarını sənə 
xəbər verməkdi. Evslilərlə müqaviləsi olan qəbilələr də 
müharibəyə qatılacaqlar. Çox əzəmətli bir ordu Mədinədən 
yola çıxdı. 
Əbu Süfyanın gözləri sanki yerindən çıxacaqdı, tə əc cüb-
lənərək soruşdu:
- 213 -
-Doğrudan?
Nuaym cavab verdi:
-Vallahi, hə!
Əbu Süfyan:
-Ey Nuaym, bu ilki quraqlıq haqqında sənin fikrin nədir? 
Nuaym onun sualına cavab verdi:
-Əgər mənim fikrimi soruşursunuzsa, məncə ərazi, 
qalxanın sanki çöl qismini xatırladır... Dəvələrin yemək üçün 
az da olsa otu yoxdur!
Əbu Süfyan dedi:
-Bu il həqiqətən də çox quraq keçir. Halbuki bizə 
bol məhsullu, həm özümüzün, həm də heyvanlarımızın 
qidalanması üçün kifayət qədər münbit və bər əkətli bir 
il lazımdı. Əgər mənim fikrimi soruşsan, Muhamməd və 
adamları müharibəyə çıxdıqdan sonra onların qarşısına 
çıxmaqdan çəkinmək mənim qüruruma toxunar! Əgər biz 
belə etsək, onlar bizə qarşı təkəbbürlük göstərərlər! Bizim 
üçün ən yaxşı ehtimal onların öz əhdlərini pozmasıdır. 
Nuaym dedi:
-Deməli, qarşınızda Muhammədi pis vəziyyətə salmaq 
və Bədrdə qarşılaşmaq istəmirsiniz? 
Əbu Süfyan cavab verdi:
-Vallah, doğru deyirsən! Hər şey sən deyən kimidir. 
Əgər arzulasan, sənə iyirmi dəvə bağışlayaram. Süheyl ibn 
- 214 -
Amrın əli ilə dəvələri sənə təslim edərəm. Bu məsələdə sənə 
əminlik verirəm. Təki Muhammədi bu fikrindən daşındır!
Nuaym dedi:
-Başım üstünə!
Süheyl ibn Amr Nuaymın keçmiş dostuydu. Ona 
yaxınlaşıb səmimi söhbət etdilər:
-Ey Süheyl, əgər mən Mədinəyə gedib Muhammədi 
və onun dostlarını sizə qarşı mübarizə aparmaq fikrindən 
daşındırsam onda siz mənə iyirmi dəvə verəcəksiniz?
Süheyl ibn Amr tərəddüd etmədən cavab verdi:
-Əmin ol, dərhal verərik. 
Nuaym dedi:
-Əgər elədisə onda mən dərhal yola çıxıram. 
Əbu Süfyan bu görüşdən sonra yoldaşı Hindi görməyə 
getdi. Üzündə gülümsəmə vardı. Belə bir quraq ildə 
Muhammədlə mübarizə aparmaqdan Nuaymın yardımı ilə 
onların necə qurtulduqlarını Hində söylədi. Muhammədin və 
adamlarının onlar qarşısında necə pis vəziyyətə düşəcəklərini 
bəh-bəhlə anlatdı. Hələ belə bir müharibənin ərəblər arasında 
səkkiz gün davam edəcək bazar və onlar üçün nə dərəcə böyük 
zərərə səbəb olacağını söylədi. Ancaq Əbu Süfyanın çox 
böyük bir məmnuniyyətlə və əminliklə yoldaşına söylədiyi 
mövzular Hindin birdən-birə kefini pozdu. Məsələnin nə 
yerdə olduğunu anlayan kimi dərhal dedi:
-Sən qorxaqsan!
- 215 -
Müaviyə ilə bağlı qorxularını, onun söylədikləri ilə bağlı 
içində şübhələrinin artdığını, onun anası qarşısında olduğunu 
unudaraq Muhammədə inanmış bir nəfərin necə inanaraq 
öydüyünü anlatdığı unutmamışdı. Məhz bu səbəbdən 
Müaviyənin evlərinə çox narahat gəlməsinə ilk anda məyus 
olsa da, atasının onu qaldıraraq yerə çırpdığını xatırladıqdan 
sonra ona üzülməyi düşünmürdü!
Hubeybin etdiyi dua içinə qorxu, ürpərti salır, o gündən 
dərinləşən duyğusunu heç cür ətrafdakılara bəlli etməməyə 
çalışırdı. Hətta Müaviyə Hübeybin duasından atasından daha 
çox qorxurdu.
Hind Əbu Süfyana dedi:
-Əgər Muhamməd bu gün sizinlə mübarizə aparmaq 
niyyətindədirsə, o zaman sizlər qorxunuzdan Qureyşin 
adını əbədiyyən batıracaqsınız! Daha sonra da bütün ərəblər 
sizin haqqınızda deyəcəklər ki: Əbu Süfyan “Muhammədin 
qarşısına çıxmaqdan qorxdu!”
Artıq elə də vaxt keçməmişdi, ancaq Əbu Süfyan 
növbəti Bədr müharibəsi yaxınlaşdığına görə ətrafdan daima 
gələcək xəbərləri gözləyirdi. Tam bu əsnada Mahşi ibn Amr 
əd-Damri gəldi. Əbu Süfyan bir qrup adamla bərabər onu 
dövrəyə aldı. Ondan Muhamməd tərəfinin müharibəyə hazır 
olub olmadıqlarını soruşmaq istədi.
Mahşi dedi ki:
-Muhamməd iki min nəfərlik ordusuyla Bədrə gəlib 
orada səkkiz gün qaldı, ancaq qarşılarına heç kim çıxmadığına 
görə geri qayıtdılar. 
- 216 -
Mahşiyi qarşılayanlar arasında olan Safvan ibn Ümeyyə 
Əbu Süfyana əsəblə baxdı. Onun Əbu Süfyana qarşı əsəblə 
baxması qabaqcadan onu xəbərdar etdiyi bir məsələyə görə idi:
-Bəli... Əgər yadındadırsa, mən səni zamanında bunlara 
inanmayasan deyə, xəbərdar etmişdim!
Sonra Mabəd əl-Huzai gəldi. Muhammədin Əbu 
Süfyanla görüşməsi haqqında danışdı. Bundan sonra əlləri 
ilə qulaqlarını qapadaraq Hassan ibn Sabitin şeirini oxudu. 
Əgər bu şeir Hindin qulağına çatanda, o, əsəbindən dəliyə 
döndü. Kişi açıq-aşkar Əbu Süfyana və Qureyşə olan nifrətini 
söyləyirdi. Keçmiş xatirələr yenə də gözlərinin önündə 
canlandı. Atasının və əmisinin öldürülmələri yenidən 
xatirində canlandı və intiqamlarını sanki almamışdı. Hassan 
bu şeirində belə deyirdi:
Əbu Süfyanla sözləşdik,
Bədrdə görüşmək üçün!
Amma sözünü tutmadı!
Sözünü yerinə yetirmədi!
Sözünün arxasında durduğunu göstərmədi!
Allaha and olsun ki,
Sənə bunu söyləyim,
Əgər sözünün üstündə durub
Qarşımıza çıxsaydın
Özündən iyrənib
Geri dönəcəkdin!
Bütün kölələrini itirəcəkdin!
- 217 -
Özündən başqa dostun qalmayacaq!
Onda xatırlayarsan
Leşini buraxmışdıq
Utbə ilə Şeybənin,
Oğulları Vəlidin,
Əbu Cəhil Amrın.
İndi quyunun dibindədirlər!
Sizə ayıb olsun!
Allahın Rəsuluna
Etdiyiniz əzablar!
Ayıb olsun sizə din deyə
İnandığınız inanclara!
Bu axmaqlığınız,
Sizə yetəcəkdir bəla!
Bütün nifrətinizə baxmayaraq
Bunu məndən eşidin!
Mənim əhlim və malım,
Nəyim varsa, hər şeyim,
Rəsulullaha fədadır!
Ona uyduq yoluna girdik. 
Qaranlıqlardan qurtulduq!
Çünki yol göstərənimiz var!
Dünya sizə dar və zindan,
Bizim üçünsə aydınlıqdır!
- 218 -
Heç bir problemlərini həll edə bilmədikləri Uhud 
səfərindən hiss etdikləri qürur artıq yox olmuşdu. 
Muhammədin dediyi sözü tutması, Qureyşin isə onun 
qarşısına çıxmaqdan qorxması artıq bütün ərəblərin ağzında 
dildən-dilə gəzirdi. Onlar getdikləri hər məclisdə bu haqda 
danışırdılar. Hindin əhvalı yenidən korlanmış, Uhud 
qələbəsindən aldığı sevinc qursağında qalmışdı. Hindin Əbu 
Süfyana qarşı da münasibəti dəyişmişdi. Artıq heç nədən 
çəkinmədən əlinə keçən hər fürsətdə yoldaşını alçaldır, ona 
tərəddüd etmədən “Qorxaq!” deyə xitab edirdi. 
Əbu Süfyan Hindi boşaya bilməzdi. Əgər Əbu Süfyan 
qadını boşasa, o zaman ərəblər arasında Hind haqqında 
danışılacaq, bu sözlər isə onun qüruruna toxunacaqdı. Ancaq 
indi Hindin gözü heç nəyi görmür, dayanmadan yoldaşı Əbu 
Süfyanı Muhammədə qarşı mübarizə aparmağa səsləyib 
deyirdi:
-Üzümüzə öz əllərinlə yaxdığın bu qara ləkəni 
təmizləməyin bir yolu var: O da Muhammədin yaşadığı 
şəhərə kimi gedib, onunla üz-üzə mübarizə aparmaqdır. 
Ancaq burada bir şərt var: Bütün ərəbləri özünlə birgə aparıb 
gedəcəksən! Muhammədi o şəhərdən çıxartmayana kimi sənə 
rahat yoxdur!
Hind dayanmadan bütün gün boyunca eyni sözləri 
yoldaşına təkrar eləyib dururdu, heç buna görə də yorulmurdu. 
Uhuddakı qələbə onlara nə qazandırmışdı? Bir neçə 
müsəlmanı öldürməkdən başqa, onlar nə əldə etmişdilər? O 
hadisədən sonra nə qədər insan müsəlmanların arasına qatılıb 
onlara güc və dəstək olmuşdu?
- 219 -
Muhamməd Uhuddakı mübarizədə nə itirmişdi? Əgər 
özlərini bu kimi yalanlarla aldatmaqda davam edəcəklərsə, o 
zaman Muhammədin Uhud kimi mübarizdən sonra bu qədər 
ordunu necə hazırladığını açıqlaya bilmirdilər. Əgər onlar 
həqiqətən belə qüvvətli idilərsə onda niyə Muhamməd ilə 
mübarizəyə çıxmaqdan qaçdılar?
Ondan başqa, Muhammədin yəhudilərlə mübarizə 
aparmağı onları çox heyrətləndirdi. “Necə olur, həm bizimlə, 
həm də onlarla mübarizə aparmağa gücü yetir?” deyirdilər. 
Məsələn, Muhamməd yəhudilərdən Bənu Nadir qəbiləsi ilə 
müharibə aparmış və onlara heç zaman unutmayacaqları və 
bərpa edə bilməyəcəkləri bir dərs vermişdi. Əgər yəhudilər 
Muhammədə qarşı açdıqları mübarizədən qalib ayrılsaydılar, 
o zaman Qureyşin də ürəyi rahatlayacaq və Muhammədin 
söylədiklərini sadəcə təhdid olaraq qəbul edəcəkdilər. Ancaq 
heç də hadisələr onların gözlədiyi kimi olmurdu. Bütün bunlar 
gələcəkdə ərəblərin Muhammədə boyun əyib itaət edəcəkləri 
demək idi.
Əbu Süfyan indi gözləyirdi: Kaş bir adam Mədinədən 
gəlib Muhammədin onlara qarşı necə mübarizə apardığını 
söyləsəydi.
- 220 -
Yəhudilər
Əbu Süfyan bu qədər səbirsizliklə gözləməkdə ikən daha bir xəbər gəldi. Ancaq bu xəbər heç onun 
gözlədiyi kimi deyildi. Çünki Muhamməd yəhudilərin Bənu 
Nadir qəbiləsini Mədinədən çıxartmışdı. Öz adamlarından 
olan məşhur münafiq Abdullah ibn Übəyy də onlara xeyir 
yerinə zərər vermişdi.
Əbu Süfyan gecə səhərə qədər necə yatdığını anlaya 
bilmədi. Çox fikir edirdi. İndi o nəyə məyus olacağını 
bilmirdi? Bir tərəfdən Muhamməd Bənu Nadir yəhudilərini 
Mədinədə məğlub edib şəhərdən çıxarmış, digər tərəfdənsə 
Əbu Süfyan Muhamməd ilə müharibəyə başlamalı idi. İndi 
belə bir vaxtda, əgər o mübarizə meydanından qaçsa, İslamın 
qüdrət və əzəməti xalq içində daha da yayılacaq və artıq onu 
durdurmaq mümkün olmayacaqdı.
İşlər düşündüyünün əksinə gedirdi. Əbu Süfyan bu kimi 
fikirlərə dalıb qəlbindəki duyğularla hər an pəncələşirdi ki, 
yəhudilərin bir qrupunun Məkkəyə gəlməsi xəbərini eşitdi.
Onlar arasında bir görüş oldu. 
Yəhudilər Əbu Süfyana dedilər:
-Muhammədi Mədinədən çıxarana qədər sizinlə 
bərabərik!
- 221 -
Əbu Süfyan onlara cavab verdi:
-Demək ki, Məkkəyə qədər bunları söyləmək üçün 
gəlmişdiniz?
Yəhudilər dedi:
-Bəli, bu səbəbdən buradayıq. Muhammədə qarşı 
düşmənçiliyin davam etməsi və ona qarşı müharibədə sizinlə 
anlaşmaq üçün gəlmişik. 
Əbu Süfyan dedi:
-O zaman xoş gəlib səfa gətirmisiniz. Bizim üçün ən 
sevgili, ən əziz insanlar Muhammədə qarşı düşmənçilik 
edənlərdir! Ona qarşı bizə kömək göstərənlərdir.
Yəhudilər cavab verdi:
-Özün də daxil olmaq üzrə Qureyşdən əlli adamı seç. 
Hamımız birlikdə Kəbənin örtüyünün altına girib sinəmizi 
də oraya dayayaraq bir-birimizi yarı yolda qoymayacağımıza, 
bir-birimizi pərişan etməyəcəyimizə dair Allah adına and 
içək. Bizdən müharibə meydanında son adam qalana qədər 
hamımız birlikdə mübarizə aparaq!
Bu söz Əbu Süfyanın çox xoşuna gəldi. Dərhal ayağa 
qalxıb onların dediyini yerinə yetirdi və beləcə bir-biri ilə 
razılığa gəldilər. 
Yəhudilər gedəndən sonra Safvan ibn Ümeyyə Qureyş 
camaatına səslənərək dedi:
-Ey Qureyşlilər! İndi siz burada onlara söz verdiniz, 
onlarla razılığa gəldiniz və aramızda müqavilə bağlanandan 
sonra onlar çıxıb getdilər. Müharibə meydanında nə baş 
- 222 -
verərsə versin, sözünüzün üstündə durub sədaqətli olun! 
Özünüz də çox yaxşı bilirsiniz ki, Muhamməd bizə Bədrdə 
verdiyi sözün üstündə durdu, biz isə durmadıq, qaçdıq. 
Ona görə də biz pis vəziyyətə düşdük. İndi burada sizə Əbu 
Süfyanın onlara verdiyi sözünün mənim üçün heç bir dəyəri 
olmadığını bildirmək istəyirəm. 
Safvan ibn Ümeyyənin bu sözlərindən Əbu Süfyanın 
həmin dəqiqə xəbəri yox idi. Əbu Süfyan müqavilə bağlayıb 
razılığa gələndən sonra sevincli bir vəziyyətdə evinə gəlirdi, 
sevincdən az qala uçacaqdı. Hind Əbu Süfyanı çox normal, 
gözlənilməyən şəkildə qarşıladı:
-Ey Hind, sənə müjdəli xəbər gətirmişəm! Bu gün 
ömründə görəcəyin ən gözəl gün sayılar!
-Nə olub ki?
Əbu Süfyan anlatdı:
-Kəbənin örtüsünün altına girərək yəhudilərlə razılığa 
gəldik, andlaşdıq. Yəni, Muhammədə qarşı hamımız birlikdə 
müharibə edəcəyik. Bununla Muhammədi birdəfəlik məğlub 
edəcəyik. Bizdən sonuncu insan qalana qədər müharibədən 
qaçmayacaq, sözümüzə sadiq olacağıq!
Hind onun dediklərindən heç bir şey başa düşmədi:
-Bu yəhudilərə heyrətlənirəm... Muhammədə qarşı 
mübarizə aparmaq üçün necə bizimlə razılaşa bilirlər? Axı 
onlar da hər şeydən əvvəl əhli-kitabdırlar. Muhamməd isə 
Peyğəmbər olduğunu iddia edir. Allah Muhammədə də 
onlara endirdiyi kimi kitab endirdi. Biz isə İbrahimin dininə 
- 223 -
sitayiş edirik! Bizi yəhudilərlə birləşdirən cəhət nədir ki, 
razılığa gələk və onlarla müqavilə bağlayaq?
Əbu Süfyan özündən əmin şəkildə cavab verdi:
-Ey Hind, bir az sakitləş. Yəhudilər gələndə mən 
Qureyşlilərlə görüşdüm. Onlara dedim ki: “Sizə Yəsribin əhli 
kitab alimləri gəlib. Onlardan soruşun, görün Muhamməd 
doğru yoldadır, yoxsa biz?”
Hind təəccüblənərək soruşdu:
-Deməli, siz bu sualı yəhudilərə ünvanlamısınız?
Əbu Süfyanın etdiyi hərəkət Hindin daha da ürəyini 
sıxmışdı. Ancaq daha sonra nə baş verdiyi öyrənmək üçün 
onun sözünü kəsmədi və cavabını səbirlə dinlədi.
-Bəli, mən onlara dedim ki: “Ey, yəhudilər! Siz 
kitab əhlinin ən öndə gələnləri və elm sahiblərisiniz! Bizə 
Muhammədin, yoxsa bizim ən doğru yolda olduğumuzu 
deyin! Muhammədin dini daha yaxşıdır, yoxsa bizimki? 
Əgər bizdən soruşsanız, gördüyünüz kimi, biz Beytə nəzarət 
edirik. Hər dəfə qatar-qatar dəvələr qurban edirik. Hacılara su 
paylayır, bütlərə sitayiş edirik!”
Hind əsəbindən az qala huşunu itirəcəkdi. O, Əbu 
Süfyanın sözünü kəsərək dedi:
-Bəs yaxşı, nə cavab verdilər?
Əbu Süfyan sözünə davam etdi:
-Onlar dedilər ki: “Allah haqqı üçün deyirik ki, 
siz doğruya ondan daha yaxınsınız! Çünki siz bu Beyti 
önəmsəyirsiniz, hacılara su paylayırsınız, qurban kəsirsiniz, 
- 224 -
atalarınızın sitayiş etdiklərinə sitayiş edirsiniz, bu səbəblə, siz 
haqqa ondan daha yaxınsınız!”
Hind bir anda sevindi və üzünün rəngi dəyişdi, uşaq 
kimi həyəcanlı idi, dərhal yerindən qalxaraq dedi:
-Vallah Lat və Uzza qalib oldu! Yaşasın Hübel! 
İndi Əbu Süfyanla Hind illərdən bəri hiss etmədikləri 
sevincin içində idilər. 
- 225 -
Xəndəyə doğru
Qureyşlilər yenidən hazırlığa başladılar. Bütün ərəbləri müharibə hazırlığına çağırdılar. Əhabiş 
qəbiləsini və onlara tabe olanları bir araya yığmaq üçün 
adamlar təyin etdilər. 
Yəhudilər isə Qatafan qəbiləsinə getdilər. Muhammədə 
qarşı onlara yardım edəcəkləri təqdirdə onlara Xeybərin bir 
illik xurma məhsulunu verəcəklərini vəd etdilər. Qatafan 
qəbiləsi bununla razılaşdı.
Muhammədə qarşı birləşənlər yola düzüldülər. 
Sayları on minə çatan bir ordu topladılar. O zamanın 
şərtlərinə görə ordunun təchizatı və silahları çox yaxşı 
vəziyyətdə idi. Hind belə bir ordunun rəhbərliyini həyat 
yoldaşı Əbu Süfyanın etdiyini görəndə bir daha özüylə 
fəxr etdi. O, dünyaya qürurla baxırdı. Heç kim rəhbərlik 
mövzusunda onun yoldaşı Əbu Süfyanla münaqişə etmirdi. 
Hər kəs etirazsız olaraq onun rəhbər olmasını qəbul edirdi; 
Yəni, ərəblər heç kimin indiyə kimi ordunu belə idarə etməyini 
görməmişdilər. Bu şərəf yalnızca Əbu Süfyana nəsib olmuşdu!
Əbu Süfyanı müharibəyə təkidlə yollayan isə yanlız 
yoldaşı Hind idi. Bu müharibəyə qərar verilənə kimi 
Əbu Süfyana söylədiklərini də çox yaxşı bilirdi. Həyat 
yoldaşından belə sözlər eşitmək Əbu Süfyanın qəlbində ona 
- 226 -
qarşı olan sevgisini çox sarsıtmışdı. İndi Hind yoldaşının 
belə bir orduya rəhbərlik etmək şərəfinə nail olmasını və 
digər tərəfdən ona qarşı duyduğu incikliyi hiss edirdi. Hind 
özünü ona bağışlatmaq istəyirdi və öz-özünə belə deyirdi: 
“Onu bu müharibəyə mən təhrik etdim! Əgər mən onu 
təhrik etməsəydim, indi o, on min nəfərlik ordunun rəhbəri 
olmayacaqdı! Buna görə də o, mənim ona söylədiyim 
sözlərimi də bağışlamalıdır!”
Çünki Hind Əbu Süfyanın Bədrə getməyinə görə ona 
çox kobud sözlər söyləmişdi. 
İndi isə Hindin qəlbi rahatlamışdı. Kişilərlə bərabər 
müharibəyə qatılmaq üçün qadınlara da bir sancaq ve-
rilməsini artıq düşünmürdü. Çünki bundan əvvəlki Uhud 
müharibəsində az qala Muhammədin əlinə əsir düşəcəkdi 
ki, buna bir neçə addım qalmışdı. “Ancaq bu müharibədə 
belə bir ehtimal yoxdu. Muhamməd belə bir qorxunc orduya 
qarşı dayana bilməz, bu imkansızdır! Bu müharibə İslamın 
və müsəlmanların sonu olacaq! Bundan zərrə qədər şübhə 
etmirəm. Müharibədə bizimlə müqavilə bağlamaq üçün 
yəhudilər də o qədər yol gəlmişdilər, onlar da müharibədə 
bizə dəstək olacaqlar. Artıq Muhamməd bizimlə başa 
çıxa bilməyəcək. Yəni bu qədər böyük bir ordunun ərsəyə 
gəlməsinə mən səbəbkaram. Ona görə də hələlik orduyla 
bərabər müharibəyə getməyə ehtiyac yoxdu. Onlar Məkkəyə 
qayıtdıqları zaman müsəlmanların yer üzündən silinməsi 
müjdəsini alacağam!”
Əbu Süfyan belə bir orduya rəhbərlik etmənin qüruru və 
sevinci ilə həyat yoldaşı Hindlə vədalaşdı. Digər yoldaşlarıyla 
da sağollaşarkən üzündə eyni ifadə var idi. Əbu Süfyanın 
- 227 -
həyat yoldaşlarından, digər xanımlarından biri Əbu Üzeyhir 
əd-Dəvsinin qızı, bir digəri isə Ukbə ibn Əbu Muaytın bacısı 
idi.
Hind günlərcə bayram ab-havasında idi. Səhər-axşam 
müjdəli xəbər gözləyirdi. Hind belə düşünürdü ki, gələn elçi 
Muhammədin və İslamın yox olması xəbərini gətirəcək.
Ancaq necə də qəribədi! İndi də ağlına İslamı qəbul edən 
qohumları gəldi! Gözlədiyi xəbərdən əvvəl, belə qəribə duyğu 
və düşüncələrin onun fikrini yayındırması Hindin heç xoşuna 
gəlmirdi! Məsələn: müsəlmanlar arasına qatılanlar içində 
qardaşı Əbu Huzeyfə də var idi. Həmçinin əmisi uşaqları da 
İslamı qəbul etmişdilər. 
Xeyr, xeyr. Bu kimi düşüncələr Hindi narahat 
etməməliydi! “İndi mən gedim bir az oğlum Müaviyə ilə 
məşğul olum. Gələcəkdə o, atasının yerinə keçəcək. Onun 
böyük qardaşı Yezid də atasından uzaqlaşmırdı. Ancaq 
ondan fərqli olaraq Müaviyənin gənc yaşına baxmayaraq 
fərqli idarəetmə qabiliyyəti var idi! Əgər Yezid idarəetmə 
mübarizəsinə qatılsa, oğlum Müaviyənin qazanması üçün hər 
şey edəcəyəm!”
Hind bu kimi fikirlərlə başını qatmağa çalışırdı. 
Hind belə fikirlərlə başını qatarkən ordu artıq müharibəyə 
yollanmışdı. Ancaq ordunun bu səfərə çıxmasından bir aydan 
artıq vaxt keçməsinə baxmayaraq hələ bir xəbər yox idi. Hər 
iki tərəfdən hər kəs əli qulağında cəbhədən xəbər gözləyirdi. 
Ancaq Hindin əvvəlki kimi narahat olmasına ehtiyac yoxuydu. 
Çünki, nəticə dəyişməyəcəkdi, onlar qalib gələcəkdilər. 
- 228 -
Ancaq bütün bunlara baxmayaraq Hind dərin bir 
böhrana qapılmışdı: “Görəsən, Muhamməd belə bir qüvvətli 
orduya qarşı dirənə bilərdi? Hücum etmək bir tərəfə dursun 
onlara güc yetirə bilərdi? Onun qalib gəlməsi heç də mümkün 
görünmür! Amma deyək iş tərsinə getdi və elə bir şey oldu 
ki, Muhamməd qalib gəldi, əgər belə olsa, onda Muhamməd 
bütün ərəblərə qalib gəlmiş olacaq, bunu isə təsəvvür etmək 
belə mümkün deyil! Xeyr, xeyr, bu ola bilməz! Amma görəsən 
niyə xəbərlər belə gecikdi?”
Hind bu son sualına cavab tapa bilmirdi: “Eybi yox, 
xəbər gəlmirsə, gəlmir! Əvvəl-axır bir gün xəbər gələcək. Belə 
bir qüvvətli ordunun olması xəbəri bəyəm kifayət etmir?” 
Bunları söyləyərək, özünə təsəlli verməyə çalışırdı.
Ancaq onun bu təsəllisi uzun çəkməyəcəkdi. Çünki, 
orduyla bərabər müharibəyə qatılanlar qruplar şəkilində 
Məkkəyə geri dönəcəkdilər. Hind geri qayıdan qrupları 
qarşılayaraq onlardan xəbər soruşurdu, ancaq heç kim 
müharibədən bəhs etmirdi. Bu isə çox qəribə idi! Olanları 
təsəvvür etmək mümkün deyil!
Yoxsa Hinddən nəyisə gizlədir və ya onun xoşlamayacağı 
xəbəri vermək istəmirdilər? Yəqin ki, vəziyyət elə idi.
“Müsəlmanlar Mədinənin ətrafında xəndək qazıblar! 
Qureyşlilər buna görə onlara yaxınlaşa bilməyiblər!”
Kiçik qrupların ardından böyük qruplar da qayıtmağa 
başladı. Əbu Süfyan dərin bir kədərə qərq olmuşdu. Çünki bu 
qədər əziyyət çəkib pul sərf edib hazırladıqları və “qorxunc” 
gözü ilə baxdıqları orduları da heç bir şey əldə etmədən və 
- 229 -
üstəlik böyük bir zərər də buna əlavə olunaraq, dünyaya 
sığmayan lovğalıqları da qırılmış halda geri qayıtmışdılar. 
Hindin yoldaşı Əbu Süfyanın dincəlib istirahət etməsini 
gözləyəcək səbri yoxuydu və ona dedi ki:
-Nələr baş verdiyini olduğu kimi söylə. Heç şübhəsiz, 
sənin söyləyəcək çox xəbərin var!
Əbu Süfyan başını yerdən qaldırmadan anlatmağa 
başladı:
-Yəsribə ordumuzla çatanda bir də gördük ki, 
Muhamməd bizimlə şəhəri arasında elə böyük bir xəndək 
qazdırıb ki, onu aşıb qarşı tərəfə keçməyimiz mümkün 
deyil! On beş gün boyunca davamlı olaraq xəndəyi adlayıb 
qarşı tərəfə keçmək üçün dar bir yer axtarmağa çalışsaq da 
buna nail ola bilmədik. Daha sonra yəhudilər bizə verdikləri 
sözün üstündə durmadılar və Muhammədlə mübarizə 
aparmayacaqlarını bildirdikdən sonra çıxıb getdilər. Biz isə 
ortalıqda nə edəcəyimizi bilmədən qaldıq. Çarə axtarmaqdan 
ayaqlarımız yoruldu, ayaqqabılarımız paramparça oldu. 
Həm də builki quraqlığı da bilirsən, heyvanlarımıza ot belə 
tapa bilmədik. Daha sonra elə bir fırtına çıxdı ki, onun necə 
şiddətli olduğunu sənə söyləyə bilmərəm. Elə güclü fırtına 
qopdu ki, az qala çadırlarımızı yerindən söküb aparacaqdı. 
Fırtınanın gücündən çadırda qaynatdığımız qablardakı 
yeməklərimiz aşdı, daş üstündə daş qalmadı, özümüzə heç nə 
bişirə bilmədik. Gördüm ki, vəziyyət düzəlməyəcək, orduya 
geri dönüş əmri verdim!”
Hind eşitdiklərindən az qala ildırım vurmuşa döndü. 
Eşitdiklərindən duyduğu kədər əvvəlki acılarının üzərinə 
- 230 -
əlavə olundu. Ordunu müharibəyə hazırlamaq üçün gördüyü 
bu qədər iş, çəkilən bu qədər xərc boşa getmişdi. Həm də 
Muhamməd heç nə etmədən bunlara nail olmuşdu!
Hind belə bir vəziyyətdə bu sualı verməyi unutmadı:
-Bəs, sən Muhammədin belə bir mübarizədə sənin 
qarşına çıxmaqdan qorxmasına görə onu qınamadın?
Əbu Süfyan ona nə isə demək istəsə də, fikrindən daşındı. 
Amma Hindin bu sualı cavabsız buraxılmamalı idi. O, yoldaşı 
Hindin qarşısında özünü müdafiə etmək lazım olduğunu 
zənn etdi və buna görə də ona heç bir fayda verməyən sözlər 
işlətməyə başladı:
-Əlbəttə, onu heç qınamadan buraxaram?! Ona bir 
məktub yazdım və dedim ki: “Sənin adınla başlayıram, ya 
Allah! Lat və Uzzaya and içərək söyləyirəm ki, bütün güc-
qüvvəmi toplayıb, buraya səninlə mübarizə aparmaq üçün 
gəldim. Səni məhv etmədən bir daha səninlə mübarizəyə 
çıxmağı əsla düşünmürəm. Görürəm ki, bizim qarşımıza 
çıxmağa niyyətli deyilsən! Çünki, bizimlə aranıza böyük 
xəndəklər qazmısan. Sənə onu kimin öyrətdiyini bilmək 
istəyərdim! İndi biz qayıdıb geri dönüb gedəndə, artıq 
sizin bizdən Uhudun intiqamını alacağınız gün gəlmiş 
sayılacaq deməkdir, ancaq sizin bu dəfə qadınların qarnını 
yaracağınızdan ehtiyat edirik!”
Hind yenidən soruşdu:
-Bəs, o sənin bu məktubuna nə cavab verdi?
Əbu Süfyan dedi:
-Elə də əhəmiyyətli cavab vermədi!
- 231 -
Hindin Əbu Süfyana ünvanlayacağı suallar bununla 
bitmişdi, danışıqları birdən-birə kəsildi, ancaq Hindi məşğul 
edən problemlər hələ tam həll olunmamışdı. Əbu Süfyanın 
onunla danışmaq istəməməsi Hindin ürəyini sıxırdı və 
Hind dərhal ayağa qalxdı, Əbu Süfyanın Məkkədən gəlirkən 
geyindiyi paltarlarının ciblərini axtarmağa başladı. Çünki 
Hind bilirdi ki, Muhamməd onun məktubunu cavabsız 
qoymayacaq. Buna görə də çox axtarmadan Muhammədin 
yazdığı məktubu tapdı və açıb oxumağa başladı:
“Allahın Rəsulu Muhamməddən Əbu Süfyan ibn Harba. 
Məsələyə keçək: Səni keçmişdən bu yana şeytan aldatmağa 
davam edir. Allahı tanımana mane olur. Məktubunda 
deyirsən ki: Bütün qüvvələrinizi toplayıb gəlmisiniz. Deyirsən 
ki, bizi dünyadan silməyənə kimi bir daha müharibəyə 
qatılmayacaqsan. Ancaq bilmirsən ki, səni bizimlə müharibəyə 
cəlb etməyən və araya girən Allahın əmridir. Lat və Uzza 
xatırlanmayana qədər Allah bizə bu qabiliyyəti verəcək. 
“Görəsən, bu xəndəyi qazmağı Sənə kim öyrətdi?” deməyinə 
gəlincə isə, bunu Allah mənə səni və yanındakıları hövsələdən 
çıxarmaq istədiyi üçün ilham etdi. Məni əlinlə itələyəcəyin, 
görmək istəməyəcəyin gündən heç şübhən olmasın. Latı, 
Uzzanı, İsafı, Nailəni və Hübeli necə qırıb yerə sərdiyim 
günü sən də görəcəksən. Onları qırdığım gün bu sözləri sənə 
xatırladacağam!”
Bu, Muhammədin Əbu Süfyana cavabı idi.
Muhammədin cavabını Əbu Süfyanın ondan gizlətməsi 
Hindin gözündə onu bir daha alçaltdı. Onsuz da Hind yenidən 
əsəbiləşmiş, ürəyi sıxılmışdı. Necə ola bilərdi ki, bu qədər 
adam müharibəyə getsin, nə Muhammədə, nə də adamlarının 
- 232 -
telinə belə toxunmadan geri qayıtsın! Bu nə cür səfər idi? Nə 
irəli, nə də geri bir addım atılmamışdı. Sanki onlar olduqları 
yerdə mıxlanıb qalmışdılar ki, məsələnin bu tərəfi də Hindi 
hövsələdən çıxarırdı.
Ancaq bu vaxtdan sonra Əbu Süfyana nə isə deməsi 
mənasız idi. Onunla bərabər müharibəyə qatılan oğlu 
Müaviyənin yanına gəldi. Müaviyə anasına yol boyunca 
başlarına gələn müxtəlif müsibətləri nəql etdi. Hind 
Müaviyənin söylədiklərini eşitdikcə daha da əsəbiləşirdi, rəngi 
daha da qaçırdı. Xüsusən də ən böyük qəhrəmanları olaraq 
tanınan Amr İbni Əbdüvəd adlı kafirin Əli ibn Əbu Talibin 
bir qılınc zərbəsi ilə ikiyə bölündüyünü eşidəndə Hindin artıq 
nəsə dinləməyə səbri qalmamışdı. Əli onun qohumlarının ən 
tanınmışlarını öldürməmişdi? İndi də Amrı öldürmüşdü!
Ancaq burada Hindin öz məntiqinə görə edəcəyi bir 
vəzifəsi var idi: Oğlu Müaviyəyə səhər-axşam bütün yaxın 
qohumlarını öldürən Bəni Haşim qəbiləsinin qəhrəmanından 
bütün Bəni Ümeyyənin intiqamını almağı aşılayacaqdı! Hind 
səhər-axşam oğluna bunu təlqin edirdi. Hələ ki, o, özünü 
bununla təsəlli edirdi!
- 233 -
Əbul-As
Əbu Süfyan artıq müharibədən əl çəkmişdi. Beynini bu kimi məsələlərlə məşğul etmək istəmirdi. Çünki 
Qureyşi böyük çətinliklərə salmış, saysız-hesabsız sərvətinin 
məhv olmasına səbəb olmuş, Məkkəni yenidən ayağa 
qaldıracaq gənc nəslin məhv olmasını nəzərə almamışdı. 
Əgər Məkkəni kimsə ayağa qaldıracaqdısa, bunlar gənc nəsil 
olacaqdı.
Artıq Əbu Süfyanın tək istəyi sadəcə və sadəcə olaraq iki 
tərəfin də öz halında yaşaması və bir-birinin işlərinə müdaxilə 
etməmələri idi. 
Ancaq bu gündən sonra, görəsən, bu mümkün idi? 
Daha sonra Əbu Süfyan illərdən bəri onun fikrində 
dolaşan, öz ticarətinin dirçəldilməsi ilə bağlı necə bir qurtuluş 
yolu tapacaqdı? Onun əsas dərdi, Mədinədən Şam yoluyla 
keçən ticarət xətti idi, ancaq müharibələr bu haqda onun 
düşünməsinə mane olmuşdu. Görəsən indi Məkkədə elə 
bir cəsarətli insan çıxacaqdımı ki, Şam yolunu nəzərə alaraq 
ticarətə qatılsın?
Günlər yenə Əbu Süfyan üçün ağır keçməklə bərabər, 
Məkkədə indi yalnızca Muhamməd mövzusu danışılırdı. 
Xüsusən də onun yəhudi Bəni Qureyzaya verdiyi cəza onun 
şanının Məkkənin ən kənar məhəllələrinə qədər yayılmasına 
- 234 -
səbəb olmuşdu. Muhamməd bu cəzanı yəhudilər sözlərini 
tutmadıqlarına görə vermişdi. Cəza olaraq onların xainliyinin 
qarşılığında kişilərinin boyunları vurulmuş, qadınları isə 
əsir alınmışdı. Mədinədən yayılaraq böyüyən bu xəbər artıq 
Məkkəyə də gəlmişdi.
Məkkədə əsən bu gərginlik və çarəsizlik ab-havasına 
baxmayaraq, başlarında Əbul-As İbnür-Rəbi olmaqla bir 
ticarət karvanı Şama yola düşdü. Ancaq daha sonra bu 
ticarət karvanında olan malların müsəlmanlar tərəfindən ələ 
keçirildiyi, sahiblərinin isə əsir alındığı xəbəri gəldi. Ticarət 
karvanının başçısı olan Əbul-As İbnür-Rəbi eyni zamanda 
Peyğəmbərimizin kürəkəni idi. (Peyğəmbərimizin qızı 
Zeynəbin həyat yoldaşı idi.) Əbul-As İbnür-Rəbi sağ-salamat 
Məkkəyə çatdı. Ona mallarını əmanət verənlər haqlarını 
almağa gəldilər. Onların arasında karvana böyük miqdarda 
gümüş verən Safvan ibn Ümeyyə də var idi. Əbul-As yolda 
qarşılaşdığı insanlara ona əmanət etdikləri malların pulunu 
olduğu kimi təslim etdi. Bu əsnada Əbu Süfyan da orda idi. 
Əbul-As orada olan bütün haqq sahiblərinin hamısına xitab 
edərək dedi:
-Ey Qureyş camaatı! İndiyə kimi məndən haqqını 
almayan bir insan belə qalıb? 
Onlar dedilər ki:
-Vallah qalmayıb!
O zaman Əbul-As onların hamısına xitab edərək dedi ki:
-Mən şəhadət edirəm ki, Allahdan başqa İlah yoxdur, 
Muhamməd Allahın Rəsuludur! Mən Mədinədə müsəlman 
- 235 -
oldum. Orada qalmayıb, buraya qayıtmağımın tək səbəbi 
sizin, “Bizim mallarımızı özünə alaraq, müsəlman oldu!” 
deməyinizdən qorxmuş olmağımdır. 
Əbu Süfyan artıq Şam ticarət yolunun Yəsribdən 
keçməyəcəyini qətiyyətlə anladı. Görəsən, Muhammədlə 
bu haqda müqavilə imzalaya bilər? O, indiyə kimi bunu niyə 
düşünməmişdi?
Əslində düşünməmiş deyildi. Sadəcə nə zaman bu fikir 
ağlına gəlsə, ona əhəmiyyət vermədən, bir kənara qoyurdu. 
Bir anlıq böhrana girərək tək çarə kimi bir ordu daha 
toplayıb Yəsribi yerlə bir etməyi düşündü. Ancaq sülh 
şəraitində yaşamağı belə bacarmayan birinin müharibədə 
qalib gələ bilməyəcəyini düşündüyündən bu fikri dərhal 
zehnindən çıxartdı. Çünki, onun son yaşadığı uğursuz 
təcrübəsi- Xəndək faciəsi onun üçün acı bir dərs olmuşdu. 
Görəsən, indi yenidən ordu toplayıb getsə, əlbəttə, əgər 
bunu bacara bilsə, o zaman kim bilir nə ilə qarşılaşacaqdı?
Yoxsa?..
- 236 -
Zəlzələ
Yoxsa başqa bir şey vardı?Hər halda!
Məkkədə Əbu Süfyanın xeyrinə heç bir irəliləyiş yox idi. 
Ancaq birdən-birə Məkkə göy gurultusu kimi bir xəbərdən 
tir-tir titrədi: “Muhamməd Məkkəyə Ümrə ziyarətinə gəlib! 
Məkkədən elə də uzaqda olmayan, bir neçə mil aralıda, 
Hudeybiyədə dayanıb!”
Əbu Süfyan və onun kimi düşünənlər üçün bu çox pis 
xəbər idi!
Hind qorxudan titrəməyə başladı. Çox çirkin bir səslə 
dedi: “Bizi heçə sayaraq bura heç kim girə bilməz!” Xalid ibn 
Vəlid (Artıq müsəlman olmuşdu.) Qüraul-Qamimə qədər 
irəlilədi. Məkkəlilər Muhammədin Məkkəyə girməməsi üçün, 
onu geri çevirmək üçün çoxlu yollar düşündülər, belə ki, iki 
tərəf arasında elçilər mübadiləsi yaşandı. 
Nəticədə Süheyl ibn Amr Məkkəlilərin şərtini bildirmək 
üçün təyin edilib Muhammədin yanına gəldi. Muhammədin 
bu il geri qayıtması gələn il gələndə isə üç gün qalıb qurban 
kəsəndən sonra Məkkəni tərk etməsi ilə bağlı anlaşma əldə 
olundu. 
- 237 -
Hindi ən çox qorxudan məsələ isə Məkkənin artıq 
Muhammədlə baş edə bilməməsiydi. Artıq Muhamməd ilə 
mübarizə aparmaq təcrübəsiz gənclərin və axmaq insanların 
arzularında qalmışdı. Onlar nəyin bahasına olursa olsun, aranı 
qızışdırmaq və müharibəni başlatmaq istəyirdilər. Ancaq onlar 
nə qədər çalışsalar da, nə etsələr də, bu hadisələrin onların 
əleyhinə cərəyan etməsinin qarşısını ala bilmədilər. Məsələn, 
bu ərəfədə Əbu Süfyanın oğlu Amr əsir düşmüşdü. Bu 
məsələ Hind üçün çox qürur qırıcıydı. Artıq bu hadisələrdən 
sonra Hindin bir tərəfə çəkilib hadisələrin cərəyan etməsinə 
tamaşaçı mövqe tutmaqdan başqa bir çarəsi qalmamışdı. 
Ancaq Hind sakit dura bilərdi, bu mümkün idi? Əlbəttə ki, 
yox! Belə olduqda Hind, astadan, sakitcə Məkkənin nüfuzlu 
insanlarını müharibəyə təşviq etməliydi. Əgər Muhammədlə 
müharibə Məkkədə baş tutacaqsa, onda Hindin tərəfində 
olanlar hər halda ona qalib gələcəkdilər!
Hindin daxilindəki balaca bir ümid işığı kimi yanan bu 
sevinc daha sonra öz yerini qaranlıqla əvəzlədi. O, öz-özünə 
dedi ki: “Yox, ola bilməz. Muhammədlə biz mübarizə apara 
bilmərik!”
Çarəsizcəsinə bu sözləri özünə söyləməsi onu məhv 
edirdi. 
Hudeybiyə müqaviləsinin şərtlərini öyrənəndə daha 
böyük bir dərdə qapıldı. Bu müqavilədə “Muhamməd ilə 
Qureyş arasında on il ərzində müharibə aparılmayacağı” şərti 
də vardı və çox qəribədir ki, bu şərt Məkkəlilər tərəfindən 
irəli sürülən maddə idi. Hind bu maddə haqqında düşündü, 
fikirləşdi, ancaq bu fikir ağlına batmadı və buna baxmayaraq 
o, yenə də sevinirdi. Amma bu fikirlər onun bir neçə ay 
- 238 -
öncəki fikirləri ilə uyuşmurdu. Halbuki Hind nə olursa olsun 
Muhammədə qarşı hücum etmək fikrindən daşınmamışdı. 
Əgər indi, on il ərzində Məkkədən müsəlman olan insanlar 
çıxsa, bu zaman Hind Muhammədin sehrinin nə olduğunu 
öyrənə bilərdi!
Müqavilədə bir maddə də var idi ki, bu maddə Hindin 
xoşuna gəlmişdi: Bu maddəyə əsasən, Məkkədən kimsə 
müsəlman olub Muhammədə tabe olarsa və onun yanına 
gedərsə, Muhamməd onu geri -Məkkəyə yola salacaqdı, 
Mədinədən bir insan dinindən dönüb, bura gələrsə, onlar onu 
geri göndərməyəcəkdilər.
Hind dedi ki: “İndi işimiz rahat oldu. Şayət Məkkədən 
bir axmaq çıxıb müsəlman olsa, Yəsribə sığınma imkanını 
aradan qaldırmış oluruq!”
Ancaq burada belə bir şey də var idi ki, bu, get-gedə 
Hindin qəlbində böyük bir kədərə dönüşmüşdü: Görəsən, 
Hindin bütün ümidlərini bağladığı oğlu Müaviyə... Hind onu 
itirəcəkdimi?
Çünki, ara-sıra Müaviyə də Muhamməd və onun 
adamlarına qarşı heyranlığını gizlətmir, bu da Hindi 
narahat edirdi, buna dözə bilmirdi. Yəni, Müaviyə nə zaman 
Muhammədin ucalığı, onun izlədiyi yolun doğru olmasından 
bəhs etsə, Hind dərhal keçmiş hadisələri ortaya çıxarır, 
müsəlmanlardan hələ intiqam almağın lazım olduğunu 
xatırladır, onlarla müharibədə öldürülən insanların qanlarının 
yerdə qalmamalı olduğunu bildirir, müsəlmanlara görə 
Məkkənin nə hala gəldiyini söyləməyə çalışır, qohumluq 
əlaqələrinin necə parçalandığını oğluna bildirmək istəyirdi.
- 239 -
Ancaq deyəsən, iş-işdən keçmişdi. Çünki artıq 
Müaviyə də müsəlmanlardan biri olmuşdu. Anasının bütün 
sərt hərəkətlərinə, əsəbiliyinə baxmayaraq Müaviyə onun 
qarşısında xoş davranır, anasını əsəbiləşdirməmək üçün 
hələlik onun inandıqlarına -Lat və Uzzaya inandığını söyləyib 
onun kinini yatışdırmağa çalışırdı. Ancaq Hind artıq oğlundan 
şübhələnmişdi. O, artıq Müaviyəyə görə narahat idi. Hind 
Müaviyəyə sezdirmədən onun hərəkətlərini uzaqdan izləyirdi. 
Lat və Uzzanın yanında edilən bu dualara qatılmır, Hindin 
qıldığı namazdan fərqli namaz qılır, fərqli dualar edirdi. Hind 
Müaviyə namaz qılarkən onu izlədiyini sezdirməmək üçün 
Müaviyənin qardaş və bacılarına yaxınlaşır, Utbə, Ümmül-
Hakəm və Cüveyriyəyə keçmiş düşmənçiliyi xatırladır və 
beləcə onlara kini yenidən aşılayıb, onları da tez-tez tənbeh 
edirdi ki:
-Çaşıb yolunuzdan azmayın, Muhammədə inanmayın!
Əbu Süfyan yenə ticarət səfərinə çıxmışdı. Müharibə 
dayansa da, sakitçilik olsa da, əvvəlki müharibələr onun 
ticarətində öz əksini tapmışdı. İtirdiyi maddi vəsaiti bərpa 
etmək üçün Əbu Süfyan yenidən çalışmalı, sərvətini bərpa 
etməli idi.
Əbu Süfyan ticarət səfərindən qayıtdı, indi iş Qureyşlilərə 
qalırdı. Bu mallardan sata bildikləri qədər satsınlar, qazana 
bildikləri qədər qazansınlar. Əbu Süfyan həmişəkindən daha 
da xoşbəxt idi, ürəyində sevinc vardı. Çünki bu ticarətdən 
düşünmədiyi qədər böyük bir qazanc əldə etmişdi.
Hind həyat yoldaşı Əbu Süfyan gələrkən evini və 
qulluqçularını hazırlayır, onu qarşılayardı. İstər müharibədən 
- 240 -
dönsün, istərsə də ticarətdən, hər zaman yoldaşını qarşılamağa 
böyük önəm verirdi. 
Karvanda malları olanlar Əbu Süfyanı şəhərin 
girəcəyində qarşılamağa gəldilər. Yanlarında həmçinin Əbu 
Süfyanın oğulları Yezid, Müaviyə, Anbəsə və Utbə də var idi. 
Hind çoxdan gözlədiyi səsi eşitdi. Bu səs Əbu Süfyanın 
səfərdən dönüşünü bildirən səs idi. Hind Əbu Süfyanı gülərüz 
qarşıladı və məmnun etməyə çalışdı. Onun xoşladığı soyuq su 
hazırlanmış, təndirdə sevdiyi qoyun ətini də bişirmək yaddan 
çıxmamışdı. 
Bir az danışdıqdan sonra, Əbu Süfyan yoldaşı Hində 
ona çox qəribə gələn hadisələri ard-arda anlatmağa başladı. Bu 
xəbərlərdən ən qəribəsi Əbu Süfyanın Qeysərlə görüşməsi idi 
ki, Hind bunu eşidər-eşitməz dərhal yerindən qalxdı və dedi:
-Necə, necə? Allah haqqı üçün sənə yalvarıram, tez ol, 
söylə, danış!
Əbu Süfyan bığını sığallayaraq asta-asta danışmağa 
başladı. Ancaq Qeysərlə görüşməsini danışarkən Hindin 
onun sözünü yarıda kəsməməsi şərtini qoydu:
-Qeysərlə görüşümü sənə deyəcəyəm. Ancaq sözümü 
kəsməyəcəksən! Əgər şərtimi qəbul edirsənsə, onda anladım... 
Hind:
-Sənin sözünü kəsmədən qulaq asacağam, öyrənmək 
üçün çox səbirsizlənirəm, tez ol, söylə, - dedi.
- 241 -
Herakl
Əbu Süfyan əyləşdiyi divanda yerini daha da rahatladı. Hind sakit oturub ona qulaq asırdı. O da 
danışmağa başladı:
“Mən Şamda olanda Muhamməddən Herakla bir 
məktub gəldiyini eşitdim. Herakl ətrafındakılardan soruşub:
-İndi buralarda Peyğəmbər olduğunu iddia edən bu 
adamın yaxınlarından görəsən, kimsə varmı? 
Onlar da cavab veriblər ki:
-Bəli, var. 
Dostlarımdan bir qrupla birgə məni dəvət etdi. Biz də 
onun dəvətini qəbul edib getdik, hüzuruna qəbul olunduq. 
Məni düz Heraklın qarşısında əyləşirdirdilər. Onun məndən 
ilk soruşduğu bu oldu:
-Özünün Peyğəmbər olduğunu söyləyən adama 
hansınız daha yaxın qohumsunuz?
Mən də ona dedim ki:
-Buradakıların arasında ona ən yaxın qohum olan 
mənəm. 
Mən belə dedikdən sonra, məni onun daha yaxınına, 
tam qarşısında əyləşdirdilər. Yoldaşlarım da mənim arxamda 
- 242 -
oturdular, sonra tərcüməçini yaxına çağırdılar. Tərcüməçiyə 
dedi ki, bizə desin:
- Onlara haqq Peyğəmbər olduğunu iddia edən bu adam 
haqqında bəzi sözlər soruşmaq istəyirəm. Əgər bu adam 
suallarıma yalan cavab versə, siz də onu yalanlayın!
Ey Hind, Allaha and verərək sənə deyirəm ki, əgər 
mənim yalançılıqda ittiham olunmayacağımı bilsəydim, yalan 
söyləyəcəkdim!
Sonra tərcüməçiyə dedilər ki:
-Ondan soruş görək, o Peyğəmbərə etibar etmək olarmı? 
O, aralarında sevilib, hörmət etdikləri biridir? 
Onlara dedim ki:
-O, aramızda etibar sahibidir. 
Dedi ki:
-Əcdadları arasında hökmdar varmı?
Onlara dedim ki:
-Yoxdur. 
Dedi ki:
- O, Peyğəmbər olduğunu söyləməmişdən əvvəl heç onu 
yalançılıqda ittiham etdiyiniz olub? 
Ona dedim ki:
-Xeyr, heç olmayıb. 
O dedi ki:
- 243 -
-O, peyğəmbər olduğunu söyləyən zaman sizin nüfuzlu 
insanlarınız, yoxsa aranızdakı kimsəsizlər, yoxsullar ona tabe 
oldular?
Dedim ki:
-Aramızdakı kimsəsizlər və yoxsullar ona tabe oldular. 
O məndən soruşdu ki:
-İndi ona inananların sayı artır, yoxsa azalır? 
Ona dedim ki:
-Günü-gündən artır.
Dedi ki:
-Onun dininə girənlər arasında belə bir adam varmı ki, 
girəndən sonra onunla münasibəti korlandığına görə dinini 
tərk etsin?
Dedim ki:
-Xeyr, olmayıb.
O məndən soruşdu:
-Onunla heç müharibə apardığınız olub?
Sualını cavablandırdım:
-Bəli, olub. 
Dedi ki:
-Aranızdakı müharibələr necə oldu? 
Dedim ki:
- 244 -
-Sırayla. Bizdə müharibə belədir: bir dəfə biri qalib gələr, 
o birisi məğlub olar, sonra o birisi məğlub olar, digəri zəfər 
çalar. O bizdən öldürdü, biz də ondan...
Dedi ki:
-O, heç sizə zülm edib?
Cavab verdim ki:
-Xeyr, ancaq uzun müddətdir ki, ondan uzaqdayam, indi 
nə işlə məşğul olduğunu deyə bilmərəm. 
Ey Hind, Allaha and verirəm ki, cəmi bu qədər sözü 
araya sala bildim, daha artığını edə bilmədim. 
Hindin vəziyyəti hər eşitdiyi sual və aldığı cavabdan aslı 
olaraq dəyişirdi, sözün bu yerində Müaviyə içəri daxil oldu. 
Müaviyə bir kənara çəkilib atasının danışdıqlarını sakitcə 
dinləməyə başladı:
“Herakl dedi ki:
-Ondan əvvəl peyğəmbərlik iddiasında olan olub?
Cavab verdim ki:
-Xeyr, olmayıb.”
Əbu Süfyan sözün burasında öskürürmüş kimi edərək 
boğazını rahatlatdı. Bir fincan su içdi, daha sonra danışmağa 
davam etdi:
“Dedi ki:
-Sənə onun etibarını soruşdum. Mənə dedin ki: “O, 
bizim aramızda etibar sahibidir.” Peyğəmbərlər belədirlər, 
yaşadıqları cəmiyyətin adət-ənənələrini diqqətdə saxlayırlar. 
- 245 -
Cəmiyyət tərəfindən hörmət qoyulan insanlara peyğəmbərlik 
göndərilir. Sənə onun əcdadında bir hökmdarın olub-
olmadığını soruşdum: olmadığını dedin. Bu sualı ona görə 
vermişdim ki: Əgər onun qohumları içində nə zamansa 
hökmdar olubsa, bu adam yəqin ki, atalarının itirdiyi 
hökmranlığı yenidən qazanmaq üçün belə bir mübarizəyə 
girib. Daha sonra ona tabe olanlar arasında cəmiyyətin nüfuzlu 
şəxslərinin, yoxsa yoxsul və kimsəsizlərin olduğunu soruşdum. 
Sən mənə ona ilk tabe olanlarının yoxsullar və kimsəsizlər 
olduğunu söylədin. Peyğəmbərlərə də hər zaman ilk zəiflər 
tabe olar. Sonra səndən onun peyğəmbərlik mübarizəsinə 
başlamamışdan əvvəl nə zamansa yalançılıqda ittiham 
edilib-edilmədiyini soruşdum. Onun heç bir zaman yalan 
söyləmədiyini dedin. Bunu ona görə səndən soruşmuşdum 
ki: Əgər o, insanlara qarşı yalan söyləyən biri olsaydı, Allah 
haqqında da yalan söyləyə bilərdi. Daha sonra səndən ona tabe 
olanların yenidən əvvəlki günlərinə qayıdıb-qayıtmadıqlarını 
soruşdum ki, sən belə bir şeyin olmadığını söylədin, iman da 
belədir. İnsan imanın ləzzətini, gözəlliyini qəlbinə girdikdən 
sonra daha çıxarmaq istəmir. Sonra sənə ona tabe olanların 
sayısının artıb-azalmağını soruşdum, dedim ki, onların sayları 
durmadan artır. İman tamamlanana kimi bu belə olacaqdır. 
Sonra onunla müharibələriniz haqqında soruşdum. Dedin 
ki: Müharibəyə gedən zaman bir dəfə o, bir dəfə siz qalib 
gəlmisiniz. Bu, peyğəmbərlərin xüsusiyyətlərindəndir. Onlar 
öncə çətinliklərə düçar olar, daha sonra isə zəfər qazanarlar. 
Sonda sənə onun zülm edib-etmədiyini soruşdum, zülm 
etmədiyini söylədin, Peyğəmbərlər zülm etməzlər. Sonra 
səndən ondan əvvəl başqa birinin də peyğəmbərlik iddiasına 
düşüb-düşmədiyini soruşdum, dedin ki, ondan əvvəl içimizdə 
- 246 -
heç kim Peyğəmbərlik iddia etməmişdir. Yəni əgər mənə 
ondan qabaq içinizdən kiminsə Peyğəmbərlik iddiasında 
olduğunu söyləsəydin, onda onun bu fikri ondan götürdüyünü 
düşünərdim.
Sonra Herakl məndən bunu soruşdu:
-O, sizə nələri əmr edir?
Dedim ki:
- O, bizə namaz qılmağı və zəkat verməyi, qohumlara 
qarşı yaxşı davranmağı, onların qeydinə qalmağı, namuslu 
olmağı əmr edir.”
Əbu Süfyanın bu sözləri Hindin qəlbinə ox kimi batır 
və onun xətrinə dəyirdi. Ancaq Hind Əbu Süfyan, sözünü 
qurtarana kimi heç nə deməməyi düzgün saydı. Daha sonra 
Əbu Süfyan Heraklın ona belə dediyini xatırlayaraq, sözünə 
davam etdi:
“Əgər sənin onun haqqında söylədiklərin həqiqətdirsə, 
O, heç şübhəsiz, Peyğəmbərdir. Mən nə zamansa sonuncu 
peyğəmbərin gələcəyini bilirdim, ancaq onun sizdən biri 
olacağını bilmirdim. Əgər onun yaxın dostu ola biləcəyimi 
bilsəm, gedib onu görmək istəyərdim. Əgər onun yanında 
olsaydım, ayaqlarına su töküb, xidmətçisi olardım. Ondan 
heç şübhən olmasın ki, yaxında onun mülkü ayağımı basdığın 
bu yerlərə qədər yayılacaq!”
Hind əsəbindən nə edəcəyini bilmirdi, son cümlə 
onun səbrini artıq tükətmişdi. “Muhamməd Böyük Roma 
dövlətinin kralının qulluq edəcəyi, ayağına su tökəcəyi biri 
olmuşdu?”
- 247 -
-Xeyr, xeyr! Bu ola bilməz! Sənin bu söylədiklərin yalan 
və böhtandır! - deyə hayqırdı. 
Əbu Süfyan söylədiklərini yalanlayan yoldaşına təskinlik 
verməyə çalışdı. Hind sakitləşəndən sonra Əbu Süfyan 
xatirəsində qalan son cümləni söylədi:
“Sonra Herakl, Muhammədin ona yazdığı məktubu 
istədi, orada belə yazılmışdı.:
“Rəhman və Rəhim olan Allahın adıyla. Allahın Rəsulu 
Muhamməddən rumların böyüyü Herakla: Hidayət yolunu 
tapana salam olsun. Məsələyə gələk:
Sənə İslamın dəvətini yollayıram. Müsəlman olaraq, 
amanlıqda ol. Müsəlman ol ki, Allah əcrini ikiqat versin. Əgər 
bu çağırışımızdan üz çevirəcək olsan, bütün rumların günahı 
da sənin boynunadır. Və: Ey əhli kitab! Sizinlə bizim 
aramızdakı müştərək sözə gəlin. Bu söz, Allahdan 
baş qasına qulluq etməmək, Ona heç bir şeyi ortaq 
qoşmamaq, Allahı buraxıb bir-birimizi tanrılar etmə-
məkdir. Əgər onlar bundan üz çevirsələr deyin ki: 
Hamınız şahid olun ki, biz Müsəlmanlarıq!”
Hind yoldaşının Muhammədə tərif yağdırmasından az 
qala əsəb keçirəcəkdi. Özü də oğlu Müaviyənin yanında!.. 
Bu məsələnin oğlunun yanında müzakirə olunmasını heç 
xoşlamırdı! Əbu Süfyana dedi ki:
-Artıq yetər! Sənə daha nə deyəcəyimi bilmirəm!
Əbu Süfyan səsinin tonunu bir az daha artıraraq sözünə 
davam etdi:
- 248 -
“Herakl, Muhammədin məktubunu oxuyub qurtar-
dıqdan sonra onun hüzurunda səslər yüksəlməyə başladı. Hər 
başdan bir səs çıxdı. Daha sonra əmr verdi və hüzurundan 
çıxdıq. Çölə çıxan zaman dostlarımdan birinə dedim ki:
-Muhammədin bu çağırışı elə böyük bir axına çevrilib ki, 
artıq ağların hökmdarları da ondan qorxur!”
Hind var gücü ilə Əbu Süfyanın üzünə qışqırdı:
-Mənə elə gəlir ki, sən də atalarının, babalarının dinindən 
çıxıb ona uydun!
Əbu Süfyan çox sakit bir tərzdə cavab verdi:
-Ey Hind, heç zaman! Mən atalarımın, babalarımın 
dinindəyəm!
Hind sözlərinə davam etdi:
-Mənə elə gəlir ki, əgər sən qınanmaqdan qorxmasan, 
Muhammədin haqq üzrə olduğunu qəbul edəcəksən!
Əbu Süfyan dedi:
Xeyr... Amma...
Hind dedi:
-Bəli, susma, açıq danış!..
Əbu Süfyan dedi:
-Amma bunu etiraf etmək istəyirəm ki, Muhammədin 
çağırışı əvvəllər görünməmiş bir şəkildə ilərləyir!
Hind dərhal cavab verdi:
- 249 -
-Onun tək səbəbi sizin kimi Qureyş qəhrəmanlarının 
müharibədən qorxmasıdır! Rahatlığınızı pozub, yerinizdən 
durmaq istəmirsiniz. Bu səbəbdən Muhamməd sizin düz 
burnunuzun ucuna kimi gəlməyi bacardı!
Müaviyə anasının həddini aşan əsəbini, özünə xas bir 
üslubla onu sakitləşdirməyə çalışdı və buna nail oldu. Ortalıq 
sakitləşəndən sonra hamı öz işinin başına döndü. 
Ancaq Müaviyə atasının Herakl ilə görüşməsini onun 
özündən birbaşa eşidəndən sonra səhərə kimi gözünə yuxu 
getmədi. Muhammədin başlatdığı bu mübarizə gündən-
günə daha da irəliləyir və o, bu illərləyişin sərhədləri 
haqqında düşünürdü. Muhammədə qarşı anasının və atasının 
düşmənçiliyini bir tərəfə qoyaraq o, öz-özünə dedi ki: 
“Əgər Muhammədin başlatdığı mübarizə haqq mübarizəsi 
olmasaydı, qəlbi şirkin bütün qaranlıqları içində boğulan 
Heraklın qəlbinə qədər necə yol tapardı? Ona necə bu qədər 
təsir edə bilərdi?”
Əgər indi Müaviyə Muhammədə tabe olduğunu 
açıqlasaydı, anasına, atasına qarşı özünü necə müdafiə 
edəcəkdi? Əgər o bunu etsəydi o zaman iki vəziyyət ilə 
qarşılaşacaqdı: Ya Mədinəyə hicrət edib yurdunu tərk edəcək 
və ya Qureyşin qılınclarına qarşı özünü müdafiə edəcəkdi. 
Əgər o, müsəlmanlığını Məkkədə açıqlayarsa, o zaman ölümlə 
üz-üzə gəlməyə hazır olmalı idi.
Müaviyə ilə anasının münasibətləri yaxşı olduğundan o, 
anasının İslama qarşı qatı mövqe tutmasına baxmayaraq, İslamı 
qəbul etməsinin anasıyla arasında problem olmayacağını 
düşünürdü. Hətta bir dəfə ona açıqca müsəlmanlığı çox 
- 250 -
bəyəndiyini və Yəsribə hicrət etməyi düşündüyünü söylədi. 
Hind qəzəblənərək oğlunu təhdid etdi:
-Əgər belə bir şey etsən, sənə bir tikə çörək verilməyəcək!
Ancaq oğluna bunu dedikdən sonra çox peşman oldu. 
Sanki oğluna söylədiyi söz ilan olub, boğazına dolanıb onu 
boğacaqdı. “Görəsən, nə zaman oğlum Müaviyəni yanımda 
görməyəcəm? O gün yaxındı, yoxsa uzaqdı?” deyə Hind dərin 
düşüncələrə daldı. Yoxsa o, oğlunun izini itirib, onun xəbərini 
başqalarından eşidəcəkdi. Onlar ona: “Oğlun Yəsribə hicrət 
etdi!” deyəcəkdilər? Əgər belə bir hadisə baş verərsə, o zaman 
Hind insanların dilinə düşərdi ki, bu da onun üçün çox ağır 
olardı. 
Hind bir axşam həyat yoldaşı Əbu Süfyanın otağına 
gələrək bütün qorxularını, narahatlıqlarını bir-bir onunla 
paylaşdı:
Belə olan halda Əbu Süfyan cəld Müaviyəni yanına 
çağırdı və onu ittiham etməyə başladı. Sanki o, Müaviyəni 
girdiyi zənn etdiyi bataqlıqdan, olduğu qaranlıqdan çıxa rır-
mışcasına dedi:
-Bax, bu sənin qardaşın Yeziddir. O, atalarının di-
ninə sitayiş etməklə indi cəmiyyətdə səndən daha üstün 
mövqedədir!..
Müaviyə olduqca soyuqqanlı olaraq dedi:
-Heç zaman özümü çətinliyə salmaq istəmirəm. 
Yəni, dinini dəyişdirmədiyini onlara söylədi.
- 251 -
Hind yenidən qəzəblənmişdi. İndi o, görəsən, 
Müaviyənin daha əvvəl ona söylədiklərini yoldaşına söyləsin, 
yoxsa oğlunun düzəlməsi ümidi ilə bu sözləri unudub, Əbu 
Süfyana heç nə deməsin?
Artıq Hind, Müaviyəsinin bu günə qədər gördüyü 
gənclərin hamısından üstün olmasını söyləməsini unudaraq, 
özünəxas bir tərz və üslubda onu təhdid edib dedi:
-Bax, bu, Yezid mənim oğlum deyil. Digər qadından 
doğulmuş olmasına baxmayaraq, cəmiyyətin dininə sadiq 
olduğuna görə səndən çox üstündür! Bax, səni sonuncu dəfə 
və qətiyyətlə xəbərdar edirəm: Babalarının dininə uyacaqsan!
- 252 -
Qaranlıqlardan aydınlıqlara doğru
Hind bu sabah erkən oyandı. Gecə gördüyü yuxunun təsiri ilə dərin-dərin düşünməyə başladı. 
Özünü cilovlaya bilməyib, qışqırdı:
-Əbu Süfyan, Əbu Süfyan!
Əbu Süfyan ona cavab verdi:
-Burdayam, nə olub?
Hind isə cavabında dedi:
-Məni çox qorxudan bir yuxu görmüşəm! Özümdən çox, 
bu milləti düşündüm!
Əbu Süfyan dedi:
-Nə görmüsən, de görək...
Bundan sonra Hind danışmağa başladı:
-Hucun tərəflərdən axıb gələn qan gördüm. Gəlib 
Handəmdə dayandı, sonra bir də baxdım ki, heç nə olmayıb. 
Əbu Süfyanın əhvalı pozuldu və dedi:
-Təkrar, danış bizə Atikənin uğursuz yuxusunu!
Hind gördüyü yuxunun ona dərin təsir etməsinə 
baxmayaraq, Əbu Süfyanla mübahisə etmək istəmədi. Sadəcə 
olaraq:
- 253 -
-Bunun həqiqət olacağını çox yaxında görəcəksən! 
söyləməklə yetindi.
Əbu Süfyan səhər günəş çıxdığı zaman evindən ayrıldı 
və Kəbəni təvaf etməyə getdi. O, Kəbəni təvaf edib bitirəndən 
sonra qılınc səsləri eşitdi, bu səs heç də uzaqdan gəlmirdi. 
Səsin gəldiyi istiqamətə doğru getdi və gördü ki, Haris 
ibn Hişam və Abdullah ibn Əbi Rəbia ona doğru gəlirlər. 
Onlar Əbu Süfyana işin ciddiyyətindən xəbər verdilər: 
Qureyş ilə müqaviləsi olan Bənu Bəkr qəbiləsi gecə yarısı 
Huzaa qəbiləsinə basqın edib. Bəziləri öldürülüb, bəziləri 
qaçıb canını qurtarıb, bəzisini isə əsir alıblar. İşin ciddiyyətini 
artıran bir digər məqam isə burada Safvan ibn Ümeyyə, 
Süheyl ibn Amr və İkrimə ibn Əbu Cəhlin Bənu Bəkrə kömək 
etmələri idi. 
Əbu Süfyan birdən-birə qəzəblə doldu, içini çəkib dedi:
-Bu elə bir məsələdir ki, bunu nə mən hazırlamışam 
nə də iştirak etmişəm. Ancaq gəlib bütün günahı mənim 
üstümə atacaqlar. Halbuki heç kim bu haqda məndən fikrimi 
soruşmayıb. Mən də belə bir iş haqqında heç kimə heç nə 
deməmişəm. Ancaq yenə də bizi ittiham eləyəcəklər!
Haris və Abdullah Əbu Süfyana dedilər ki:
-Bunu Muhamməd eşidən zaman nə edəcəyini 
düşünürsən? 
Bu əsnada İkrimə və Süheyl gəldi. Əbu Süfyan ikisindən 
də incimişdi. Belə bir hərəkətə nə səbəb vardı? Haris və 
Abdullahın suallarına cavab olaraq dedi ki:
- 254 -
-Muhamməd bu xəbəri eşitdikdə sizə qarşı müharibəyə 
başlayacaq. Əgər mən Əbu Süfyan isəm, bunu unutmayın!
Onlar dedilər:
-Səhvimizi necə düzəldə bilərik?
Əbu Süfyan onların sualına cavab verdi:
-Muhammədin yanına gedib aramızdakı müqavilənin 
müddətini uzatmalıyam. Bunu onun hələ baş verən 
hadisələrdən xəbəri olmadan etməyə məcburuq!
Onlar Əbu Süfyana dedilər:
-Çox gözəl ki, çıxış yolunu tapdın!
Əbu Süfyan hər zamankı kimi bütün işlərini bir tərəfə 
qoyub, yenidən səfərə hazırlanmağa başladı. Qulluqçularının 
birisini də yanına alaraq iki dəvə ilə yola düşdü. Həyat 
yoldaşları, uşaqları ilə vidalaşandan sonra mümkün olduğu 
qədər sürətlə getməyə çalışırdı. Hind həyat yoldaşı Əbu 
Süfyanın bu işi müvəffəqiyyətlə yerinə yetirib qayıdacağından 
əmin idi. “Qureyşin bu igidi hansı müharibədə məğlub 
olmuşdu ki, sülhdə də məğlub olsun?”
Hind yenidən günləri saymağa başladı. “Görəsən, 
Əbu Süfyan nə zaman qayıdacaq? Görəsən, Muhammədə 
özləri hücum etməmişdən əvvəl Muhamməd onlara hücum 
edəcək deyə, hər zaman qorxu içində yaşayacaqdılar? Onlar 
niyə belə bir vəziyyətə düşmüşdülər? Görəsən, Əbu Süfyan 
Muhamməddən icazə alıb müqavilə müddətini bir az da 
uzada biləcəkdimi?”
- 255 -
Bu kimi fikirlər Hindin ağlına haradan gəlirdi? Uhud 
müharibəsində onlar intiqamını almamışdılarmı? Bununla da 
onlarla alacaq-verəcək məsələsi bitməmişdimi?
Hind öz-özünə dedi: “Amma, yox! Bu necə intiqamdır? 
Həmzəni biz öldürmədik? Həmzə Həbəşi bir kölənin nizəsi 
ilə öldürüldü. Ona görə də biz, əslində, həqiqi intiqamımızı 
almamışıq!”
Hind Uhud müharibəsindən qayıdarkən söylədiyi zəfər 
nəğmələrini bir-bir xatırladı. Onsuz da bu nəğmələr onun 
yadından çıxmamışdı. Ancaq indi bu nəğməni söyləmək 
ehtiyacı hiss edirdi:
Dönüb gəldim: Uhuddan,
İşimi qurtarmadan. 
İçimdə nələr qaldı,
İntiqamım olmadan...
İstər Qureyşdən olsun,
İstər başqasından,
İstərsə Yəsriblilərdən,
Bütün Haşimoğullarından,
Bədrdə döyüşənlərdən
İntiqamımı ala bilmədim!
Onlardan yalnız biri,
Bu yerlərdə sərildi.
Ancaq əsas dərdimi,
Əgər soruşsanız,
- 256 -
Ürəyimdə qaldı. 
Mənim ən böyük dərdim,
Olduğu yerdə durur!..
Hindin “ən böyük dərdim” dediyi Muhamməd idi. 
Ondan intiqamını ala bilməmişdi. Həmçinin Hind Əli ibn 
Əbu Talibdən də intiqamını almamışdı. Uhud müharibəsində 
ala bilmədiyi intiqamlar bunlar idi. 
İndi yenə Məkkədə müharibə ab-havası var idi. Mənasız 
bir səbəbdən, sadəcə müsəlmanlara işgəncə vermək üçün 
hazırlanan bu işgəncə oyunu və nəticələrini onlar hesablamalı 
idilər. Hər kəs hazır vəziyyətdə Əbu Süfyanın gəlməsini 
gözləyirdi. Görəsən, Əbu Süfyan dönərkən hansı problemləri 
həll edib qayıdacaqdı?
Ancaq Əbu Süfyanın qayıtması gözləniləndən də uzun 
çəkdi. Xalq arasında belə bir şayiə gəzirdi ki, Əbu Süfyan 
Muhammədə tabe olub və İslama girib. Bu şayiə qulaqdan-
qulağa yayılmışdı. Hind bu xəbərləri eşidəndən sonra, sanki 
olduğu yerdə qalıb, bir daha nəfəs ala bilməyəcəyini düşündü. 
Qureyşlilər Əbu Süfyanın gecikməsindən narahat 
olduğuna görə Huzaa qəbiləsi casuslarını göndərərək 
Muhamməd tərəfindən baş verənlər haqqında xəbər 
öyrənməyə çalışdılar, ancaq heç bir nəticə əldə edə bilmədilər.
Bu şayiələrin yayılmasından sonra Qureyşlilər iki yerə 
ayrıldılar. Onların bir qismi artıq gözləməkdən yorulmuşdu, 
onlar Əbu Süfyan haqqında demədikləri söz buraxmadılar. 
Onun Mədinədə İslamı qəbul etməsi ilə bağlı yayılan xəbərlər 
artıq Məkkədə öz təsdiqini tapmağa başlamışdı. Bir qism cahil 
- 257 -
insanlar bu məsələ haqqında müzakirələr aparır və əgər bu 
doğrudursa, nəticələrin necə olacağını hesablayırdılar. 
Ancaq Qureyşin bir digər qism nümayəndələri isə Əbu 
Süfyanın gəlməsini gözləməyi əsas sayırdılar və hər şeyi, 
həqiqəti ondan öyrənməyin daha düzgün olacağı qənaətində 
idilər. Çünki onlar Əbu Süfyana ümid bağlamışdılar və 
onun Mədinədən yeni bir müqavilə bağlayıb, müharibəni 
dayandıraraq gələcəyini gözləyirdilər. Müqavilə bir müddət 
də olsa, Məkkəliləri müharibə dərdindən qurtaracaqdı. Əbu 
Süfyanın yolunu gözləyənlər bu qənaətdə idilər. 
Ancaq Hindin evdə oturmağa belə hövsələsi qalmamışdı. 
Hind nə zaman ki, Əbu Süfyanın müsəlman olması ehtimalını 
düşünürdü, əsəbdən özünə yer tapa bilmirdi. Ancaq, digər 
tərəfdən baxanda Əbu Süfyanın müsəlman olmasına hansı 
maneə vardı? Məgər Əbu Süfyanın ən yaxın dostları: Osman 
ibn Əbu Talha, Xalid ibn Vəlid, Amr ibnül-As daha dünən 
İslamı qəbul edib müsəlmanlığa keçməmişdilər? Bir neçə 
il bundan əvvəl Muhammədə qarşı mübarizə aparan bu 
insanların nə zamansa müsəlman olacağına kim ehtimal 
verərdi? Ancaq, artıq onlar müsəlman olmuşdular. 
Hind bir an nəfəsinin daraldığını və az qala boğulacağını 
hiss etdi. Əbu Süfyanın Qureyşi müharibədən qurtarmaq 
üçün necə çətinliklərlə mübarizə apardığını, qürurunu 
müsəlmanların ayaqları altında necə əzdiyini, onun məyus 
olduğunu unudaraq, hətta bunları heç nəzərə almayaraq 
qəlbində duyduğu kədəri nəylə təsəlli edəcəyini düşünürdü. 
Axır ki, Əbu Süfyan Məkkəyə çatdı, bütün millət onun 
ətrafını dövrəyə aldı, ancaq Əbu Süfyanın üzü gülmürdü. O, 
- 258 -
yola çıxarkən içində olan sevinci itmiş, üzündə ən xırda ümid 
işığı belə görünmürdü. İnsanlar Əbu Süfyanın yoldan yorğun 
gəldiyini nəzərə alaraq, bir az dincəldikdən sonra suallar 
vermək qərarına gəldilər. Əslində hamı gözləyirdi ki, Əbu 
Süfyanın özü nəsə söyləsin, ancaq o, heç nə demək istəmirdi.
Hind Əbu Süfyanın yolunu gözləyənlərdən daha çox 
həyəcanlı idi. Əbu Süfyanın gəldiyini eşidən kimi geyindi, 
bəzəndi və Hind heç zaman alışılmayan bir şəkildə onu 
həyəcanla qarşıladı. Əbu Süfyan Hinddən xoşrəftar gözləyirdi. 
Uzun və məşəqqətli keçən bu səfərdən sonra Əbu Süfyanın 
həm fiziki, həm də mənəvi sakitliyə ehtiyacı vardı. Hində nə 
qədər təbəssüm etsə də, yaxınlıq göstərsə də, bir xeyri yox idi. 
Hər şeydən əvvəl onun suallarına cavab verilməli idi, daha 
sonra Əbu Süfyanın istəklərinə baxılacaqdı. Çünki, Hind Əbu 
Süfyanın müsəlman olduğu şayiələrini eşidərkən çox əzab 
çəkmişdi. Hind həyat yoldaşından, Əbu Süfyandan müsəlman 
olmadığını eşitməyincə rahatlıq tapa bilməyəcəkdi. Hind 
müsəlman biri ilə bir yerdə yaşaya bilməzdi. Buna görə də 
Hind yoldaşının bütün istəklərinə qarşı soyuq davranırdı. 
Yoldaşı Əbu Süfyan onun suallarına cavab vermək istəməsə 
də Hind onu danışmağa təhrik edirdi. Əbu Süfyan nə qədər 
çalışsa da, üzərindəki sıxıntını ata bilmirdi, bunun heç bir 
xeyri, faydası yox idi. 
Hind yoldaşı Əbu Süfyan gələrkən onu təbəssümlə, 
xoş qarşılasa da, artıq bunu edə bilmirdi və indi ona qarşı 
səmimiyyətsiz şəkildə davranırdı. Qadının bu hərəkətləri 
yoldaşını danışdırmaq üçündü. Hind görəndə ki, Əbu Süfyan 
danışmır, o zaman başqa bir mövzudan söhbətə başladı:
- 259 -
-Mənə deyə bilərsən, orada qızınla, Ümmü Həbibə ilə 
qarşılaşdınmı? Yəni Muhammədin həyat yoldaşı ilə?
Hindin bu sualı qarşısında sanki, Əbu Süfyanın başından 
qaynar sular töküldü. O, istəsə də, istəməsə də, Hində cavab 
verməliydi:
-Heç soruşma... Ondan özümə qarşı çox pis rəftar 
gördüm!
Hind təəccüblənərək soruşdu:
-Xeyir ola, nə gördün?
Əbu Süfyan istəksizcəsinə başından keçənləri ona 
danışmağa başladı:
-Muhammədin evinə getdim, mövzuya haradansa 
başlamaq lazımıydı, ancaq mən münasib bir söz tapa 
bilmədim, sonra dedim ki:
-Ey Muhamməd, sən də bilirsən ki, mən Hudeybiyədə 
yox idim. Aramızdakı müqavilənin müddətini uzat, möh-
kəmlət.
O mənə dedi ki:
-Bizim tərəfimizdən sizin bu sözləri söyləməyə səbəb 
olacaq bir davranışımızı gördünüzmü?
Dedim ki:
-Əsla görmədim, belə bir şeyin olmasından Allaha 
sığınaram!
Muhamməd mənə dedi ki:
- 260 -
-Biz Hudeybiyə müqaviləsini bağladığımız gün 
razılaşdığımız tarixi bilirik. Bu tarixi dəyişdirməyi, yerinə 
başqa nəsə qoymağı düşünmürük.
Hind daha özünü saxlaya bilməyib, soruşdu:
-Bəs sonra, bu mövzuda qızım Ümmü Həbibə sənə 
dəstək olmadı?
Əbu Süfyan danışmağa davam etdi:
-Daha sonra ayağa qalxıb Ümmü Həbibənin otağına 
keçdim. Muhamməd mənə qızımı görməyə icazə vermişdi.
Hind soruşdu:
-Bəs qızın səni necə qarşıladı? 
Əbu Süfyan bu məsələ haqqında danışmaq istəmirdi. O, 
bir müddət sakit oturdu. Nə isə yeni bir mövzu tapıb məsələnin 
axışını dəyişdirmək nə yaxşı olardı! Ancaq Hindin təkid etməsi 
qarşısında Əbu Süfyan aciz qaldı, onun danışmaqdan başqa 
çarəsi yox idi. Əbu Süfyan bütün qorxularını və qayğılarını bir 
tərəfə qoyaraq danışmağa başladı.
Görəsən, Hind indi nələr eşidəcəkdi?
- 261 -
Ümmü Həbibə
Ey Hind, təsəvvür elə, qapıdan girəndə qızımın otağındakı döşəkdə oturmaq istədim. Sən demə, 
o, həyat yoldaşı Muhammədin döşəyi imiş. Dərhal mən 
oturmayım deyə götürdü. Mən ona dedim ki:
-Qızım, bu döşəyi mənə çox gördün, yoxsa orada məni 
oturmağa layiq görmədin? 
Qızım mənə dedi ki:
-Yox! O, Rəsulullahın döşəyidir, sən isə pis bir 
müşriksən!
Ona dedim ki:
-Qızım, nə pis şeylər öyrənmisən! 
O da mənə dedi ki:
-Allah məni İslamla qovuşdurdu.! 
Sonra isə məni İslama dəvət etdi.”
Əbu Süfyana qulaq asarkən Hindin fikri başqa yerdə idi, 
onun dərdi başqa idi, o istəyirdi ki, kişisi söhbətin sonluğunu 
cəld söyləsin və dərhal soruşdu:
-Sən də onunla razılaşdın?
- 262 -
Əbu Süfyan Hindi təsəlli edəndən sonra danışmağa 
davam etdi:
“O mənə dedi ki:
-Ey, atacan, sən qəbilənin rəisi və böyüyüsən. Necə olur 
ki, İslama girməkdən özünü məhrum buraxırsan? Hələ də heç 
nəyi görməyən, eşitməyən daşlara sitayiş edirsən!”
Hind yenidən Əbu Süfyanın sözünü kəsmək istədi. Əbu 
Süfyan danışmaq üçün nəfəsini dərəndə özünü saxladı və Əbu 
Süfyan qaldığı yerdən danışmağa başladı:
“Mən də ona:
-Necə də qəribə ifadələr eşidirəm! Mən bu sözləri 
səndən eşidəcəkdim?! Mən babalarımızın, dədələrimizin 
sitayiş etdiklərini tərk edib Muhammədin dediyinə sitayiş 
edəcəyəm?” - dedim və daha orda oturmayıb ayağa qalxıb 
getdim. 
Hind Əbu Süfyanın bu sözlərini eşidəndə çox sevindi, içi 
rahatladı... Çünki hələ də həyat yoldaşı onun kimi atalarının 
dininə sitayiş edirdi. 
Bundan sonra Hind Əbu Süfyana təbəssümlə nəzər 
yetirdi, bu təbəssüm Əbu Süfyanı da rahatlatmışdı. Sonra o, 
bir az özünə diqqət cəlb etmək üçün naz etdi:
-Gecəmiz daha uzundur, sabaha çox var, sən bundan 
başqa nə baş verdiyini söylə!
Əbu Süfyanın əsəbləri pozulmuşdu:
-Bundan sonra olanları da başqa vaxt söyləyərəm, - dedi.
- 263 -
Hindin rahat yatması üçün başında heç bir sual işarəsi 
qalmamalı idi və Hind Əbu Süfyana dedi:
-Hər kəs səni ittiham edirdi deyə, evdən çıxa bilmirdim. 
Sən də uzun müddət orada qalası oldun. Sən onlarla da 
müqavilə bağlaya bildin? Mən səni sözünün əri olaraq bilirəm!
Əbu Süfyan Hində cavab verdi:
“Əbu Bəkrin yanına getdim və ona dedim ki:
-Get Muhammədlə danış, de ki, kimi istəyirsə, ona 
sığınmaqda sərbəst buraxsın!
O da mənə cavab verdi ki:
-Mən hər zaman Rəsulullahın yanındayam. O 
hardadırsa, mən də ordayam.”
Hind dərhal soruşdu:
-Bəs sonra nə etdin? 
Əbu Süfyan cavab verdi:
“Sonra Ömərin yanına getdim. Əbu Bəkrə söylədiklərimi 
ona da söylədim. Onun qədər qatı, sərt bir insanı, hələ 
görməmişdim, mənə dedi ki:
-Əgər mən bir qarışqanın belə sizə qarşı müharibəyə 
başladığını eşitsəm, heç düşünmədən ona kömək edərəm! 
Mən indi gedib sənin kimi birisinə görə Rəsulullahdan nəsə 
xahiş edəcəyəm?
Daha sonra Osman ibn Affanın yanına getdim və ona 
dedim ki:
- 264 -
-Buradakıların içində mənə səndən daha yaxın olan 
qohumum yoxdur, müqavilənin müddətini uzadıb, onu 
yenilə. Sahibinin sənin təklifinə yox deyəcəyini güman 
etmirəm.
O isə mənə dedi ki:
-Rəsulullah nə desə, mən də onu deyəcəyəm!”
Hind soruşdu:
-Bəs sonra nə etdin? 
Əbu Süfyan onun sualına cavab verdi:
“Daha sonra Muhammədin qızı Fatimənin yanına 
getdim, ona dedim ki:
-Atana söylə, hər kəsi öz halına buraxsın, kim hara 
sığınmaq istəyirsə, ora sığınsın. 
O isə mənə dedi ki:
-Mən bir qadınam.
Mənsə cavab verdim:
-Əgər istəsən, istədiyini himayə edə bilərsən, özün də 
bilirsən ki, bacın Zeynəb həyat yoldaşı Əbul-As İbni Rəbini 
himayə etdi, Muhamməd də bunu qəbul etdi.
Mənə cavabı bu oldu:
-Bunu Rəsulullah bilər!
Nəticə olaraq ondan da heç nə əldə edə bilmədim. 
Bundan sonra ağlıma bir fikir gəldi və ona dedim ki:
-Bunu oğullarından birinə əmr elə, onlar etsinlər!
- 265 -
O mənə cavab verdi ki:
-Onlar hələ uşaqlardırlar. Uşaqlar heç kimi himayə edə 
bilməzlər!”
Həyat yoldaşı Hind yenidən soruşdu:
-Bəs bundan sonra nə etdin? 
Əbu Süfyan yoldaşının sualına cavab verib anlatmağa 
davam etdi:
“Fatimədən istədiyim cavabı ala bilməyəndə Əlinin 
yanına getdim, ona dedim ki:
-Ey Əbal-Həsən! Kimi hara istəyirsənsə, ora sığındır. 
Muhammədə de ki, müqavilənin müddətini uzatsın.
Əli mənə dedi ki:
-Ey Əbu Süfyan, sənə çox təəccüblənirəm! Əgər 
Rəsulullah nə isə etmək istəmirsə, başqasının gedib təkid 
etməklə onu fikrindən daşındıracağını düşünəcək qədər 
axmaqsan?
Mən ona dedim ki:
-Əgər belədirsə, onda mənə yol göstər. Mən nə edim? 
Mənə kömək edə bilərsən? Mən indi çox pis vəziyyətdəyəm. 
Mənə fayda verəcək nə isə etməliyəm...
Bundan sonra Əli mənə dedi ki:
-Sənin üçün bundan xeyirli heç nəyin olmadığını zənn 
edirəm: Sən Bənu Kinanənin rəisisən, qalx, hamıya de ki: 
“Kim kimə sığınmaq, kim kimi himayə etmək istəyirsə, istəsin! 
Hər kəs bu mövzuda sərbəstdir!”
- 266 -
Bundan sonra ondan soruşdum:
-Bəs yaxşı, bunun mənə bir faydası olacağını düşünürsən? 
O mənə dedi ki:
-Xeyr, düşünmürəm, amma bu məsələ ilə bağlı sənə 
bundan başqa deyəcək söz tapa bilmirəm.”
Hind əsəbindən gərginləşmişdi. Özünə yer tapa bilmirdi, 
əsəbləri korlanmışdı, Əbu Süfyana dedi:
-Bəs bunlardan sonra nə etdin?
Əbu Süfyan cavab verdi:
-Sonra camaatın içində yüksək səslə dedim: Mən bir-
birinizin kimə istəyirsinizsə sığınması məsələsində sizlərə 
sərbəstlik verirəm! Məncə Muhamməd bu məsələdə məni pis 
vəziyyətdə qoymaz!
Hind soruşdu:
-Bəs yaxşı, Muhamməd bunu qəbul etdi? 
Əbu Süfyan ona dedi:
“Bunları dedikdən sonra Muhammədin yanına getdim 
və ona dedim ki:
-Mənim himayəmi rədd edəcəyini düşünmürəm!
Muhamməd isə mənə cavab verdi ki:
-Ey Əbu Süfyan, sən bunları öz-özünə deyirsən!”
Hind yenə soruşdu:
-Sonra nə etdin? 
- 267 -
Əbu Süfyan dedi:
-Bayaqdan sənə söylədiklərimdən başqa heç nə 
etmədim!
Hind soruşdu:
-Bəs yaxşı, Əlinin sənə dediyini niyə etmədin?
Əbu Süfyan dedi:
-Bu etdiklərim elə Əlinin dedikləri idi. Bundan başqa, 
edəcək bir şey ağlıma gəlmədi. 
İndi Hindin gözləri qarşısında Muhammədin ordusunun 
hər an Məkkəyə hücum edəcəyi düşüncəsi canlandı. Daha 
əvvəl atası ilə mübarizə aparan, qardaşını öldürən Əlinin indi 
həyat yoldaşı Əbu Süfyanın qürurunu qırdığını düşündükcə, 
sanki boğazı düyünlənmişdi. Artıq Hind əsəbdən partlamaq 
üzrə idi. Qureyşin qəhrəmanı, Məkkənin rəisi həyat yoldaşı 
Əbu Süfyan, artıq Əlinin əlində oyuncağa çevriləndən sonra 
daha kim ona etibar edəcəkdi?
Bir anda həyat yoldaşı Əbu Süfyana qarşı nifrəti artdı. 
Onu yana itələyib dizi ilə sinəsinə basdı və özünəxas bir tərzdə 
dedi: 
-Bu millətin heysiyyətsiz və murdar elçisi! 
Bu sözləri söyləyərkən Hind heç çəkinmirdi.
Əbu Süfyan məğlubiyyətə uğradığından bir tərəfə çəkilib 
sakit oturmuşdu. Səhər yuxudan oyananda Hinddən gördüyü 
rəftar Mədinədəki məğlubiyyətin acısını daha da artırmış və 
onu kədərə qərq etmişdi. Ancaq indi məsələnin bu tərəfi də 
var idi: İndi o, İslama girmədiyini və ən yaxın dostlarına belə 
- 268 -
keçmiş dinlərinə sitayiş etdiyini sübut etməli idi... Çünki işin 
sonunda Qureyşin rəhbərliyini itirmək var idi. İnsanlar Əbu 
Süfyanı öz dinlərinə sitayiş etdiyinə görə rəhbər seçmişdilər. 
Əbu Süfyan bu dedi-qoduları yalanlamaq üçün Kəbəyə 
girdi və hər kəsə özünü göstərərək təvaf etdi. İsraf və Nailə 
adlı bütlərin qarşısında saçını qırxdıqdan sonra bu bütlərin 
qarşısında qurban kəsdi və axan qanlarını bütlərə çəkdi. Daha 
sonra isə keçmiş dinlərinə bağlılığını göstərmək üçün bu 
sözləri dilinə gətirdi: “Atamın öldüyü din üzrə ölüncəyə qədər 
sizə sitayiş edəcəyəm! Artıq bundan sonra Qureyşlilərdən heç 
kim məni dinindən dönməkdə ittiham etməsin!”
Əbu Süfyanın bu davranışını görən Qureyş camaatı onun 
haqqında çıxan dedi-qoduların əsassız olduğunu anladılar və 
ona qarşı sərt münasibət göstərməyi dayandırdılar, səmimi 
münasibətlərinə döndülər. 
İndi Əbu Süfyan yol yorğunluğunu üzərindən atmış 
və rahatlığına qovuşmuşdu. Qureyşlilər Yəsrib səfərinin 
nəticəsini Əbu Süfyandan soruşa bilərdilər:
-İndi vəziyyət nə yerdədir? Bizə Muhamməddən məktub 
gətirmisənmi? O, müqavilənin müddətini uzatdımı? Çünki 
onun bizə qarşı müharibəyə başlayacağını düşündüyümüzə 
görə içimiz rahat deyil!
Əbu Süfyan cavab verdi:
“Sizə and verərək söyləyirəm ki, mən ona çox təkid 
etdim! Ancaq bir nəticə əldə edə bilmədim, dostları və nüfuzlu 
insanlarla da danışdım, hamısı eyni sözü dedilər, sanki ağız 
- 269 -
birliyi etmişdilər! Sonra, çıxılmaz vəziyyətə düşən zaman 
Əlinin yanına getdim, onunla danışdım, o isə mənə dedi ki:
-Sən Kinanə oğullarının rəisisən. Hər kəsi sərbəst burax!
Mən müsəlmanların sıx toplaşdıqları bir yerə gedib bunu 
elan etdim, sonra Muhammədin hüzuruna gedib ona dedim 
ki:
-Mən hamını öz adımdan sərbəst buraxdım. Məni belə 
halda pis vəziyyətdə qoymayacağını düşünürəm!
Muhamməd isə mənə dedi ki:
-Ey Əbu Süfyan, bunu sən öz-özünə deyirsən!
Bundan başqa da o, heç nə demədi.”
Əbu Süfyana qulaq asanlar dedilər ki:
-Əli də sənə dediklərini, sadəcə və sadəcə olaraq, səni 
əlində oyuncaq kimi oynatmaq üçün deyib!
Əbu Süfyan indiyə kimi, belə pis vəziyyətə düşdüyünün 
sanki fərqində deyildi. Buna baxmayaraq çox ciddi bir şəkildə 
cavab verdi:
-Ancaq buna nail ola bildim! Başqa heç nə edə bilmədim!
- 270 -
“Muhamməd gəldi!”
Qureyş səbirsizliklə gözləyirdi. Çünki Muhammədin gəlişinin bir zamanda olacağını bilirdilər. Ən çox isə 
Muhammədin xəbərsiz Məkkəyə girməsindən qorxurdular. 
Məkkənin ən təkəbbürlü üç insanı: Süheyl ibn Amr, 
Safvan ibn Ümeyyə və İkrimə ibn Əbu Cəhl dayanmadan 
Məkkənin küçələrində gəzir və insanlara ani basqına qarşı 
hazır olmalarını bildirirdilər. 
Qureyşin böyüyü və ağsaqqalı olan, yazıq vəziyyətə 
düşmüş Əbu Süfyan Büdeyl ibn Vərka ilə Məkkənin çölünə 
çıxır və Muhammədin ordusunun gəlib-gəlməməsinə nəzarət 
edirdilər. 
Yenə də belə bir müşahidəyə çıxmışdılar ki, birdən 
Məkkə vadisində Əbu Süfyanın gur səsi eşidildi. Hind həyat 
yoldaşı Əbu Süfyanın səsini eşidən kimi, vəziyyətin nə yerdə 
olduğunu başa düşdü və paltarını geyinib, cəld küçəyə çıxdı. 
Əbu Süfyanın səsini eşidən Məkkəlilər bir-bir, iki-iki küçəyə 
çıxırdılar.
Əbu Süfyan: “Ey Qureyşlilər! Ey Qureyşlilər!” deyə 
qışqırmağa davam edirdi. 
Məkkənin bütün nüfuzlu insanları və xalqın əksəriyyəti, 
eləcə də həyat yoldaşı Hind gələndən sonra o, vəziyyəti 
açıqladı:
- 271 -
- Muhamməd heç cür başa çıxa bilməyəcəyimiz güclü 
bir ordu ilə artıq gəlib çatıb! Əgər kim Əbu Süfyanın evinə 
girərsə, o zaman ona təminat verirəm! Kim məscidə girərsə, 
ona təminat verirəm! Kim də evinə girib qapısını bağlasa, ona 
toxunulmayacağına təminat verirəm!
Hindin artıq səbri qalmamışdı. Yaralı aslan kimi yoldaşı 
Əbu Süfyanın üzərinə hücum edərək gücü çatdığı qədər ona 
qışqırdı:
-Ey Qalib oğulları! Sizə heç bir xeyri dəyməyən, bizim 
qəbiləmizin üz qarası olan bu insanı durmayın, öldürün! 
İçimizdən belə bir heysiyyətsiz, belə bir şərəfsiz insan çıxıb!
Əbu Süfyan saqqallına yapışan həyat yoldaşı Hindi 
möhkəm itələyərək:
-Rədd ol burdan! - deyə qışqırdı və əlavə etdi:
-Ey Məkkəlilər! Bu qadının söylədikləri sizi aldatmasın! 
Özünüzü itirməyinizə lüzum yoxdur!
Hind yenidən özünü əla alaraq qışqırdı:
-Öldürün bu qoca səfehi! Onu öldürməyinizin həm 
özünüzü, həm də qəbilənizi qurtarmaq olduğunu görmür-
sünüzmü!?
Əbu Süfyan nə səbəbdən bilinməsə də, yenə də öz 
sakitliyini qorumaq istədi və dedi:
-Daha bəsdir, sus! Get evinə!
Ancaq Hind Əbu Süfyanın etirazlarını eşidəcək vəziy-
yətdə deyildi. Əbu Süfyan qarşısında toplaşan qəbiləyə bir 
daha baxıb dedi:
- 272 -
-Bu qadın sizi aldatmasın! Özünüzü itirməyin! 
Düşüncəsiz hərəkət etməyin! Muhamməd həqiqətən də bizim 
qarşısında dura bilməyəcəyimiz böyük bir ordu ilə gəlib!
Daha sonra ortalığı sakitlik bürüdü. Əbu Süfyanın 
sözünü eşidən orada olan insanların əksəriyyəti evinə gedib 
qapısını bağladı. İçlərindən bir qisim insanlar isə qılınclarını 
qaldıraraq Əbu Süfyana qarşı təhdidlər sovurmağa, təhqirlər 
etməyə başladılar. Onlar başlarına gələn uğursuzluqları 
onunla əlaqələndirirdilər, bunun acığını da ondan çıxmaq 
istəyirdilər. Kimin silahı yoxdursa, Safvan ibn Ümeyyənin 
evində toplanmağa başladılar. Onlar indi onun evinə gedib 
ordu toplayırdılar. Son insan qalana qədər Muhamməd ilə 
mübarizə aparacaqdılar.
Hind də evdə mübarizəyə hazırlaşmaq istəsə də, buna 
nail ola bilmədi. Əbu Süfyanın oğlu Yezid, qardaşı Müaviyə 
Hindin söylədiklərinə belə qulaq asmırdılar. Yezid digər 
qardaşı Amrı çağıraraq atalarına kömək edir, insanları evlərinə 
girməyə səsləyirdi. Məkkəlilərin bir qismi öz həyatlarını 
qorumaq üçün Əbu Süfyanın evinə sığındılar. Bu hadisə Hindi 
daha da əsəbiləşdirirdi, onun əsəbləri tamamilə pozulmuşdu. 
Müaviyə isə anasının ona olan bağlılığını bilərək, onu 
sakitləşdirməyə, təsəlli verməyə çalışsa da, Hind bu evdə bir 
insanı belə görmək istəmirdi. 
Uzaqdan gələn ordunun səsi artıq yavaş-yavaş 
yaxınlaşırdı. Yoxsa Məkkəlilərin neçə gündən bəri qorxu və 
tərəddüdlə gözlədikləri gün yaxınlaşmışdı?
Bəli, o gün çatmışdı, ancaq onların qorxuları yersiz idi, 
çünki gələn Muhamməd idi.
- 273 -
İslam ordusunun önündəki əsgərlər ilk öncə Kəda 
tərəfdə göründülər. Onların səsi üfüqdən eşidilirdi:
Allahdan başqa ilah yoxdur!
O, sözündə durdu!
Muhammədə yardım etdi!
Bütün orduları tək başına
Məğlubiyyətə uğratdı!
Qılınclarını çəkib Handəmə tərəfdən hücum edənlər də 
daha sonra öz silahlarını qınına qoyub evlərinə qayıtdılar.
Bu, ömürləri boyunca görmədikləri bir məğlubiyyət idi.
Hind nə zamansa belə bir məğlubiyyətə məruz qala-
caqlarını heç təsəvvür etməmişdi, əli ilə başının yerində 
olub-olmadığını yoxladı, başı yerində idi. Hind bir an başının 
gövdəsindən ayrıldığını hiss etdi. Halbuki o, Əbu Süfyanın 
evində və təhlükəsizlikdə idi, ancaq bunun fərqində deyildi. 
İndi hər kəs evinin damından və pəncərələrindən 
Muhammədin ordusunun Məkkəyə qalib olaraq girməsini 
seyr edirdi. Məkkənin küçələrində heç kim yox idi. Məkkə 
küçələrini heybətli bir səs doldurmuşdu. Bu, Kəbəyə 
yaxınlaşan müsəlman əsgərlərin səsi idi:
Allahdan başqa ilah yoxdur!
Birdir, təkdir, ortağı yoxdur!
Bütün mülk və səltənət Onundur!
Həmd və səna Onadır!
O, hər şeyə qadirdir!
- 274 -
Əgər belə idisə, onda Hübel, Lat, Uzza və Mənat indi 
harada idilər?
Hara yoxa çıxmışdılar? Onları uçurtmaq üçün buraya 
gələn, keçmişdə onlara sitayiş edən, indi isə islamı qəbul 
etmiş müsəlman əsgərlərindən özlərini qorumaq üçün niyə 
mübarizə aparmırdılar?
İşin pis tərəfi isə bu kimi düşüncələri heç kim fikirləşmir, 
bütün bu düşüncələr Hindin başında fırlanırdı!
Xeyr, xeyr! Bu ola bilməz! Eşitdiklərimin, gördüklərimin 
hamısı yalandır! Muhamməd dostlarıyla bura kimi gəlmiş ola 
bilməz!
Halbuki Muhamməd şanlı bir ordunun rəhbəri kimi 
indi Məkkəyə qayıtmışdı. İndi o, dəvəsinin üzərində idi. Hind 
onu çox yaxşı tanıyırdı, indi isə o, Məkkəyə girirdi. Bəli, indi 
Məkkəyə girən ondan başqası ola bilməz!
Hind bu mənzərəni görməmək üçün əlləri ilə gözlərini 
bağladı. Çünki, indi Məkkəyə onun sevdiyi insanları 
öldürən biri daxil olurdu! Sabah, sabah olmasa da, o biri gün 
öldürülənlər içərisində o da olacaqdı. Hind əllərini gözlərinin 
üzərindən qaldırdı, sonra yenidən əli ilə gözünü bağladı. 
Qarşısındakı içini ürpərdən mənzərəni görmək istədiyindən, 
nə qədər xoşuna gəlməsə də, gözlərini yenidən açdı. Qarşısında 
əcaib hadisələr cərəyan edirdi! Muhammədin Rəbbinə qarşı 
duyduğu dərin hörmət səbəbi ilə o, dərin bir xuşu içində, 
yerə baxaraq irəliləyirdi. Bu qədər müharibələrdən sonra, 
həm də gözlənilməyəcək dərəcədə böyük bir zəfərlə, izzətlə, 
şərəflə Məkkəyə girərkən belə böyük qələbə qazanmasına 
- 275 -
baxmayaraq ordu başçısının belə bir davranış göstərməsi heç 
zaman görünməmiş hadisə idi!
Bu kimi məsələ Hindin anlamaqda çətinlik çəkəcəyi işlər 
idi. 
“Görəsən, Muhammədin gəldiyini eşidən kimi silah-
larını götürən Məkkənin şərəfli başçıları olan İkrimə, Safvan 
və Süheyl indi nə vəziyyətdə idilər?”
Qarşıda məğlubiyyətə uğramış bir birlik var! Arxalarınca 
isə onları izləyən başqa birliklər. Səsləri gəlirdi. Onlar Məkkəyə 
girərkən müsəlman əsgərlərinin söylədiklərini söyləyirlər, 
yəqin ki, onlar da müsəlman idi. 
Hindin yaxın qonşularından bir neçə qadın onu görməyə 
gəldi və ona dedilər ki:
-Xəbəri eşitmisənmi? 
-Nə xəbərini?
-Safvan ibn Ümeyyə, İkrimə ibn Əbu Cəhl və Süheyl 
ibn Amr müsəlman ordusunun qarşısında dayana bilməyib 
qaçıblar!
Hind soruşdu:
-Mənim nəzərimə görə Muhamməd Məkkəyə mühari-
bə siz girdi. Sizin söylədiyiniz müharibə harada baş verdi ki?
-Handəmədə oldu. Ancaq mübarizə uzun çəkmədi. Xalid 
ibn Vəlidin rəhbərliyi altında olan qoşunlara qarşı mübarizə 
aparıblar. Xalid onları arxadan yaxalayıb və qarşılarına çıxan 
hər kəsi öldürüb, kim qaça bilsə, onların canı qurtuldu.
-Handəmə?! Handəmə?!
- 276 -
Hind dayanmadan bu sualları verirdi. Onun iti zəkası bir 
müddət əvvəl gördüyü qanlı yuxunu ona xatırladırdı. Hucun 
istiqamətindən axıb gələn qan Handəmədə dayanırdı. İndi 
Hindin yuxusu çin olmuşdu.
İndi, artıq Qureyşin bütün işləri sona yetmişdi. 
Özlərinin bu cür məğlub olacaqlarına, Muhammədin belə 
zəfər qazanacağına nə edəcəklərini özləri də bilmirdilər.
- 277 -
Xuşu mənzərəsi
Artıq axşam olmuşdu, gecə qaranlığı çökmüşdü, hər kəs evinə çəkilib şamları yandırdı. Məkkədə səs 
kəsilmişdi, sadəcə müsəlmanların səsi eşidilirdi. Hind evinin 
bir tərəfində dura bilmir, dörd tərəfi dolanırdı. Evin içində 
dolanmaqdan, gəzməkdən nə bezir, nə usanırdı. O, atdığı hər 
addımda sonunun necə olacağını düşünürdü. Bir ümid işığı 
görən kimi yerində dayanır, daha sonra yenidən addımlamağa 
davam edirdi. 
İndi müsəlmanlar istədikləri kimi Kəbəni təvaf edirdilər. 
On min müsəlman əsgəri bir qarışqanı belə incitmədən Allahı 
anırdılar. Kəbəyə böyük hörmətləri var idi. Hind ömrü boyu 
belə bir mənzərə görməmişdi!
Müsəlmanların hamısı bir ağızdan söyləyirdilər: 
“Allahdan başqa ilah yoxdur! Ancaq Ona qulluq edirik! 
Dinimizi Allaha məxsus şəkildə edirik! Kafirlər bunu 
istəməsələr belə!”, “Allahdan başqa ilah yoxdur! Allah necə 
də əzəmətlidir! Allah ən böyükdür! Həmd və səna yalnız 
Onadır!”
“Muhammədin Rəbbi, Qureyşin sitayiş etdiklərindən, 
həqiqətən də böyük idi?”
Ey Hind, burda şübhəli nə var ki.?! 
- 278 -
Xəbərin olsun ki, Uhudda “Böyük” adlandırdığın Hübel 
yerə atılıb, qırılmışdı. Daha onun kimi üç yüz altmış bütün üç 
yüz altmışı da məhv edilmiş, ayaqlar altında idi!
Bu da sənin bütün atalarının dininin mənasız, məntiqsiz, 
axmaq olduğunun isbatıdır. 
Bundan sonra İslamdan başqa heç bir dinin səsi 
eşidilməyəcəkdir. 
Əbu Süfyan daima Hindi izləyirdi. Ona fərqli baxışlarla 
nəzər yetirirdi. Hind dayanmadan Kəbəni təvaf edənləri, 
qulluğunu sadəcə olaraq böyük və əzəmətli Allaha edənləri, 
rüku və səcdələrini Allahın hüzurunda edənləri, namaz 
qılanları nəfəsini dərmədən seyr edir, Əbu Süfyan da onu 
izləyirdi. O, öz-özünə “Görəsən sabah onun halı necə olacaq?” 
deyə düşündü. Kəbəni təvaf edənlərin təkbirləri, səsləri 
Hindin qulaqlarında səslənir, onun siması rəngdən-rəngə 
girirdi. 
Bu, insanın ruhuna işləyən xuşu mənzərəsinin bir 
yerində Hindin üzündəki gərginlik ifadəsi birdən-birə yox 
oldu. 
Görəsən, nəsə gördü?
İllərdir onun daxilində fırlanan kini sanki asta-asta 
onun içindən çəkilib gedirdi. Hind daha öncə Bədri, sonra 
Uhudu, daha sonra Xəndəyi xatırladı... daha sonra pəncərənin 
önündən çəkildi, bir az yatmaq istəyirdi, bu məqsədlə yatağına 
doğru irəlilədi. Bəlkə, yatıb bir az dincəlsə, rahat düşünməyə 
başlayacaqdı.
- 279 -
Ancaq müsəlmanların təkbir və duaları onu özbaşına 
buraxmırdı. Bax, Muhammədin Rəbbi, qullarını dayanma-
dan Özünə dua etdirirdi. Bəs Qureyşin tanrıları harda 
idilər? Onların heç biri Hindin bu çətin anında ona yardım 
etməmişdilər. Hind çarəsizlik içində duasız, niyazsız 
əsəbiləşərək, qıvranıb dururdu. 
İndi neçə illərdir səcdə etdiyi tanrılarından nifrətmi 
etsin?
Görəsən, yeri və göy dolduran bu təkbirlər, bu dualar, 
Hindin daxili və xarici dünyasını aydınladacaq olan bu 
sədalar; yalan, uydurma, əsassız ola bilərdilər? Görəsən, bu 
mümkündürmü? 
O, qəlbində olan tərəddüdləri uzaqlaşdırmağa çalışırdı 
və öz-özünə deyirdi: “Yox, bu yalnız yoldan çıxanların dinidir... 
Atam Utbə və əmim Şeybə belə əsassız şeylərə, batilə sitayiş 
etməzlər! Bu imkansızdır! Məhz bu səbəbdən mən bütün 
baş verənlərə baxmayaraq yenə də onların dinindəyəm!” O, 
özünü içindəki uçurumun kandarına qədər gətirmiş olduğu 
üçün belə sözlərlə özünə təsəlli verdi, ancaq onların heç biri 
qəlbində kiçik bir ümid nuruna belə rəvac vermirdi.
Əbu Süfyan bütün bu müddət ərzində Hindi izləyirdi. 
Onun simasında təbəssüm görən zaman yaxınlaşır, onunla 
maraqlanır və onu danışdırmağa çalışırdı. Ancaq onun 
qəlbində təkəbbür qalmamasına baxmayaraq indi də Hind 
danışmırdı, heç nə söyləmirdi, hətta təhqir etmək belə 
istəmirdi. 
- 280 -
Ey Hind, illərdir qəlbində daşıdığın kin hara yoxa 
çıxmışdı? Hər zamankından daha çox indi və öz kininə 
möhtac deyilsənmi? 
İndi Hind başqa şeyləri düşünməklə məşğul idi. Həyat 
yoldaşı Əbu Süfyan Hindlə danışıb onun qəlbini yumşaltmağa 
çalışırdı, ancaq yanındakı qadın elə də sakit bir insan deyildi, 
bir neçə dəqiqə sonra nə ilə qarşılaşacağını özü belə təsəvvür 
edə bilmirdi.
Ancaq onun itirməyə vaxtı yox idi. Saniyələri belə 
dəyərləndirərək hardansa mövzuya başlamalı idi:
-Müsəlmanlar arasında qardaşın Əbu Huzeyfəni 
gördüm. O, məni görəndə salam verdi... mənimlə maraqlandı. 
Hind yoldaşı Əbu Süfyanın dediklərinə əhəmiyyət belə 
vermirdi. 
Əbu Süfyan nə deyirsə desin, Hindin gözündə onun heç 
bir dəyəri yox idi. O, kişinin sözlərini eşitmirmiş kimi birbaşa 
pəncərənin önünə keçdi və dayandı. Onun içini ürpərdən 
təvaf mənzərəsini seyr edəcəkdi.
Bütün yarımadanın hər tərəfindən toplanıb gəlmiş bu 
Allahın qulları gözlərindən axıtdıqları yaşlarla Rəblərinə dua 
və niyaz edirdilər, Onu xuşu ilə zikr edirdilər. Elə bir an yetişdi 
ki, Hind içində boğulduğu qaranlıq dünyadan aydınlığa 
qovuşduğunu hiss etdi, bu zaman içində bir rahatlıq sezdi. Nə 
zaman ki, pəncərədən çəkilib evin içinə daxil olurdu, o zaman 
sitayiş etdiyi bütlərlə rastlaşır, əvvəlki kini yenidən canlanır və 
ürəyi sıxılırdı, bütün qarşısında durub ondan yardım istəyir, 
ancaq ondan səs gəlmirdi, bütü ona cavab vermirdi.
- 281 -
“Nə zaman onların təvafları, duaları qurtaracaq, səsləri 
kəsiləcək?” deyə deyinirdi. Yatıb dincəlmək istəyirdi. Ancaq 
belə havada yata bilmirdi, gözünə yuxu getmirdi. 
Əbu Süfyan düşünüb-daşındı və Hində başqa 
istiqamətdən yaxınlaşaraq danışmaq istədi. Öz-özünə dedi: 
“Qoy ona bir söz deyim, sonra qoyum, o, öz-özünə məsələni 
həll etsin!”
-Ey Hind, dinlə, görürsən Muhammədin sehri necə 
minlərcə insana təsir edib!
Hind gözlənilmədən, düşünmədən cəld cavab verdi:
-Xeyr! O, əsla bir sehrbaz deyil!
Görəsən, bu sözləri söyləyən Hind idi, yoxsa bir başqası?
- 282 -
Sarsıntı
Əbu Süfyan uzun zamandan sonra əlinə fürsət düşdü-yünə görə sevinirdi. Uzun zamandan bəri həyat 
yoldaşının səsini eşitmiş, Hinddən bir söz ala bilmişdi. İndi 
isə onu mümkün qədər danışdırmağa çalışmalı idi:
-Bəs onda nədir? 
Hind bu sual qarşısında susmağı seçdi. Yoldaşına cavab 
vermədən təkrar qalxıb pəncərənin yanında dayandı. 
Əbu Süfyan gələrək Muhammədin gəldiyini elan 
etməsindən öncə müsəlman olmuşdu, ancaq hələ də bunu 
həyat yoldaşına birdən-birə söyləmək istəmirdi. Əbu Süfyan 
ilk öncə həyat yoldaşının müsəlmanlarla bağlı səhv fikirlərini 
aradan qaldırmaq, daha sonra isə səbirlə hər şeyi anlatmaq 
istəyirdi. 
Hind həyat yoldaşının verdiyi sual ilə qarşısında 
gördüyü mənzərə qarşısında nə deyəcəyini bilmirdi. O, dərin 
düşüncələrə dalmışdı.
“Bütlər yerlə bir oldu, bəs niyə Qureyşə heç nə olmadı?” 
deyə düşünürdü. 
Kəbəyə bu gün olduğu qədər heç zaman təzim 
edilməmişdi. Qureyşin nüfuzluları qorxub qaçmışdılar, ancaq 
Muhammədlə əshabı da Qureyşdən idilər. 
- 283 -
Əbu Süfyan Hindin düşündüyü mövzunu açdı:
-Yəsribli Sad ibn Ubadənin əlindəki bayrağı yellədərək, 
“Bu gün döyüş günüdür! Bu gün qadağaların aradan qalxdığı 
gündür! Allah, bu gün Qureyşi zəlil etdi!” deyə qışqırdığını, ey 
Hind, necə də görmək istərdim!
Hind Əbu Süfyana belə cavab verdi:
-Abdullah oğlu Muhamməd öz məmləkətinə gətirdiyi 
bu insanların nə söylədiklərini görəsən eşidibmi? Belələrini 
get tap, gətir, öz məmləkətinin insanlarını isə öldür... Sən bir 
bu işə bax!
Əbu Süfyan söylədi:
-Muhamməd bunu deyən adamı o anda cəzalandırdı. 
Onun əlindəki bayrağı dərhal alaraq, oğlunun əlinə verdi və 
dedi ki:
-Bu gün mərhəmət günüdür! Bu gün Allahın qoyduğu 
qadağalara böyük bir hörmət günüdür! Bu gün Allah Qureyşi 
əziz etdi!
Aradan keçən bu qədər vaxtdan sonra bir ox gəlib Hindin 
qəlbinə girmişdi sanki. Ancaq bu ox Hindin qəlbindəki kini 
dibindən çıxaracaq və ona yeni üfüqlər açacaq olan bir söz idi.
Hind qəlbində bir nurun parıldadığını hiss edirdi. Ancaq 
cahiliyyət dövrünün gətirdiyi şüursuz, məntiqsiz qüruru, 
onun həqiqəti qəbul etməsinə mane olurdu. 
İndi o, özündən soruşmağa başlamışdı:
“Bizim aramızda nə qədər şərəfli insanlar var idi. 
Ancaq onların içində sadəcə biri şərəfi ilə bütün Məkkəni 
- 284 -
bürüdü. Biz hansı ağılla Muhammədə düşmənlik etdik, ona 
uyanları öldürüb, işgəncələr etdik və sonra da səhər-axşam 
öldürüləcəyimizin qorxusuyla yaşamağa başladıq? Niyə 
vaxtında biz Muhammədə tabe olanlar arasında olmadıq? Biz 
niyə onun şərəfinin öz şərəfimiz, onun izzətinin öz izzətimiz 
olduğu haqqında düşünmədik? Bizi ondan ayrı salan məqsəd 
nə idi? Axı bizim hamımız Əbdimənaf oğullarından idik?
Bu kimi düşüncələrə görə Hind vicdanıyla mübarizə 
aparırdı. 
Daha sonra o, qayıdıb cəmiyyətin sitayiş etdiyi bütlərə 
həqarətli sözlər söylədi. Ancaq bu sözlər olduqca cılız idi, elə 
də təhqiramiz deyildi. Bu sözlər sanki insanlardan uzaqda 
olan bir ilanın fısıltısına bənzəyirdi. 
Qarşıdan gələn insanların səsi isə imanı yüksək səslə 
iqrar edir və təkrarlayaraq söyləyirdi:
“Allahdan başqa ilah yoxdur! O, sözünü yerinə yetirdi. 
Qulu Muhammədi qalib etdi, ordusunu əziz etdi. Bütün 
orduları təkbaşına məğlub etdi. Allahdan əvvəl və sonra heç 
kim yoxdur!
Allahdan başqa ilah yoxdur! Dini, onun göndərdiyi 
şəkildə yerinə yetirib, ona qulluq edirik! Ondan başqasına 
əsla sitayiş etmərik! Kafirlər bunu istəməsələr də!”
Hind bu səsləri, nidaları, eşitməkdən nə qədər əsəbindən 
partlamışdı! Bu səsləri eşitmək yerinə neçə dəfə ölməyi 
seçmişdi!
Amma artıq Hind, bir neçə müddət idi ki, bu səslərə 
qarşı əvvəlki kimi elə də gərginlik hiss etmirdi.
- 285 -
“Bu tanrılar, lənətə gəlsin! Nə özlərini müdafiə edə 
bilirlər, nə də Muhammədin İlahının hiylələrini poza bilirlər!”
Əbu Süfyan Hindin çəkdiyi sıxıntıları azaltmaq istəyirdi. 
Bunun üçün ona insanlıq tarixinin şahid olduğu ən mülayim 
insanı, qohumları ilə ən yaxşı davranan insanın, bütün 
insanlığa qarşı böyük bir mərhəmətli qəlbə sahib olan insanın 
hərəkətlərini söyləmək istəyirdi:
“Ey Hind, nə olardı ki, sən zamanında Muhammədi 
buradan çıxaran, ona və dostlarına min bir cür əziyyət, cəfa 
göstərən insanların onun yanında necə rahat olduqlarını 
görsəydin! Onlardan soruşdu:
-İndi mənim sizə nə edəcəyimi zənn edirsiniz? 
Onlar da ona cavab verdilər ki:
-Sən bizim şərəfli qardaşımızsan, sən şərəfli bir 
qardaşımızın da oğlusan!
Muhamməd də dedi ki:
-İndi sizə məyusluq gətirəcək ən kiçik bir əziyyət belə 
yoxdur! Allah hamınızı bağışlayar! Çünki o, mərhəmətlilərin 
ən mərhəmətlisidir! İndi gedə bilərsiniz! Hamınız sər-
bəstsiniz!”
Əbu Süfyanın ürpərərək söylədiyi bu böyük hadisə 
Hindin iliklərinə kimi təsir etmişdi. Necə ola bilər ki, illərdir 
ona işgəncə edən, illərdir ona qılınc çəkənləri bir anda 
sərbəst buraxa bilir? Görəsən, Hind də “İndi gedə bilərsiniz, 
sərbəstsiniz!” dediklərinin arasındaydı? Deməli, hamı kimi o 
da Məkkədə sərbəst gəzə biləcək, heç kim toxunmayacaqdı? 
- 286 -
Həm də Hind onun yaxın qohumu deyildimi? Bəli, onun 
əmilərinin qızıydı!
Bu dəqiqələr ərzində onun ağlına, könlünə nələr 
gəlmirdi ki... Ancaq çox sərt xasiyyətli olduğundan bunları 
heç kimə bildirməməyə çalışırdı. 
Gecə yarısını keçmişdi. Hind otağı ilə Məkkəyə baxan 
pəncərəsi arasında gedib-gəlməyə davam edirdi. Möminlərin 
göz yaşlarına qarışan təkbirləri, ardı-arası kəsilməyən duaları, 
niyazları durmadan davam edirdi. Hind bu mənzərəyə hər dəfə 
baxanda qəlbindəki bütlər bir-bir devrilir, ürəyi rahatlayırdı. 
İndi artıq onun fikri uzaqlardaydı: Öncə vicdanının 
dərinliklərinə, sonra isə dərinliklərindəki gizli gözəlliklərə 
qədər endi. Qadın sanki özü-özüylə əlləşirdi. Daha sonra 
yenidən içi ürpərdi, bir tərəfdən də eşitməyə davam etdiyi 
təkbir və dualar gözlənilmədən ağzından bu sözlərin 
çıxmasına səbəb oldu: “Allaha bu gecədəki kimi edilən bir 
ibadəti, vallah, görməmişəm!”
Artıq bunu söyləməyin vaxtı çatmışdı. Bu günə kimi 
Kəbəni təvaf edənlər nə edirdilər? Allaha başqalarını da ortaq 
qoşaraq yalvarır, qadın-kişi qarışıq, hətta bəzi qadınlar çılpaq 
vəziyyətdə Kəbəni təvaf edirdilər. “Onların o zaman ibadət 
deyə adlandırdıqları axmaq hərəkətlər hara, bu gün gördüyüm 
bu ibadət hara?”
Əbu Süfyan sanki iynə üstündə idi, Hindin söylədiyi 
etirafı, o da eşitmişdi. Daha sonra öz söylədiklərini ona 
xatırlatmaq üçün soruşdu:
-Ey Hind, xeyir ola, yəqin ki, tanrılarına küfr edirsən?
- 287 -
Hind ona cavab verdi:
-Vallah, edirəm! Bu günə və bu gecəyə qədər Allaha 
bu cür ürəkdən bir ibadət edildiyini görməmişəm! Onlar 
yalnızca namazda hazır dursalar, yalnız qiyam vəziyyətində 
olsalar, yalnız rükuda olsalar, yalnız səcdədə olsalar, bu belə 
insanın qəlbini ürpərtməyə kifayət edir!
Hind bunu söyləyərkən daxilində buruq bir acı yaşadığı 
hiss olunurdu. Nə qədər acı və ya şirin olsa da, bu sözləri artıq 
söyləmişdi! Çünki onun söylədikləri həqiqət idi. 
- 288 -
İman
Sonra Əbu Süfyana uzun-uzun baxmağa başladı. Əbu Süfyan onun nə isə demək istədiyini başa düşmüşdü:
-Ey Hind, səncə, bunlar Allahdandırmı?
Hind tərəddüd etmədən cavab verdi:
-Əlbəttə, bütün bunlar Allahdandır. 
Bir neçə saniyə ərzində Hindin qəlbindən müxtəlif 
duyğular, düşüncələr gəlib keçirdi. Hind belə düşünürdü 
ki, onu da öldürəcəklər, amma artıq çox gec idi, o hara qaça 
bilərdi?
Görəsən, yer üzündən insanlarla Muhamməddən daha 
yaxşı rəftar edəcək bir insan daha tapılardımı?
Əsla yox!
Çünki Muhamməd ona müxtəlif işgəncələr edən, onu 
yurdunu tərk etməyə məcbur buraxan insanlardan intiqam 
almaq fürsəti əldə etmişkən: “Gedə bilərsiniz, hamınız 
sərbəstsiniz!” demişdi. 
Görəsən, insanlıq tarixində Muhamməddən daha şərəfli 
bir insan olmuşdurmu?
Heç şübhəsiz ki, yox. Çünki, o, heç zaman öz mənfəəti 
üçün başqasından intiqam almaq haqqında düşünməmişdi.
- 289 -
Muhamməd ilə Hind arasında nə baş vermişdi ki, Hind 
ondan belə qorxurdu?
Nə baş vermişdi? Hind elə də uzaq olmayan tarixdə 
onun əmisi Həmzənin ciyərini parçalayıb çeynəmişdi. Ona 
qarşı müsəl eləmişdi; Qulaqlarını və burnunu kəsib onlardan 
özünə boyunbağı eləmişdi. Görəsən, onun elədiyi bu qədər 
iyrənc, bu qədər alçaq, bu qədər qana susamış hərəkətinin 
bağışlanmasını təsəvvür etmək mümkündümü? 
Yəqin ki, bu uzaq bir ehtimal idi! Hind, artıq öləcəyini 
bilməlisən!
Uhuddakı döyüş meydanı gözünün önündə canlandı. 
Əlləri ilə başını tutdu və dərin-dərin düşünməyə başladı. 
Etdiklərini xatırlayıb, vicdanının dərinliklərindən gələn bir 
səslə dedi: 
-Mən Muhammədin dinini qəbul eləmək istəyirəm!
Əbu Süfyan əyləşdiyi yerdən cəld qalxdı və ona olan 
sevgisini göstərmək istədi. Onun daxilində qopan fırtınanı 
təsəlli etmək üçün dedi:
-Muhamməd səni də bağışlayacaqdır!
Hind ondan soruşdu:
-Sanki, sən bu qədər hadisəni mənim öz əlimlə etdiyimi 
bilmirsən!
Əbu Süfyan artıq ona müsəlman olmasından bəhs edə 
bilərdi, artıq bunun vaxtı çatmışdı və Əbu Süfyan Hində dedi:
-Ey Hind! Bu səninlə mənim müştərək işlədiyimiz 
cinayətdir. Ancaq sənə bunları söyləmək istəyirəm:
- 290 -
“Mən Rəsulullahın miniyinin arxasında oturmuşdum. 
Onun miniyini əmisi Abbas aparırdı. Bu arada Ömər ilə 
rastlaşdıq, məni görən kimi and içib dedi ki:
-Ey Allahın düşməni Əbu Süfyan! İndi sən mənim əlimə 
keçmisən!
Miniyimizin arxasından sürətlə gəlirdi. Abbas isə 
məni tez zamanda Rəsulullahın hüzuruna yetişdirmək üçün 
sürətlə aparırdı. Onun məqsədi məni hələ heç kim görmədən 
Rəsulullahın hüzuruna aparıb sığındırmaq idi. Daha sonra 
çadıra çatıb onun qapısında dayandıq. Öncə çadıra Abbas, 
daha sonra arxasından Ömər girdi. 
Ömər dedi:
-Ya Rəsulallah, bu Allahın düşməni Əbu Süfyan 
müqaviləsiz vəziyyətdə əlimizə keçib. İcazə ver, onun boynunu 
vurum.
Abbas isə:
-Ya Rəsulallah, o, indi mənim himayəmdədir! - dedi və 
qardaşının oğlu Muhammədə sığındı. 
Sonra belə dedi:
-Bu gecə məndən başqa heç kim Rəsulullahla gizli danışa 
bilməz!
Allahın Rəsulu Muhamməd isə ona dedi ki:
-İndilik onu apar, sənin himayənə verirəm.”
Hind bunu eşidəndə sevindi, gülümsədi. Bəlkə də bu 
neçə gündən bəri üzündəki ilk təbəssüm idi və dedi ki:
- 291 -
-Onda belədirsə, sən yaşadığın müddətcə Abbasa 
borclusan.
Əbu Süfyan sözlərinə davam etdi:
-Bəli, vallah sən deyən kimidir.
Sonra o, baş verənləri söylədi. Əbu Süfyan danışdıqca 
Hind rahatlayır, ancaq öldürülə biləcəyini düşünəndə əlini 
qəlbinin üzərinə qoyub, sakitləşməyə çalışırdı, daha sonra 
yoldaşı Əbu Süfyan yenə ona nə isə başa salanda, Hind 
sıxıntılarını unudub, yenidən rahatlayırdı:
“Səhər olanda Əbul-Fadl Abbas məni Muhammədin 
yanına apardı. Muhamməd məni görəndə dedi:
-Ey Əbu Süfyan, sənin üçün o qədər məyusam ki! Sənin 
Allahdan başqa bir tanrı olmadığını anlayacağın zaman 
çatmadı? 
Mənsə dedim ki:
-Ya Muhamməd, anam-atam sənə fəda olsun! Sən nə 
qədər həlim, nə qədər mərhəmətli, qohumlarına qarşı nə 
qədər diqqətlisən. Bəzən mənim də içimə belə bir düşüncə 
gəlirdi ki, əgər Allahdan başqa bir tanrı olsaydı, mənə bir 
faydası dəyərdi. 
Mənə dedi ki:
-Ey, Əbu Süfyan! Mənim Allahın Rəsulu olduğumu 
anlayacağın zaman gəlmədimi? 
Mən də dedim ki:
-Anam-atam sənə fəda olsun! Sən nə qədər yumşaq, 
nə qədər şərəfli, nə qədər cana yaxınsan! Sənin Rəsulullah 
- 292 -
olmağına gəlincə, içimdəki tərəddüdlər hələ tam həll olmuş 
deyil. Daha bir neçə məsələ var...
Bu əsnada Abbas sözə qarışıb dedi ki:
-Səndən gözləməzdim! Dayanma, Allahdan başqa ilah 
olmadığına, Muhammədin Allahın Rəsulu olduğuna şəhadət 
et! Yoxsa indi başın bədənindən ayrılacaq!
Mən də şəhadət etdim.
Hind bundan sonra soruşdu:
-Deməli, biz elə insanlarıq ki, ancaq ölüm qorxusundan 
sonra İslama giririk. Biz necə də pis insanlarıqmış.
Əbu Süfyan dedi:
-Yox, bir dayan. Allaha and edərək sənə söyləyirəm ki, 
indiyə kimi tanrılar saydıqlarımızın heç birinin bizə az da olsa 
faydası olmayıb. Belə bir qənaətə gəldim ki, qızım Ümmü 
Həbibənin Mədinədə dedikləri doğrudur: Bunlar görməyən, 
eşitməyən daşlardan başqa bir şey deyillər!
Hind dedi:
-Bəli, elədi ki, var. Bəs necə olur ki, bu həqiqəti atam və 
əmim başa düşmədi? Əbul-Hakəm ibni Hişam (Əbu Cəhl) 
bunu anlamadı? Ümeyyə ibn Xaləf, Vəlid ibn Muğirə, beləcə, 
ölüb getdilər...
Əbu Süfyan dedi:
-O zamanlar hamımız yolumuzu azmışdıq. Ey Hind, indi 
Allah bizi doğru yola yönəltdi.
Hind dedi:
- 293 -
-İndi Muhammədə qarşı o qədər utanc hiss edirəm ki, 
onun hüzuruna çıxmadan əvvəl yerin yarılıb içinə girməyimi, 
yox olmağımı istəyirəm!
Əbu Süfyan dedi:
-Ey Hind, xeyr! Muhamməd heç zaman belə olmasını 
istəməz. O, mərhəmətiylə bütün ərəbləri, ərəb olmayanları 
bağışlayır. Artıq narahat olma, yatağına uzan, bir az dincəl, 
sabaha hələ var.
Sanki Hind başqa biri olmuşdu. Üzünü iman nuru 
bürüyür, bu onun çöhrəsini dəyişir, bununla bərabər, 
qəlbindəki pis xislətlərdən qurtularaq yeni, gözəl bir dünyaya 
qovuşurdu. İndi onun qəlbi bir quşun qanadlarından daha 
yüngül idi, fəqət buna qarşılıq dərdi də böyük idi: Səhər Hind 
Muhammədin hüzuruna çıxıb ona iman etdiyini gözləyəcək 
qədər səbirli deyildi! Görəsən, Muhamməd onun imanını 
qəbul edib, şərəfli ordusunun arasında ona yer verəcəkdimi?
İllərdir qəlbində Muhammədə qarşı kin bəsləyən 
Hindin ürəyi indi, onun hüzuruna çıxıb ona və dediklərinə 
iman edəcəyinə, Ona tabe olanların sırasına qatılacağına görə 
sürətlə döyünürdü. Görəsən, Hind ölmədən əvvəl, bu fani 
həyata gözlərini yummazdan qabaq o xoşbəxtliyə nail ola 
biləcəkdimi? 
- 294 -
İman gətirmək
Hindin heç zaman açılmayacağını düşündüyü səhər artıq açılmışdı. Rəsulullahı görmək üçün Əbu 
Süfyan evdən çıxdı. Əbu Süfyan Hindlə arasında keçənlərdən 
bəhs etdi. 
Rəsulullah- sallallahu aleyhi və səlləm-, onun gəldiyini 
görəndə təbəssüm etdi. Əbu Süfyan Rəsulullaha neçə vaxtdan 
sonra Hindin qəlbinin yumşalmasını, ancaq hələ İslama 
girməmiş olmasını anlatdı. Hindin İslama girməsinə az, bəlkə 
də çox az yol qalmışdı, Əbu Süfyan aralarında olan dialoqu 
ona belə söylədi:
“Ya Rəsulullah, Hində dedim ki:
-Ey Hind, nə deyirsən, bunlar hamısı Allahdandırmı?
Onun cavabı belə oldu:
-Bəli, bu, Allahdandır.
Mən şəhadət edirəm ki, sən Allahın qulu və Rəsulusan. 
Allaha and içib sənə söyləyirəm ki, mənim Hindlə 
danışdıqlarımı hələ heç kim eşitməyib.”
Əbu Süfyan daha sonra gəlib Rəsulullaha söylədiklərini 
Hində müjdələdi. 
- 295 -
Hər keçən zaman Hindin düşüncələri daha da dərinləşdi, 
o, Rəsulullahın hüzuruna necə çıxacağı haqqında düşünürdü. 
Görəsən, bu haqda düşünə-düşünə qocalasıydı?
Xeyr, uzun-uzun düşünmək heç də yaxşı deyildi. Daha 
sonra paltarlarını geyinib İkrimə ibn Əbi Cəhlin arvadı Ümmü 
Hakim binti Hafisənin evinə gəldi. Onu özü ilə götürüb 
Safvan ibn Ümeyyənin yoldaşı Buğum binti Mazilənin evinə 
gəldi, onlara mövzu haqqında bəhs etdi. Aralarında müzakirə 
apardılar.
Bu iki qadın Hindi yaxşı tanıdıqları üçün, ondan daima 
çəkinirdilər və Hindin söylədikləri sözlərə çox zaman etiraz 
etmirdilər. Necə ki, Əbu Süfyan münaqişəsiz olaraq Bənu 
Kinanənin rəhbəri idi, Hind də bütün Məkkə qadınlarının 
rəqibsiz kraliçası idi. Hind qadınlara toplanıb, birlikdə 
Muhammədə gedib iman etməyi təklif etdi.
Ümmü Hakim və Buğum eşitdiklərinə inana bilmirdilər, 
sanki birdən-birə ildırım vurmuşa döndülər. Çünki daha 
dünən Hind deyirdi ki: “Durmayın, bu qocanı öldürün! 
Bunun özünüzü müdafiə etmək olduğunu bilmirsinizmi?!”
Bu gün görəsən, Hində nə olmuşdu? Birdən-birə üz 
ifadəsi dəyişmişdi, danışıqları başqa cür nəzakətli olmuşdu. 
Hind baş verənləri rəfiqələrinə söyləyərkən, onlar da sanki 
rahatladıqlarını hiss edirdilər.
Bəli, bu həqiqəti idi, indi Hind bütün yoldaşlarını İslama 
dəvət edirdi, onlar Hinddən soruşdular:
-Ey Hind, bu gün sənə nə isə olub?
- 296 -
-Allaha and verib, sizlərə söyləyirəm ki, mən bu gün 
edilən ibadət kimi daha öncə Allaha ibadət edildiyini 
görməmişəm. Onlar səhərə kimi təkbir gətirdilər, dualar 
oxudular, rükularla, səcdələrlə Allaha qulluq etdilər, Onun 
hüzurunda dayandılar. 
Hindin sözləri onlara həqiqətən təsir etmişdi ki, heç 
tərəddüd göstərmədən ona dedilər:
-Onda Qureyşin bütün nüfuzlu qadınlarına eyni 
məsələni təklif edək, qoy, onları da İslama çağıraq. 
Hind bu sözləri eşitdiyinə görə çox məmnun idi. Məşhur 
müşrik Vəlid ibn Muğirənin qızı Fatiməyə, Münəbbih ibn 
Haccacın qızı Hində, Əbu Cəhlin kənizi Sarəyə, Əbu Hatalın 
kənizlərinin hamısına, bir-bir adamlar yollayaraq hamısına 
xəbər yolladılar və onların hamısını Rəsulullaha iman etməyə 
çağırdılar. 
Hind Muhamməddən intiqam almaq üçün Uhuda 
gedərkən də bu insanların hamısına adamlar yollayaraq onları 
bir araya toplamışdı. Bəlkə də o qadınlardan bəziləri Hindin 
fikirləriylə razı deyildilər, ancaq öz fikirlərini Hindin yanında 
demələri üçün özlərindən çox əmin olmaları lazımıydı. 
Uhudda müsəlmanlara qarşı olanların başında gəlirdi, 
hətta Qureyşin bayraqlarından birini də Hindin özü 
aparmışdı. İndi isə Hind əlindəki bayraqla bütün qadınları ən 
böyük nur qaynağına, onunla aydınlanmağa aparırdı. Halbuki 
bütün Məkkə qadınları arasında Hind sadəcə və sadəcə olaraq 
yalnız ölüm cəzasına layiq idi. 
- 297 -
Kafir ikən bu yolda ölməyə belə tərəddüd etmirdi. Ancaq 
Allah onu ölümlə üz-üzə gətirsə də öldürməmiş, onu bu günə 
saxlamışdı. Uhudda etdiklərindən çox peşmanlıq duyaraq və 
məyusluqla indi bütün Qureyş qadınlarını bir araya toplayıb 
müsəlman olmağa aparırdı. 
Hind öldürülməyəcəyinə əmin olana qədər üzünü 
örtərək kifayətləndi. Rəsulullahın harada olduğunu soruşdular. 
Səfada olduğunu öyrənəndən sonra ora yollandılar. 
Rəsulullah –sallallahu aleyhi və səlləm-, qadınların da 
iman etmək üçün gəldiklərini eşidəndə, çox məmnun oldu. 
Öməri- radıyallahu anh-, qadınların yanına Rəsulullahın 
adından peyman almaqla vəzifələndirdi. 
Ancaq bu dəqiqələr Hind üçün çox həyəcanlı dəqiqələr 
idi. Görəsən, bir neçə dəqiqə sonra onun başı gövdəsindən 
ayrılıb yerdə qalacaqdı, yoxsa, yenidən o, həyata qayıdacaqdı? 
Görəsən, o, müsəlmanlığını elan etmədən bu dünyadan 
gedəcəkdi? Hind bu qədər mərd, cəsur olmasına baxmayaraq, 
ölümlə üz-üzə gələcəyinə görə içi ürpərir, dərin qorxu hiss 
edirdi.
Ancaq Hindin içindəki kin Allaha tövbə edərək 
təmizləndikdən sonra, onun qəlbindəki mənfi xislətləri ölüb, 
yerinə yaxşı məziyyətləri diriləcəkdi. Artıq Hind İslamın haqq 
din olduğuna qətiyyətlə inanmış və yenidən dirilmişdi.
Rəsulullah -sallallahu aleyhi və səlləm-, onlara dedi ki:
-Allaha heç nəyi ortaq qoşmamağa dair mənə iman edin. 
Hindin qəlbi durmadan döyünürdü, indi onun üçün çox 
çətin dəqiqələr idi. Əgər indi o dayana bilməyib nə isə lazımsız 
- 298 -
bir söz söyləsə, onda hamı onun Hind olduğunu bilər və 
bəlkə də Həmzəyə etdiklərinə görə onun başını bədənindən 
ayırardılar, ancaq birdən-birə bu duyğular onu tərk etdi. 
Rəbbinə tam güvənərək dedi ki:
-Əgər Allahdan başqa bir tanrı olsaydı, bizə faydası 
dəyərdi!..
Bundan sonra Rəsulullah dedi:
-Oğurluq etməyəcəksiniz. 
Hind Rəsulullahın yanına iman etməyə gedərkən üzünü 
bağlamaq ehtiyacı hiss etmiş, özünü tanıtmaq istəməmişdi. 
Düşünmədən verdiyi bu qərar Hindin təbiətinə tamamilə zidd 
idi, əgər iman edəcəkdisə o zaman Uhudda Həmzəyə etdikləri 
nəzərə alınaraq və indi qanı töküləcəklər arasında olan Hindin 
özünü tanıdıqdan sonra baş verməli idi. Əgər Rəsulullah onun 
imanını qəbul edəcəksə, o zaman qarşısındakının nə günah 
işlədiyini bilərək etməliydi. Nə isə bir hərəkət edib daha sonra 
özünü başqası kimi qələmə vermək və özünü gizlətmək Hində 
xas deyildi. Əgər Rəsulullah bu işləri edənin Hind olduğunu 
bildikdən sonra bağışlasa, o zaman bu bağışlanma Hind 
üçün dəyər kəsb etmiş olardı. Hind Rəsulullahın əfvindən 
nəsiblənmək istəyirdi. Rəsulullah “Oğurluq etməyəcəksiniz” 
dedikdən sonra Hind dərhal söz alıb dedi:
-Ancaq, ya Rəsulallah, Əbu Süfyan puluna çox dəyər 
verdiyindən mən ona xəbər vermədən onun pulunu alıb 
uşaqlarıma xərcləmişəm. 
Rəsulullah –sallallahu aleyhi və səlləm-, buyurdu:
-Özünə və uşaqlarına yetəcək miqdarda götürə bilərsən. 
- 299 -
Rəsulullah Hindin bu sözünü eşidəndə, onun kim 
olduğunu anlayıb təbəssüm etdi. Hindin beləcə, İslama 
girməsini görəndə, Rəsulullahın onun əmisi Həmzəyə 
etdiklərindən duyduğu dərin kədəri mübarək qəlbindən 
silinib getdi. Rəsulullahın mübarək qəlbində kin heç zaman 
olmurdu, çünki o, bütün aləmlərin rəhməti idi, bundan sonra 
O, soruşdu:
-Yəqin sən Hindsən?!
Rəsulullahın bu sözlərindən sonra Hind üzünü açdı, 
gözlərindən yaşlar sel olub axırdı. Görəsən, indi Hind içində 
duyduğu dərin peşmanlığı söyləyə bilər, ifadə edə bilərdimi? 
Xeyr, heç zaman. Gözlərindən axan yaşlar onun qəlbinin 
dərinliklərindən gəlirdi. Artıq bu gündən sonra Hind qəlbini 
küfrdən, şirkdən, müsəlmanlara qarşı kin saxlamaqdan, 
Allahın və Rəsulunun sevmədiyi işlərin hamısından uzaq 
tutacaqdı. Görəsən, Hind yenidən yaradılırdı? Heç şübhə yox 
ki, Hind dünyaya sanki yenidən gəlirdi. Bu dəqiqələr onun 
üçün ən xoşbəxt dəqiqələr idi.
Rəsulullaha dedi:
-Mən Hindəm. Sən də Allahın Rəsulusan. Məni bağışla. 
Allah da səni bağışlasın. 
Rəsulullah–sallallahu aleyhi və səlləm- buyurdu ki:
-Allah səni bağışlamışdır. 
İndi Hindin qəlbində cənnət sərinliyinə bənzəyən bir 
rahatlıq var idi. Hind sanki yenidən yaradılmışdı. 
İndi Hindin əlinə Rəsulullah ilə danışma fürsəti keçmişdi 
və Hind bunu ən son anına qədər qiymətləndirməliydi, 
- 300 -
içindəki peşmanlıq hissi isə hələ də davam edirdi. O, Allaha 
şükrünü, ona həqiqəti anlamağa icazə verməsinə qarşı 
minnətdarlığını dilə gətirməli idi:
-Ey Allahın Rəsulu, seçdiyi dini müvəffəq edən Allaha 
sonsuz həmd-səna edirəm. Ya Muhamməd, səndən isə 
məni bağışlamağı xahiş edirəm. Mən Allaha inanan və sənin 
gətirdiklərini təsdiq edən bir qadınam. 
Rəsulullah–sallallahu aleyhi və səlləm-, azı dişləri 
görünəcək qədər təbəssüm etdi. Mübarək üzü parıldadı:
-Səni təbrik edirəm. Müsəlmanlığın mübarək olsun. 
Rəsulullah–sallallahu aleyhi və səlləm-, nitqinə davam etdi:
-Zina etməyəcəksiniz. 
Hind artıq bu kimi təhlükələri geridə buraxmışdı. 
İslamın etibarlı qanadları altına girib onun nuruyla qarşı-
qarşıya gəlmişdi və dedi ki:
-Ya Rəsulallah, azad qadın da zina edərmi? 
Bu kimi suallar Hindin xarakterinə uyğunuydu. O, təmiz 
və açıq sözlü olduğundan bu kimi əməllərdən uzaq idi, onu 
sadəcə dilinə gətirib sualını verirdi. Hind öz adət-ənənələrinə 
və məntiqinə görə heç bir zaman azad qadının zina etməsini 
qəbul etmirdi. Hind düşünürdü ki, azad qadının aclıqdan 
ölməsi zina etməsindən yaxşıdır. Bu kimi alçaq hərəkətlər 
şəxsiyyətini itirən, şərəfli yaşamaqdan uzaqlaşan insanların 
düşünəcəyi məsələlərdi, şərəfli azad bir qadın heç zaman belə 
bir hərəkəti özünə yaraşdırmazdı. 
Hind bunu söyləməkdə haqlıydı. Zamanında Hindin 
ikinci həyat yoldaşı Fəkih ibn Muğirə ona zina və aldatma ilə 
- 301 -
böhtan atmış, o isə özünü təmizə çıxarmaq və bu töhmətin 
altında qalmamaq üçün Yəmən kahinlərinə kimi gedib 
özünün haqlı olmasını sübut etmişdi. Kahin onun günahsız 
olduğunu söylədikdən sonra Hind heç tərəddüd etmədən 
yoldaşı Fəkihdən ayrılma qərarı vermiş, ona nifrətlə baxmış 
və bir daha əlini belə toxundurmasına icazə verməmişdi. 
Rəsullullah –sallallahu aleyhi və səlləm-, Əbu Süfyanın 
ailəsinin də İslama girməsi ilə bir başqa sevinib, xoşbəxt 
olmuşdu. Daha sonra o, davam etdi:
-Uşaqlarınızı öldürməyəcəksiniz!
Hind yanındakı qadınların gözlərinin içinə baxdıqdan 
sonra, tərəddüdsüz şəkildə, diqqətlə, özünə əminliklə 
Rəsulullaha qulaq asırdı. İndi o, nəsə deməliydi. Amma nə 
deyəcəkdi? Bir an belə tərəddüd etmədən dedi ki:
-Ya Rəsulallah, biz onları balaca vaxtdan böyüdüb, 
yetişdirdik; Sən isə onları böyüdükdən sonra Bədrdə 
öldürdün, bunu bilirsən!
Hind bunu söylədikdən sonra Ömər- radıyallahu anh- 
Allahın Bədrdə müsəlmanlara bəxş etdiyi zəfəri xatırlayıb 
gülümsəməyə başladı. Rəsulullah Hindin bu yersiz sözünə 
sadəcə gülümsəməklə qarşılıq verdi. 
Hind Bədrdə gənc oğlu Əbu Kaysı itirmişdi. 
Artıq Bədr hadisələri keçmişdə qalmış, onun bütün ağrı-
acıları, sevincləri tarixə qarışmışdı. Ancaq Allahın vəd etdiyi 
zəfər gününün gəlməsi üçün Bədr hadisəsinin yaşanması 
lazım idi, indi Allahın qulları bölüklər halında, qrup-qrup 
Allahın dininə girirdilər. 
- 302 -
Rəsulullah davam etdi:
-Əlləriniz və ayaqlarınız arasında bir yalan uydurub 
gətirməyəcəksiniz!
Hind dedi ki:
-Vallah, yalan danışmaq çox çirkin bir işdir. 
Çünki zamanında Hind də böhtana məruz qalmışdı. 
Ona görə də bunun acısını yaxşı bilirdi. İkinci həyat yoldaşı 
Fəkihdən də bu səbəblə ayrılmışdı. Hində görə insanın 
namusundan, qeyrətindən daha qiymətli bir şey yox idi. 
Rəsulullah davam etdi:
-Sizə əmr etdiyim yaxşılıqları etmək barəsində mənə 
qarşı çıxmayacaqsınız!
Hind dedi ki:
-Sənin hüzuruna əmr etdiklərinə qarşı çıxmaq üçün 
gəlməmişik. 
Çünki, Hind qadın rəfiqələrini də öz ətrafına toplayıb 
Allaha təslim olmaq üçün gəlmişdi, bundan sonrakı həyatının 
ən böyük məqsədi Rəsulullaha itaət etmək olacaqdı.
Hindin nəzərində müsəlmanlıq əsla sözlərdən ibarət 
deyildi. Hind bir dəfə müsəlmanlığa girdikdən sonra məgər 
Allaha və Rəsuluna üsyan edəcəkdi? Xeyr, bu imkansızdı. 
Hindin müsəlmanlığa keçməsi cahiliyyə dövrü həyatından 
qalma nə qədər pis vərdişləri varsa, hamısını kökündən 
təmizləmişdi. Elə məhz bu səbəbdən İslamiyyət müsəlmanlığa 
girən kəsin ilk öncə qüsl etməsini əmr edir. Hər hansısa bir 
insanın müsəlmanlığa girdikdən sonra yuyunması onun 
- 303 -
içindəki və çölündəki şirk və küfrə aid nə varsa hamısından 
təmizlənməsini xarakterizə edir. 
Artıq bütün dünya və bütün müsəlmanlar görsünlər ki, 
Utbənin qızı Hind necə müsəlmanlığa keçir! Ömrünün iyirmi 
ilində davamlı olaraq canıyla, malıyla, qanıyla, bütün varlığı 
ilə uşaqları və qohumlarıyla Allah yolunda olanlara qarşı 
mübarizə aparmaq üçün əlindən gələni edən Hind, indi də 
bütün enerjisini İslama xidmət etmək üçün istifadə etməyə 
hazırlaşırdı. 
Hind yenidən yaradılırdı, artıq başqa bir insan olurdu. 
Müsəlmanlığı onun xislətindəki kini, insanlara qarşı pis 
nəzərlə baxan birini aradan çıxararaq müsəlmanlığa bağlamaq 
yolunda, onun şərtlərini tərəddüd göstərmədən yerinə 
yetirəcək bir insan formalaşdırırdı. Bəli, artıq Rəsulullahın 
hər cümləsi ilə birlikdə Hindin içindəki cahiliyyət qırıntıları 
atılıb gedirdi. Allahın Rəsulu: “Sizə əmr edəcəyim yaxşılıqları 
etmək mövzusunda mənə qarşı çıxmayacaqsınız” buyuranda, 
Hind dərhal tərəddüd etmədən: “Biz buraya sənə qarşı çıxmaq 
üçün gəlmədik” demişdi.
Ancaq Hindin Rəsulullaha və müsəlmanlara qarşı 
işlədiyi qorxunc hərəkətlərdən sonra Rəsulullahın heç nə 
olmamış kimi onun imanını qəbul etməsindən duyduğu 
sevinc və ona qarşı bəslədiyi dərin heyranlıqdan özünə yer 
tapa bilmirdi. Hind daha əvvəllər heç kimə söyləmədiyi gözəl 
sözlər söyləyib içindəki duyğularını ifadə etməyə çalışır, 
Rəsulullaha olan coşğun sevgisini belə dilə gətirirdi:
- 304 -
-Ya Muhamməd, anam-atam sənə fəda olsun! Sən necə 
də müstəsna bir insansan! Bizi belə gözəl, belə yaxşılıqlara 
dəvət edirsən!
Bəli, Rəsulullahın peyğəmbərlik nuru Hindin də 
içini aydınlatmış, onu qaranlıqlardan xilas etmişdi. Allah 
sanki Hindi yenidən dünyaya göndərmişdi. Böyüyündən 
kiçiyinə, məzlumundan zalımına, fağırından azğınına kimi 
bütün insanları bağışlama gücü, onların xətalarını örtmək, 
ancaq Rəsulullaha məxsus idi: “Allahın sənə verdiyi 
mərhəməti sayəsində onlara qarşı yumşadın. Əgər sərt 
və daşürəkli olsaydın, onlar sənin ətrafından çəkilib 
gedərdilər. Onları bağışla, onlar üçün bağışlanma dilə, 
onlarla məsələlərini müzakirə elə...”
Belə bir qəhrəman üçün Hind anasını, atasını niyə də 
fəda etməsin?
-Ey ağam, ey Allahın Rəsulu, Allahın bərəkəti və salamı 
üzərinə olsun!
Hind bu sözləri bir orduya bəs edəcək qədər enerji və 
bütün səmimiyyəti ilə söyləyirdi. 
Ey Hind, sənin söyləmədiyin nəsə qaldımı? Bu nurani 
insan səni müsəlmanlıq ruhunda yenidən yaratdı. 
İndi Hind bütün varlığı ilə, bütün zərrələri ilə 
müsəlmandı. Rəsulullaha “Ya Rəsulallah” deyəndə onu sadəcə 
dili ilə deyil, bütün varlığı ilə söyləyirdi. 
Rəsulullah isə bütün diqqəti ilə ona qulaq asırdı:
-Ya Rəsulallah, bütün yer üzündə sənin itaətinə girməyən 
bir insan belə qalmasını istəmirəm! İstəyirəm ki, hamı sənə 
- 305 -
tabe olsun. Bundan başqa məni məmnun edəcək heç nə 
yoxdur!..
Peyğəmbərin nuru Hində bir başqa cür təsir etmişdi, 
Hind bütün bunları vicdanı ilə söyləyirdi. Rəsulullahın doğru 
yolu göstərməsi Hindi qaranlıqdan çıxarıb Cənnət bağçalarına 
qovuşdurdu, indi yaxşılığın aşağı mərtəbəsi ona bəs etmir, o, 
ən yüksək mərtəbələrinə çıxmaq istəyirdi.
Hind ən böyük pisliklərdən, ən böyük yaxşılıqlara doğru 
irəliləyirdi...
Rəsulullah –sallallahu aleyhi və səlləm- qısa zamanda 
küfrü və şirki çox geridə buraxan Hindi bağışlamış, onun 
etdiyi yaxşılıqları dəyərləndirir və onu təqdir edirdi. 
Artıq Əbu Süfyanın ailəsi Rəsulullaha sadəcə iman 
etməklə qalmır, eyni zamanda onun sevgisindən, onun 
eşqindən hər bir şeylərini tərəddüdsüz verəcəklərini də 
bildirmişdilər. 
Rəsulullah bundan sonra Ömərə dedi:
-Onların iman etmələrinə şahid ol, beyətlərini qəbul et.
Daha sonra Rəsulullah–sallallahu aleyhi və səlləm- 
onların bu günə kimi işlədikləri günahların bağışlanması üçün 
Allahdan bağışlanma dilədi. 
Hind beyət edərkən bunun əvvəllər olduğu kimi 
bir-birilərinə toxunaraq və ya əllərini tutaraq ediləcəyini 
gözləyirdi və dedi ki:
-Ya Rəsulallah, iman edərkən, əllərimiz əlinə 
dəyməyəcəkmi? Və ya əlimiz sənə dəyməyəcəkmi?
- 306 -
Peyğəmbərimiz–sallallahu aleyhi və səlləm- buyurdu 
ki:
-Mən qadınlarla əl ilə görüşmürəm. (Əlim əllərinə 
toxunmaz) Yüz qadına söylədiyim, bir qadına söylədiyim 
kimidir. 
Hind artıq bir quş kimi rahatlayaraq evinə qayıtdı. 
Üzərində Allahın kəraməti və ən böyük neməti olan İslam 
ilə evinə dönürdü. Həqiqətən də dünyaya sanki birinci dəfə 
idi ki, gəlmişdi. Böyük bir atəş çuxuruna sürüklənməsinə az 
qalmış, Allahın rəhməti Hindi tutub şərəfli bir həyata yenidən 
göndərmişdi. 
Bütün Qureyşin qadınları Rəsulullaha iman etdilər 
ki, aralarında Haris ibn Hişamın qızı Ümmü Hakim də var 
idi. O, Əbu Cəhlin müsəlmanlığa düşmən oğlu İkrimənin 
həyat yoldaşıydı. Hind ona qulaq asmadan, birbaşa götürüb, 
Rəsulullahın yanına aparmış və o da çox düşünüb vaxt 
itirmədən Rəsulullahın xoş davranışlarından təsirlənərək 
daxilində heç bir tərəddüd qalmadan müsəlman olmağı qəbul 
etmişdi.
Ancaq indi Hindi bir sual narahat edirdi:
İkrimənin aqibəti necə olacaqdı?
- 307 -
Hədiyyə
Ey Hind, niyə sən İkriməni düşünürsən və onu həyat yoldaşı Ümmü Hakimdən əvvəl gündəmə 
gətirirsən? 
Xeyr. Əgər Hind müsəlmanlıqdan bəhrələndisə, baş-
qaları da ondan nəsiblənməliydilər. 
Bəs əgər onlar İslama girmək istəmirlərsə?
Bax bu, çox çətindir. Ancaq yenə də Hind bunun bir 
çarəsini tapmağı düşəcəkdi.
Rəsulullaha dedi:
-Ya Rəsulallah! İkrimə səndən qorxduğuna görə Yəmənə 
qaçdı. Ona amanlıq ver, o, öldürülməkdən qorxur. 
Bu, şəcərənin fironu olan Əbu Cəhlin oğlu İkrimə idi. 
İllər boyunca o, durmadan İslama qarşı mübarizə aparmışdı. 
Hətta Rəsulullah Məkkəyə girəndə belə onunla mübarizə 
aparmaqdan çəkinməmişdi. 
Rəsulullah–sallallahu aleyhi və səlləm-, Hindlə bərabər 
İkrimənin yoldaşı Ümmü Hakimə də təskinlik vermək üçün 
dedi:
-Ona da aman verdim. 
- 308 -
Onda məsələ İkriməni tapıb gətirməyə qalmışdı. Cəld 
arxasınca bir adam yolladılar. Bu qədər insan qaranlıqdan 
qurtulmuşkən İkrimə də xilas olmalıydı!
Bütün qadınlar Rəsulullaha iman etdiklərini söylədilər. 
Hind dostlarla birlikdə evinə döndü, onlar da öz evlərinə 
yollandılar.
İndi artıq Əbu Süfyan, Hindin özü və oğlu Müaviyə də 
müsəlman olmuşdular. Hind, artıq müsəlman bir ana olaraq 
müsəlman oğlu Müaviyəni qucaqlayıb öpdü və ona şəfqətlə 
nəzər yetirdi. İndi Hind İslama girmənin verdiyi sevinclə göz 
yaşları tökürdü. O, evə girərkən oğlu Müaviyənin atalarının 
dininə sitayiş etməsi üçün necə təhrik etdiyini, əgər belə 
etməsə, ona yemək verməyəcəyini dediyi günləri xatırlayaraq: 
“Biz həqiqətən də böyük bir axmaqlıq içindəymişik!” deyə 
söylənərək içini çəkdi.
Daha sonra evin hər tərəfini yoxlamağa başladı. O, bütün 
bütləri evindən atmalı idi. Birdən evin kandarında duran 
bütünə gözü ilişdi, onun burada nə işi vardı? Cəld çölə çıxıb 
balta axtarmağa başladı, baltanı tapan kimi bütün yanına gəlib 
onu yerlə bir etdi. Hind bütü baltalayarkən bütün parçaları 
yerə düşdükcə onun qəlbindən kin, kədər təmizlənirdi. 
Bütə qarşı duyduğu nifrətini belə ifadə etdi: “Biz illərdir sən 
aldanmışıq!”
Bütü qırarkən Allahın Rəsulullaha söyləməsini əmr 
etdiyi böyük sözü durmadan təkrarlayırdı: “Haqq gəldi, 
batil batdı. Batil məhv olmağa məhkumdur!”
Hind bunu bütün sadiq möminələrlə birlikdə içdən 
gələn çoşquyla bərabər təkrarlayırdı.
- 309 -
Müsəlmanların Məkkəyə daxil olarkən söylədiyi sözlər 
Hindin qəlbində böyük iz buraxmışdı:
“ Allahdan başqa ilah yoxdur!
Biz ancaq Ona sitayiş edirik!
Ondan başqasına sitayiş etmərik!
Onun şəriki yoxdur!
Mülk Onundur, həmd Onadır!
Onun hər şeyə gücü yetər!”
Hindin əlinə fürsət düşdükcə bu sözləri təkrarlayırdı.
İslamla şərəflənməyin sevincindən bu sözləri tək-
rarlayırdı. Hind böyük bir uğur əldə etmişdi. Bəs onun əqli, iti 
zəkası, incə təfəkkürü bu nemətə olan şükrünü əda etməsinə 
səbəb olmayacaqdı?
Xeyr! Hind nə isə etmədən dayana bilməzdi ki, aşağı 
düşdü, qoyunlarını bir daha gözdən keçirdi, heç birini 
bəyənmədi. Bazara getdi və ən yaxşısından iki qoyun 
alıb kəsdirdi. Daha sonra ocağı hazırladı və sevimli oğlu 
Müaviyənin köməyi ilə onları bişirdi. Qoyunlar ocaq başında 
yavaş-yavaş bişərkən onların iştahaçıcı qoxusu uşaqların 
iştahını daha da qabardır və analarının İslama girmiş olması 
şərəfinə evlərində ziyafət veriləcəyini düşünürdülər ki, əslində 
heç də uşaqların zənn etdikləri kimi deyildi. Qoyunlar yaxşıca 
bişib qızardıqdan sonra qulluqçusunu çağırıb dedi:
-Bunları al, cəld Rəsulullaha apar, o, indi Əbtahdadır. 
Bunların ona Hind binti Utbənin hədiyyəsi olduğunu söylə. 
Bu arada, qoyunlarımız az balaladığına görə ona layiq qoyun 
- 310 -
tapa bilmədiyimizi söylə. Ondan üzr istə, bundan sonra sənə 
nə deyəcəyini yaxşı başa düşüb, unutmadan gəl, mənə de.
Qulluqçu qız cavab verdi:
-Baş üstə, xanımım. 
Qulluqçu qız digər qulluqçularla bərabər, yeməkləri 
Rəsulullaha apardı. İndi Hindin evində sükunət, əmin-amanlıq 
var idi, dünənki qarmaqarışıqlıqdan əsər-əlamət qalmamışdı, 
evin bütün otaqlarını nurani abu-hava bürümüşdü. Görəsən 
onlar hiss etdikləri sevinci başqalarına duyura bilərdilərmi?
Bir saat sonra xidmətçilər üzlərindəki sevinclə geri 
qayıtdılar, hər kəs onların nə deyəcəyini səbirsizliklə 
gözlədiyindən onları dövrəyə aldılar. Onlar isə sevinərək baş 
verənləri anlatdılar:
“Rəsulullahın olduğu çadıra çatdıq, salam verib, icazə 
istədik; icazə verdi, içəri girdik. Yanında həyat yoldaşlarından 
Ümmü Sələmə və Meymunə ilə bərabər qohum qadınlardan 
bəziləri var idi, ona dedim ki:
-Bunları mənim xanımım Hind binti Utbə sizə hədiyyə 
göndərdi. “Qoyunlarımız bu ara az balaladıqlarından dolayı 
sizə layiq qoyun tapa bilmədik,” - deyə xanımım sizdən üzr 
istəyir.”
Qızın söyləyəcəklərini gözləyəcək qədər heç kimin səbri 
qalmamışdı, hamısı bir ağızdan soruşdular:
-Rəsulullah nə dedi:
“Dedi ki:
- 311 -
-Xanımına söylə ki, Allah sizin qoyunlarınıza bərəkət 
versin, balalarının sayını artırsın...”
Rəsulullahın duasına nail olduqlarından dolayı 
sevincdən bir-birilərini qucaqladılar. 
Hind sevindiyindən danışmaq, rahatlamaq istəyirdi, 
dedi ki:
-Bizi İslama qovuşduran Uca Rəbbimizə həmd olsun. 
Yuxumda görmüşdüm ki, qovurucu günəşin istiliyindən 
gedəsi yer tapa bilmirəm, halbuki kölgə yaxınımdadır, 
ancaq ora getməyə də gücüm çatmır. Bu anda Rəsulullahı 
gördüm, bizə yaxınlaşdı. Daha sonra özümü kölgəyə girmiş və 
sərinləmiş olaraq gördüm. 
Bu kölgə Hindin sığınmaq istəmədiyi Rəsulullah 
gəldikdən sonra sığınıb cənnət rahatlığını duyduğu İslamın 
himayəsi və sonsuz şəfqəti idi. Hindin sabah qovuşacağı 
cənnətin və rahatlığın başlanğıcı belə olmuşdu.
Ey Hind, müsəlmanlığın mübarək olsun! 
- 312 -
Huneyn
İndi Hind əsgərlərin müharibədən gəlməsini göz-ləyirdi. Ancaq bu intizar yoldaşı Əbu Süfyanın 
Məkkədən dönüşünü gözlədiyi kimi deyildi, onun içərisində 
bir rahatlıq vardı. İlk dəfə idi ki, həyat yoldaşı Əbu Süfyan ilə 
sevgili oğlu Müaviyə Allah yolunda müharibəyə çıxmışdılar.
Hind Cahiliyyət dönəmində onların yolunu gözləyərkən 
keçirdiyi günləri xatırlayır, utancından əli ilə üzünü qapadıb 
gözlərindən yaşlar gəlirdi. Ancaq digər tərəfdən, şərəfli və 
nurlu bir dünyaya qovuşduğu üçün Allaha şükür etməyi heç 
zaman dilindən əskik etmirdi. 
İndi bütün Məkkənin qocalı, uşaqlı, cavanlı, bütün 
əhalisi Rəsulullahı qarşılamağa çıxmışdı. Rəsulullah Həvazin 
müharibəsindən uğurla qayıtmışdı. Huneyn müharibəsində 
qalib gələn müsəlmanlar Allaha şükür olaraq Cinarədən 
yönələrək ümrə edəcəkdilər.
Hind pəncərə arxasında əyləşib uzaqdan gələnləri seyr 
edir, müharibədən zəfərlə qayıtmalarını gözləyirdi. Həyat 
yoldaşı Əbu Süfyan, oğlu Yezid və digər oğlu Müaviyə hamısı 
bərabər orduya qatılmışdılar. 
Hind bir an cahiliyyət dönəmində hədər etdiyi ömrümü 
xatırladı, o, həyatının bu dönəmini geridə buraxdığı üçün 
- 313 -
sevindi. Hind indi böyük bir sevinc yaşayırdı, çünki evinin üç 
fərdi Allah yolunda müharibəyə çıxmışdı.
Hind Rəsulullahın dediklərini düşünür, hər dediyi söz 
onun qəlbinə toxunurdu. 
Rəsulullah Muhamməd –sallallahu aleyhi və səlləm- 
bu ailəni daha da xoşbəxt etmək istəyirdi. Onun bu ailədəki 
təmsilçisi Ümmü Həbibə idi.
Uzaqdan göyə yüksələn toz buludu Hindi dərin 
düşüncələrdən oyatdı. Qarşısında nələr görürdü? Bəli, 
gələnlər vardı, Hind gözlərini ovuşduraraq diqqətlə baxdı, 
onlar öz evlərinə doğru yönəlmişdilər. Görəsən, onlar kim idi? 
Əbu Süfyan! Arxasındakılar isə oğulları Yezid və 
Müaviyə idi. Bəs onların arxasında nə var? Yüz dəvə. Bəlkə də 
yüzdən də artıq dəvə vardı; onları özləri ilə bərabər gətirirdilər. 
Hind cəld yerindən qalxıb, onları qarşılamağa getdi, ancaq 
yoldaşı Əbu Süfyan bir gözünü müharibədə itirmişdi, Hindin 
birdən-birə ürəyi ağrıdı. Az qala onu görməyinə sevinəcəyini 
unudacaqdı. Onun anlatmasını gözləmək Hind üçün çətin idi. 
Cəld Əbu Süfyandan soruşdu:
-Ey Əbu Süfyan, görürəm ki, gözünü itirmisən...
Əbu Süfyan böyük bir rahatlıqla cavab verdi:
-Allah yolunda nə itirilirsə, itirilsin, mühüm deyil. 
Hind kədərini gizlətməyə çalışırdı və ona dedi:
- Qiyamət günü Allahın hüzurunda gözünün sənə 
şahidlik etməsini Allahdan diləyirəm.
- 314 -
Gətirilən dəvələr bir-birinin ardınca yerlərinə girdilər. 
Hind onların sayının yüz olduğunu düşünsə də, dəvələrin sayı 
iki yüzə yaxın idi. Hər kəs çox sevincli idi.
Hind soruşdu:
-Arxada nə var? 
Ona dedilər ki:
-Daha bir dəstə dəvə var. 
Əbu Süfyan gülməyə başladı. 
Hind gördüklərinə bir məna verə bilmədiyindən 
soruşdu:
-Bu dəvələr Qureyşin sizə əmanətləridir?
Müaviyə cavab verdi:
-Anacan, gördüklərinin hamısı bizimkidir. 
Hind Müaviyənin sözünü bitirməsini gözləmədən gəlib 
onu öpüb qucaqladı. Müaviyənin qardaşı Yezidə, daha sonra 
isə həyat yoldaşı Əbu Süfyana ayrı-ayrı iltifat etdikdən sonra 
soruşdu:
-Onları haradan tapmısınız?
Yezid dedi:
-Bütün bunları bizə Allah verdi. O, istədiyinə istədiyi 
qədər mükafat verər. 
Hind dedi ki:
-Bütün bunları Allahın verdiyini bilirəm. Ancaq bu 
qədər dəvəni alacaq qədər pulu haradan tapmısınız? 
- 315 -
Əbu Süfyan gur və özünə əmin bir səslə, böyük bir 
fəxarətlə dedi:
-Ey Hind, bunlar Rəsulullahın mükafatıdır!
Hind sevindiyindən gözəl sözlər söylədi:
-Allahın bərəkəti və salamı üzərinə olsun, ey Allahın 
Rəsulu! Anam-atam sənə fəda olsun, ey Muhamməd! 
Görəsən, bütün dünyada səndən daha səxavətli biri varmı? 
Əbu Süfyan bundan sonra sözə başladı:
“Müharibədən sonra Rəsulullahın yanına gedib dedim ki:
-Ya Rəsulallah, bu gün Qureyşin ən zənginisiniz!
Mən bunu dedikdə mübarək üzü gülümsəyərək parladı, 
sonra dedim ki:
-Ya Rəsulallah, bu mallardan bizim də nəsibimiz varmı?
Rəsulullah Bilala əmr etdi, o da mənə yüz dəvə və qırx 
uqyə gümüş verdi.”
Hind yoldaşının Rəsulullah ilə danışmasından bir başqa 
fəxr hiss etdi. Əbu Süfyan danışmağa davam etdi:
“Daha sonra mən Rəsulullaha dedim ki:
-Bəs oğlum Yezidin hissəsi varmı? 
Rəsulullah ona da yüz dəvə və qırx uqyə gümüş verdi.”
Hind səbirsizliklə soruşdu:
-Bəs oğlum Müaviyə?
Əbu Süfyan cavab verdi:
- 316 -
“Sonra mən Rəsulullaha dedim:
-Bəs oğlum Müaviyənin hissəsi varmı? 
Rəsulullah ona da yüz dəvə verdi.”
Hind bir az təəccüblənərək soruşdu:
-Niyə oğlum Müaviyənin hissəsi sadəcə yüz dəvədir?
Əbu Süfyan Hindin danışmasını istəyirdi, o bunu 
söylədikdən sonra dedi:
“Narahat olma, oğluna da qırx gümüş uqyə verdi. Ey 
Hind, sonra özümü ələ ala bilməyib Rəsulullaha dedim ki:
-Ya Rəsulallah, vallahi çox comərdsən! Anam-atam 
sənə fəda olsun! Sənə qarşı illərlə mübarizə apardım, 
ancaq müharibə meydanında sənin kimi nəcabətli birini 
görmədim. Sən necə də gözəl mübarizə aparırsan. İndi səninlə 
barışmışam, səndəki nəcabəti heç kimdə görməmişəm. Nə 
gözəl barışansan! Allah sənə bütün yaxşılıqları versin!
Ancaq Hindin içində bir məyusluq vardı, Əbu Süfyana 
isə bu heç təsir etmirdi. Bu məyusluq Əbu Süfyanın müharibə 
meydanında itirdiyi gözü ilə bağlı idi. Hind məsələni belə boş 
buraxa bilməzdi, dedi ki:
-Ey Əbu Süfyan, o zaman sən bu mallarla itirdiyin 
gözünün qarşılığını almış olursan. Daha axirətdə Allaha 
qovuşandan sonra Ondan nəsibin yoxdur!
Əbu Süfyan uzaqlara baxaraq belə dedi:
-Allahın bu müharibədə mənim gözümü alması, mənim 
üçün yüz dəvədən də, bütün dünya nemətindən də, daha 
böyük bir nemətdir!
- 317 -
Hind təəccüblənərək dedi:
-Deməli, sənin gözünün belə böyük bir əhvalatı var. 
Əbu Süfyan ona dedi:
-Bəli, bu gözün əhvalatı indiyə qədər başımdan keçən 
əhvalatlar içərisində ən gözəlidir, ən qiymətlisidir!
Müaviyə atasıyla anasının danışıqlarına qulaq asarkən 
özünü saxlaya bilməyib güldü. Əbu Süfyan belə dedikdə 
Hind:
-Gözünün əhvalatı nədirsə, söylə, qulaq asaq. Amma 
indidən söyləyim sənin söylədiyin heç bir şey Rəsulullah 
haqqında söylədiklərindən mənim üçün daha maraqlı deyil. 
İstəyirsən daha çox onun haqqında danış! Onun nələrdən 
bəhs etdiyini mənə də de.
Əbu Süfyan oturduğu yerini rahatlayıb danışmağa 
başladı:
“Mən müşriklərə qarşı mübarizə apararkən bir ox gəlib 
mənim gözümə girdi. Gözüm üzümə axıb töküldü. Belə 
olanda Rəsulullahın yanına gedib dedim ki:
-Ya Rəsulallah, Allah yolunda bir gözümü itirdim. 
Rəsulullah buyurdu ki:
-İstəyirsən dua edim, Allah gözünü sənə geri qaytarsın, 
istəyirsən səbir et, qarşılığında cənnəti qazan! 
Mən də özümü saxlaya bilməyib gözümün getməsinə 
razı olaraq dedim ki:
-Cənnəti istəyirəm.”
- 318 -
Evlərini bir xoşbəxtlik bürümüşdür. Məkkəlilər 
müsəlman olduqdan sonra Allah yolunda cihada başlamışdılar. 
Uzun illərdir özlərini məhv edib tükədən müharibələrdən 
duyduqları dərin üzüntü və peşmançılıq səbəbi ilə bu boşluğu 
doldurmaq üçün canla-başla çalışır, İslamın yayılmasını 
özlərinin ən böyük hədəfi bilirdilər. 
Artıq Məkkə cihad yurdu idi. Müsəlmanlar üçün 
Məkkənin bu gününü görmək, əlbəttə ki, ən böyük xoşbəxtlik 
idi. Artıq müsəlman biri Məkkədə qorxmadan, çəkinmədən 
yaşaya bilərdi, ancaq Hindin qəlbi Mədinədə qalmışdı. O, 
Rəsulullahın ardınca gedib Mədinədə, onun yaxın ətrafında 
yaşamaq istəyirdi... Çünki Rəsulullah -sallallahu aleyhi və 
səlləm- bu müharibədən sonra əgər yaşasa, o zaman Ənsar 
içində, yəni mədinəli müsəlmanlarla birlikdə yaşamaq; əgər 
vəfat edərsə, onların içində vəfat etmək istəyirdi. Bunu açıqca 
elan etmiş və buyurmuşdu ki:
“Əgər Ənsar bir bölgəyə, qalan insanlar isə başqa bölgəyə 
getsələr, mən Ənsarın olduğu yerə getməyi seçərdim!”
Əbu Süfyan bunu birbaşa Rəsulullahdan eşitmiş, bunu 
eşitdikdən sonra Rəsulullahın Mədinəyə dönəcəyini, özünün 
isə Məkkədə qalacağını düşündükcə pis olmuş, ona görə onun 
arxasınca Mədinəyə getməyə qərar vermişdi.
Müharibədən dönəndən sonra Rəsulullah Mədinəyə 
dönərkən onun üçün darıxmış, onu ziyarət etmək üçün 
Mədinəyə getmək istədiyini yoldaşı Hində söyləyəndə yoldaşı 
da onun bu fikrindən çox məmnun olmuşdu. 
- 319 -
Elə Hindin özü də belə bir fürsət axtarırdı. Ancaq 
onun qəlbində bir kədər vardı. Əbu Süfyan bunun səbəbini 
bilmədiyi üçün ondan soruşdu:
-Yenə nə baş verib?
Hind dedi:
-Niyə oğlum Müaviyənin səninlə bərabər getməsini 
istəmirsən?
Əbu Süfyan cavab verdi:
-Bunu çox istəyirəm, özüm üçün şərəf bilirəm.
Ancaq Hindin qəlbində yenə bir sıxıntı vardı, Əbu 
Süfyan bunu da soruşdu:
-Elə bil, demək istədiyin nə isə var, demək istəyirsən, 
amma demirsən. Niyə belə edirsən? 
Hind susub danışmadı, Əbu Süfyanın getməsinə razı 
olduğunu işarə elədi. 
Əbu Süfyan isə təkid edərək dedi:
-Sənə and içərəm ki, səni məşğul edib yoran nə isə vardı, 
ancaq yenə də demək istəmirsən.
Hind dedi:
-Səndən bir xahişim var. Müaviyəni Rəsulullahın 
qulluğuna vermək istəyirəm, ona bunu deyərsən!
Əbu Süfyan bir az düşüncələrə daldı, sonra başını 
qaldırıb dedi:
-Tapdım, tapdım!
- 320 -
Hind soruşdu:
-Xeyir ola, nə tapdın? 
Əbu Süfyan dedi:
-Rəsulullahdan Müaviyənin onun yanında katib olaraq 
qalmasını xahiş edəcəm.
Hind sevinərək yerindən durdu:
-Vallah, nə yaxşı tapdın! Mən də durub bu gecə ikinizin 
yol hazırlığını tamamlayım. Sabah Rəsulullaha qovuşmaq 
üçün yola çıxmalısınız!
- 321 -
Müaviyə
Əbu Süfyan və Müaviyə Mədinəyə yola düşdülər, Hind isə günlərini oğlunun Rəsulullah tərəfindən 
xidmətçi olaraq götürüləcəyi xəbərini gözləməklə keçirirdi. 
İndi Müaviyə, heç şübhəsiz, çox xoşbəxt idi. Bütün 
gününü Rəsulullahın yanında keçirir, ona qulluq edirdi. Bu 
gündən sonra onun dəyər ölçüləri dəyişmişdi. Artıq heç kim 
malının çoxluğu və ya hər hansı soydan gəlməsi ilə deyil, 
Rəsulullahın yolunda, Allah yolunda daha çox cihad etməsi 
ilə rəhbərliyə seçilə bilərdi. Kim ki, Rəsulullahla bərabər daha 
çox məşəqqət çəkmiş və əzabları dəf etmişdisə, o, rəhbər 
seçiləcəkdi. Elə buna görə də Müaviyənin önündə minlərcə 
insan vardı, onlar ondan əvvəl müsəlmanlığa girmiş və 
İslamın yayılması yolunda çalışmış, həyatlarının çox hissəsini 
bu işə həsr etmişdilər. Məhz bu səbəbdən Müaviyə onlara 
çatmaq üçün bir çox müharibələrə qatılmalı, peyğəmbər 
məktəbindən bir sıra dərslər almalı, biliyini tamamlamalıydı. 
İstədiyi zirvəyə çatmaq üçün indi o, dini düzgün anlamalı, tam 
dərk etməli idi.
Ancaq Müaviyənin nə qədər iti zəkası olsa da o, 
həyatının bundan sonrakı qismini Mədinədə keçirməsə o 
zaman o, istədiyi zirvəyə çata bilməyəcəkdi və şəxsiyyətinin 
bir sıra məziyyətləri də ona kömək etməyəcəkdi. Ona görə 
də Müaviyə öz şəxsi mənfəətlərini, düşüncələrini, arzularını 
- 322 -
bir kənara qoyub bu əlçatmaz zirvəni qət etmək üçün 
müsəlmanlığı bütün xüsusiyyətləriylə tam olaraq qavramalı, 
vaxtını ona həsr etməliydi. Onda artıq Müaviyə bir tərəfdə 
oturub ticarət işləri ilə məşğul olmayacaq, döyüş meydanına 
atılaraq haqq yolunda müharibələrə qatılacaqdı.
Hind də ömrünün ən verimli, gənc çağlarını küfrə sərf 
etdiyindən, onun da öz səhvlərini düzəltməsi üçün bir çox 
öhdəlikləri vardı. Hind artıq bütün vaxtını oturub Qurani-
Kərimi əzbərləyib başa düşməklə keçirir, həyat yoldaşı Əbu 
Süfyanın Peyğəmbərimizdən öyrəndiklərini unutmamaq 
üçün çalışırdı. Hind bəzən Mədinəyə ziyarətə gedir, özündən 
əvvəl müsəlmanlığı qəbul edən qadınlarla tez-tez görüşür, 
onların məlumatlarından istifadə edib dini hökmləri öyrənirdi. 
Uzun bir aradan sonra Əbu Süfyan Mədinədən Məkkəyə 
gəlmişdi, Hind onu böyük bir səbirsizliklə gözləyirdi. Ancaq 
bu dəfə Hind sevinsin, yoxsa məyus olsun, bilmirdi. Çünki 
Müaviyə atasıyla gəlməmişdi, öz-özünə düşündü: “Hər halda 
İslamın yayılmasında bir vəzifədə çalışır!”
Hind Əbu Süfyana dedi:
-Müjdə var. 
Əbu Süfyan həyat yoldaşı Hində dedi:
-Əvvəl sən mənə müjdəli xəbəri ver, sonra mən sənə 
başqa bir müjdəli xəbər verəcəm. 
Hind dedi:
-Səndən gözlədiyim xəbəri mənə verməyənə kimi sənə 
heç nə deyəsi deyiləm, birinci sən danış...
- 323 -
Hindin gülümsəməsi və naz etməsi həyat yoldaşı Əbu 
Süfyanın danışmaq istəyini artırırdı, o, sözə başladı:
“Uzun səfərimizdən sonra Rəsulullah ilə görüşdük. 
O, məni çox yaxşı qarşıladı, yanında oturtdu, sonra ona 
dedim ki:
-Ya Rəsulallah, səndən üç xahişim var, onları qəbul etsən 
çox sevinərəm. 
Rəsulullah–sallallahu aleyhi və səlləm- onların nə 
olduğunu soruşanda dedim ki:
-Bütün ərəblər içərisində, şübhəsiz ki, ən gözəl qızı Azzə 
binti Əbu Süfyanı səninlə nikahlamaq istəyirəm. 
Rəsulullah buyurdu ki:
-Bu mənim üçün halal deyil. 
Daha sonra dedim ki:
-Müaviyənin yanında katib olmaq çalışmasını səndən 
xahiş edirəm. 
Bu vaxt Peyğəmbərimiz–sallallahu aleyhi və səlləm- 
buyurdu: 
-Qəbul edirəm. 
Bundan sonra dedim ki:
-Ya Rəsulullah, necə ki bu zamana qədər müsəlmanlara 
qarşı mübarizə aparırdım, indi də mənə əmr edin, kafirlərə 
qarşı mübarizə aparmaq istəyirəm. 
Rəsulullah –sallallahu aleyhi və səlləm- buyurdu:
- 324 -
-Mübarizə apar. 
Hind çox sevincli idi, sevgili oğlu Müaviyənin Rəsulullah 
tərəfindən katib olaraq qəbul olunması onun üçün ən böyük 
xoşbəxtlik idi. Müaviyə Məkkəyə anasını görməyə gələn 
zaman Peyğəmbərimizin hədislərindən, davranışlarından 
bir çoxunu anasına söyləyir, Hind isə sevinclə ona qulaq 
asır və içi iman nuru ilə aydınlanırdı. Oğlunun katib olaraq 
Rəsulullah tərəfindən qəbul edilməsi Hindin fikrincə 
oğlunun şərəf zirvəsinin ilk pilləsinə çatması demək idi. 
Hind hər halda böyük məqsədlərinin birinə çatmışdı. Ancaq 
indi qadın Müaviyəni gözləyərkən, onu görmək istəyərkən 
onun özündən çox Rəsulullahdan xəbər almaq, onun 
əxlaqından, davranışından xəbərdar olaraq öz mənəvi aləmini 
zənginləşdirmək istəyirdi.
Müaviyə ara sıra Məkkəyə ziyarətə gələr, anasını, 
atasını qohumlarını ziyarət edər, sonra isə dərhal Mədinəyə 
geri qayıdar və qulluğuna davam edərdi. O, özündən əvvəl 
müsəlmanlığa keçmiş olanların məlumatlarından faydalanırdı. 
Məkkədəki müsəlmanlar yeni öyrəndikləri bir xəbərə 
görə çox sevindilər və Rəsulullah–sallallahu aleyhi və səlləm- 
yanındakı möminlər ilə bərabər Məkkəyə həcc etmək üçün 
gəlirdi. Hind müsəlmanların Məkkəyə gələcəklərini eşidən 
kimi dərhal Rəsulullahla bərabər həcc ziyarətinə çıxmağı 
qərarlaşdırdı. Hindin ən mühüm məqsədi Rəsulullahın 
yanında olmaq, onun hərəkətlərini yaxından izləmək idi.
Məkkəli müsəlmanlar Rəsulullahı görmək üçün şəhərin 
çölünə çıxmış, onun gəlişini səbirsizliklə gözləyirdilər. 
Rəsulullahın yanında Müaviyə də gəlmişdi. Rəsulullah 
- 325 -
Məkkəyə daxil olanda ilk iş olaraq Ümrə etmişdi. Yol boyunca 
gətirilən təkbirlər, edilən dualar, dağları-dərələri doldurur, bu 
gözəl mənzərə insanın qəlbini iman nuru ilə aydınladırdı.
Müaviyə Ümrəsini bitirən kimi evlərinə gəldi, anasını 
qucaqladı, Müaviyənin üzü anasının gözlərindən axan 
yaşla islanmışdı. Hind oğlu Müaviyənin bu uzun səfərdən 
sonra dincəlməsini istəmirdi, ondan Rəsulullahdan nələr 
öyrəndiyini, onun davranışları haqqında danışmasını istəyirdi, 
Hind bu danışıqlardan heç zaman doymurdu.
Oğlu Müaviyə də Rəsulullahdan eşitdiklərini, gördük-
lərini bir-bir anasına söyləyir, Hind onu dinləyərkən keçirdiyi 
vaxt onun üçün ən xoşbəxt dəqiqələr idi. Hindi xoşbəxt edən 
bir digər amil isə bütün bunları onun oğlunun ağzından 
eşitməsi idi. Hind hansısa bir işi görmək üçün ayağa qalxanda 
tez zamanda onu bitirib geri qayıdır və Müaviyəyə də dərhal 
qaldığı yerdən davam etməsini söyləyirdi.
İndi Hindi maraqlandıran bir məsələ daha vardı; 
görəsən Rəsulullah onun oğlu Müaviyəni bəyənmişdimi? 
Onun haqqında nəsə söyləmişdi? Hind indi bunları öyrənmək 
istəyirdi, arada oğlundan soruşdu:
-Oğlum, Rəsulullah sənin haqqında bir şey buyurdumu?
Müaviyə əlində olmayan səbəbdən təbəssüm etdi və 
dedi ki:
-Bəli, anacan, buyurdu.
Hind dərhal dedi:
-Onda, Rəsulullahın sənin haqqında nə söylədiyini tez 
mənə söylə, qəlbimi rahatlat!
- 326 -
Müaviyə danışmağa başladı:
“Bir gün Rəsulullahın qapısını döydüm, O buyurdu ki:
-Qapıya baxın, görün kim gəlib?
İçəridən məndən soruşdular, mən isə cavab verdim ki:
-Mənəm, Müaviyə.
Rəsulullah mənim içəri keçməyimi söylədi. Mən də 
qulağımda qələmlə içəri daxil oldum. O, mənə dedi ki:
-Ey Müaviyə, qulağındakı qələm nədir? 
Mənsə cavab verdim ki:
-Bu, Allah və Rəsulu üçün hazırladığım bir qələmdir. 
Bundan sonra Rəsulullah dua etdi və buyurdu ki:
-Peyğəmbərinə etdiyin xidmətlərə görə Allah səni 
mükafatlandırsın. Allaha and verərək sənə söyləyim ki, səni 
katibliyimə ancaq Allahdan gələn vəhy ilə qəbul etdim. Onsuz 
da etdiyim böyük-kiçik, nə varsa hamısı Allahın vəhyi ilədir.”
Müaviyənin daha söyləyəcək sözləri vardı, ancaq Hind 
özünü cilovlaya bilməyərək oğlunu qucaqladı, onu öpdü və 
dedi:
-Aman Allah!.. Deməli, Rəsulullah səni Allahdan gələn 
bir vəhylə katibliyinə qəbul etdi! Ey Müaviyə, Allahın sənə 
olan bu böyük lütfü xeyirli olsun! Ey Müaviyənin anası, sən 
necə də xoşbəxtsən!
Hind daha yeni məlumatlar eşitmək istəyirdi, Müaviyəyə 
söylədi:
- 327 -
-Bəs sonra nə oldu? Sonrasını de.
Müaviyə dedi:
“Rəsulullah daha sonra mənə dedi ki:
-Əgər Allah sənə bir köynək geyindirsə, özünü necə hiss 
edərsən?
Hind sevindiyindən az qala uçacaqdı:
-Allah oğlum Müaviyəni dövlət adamı edəcək! Allahım, 
sən necə də böyüksən! 
Müaviyə təmkinlə gülümsəyərək sözlərinə davam etdi:
“Rəsulullah onları mənə söyləyərkən, bacım Ümmü 
Həbibə də orada oturmuşdu, dedi ki:
-Ya Rəsulullah, Allah ona köynək geyindirəcək?
Rəsulullah cavab verdi:
-Bəli, ancaq çox qarmaqarışıq, bulanıq işlərdən sonra...”
Hind əlini ürəyinin üstünə qoydu, içinə bir qorxu 
düşmüşdü: “Görəsən, oğlum fitnələr ilə rastlaşacaq?” ancaq 
bunu deyərkən Hindin dodaqları tərpənmirdi.
Hind səbirsizlənərək dedi:
-Dayanma, sonra nə baş verdiyini söylə.
Müaviyə danışmağa davam etdi:
“Rəsulullah bunu söyləyəndən sonra, Ümmü Həbibə 
Rəsulullahın yanına qaçaraq gəldi və dedi ki:
-Ya Rəsulallah, nə olar, onun üçün Allaha dua edin. 
- 328 -
-Rəsulullah dua etdimi?
-Bəli, o, belə dua etdi: Ey Rəbbim, onu hidayət yoluna 
çatdır, üzü üstə düşməkdən qoru, dünya və axirətini bağışla. 
Hindin qəlbi rahatlamışdı. Sanki o, indi Rəsulullahın 
arxasında durmuşdu, onun duasını təkrar eləməyə başladı: 
“Ey Rəbbim, onu hidayət yoluna çatdır, üzü üstə düşməkdən 
qoru, dünya və axirətini bağışla. Allahım! Peyğəmbərinin 
oğlum haqqındakı duasını qəbul elə.”
Hind bir az düşündükdən sonra özünə gəldi və 
Müaviyəyə dedi:
-Rəsulullah sənin üçün başqa dua etdimi?
Müaviyə dedi ki:
-Bəli, belə dua etdi: Ey Rəbbim, Müaviyəyə hesab-kitabı 
öyrət, onu əzabından qoru.
Hind çətin dəqiqələr keçirirdi, bir tərəfə çəkilib, 
Rəsulullahın bu duasının daşıdığı dərin mənaları düşünməyə 
başladı. O, bir ara Rəsulullahın onların evi üçün etdiyi bərəkət 
duasını xatırladı. Rəsulullah bu duanı etdikdən sonra evlərinə 
böyük bir bərəkət, bolluq gəlmişdi, qoyunlarının verdiyi süd, 
balalarının sayı-hesabı yoxuydu.
Əgər Rəsulullah bir ev üçün dua edirdisə, o ev, heç 
şübhəsiz, xoşbəxt evlərdən biri olurdu. Hind belə bir evə sahib 
olduğu üçün necə də bəxtəvər idi!..
- 329 -
Həcc
Bütün ev əhalisi Rəsulullahla bərabər həccə getməyə hazırlanırdılar. Hind, həyat yoldaşı Əbu Süfyan, 
oğulları Müaviyə, Əbu Süfyanın digər iki xanımı və uşaqları 
Rəsulullahı Minadan Ərafata kimi izləmək üçün yola çıxdılar.
Yol boyunca Allaha edilən dualar, zikrlər, təlbiyələr, 
təkbirlər, içərisində Rəsulullahın olduğu camaatın 
könüllərindən axıb gələn bu dualar səmalara yüksəlir, insanı 
başqa aləmlərə aparırdı. Bütün Ərəb yarımadası hələ belə bir 
mənzərəyə şahid olmamışdı. Yarımadanın dörd bir tərəfindən 
toplanıb gələn yüz mindən artıq insanın hamısı bir ağızdan 
təkbir gətirir, günahların bağışlanması üçün dualar edir, 
gözlərindən yaşlar axır, könüllər Allahın bağışlamasını ümid 
edərək çırpınırdı. 
Rəsulullah–sallallahu aleyhi və səlləm- Ərafatda böyük 
xütbəsini söylədi. Bu xütbəni Hind də dinləyirdi.
Rəsulullahdan eşitdikləri arasında onların qəlbinə ən 
çox toxunan bu sözləri olmuşdu:
“Bəlkə bu ildən sonra sizləri bir daha görməyəcəm.”
Görəsən, Rəsulullah dünyadan köçəcəyi xəbərini 
verirdi?
- 330 -
Hind bir az düşündükdən sonra Rəsulullah həyatda 
ikən onu İslama qovuşdurub tövbə nəsib etdiyinə görə 
səmimiyyətlə Allaha şükür etdi.
Ərafatda hər kəs öz işlədiyi günahları xatırlayırdı. Hind də 
öz işlədiyi ən böyük günahını xatırladı: Həmzənin ciyərlərini... 
İndi Hindin gözləri qarşısında Həmzənin ciyərlərini 
çeynəyərkən ağzından axan qanlar canlandı. O, yerin dibinə 
girmək istəyirdi. Hind dərin bir məyusluqla Allahdan bu 
günahının bağışlanmasını dilədi, gözlərindən axan yaşlar yeri 
isladırdı. Hindin itən ümidlərini Allahın kitabında göndərdiyi 
ayələrdən biri yenidən diriltdi: “Allah özünə ortaq 
qoşulmasını heç zaman bağışlamaz. Bundan başqa, 
digər günahlardan istədiyini bağışlayar.”
“Ey Rəbbim, məni də bağışlamaq istədiyin qullarından 
eylə!”
Bir dəfə Rəsulullah buyurmuşdu ki:
“Bir insanın müsəlman olması müsəlman olmadan 
öncəki günahların hamısını silər.”
Hind bu sözləri Rəsulullahın Xalid və Amr ibn-Asın 
müsəlman olduqları əsnada söylədiyini eşitmişdi. 
Hindi indi ürəyində etdiyi günahlarının böyüklüyünə 
görə böyük bir kədər və xəcalət çəkirdi. Allahın sonsuz 
mərhəmətinə ümid edirdi. Və beləcə hər kəs Ərafatdan endi, 
Hind də hamı ilə bərabər aşağı düşdü, durmadan Allaha tövbə 
edib göz yaşları tökürdü. 
Minadakı günləri də çox yaxşı keçmişdi, çünki orada 
Rəsulullah vardı. Daha sonra Hind bir an Rəsulullahın 
- 331 -
Mədinəyə dönəcəyini və özünün yenidən Məkkəyə qayıtmaq 
məcburiyyətində qalacağını düşündü, ürəyi ürpərdi, 
gözlərindən yenidən yaşlar axmağa başladı.
Oğlu Müaviyə də Rəsulullahla bərabər Mədinəyə geri 
qayıdacaqdı, bu, Hindin qəlbindəki kədəri bir az da olsa 
azaldırdı. Ancaq, Rəsulullah hər mömin kimi, Hindi də 
yalnız buraxmırdı, ona Allahdan qorxmağı, nəsil, nəcabət 
ilə öyünməməyi, özünü aldatmaq yerinə İslamı yaxşı və 
dərindən başa düşməyi, Allahın göstərdiyi istiqamətdə doğru 
yolda irəliləməyi nəsihət edirdi.
Müaviyə anasıyla vidalaşarkən anası ona Allah yolunda 
yaxşıca mübarizə aparmağı, müşriklər arasında olarkən necə 
vuruşurdusa, indi möminlər üçün ondan daha artıq Allah 
düşmənlərinə qarşı vuruşmağı vəsiyyət edirdi. 
Anasının bu sözləri Müaviyənin qəlbinin dərinliklərinə 
kimi işləmişdi, anası vəsiyyətini bitirəndən sonra Müaviyə 
anasının başından öpdü, ona vəda edib mühacir qardaşları ilə 
bərabər Mədinəyə yola düşdü. 
Hind də həyat yoldaşı Əbu Süfyanla bərabər Məkkədəki 
evlərinə qayıtdı. 
Rəsulullah -sallallahu aleyhi və səlləm-: “Fəthdən sonra 
hicrət yoxdur.” buyurduğu üçün Əbu Süfyan Mədinəyə hicrət 
etməyi düşünməmişdi. Daha sonra Əbu Süfyan Rəsulullahın 
bu hədisinin davamını xatırladı: “Ancaq cihad və niyyət 
vardır.”
Əbu Süfyan Mədinədən elə də uzaq deyildi, o daima 
Mədinədən gələcək xəbərləri gözləyər, hər kəsdən yeni bir 
- 332 -
xəbər soruşar, Rəsulullahın yeni buyurduğu hökmləri öyrənər, 
oğulları Müaviyə ilə Yezid və qızı Ümmü Həbibə haqqında da 
xəbərlər alardı.
Onlar çox xoşbəxt idilər. Görəsən, Allahın Rəsulullah 
ilə qohum olmaq şərəfini onlara nəsib etməsini necə ödəyə 
bilərdilər? Əbu Süfyan Rəsulullahın evində olanda, özünü 
bir mənada cənnətdə hiss edirdi, qızı Ümmü Həbibənin 
Rəsulullahın nikahında olması onun üçün necə də böyük bir 
şərəf idi! Halbuki illər əvvəl Əbu Süfyan buna görə necə də 
məyus olardı, ancaq Allah hər quluna etdiyi kimi, onun üçün 
də xeyir murad etmişdi. Ancaq insanların çoxu Allahın onlara 
nə qədər mərhəmət etdiyinin fərqində deyillər. 
Ondan başqa, oğulları Müaviyənin də Rəsulullahın 
qulluğunda durması onlar üçün böyük bir nemət idi! Oğulları 
Müaviyə Rəsulullahın məscidində gündə beş dəfə namaz 
qılanda, Rəsulullahın arxasında durub namazını qılardı və 
bundan əlavə Müaviyə daima Rəsulullahın yanında hazır 
duraraq ondan əmr gözləyirdi. Onun yazdıqları isə bu 
dünyada çox az insana nəsib olan bir xidmət idi, Müaviyə 
Allahın göndərdiyi ayələri yazırdı...
Əbu Süfyan ilə Hind səhər-axşam Allahın bu nemətləri 
haqqında düşünürdülər. Allaha hər addımbaşı şükür və 
minnətlərini ərz edir, ibadətləri ilə məşğul olurdular. 
- 333 -
İslama dönüklük
Bu səhər Məkkə acı bir xəbərlə oyandı. Rəsulullah–sallallahu aleyhi və səlləm- dünyadan köçmüş, 
Rəbbinə qovuşmuşdu. Peyğəmbərimizin vəfatı xəbəri 
yayılmağa başlayarkən ətrafdan İslama dönük çıxanların da 
xəbərləri yayılırdı, hərə bir şey söyləyirdi. 
Hind vəziyyəti öyrənmək üçün çölə çıxdı. Həyat yoldaşı 
Əbu Süfyan ilə oğlu Yezid də Məkkədə deyildilər. İşin bir 
digər pis tərəfi isə Məkkənin fəthindən sonra müsəlman olan 
bəzi məkkəlilərin İslam dinindən çıxmaları idi. İndi Məkkənin 
ağlı başındakı müsəlmanları bir araya toplaşaraq bu fitnənin 
yayılmasının qarşısını almağa çalışmalı idilər.
Bu fitnənin ortaya çıxmasının gətirdiyi sarsıntı Hində 
peyğəmbərimizin vəfat acısını demək olar ki, unutdurmuşdu. 
Məkkənin fəthindən sonra Peyğəmbərimiz ilə qarşılaşmamaq 
üçün qaçan, oğulları tərəfindən tutulub gətiriləndən sonra 
müsəlman olan, ancaq İslam dinini səmimi və şüurlu surətdə 
qəbul edən, eyni zamanda yüksək şəxsiyyətə sahib olan Süheyl 
ibn Amr dindən dönənləri toplayaraq onlara xitab etdi. Allaha 
həmd və səna etdikdən sonra Rəsulullahın vəfatından sözünə 
başlayaraq dedi ki:
“Dindən dönənlərin dönüşü İslama heç bir zərər 
yetirməyəcəyi kimi, İslamın güc və qüvvətini daha da 
- 334 -
artıracaqdır! Bizə çətinlik törədənlərin boynunu vuracağıq! 
İslam dininə ən son girənlər olmağınız yetmirmiş kimi indi də 
İslamı ilk tərk edənlərdən olacaqsınız?”
Rəsulullahın haqqında “Üstün bir təfəkkürə və şərəfə 
malikdir” deyə təriflədiyi Süheyl ibn Amr Qureyşin ən təsirli 
xitab söyləyənlərindən, natiqlərindən idi, onun bu xitabını 
dinləyənlər dinlərindən dönmək fikrindən əl çəkdilər. 
Hind daha sonra evinə qayıtdı, hələ ki, bu fitnə 
dayanmışdı, Hind indi müsəlmanların halı haqqında 
düşünürdü. Görəsən, Əbdimənaf oğulları indi harada idilər? 
Rəsulullahın vəfatı bütün müsəlmanlarda olduğu kimi, 
Hindin qəlbində də böyük bir boşluq açmışdı. Yerləri, göyləri 
bir-birinə bağlayan, Rəbbindən vəhy alan uca Peyğəmbərin 
dünyaya vəda etməsinin ardınca dindən dönmə hərəkatlarının 
başlanması müsəlmanlar arasında böyük bir sarsıntıya səbəb 
olmuşdu. Rəsulullahın olmadığı yerdə hər kəs səhv edə 
bilərdi, doğru da edə bilərdi, çünki mövcud vəziyyət insanlar 
arasındakı münaqişəni körükləmək üçün əlverişli idi.
Hind uzun- uzadı bu məsələ haqqında düşündü, bir 
çıxış yolu tapa bilmədi, ürəyi sıxıldı və narahat oldu . Daha 
sonra bir müddət əvvəl müsəlmanların bir araya gələrək Əbu 
Bəkri xəlifə seçdiklərini eşitdi. Bu fikir onun ağlına yatmadı. 
“Görəsən, bütün ərəblər Teym oğullarından bir adama itaət 
edəcəkdi?” deyə təəccübləndi. Əbdumənaf oğulları duran 
yerdə necə olurdu ki, Əbu Bəkr xəlifə seçilirdi? Düşündü, 
ancaq buna məntiqli bir səbəb tapa bilmədi.
- 335 -
Daha sonra Əbu Bəkrin xidmətlərini və İslama ilk 
gündən bəri etdiyi çalışmalarını xatırladı, təəccübü azalaraq 
“Onda mənə görə, heç bir problem yoxdu” dedi.
Zaman yenə də keçməz olmuşdu, belə bir fitnə anında 
Əbu Süfyanın Məkkədə olmaması Hindin həqiqi mənada 
yalnız qalması dərdini, kədərini artırmışdı, o, dərdini 
bölüşməyə bir adam tapa bilmirdi. Belə düşünərkən Əbu 
Süfyan geri qayıtdı.
Hind Əbu Süfyanı olduqca səmimi qarşıladı, ondan 
son baş verən xəbərlər haqqında soruşdu. Əbu Süfyan 
Peyğəmbərimiz vəfat edərkən Mədinədə idi, o, Hində 
Rəsulullah axırıncı dəfə xəstələnərkən insanlara namazı Əbu 
Bəkrin qıldırdığını söylədi. Əbu Süfyan dedi:
-Rəsulullahın vəfatı zamanı möminlər özlərini 
itirmişdilər. 
Daha sonra sözlərinə davam edərək, bunu da söylədi ki, 
əgər Əbu Bəkr müsəlmanları bir araya toplamasaydı, onların 
yaşadığı acıların üzərinə yeniləri də əlavə olacaqdı və vəziyyəti 
belə şərh etdi:
“Ey Hind, qulaq as! Peyğəmbərimiz vəfat edərkən 
hər kəs özünü itirdi. Bu əsnada Əbu Bəkr hamını bir araya 
toplayıb dedi ki:
-Kim ki, Muhammədə sitayiş edirdisə bilsin ki, 
Muhamməd vəfat edib. Kim də, Allaha sitayiş edir, yenə bilsin 
ki, Allah daima diridir, heç zaman ölməz!
Daha sonra Allahın bu ayəsini oxudu: “Muhamməd 
ancaq bir peyğəmbərdir. Ondan əvvəl də peyğəmbərlər 
- 336 -
gəlib-getmişlər. Əgər o, ölsə və ya öldürülsə, siz gerimi 
dönəcəksiniz? (Dininizdən dönəcək və ya döyüşdən 
qaçacaqsınız?) Halbuki geri dönən şəxs Allaha heç bir 
zərər yetirməz. Lakin Allah şükür edənlərə mükafat 
verər!”
Əbu Süfyan daha sonra mühacirlər ilə Ənsar arasında 
çıxan xəlifə seçimi mövzusundakı ixtilaflar məsələsini söylədi. 
Bundan sonra insanların necə Əbu Bəkr Siddiqə beyət 
etdiklərini Hində anlatdı. Hind bütün bu anladılanlardan 
sonra suallarına cavab tapsa da, yenə də bir məsələdə öz 
narahatlığını aradan qaldırmaq üçün Əbu Süfyandan soruşdu:
-Bəs niyə Əbdimənaf oğulları durarkən Əbu Bəkri 
seçdilər? İndi Əbu Süfyan kimi bir insan Teym oğullarından 
birinə itaət edib onun əmrindən çıxmayacaq? 
Əbu Süfyan Hində cavab verdi:
-Ey Hind, hər şey heç də sən düşünən kimi deyil! Əbu 
Bəkr Teym oğullarından biri olmaqdan daha çox Rəsulullahın 
ən yaxın dostudur. İslama dəvət hamı ilə bərabər bizə də eyni 
vaxtda çatdı, ancaq onlar İslamı bizdən öncə qəbul etdilər. Biz 
arxada qaldıq, onlar hər kəsi keçib birinci müsəlmanlardan 
oldular, biz hər mövzuda onlardan geridə qaldıq. 
Hind soruşdu:
-Yaxşı, ey Əbu Süfyan, bəs oğullarımız Yezid və 
Müaviyənin onların yanındakı vəziyyətləri necədir?
Əbu Süfyan cavab verdi:
- 337 -
-Cihad qapısı qiyamətə kimi açıqdır, onlar da çalışsalar, 
dindəki sədaqətlərini Allah qatında isbat edərlər, ancaq 
bunun üçün əmək sərf etmələri lazımdır. 
Hind dindən çıxanların, yəni mürtədlərin vəziyyəti 
haqqında soruşdu:
-Bəs yaxşı, Təmim, Bənu Hənifə və Bənu Əsəd arasında 
olan mürtədlər? Onların vəziyyəti nə olacaq? 
Əbu Süfyan söylədi:
-Onlara qarşı Xalid ibn Vəlid, İkrimə ibn Əbu Cəhl və 
digər başçılar orduları ilə birlikdə hücuma getdilər. Onlar 
Allahın onlara vəd etdiyi zəfərə, ya da şəhadətə nail olmaq 
uğrunda çalışırlar. 
Hind dedi:
-Mən sənin oğullarının da bu şərəfli cihaddan nəsiblərini 
almaqlarını istəyirəm.
Əbu Süfyan dedi:
-Bu Allah üçün çox asandır. Allahın həmin şərəfi mənə 
də nəsib etməsini diləyirəm. Necə ki, zamanında Rəsulullaha 
qarşı mübarizə aparmışdım, indi o zamankı günahlarımı 
yuması üçün Allahın Rəsulunun düşmənlərinə qarşı mübarizə 
aparmağımı nəsib etməsini istəyirəm. 
Hind dedi:
-Vallahi buna mənim səndən daha çox ehtiyacım var. 
Mən də istəyirəm ki, Allah mənə müsəlman kişilər arasında 
cihada qatılmaq nəsib etsin. Zamanında müsəlmanlığa qarşı 
mübarizə apardıqlarımın günahlarının bağışlanması üçün 
- 338 -
Allahdan bunu çox istəyirəm. Nə qədər insanı Allah yolundan 
azdırdım. İndi Allaha insanları çağırmaqla bu etdiyim səhvləri 
düzəltmək istəyirəm. 
Əbu Süfyan Hində dedi:
-Ey Hind, bir insan müsəlmanlığa girdiyi zaman 
girmədən əvvəlki günahlarının hamısı silinir. Mən belə 
düşünürəm ki, Əbu Bəkr mürtədlər, yəni İslamdan dönənlər 
ilə mübarizə aparmaqla kifayətlənməyəcək. 
Hind soruşdu:
-Sən onun Şam və ya İraqı fəth etmək hazırlığında 
olduğunu düşünürsən?
Əbu Süfyan cavab verdi:
-Bu haqda ən kiçik şübhəm belə yoxdur, Əbu Bəkr bunu 
mütləq edəcəkdir.
Hind dedi:
-Mən də umid edirəm ki, Allah bizə fəth nəsib edər və 
ya bir iş çıxarar, kafirlər etdiklərinə, içlərində saxladıqları 
əməllərinə görə peşman olarlar.
Əbu Süfyan Hində dedi:
-Qardaşın Əbu Huzeyfənin şəhid olmasını eşitmisənmi? 
Hind bunu eşidən anda gözlərindən yaşlar axmağa 
başladı, o, hələ indiyə kimi bu xəbər haqqında heç nə 
eşitməmişdi. Əbu Huzeyfə ibn Utbə Yəmamədə peyğəmbər 
olduğunu iddia edən yalançı Müseyləməyə qarşı aparılan 
müharibədə şəhid olmuşdu. Hind bundan sonra dedi:
- 339 -
-Allah mənim dişləri əyri, gözləri çəp qardaşıma bolca 
rəhmət eləsin. Bu günə kimi qardaşım Əbu Huzeyfə Bədrdə 
Rəsulullahın yanında atama qarşı mübarizə apardığına görə ən 
çox sevmədiyim insanlardan biri idi. Ancaq Allah mənə iman 
nəsib etdikdən, imanı daddırdıqdan sonra ən çox sevdiyim 
insan oldu. Allahdan istəyirəm ki, oğlum Müaviyə dayısının 
yerini boş qoymasın, o da dayısı kimi böyük mücahidlərdən 
olsun. Başında tacı, mücahidləri İslamı yaymağa göndərən bir 
hökmdar olsun. 
Əbu Süfyan Hindlə söhbətləşdikdən sonra təbəssümlə 
ayağa qalxdı. Gedərkən Hində söz atıb dedi ki:
-Heç mənim oğlum Yezid üçün dua etmirsən. Ancaq öz 
oğlun Müaviyə üçün dua edirsən...
Hind gülümsəyərək başını yellədi:
-Yezid üçün də edirəm. Yezidə də dua edirəm. 
- 340 -
Cihad
Məkkə Rəsulullahın xəlifəsinin göndərdiyi cihad el-çi sinin çağırışı ilə silkələndi: Rumlara qarşı cihad 
açılmışdı.
Əbu Süfyan sevinərək evə gəlmişdi, Hind bildi ki, burada 
nə isə var, ondan soruşdu:
-Sənin kimi birisi hər zaman xoş xəbər gətirər, indi də 
yəqin ki, xoş xəbərlə gəlmisən. 
Əbu Süfyan sevinərək, cavab verdi: Gətirdiyim xəbər 
budur:
-Artıq cihad qapısı açılıb, mən də ora gedirəm. 
Hind dedi:
-Onda mən də səninlə ora gələcəyəm. Həm də sənin 
arxanda duracağam. 
Əbu Süfyan söylədi:
-Bu məsələdə qərarlısan? Məndən olsa müharibəyə 
getmə.
Hind fikrində qərarlı idi:
-Uhuda qədər Rəsulullaha qarşı müharibəyə get-
miş dim, indi Allah yolunda müharibəyə getməyəcəyəm? 
- 341 -
Müsəlmanlarla bərabər müharibəyə qatılmaq şərəfindən 
özümü niyə məhrum edim?
Əbu Süfyan Hində dedi:
-Ey Hind, artıq qocalmısan, yaşın çoxdur.
Hind onun üzünə ciddi bir gülümsəməylə baxdıqdan 
sonra dərhal cavab verdi:
-Əgər belədirsə, onda niyə Qureyşin ağsaqqalı (yəni 
Əbu Süfyan) ora qatılıb özünü yorur? Gedib uzanıb dincəlsin 
də! Onun da yaşı artıq çox irəliləyib. 
Daha sonra sözünü dəyişdirib yenidən soruşdu:
-Bəs Qureyşin digər yaşlıları nə edirlər?
Əbu Süfyan cavab verdi:
-Onlar da Allahın onlara vəd etdiyinə nail olmaq üçün 
cihada qatılırlar.
Hind dedi:
-Əgər belədirsə, onda mən hamıdan əvvəl çıxıb Uhuda 
topladığım yoldaşlarımı başıma toplayaraq Şama aparmaq 
üçün gələcəyəm. Əlbəttə, onların da bir köməyi dəyər, 
yaralıların yaralarını bağlayarlar, şəhidlərin dəfninə kömək 
edərlər. Allah yolunda cihada da təşviq edərlər!
Hind dərhal hazırlandı, Uhuda götürdüyü insanların 
hamısını bir-bir ətrafına yığıb nə edəcəklərini söylədi, hamı 
hazır olduqda onlarla birgə Mədinəyə yola düşdü. Hind 
həyatının ən gözəl səfərlərindən birinə qatılırdı. Mücahidlərlə 
bərabər Allah yolunda cihada gedirdi. Bundan illər əvvəl belə 
bir səfərə Rəsulullah və onun yaxın qohumlarından intiqam 
- 342 -
almaq üçün çıxmışdı. Bu düşüncələri xatırladıqca o, məyus 
olurdu. Mədinədən Şama yola düşərkən yolları Uhuddan da 
keçirdi. Hind oraya çatanda göz yaşlarını heç kim görməsin 
deyə əli ilə gözünü bağladı, ancaq göz yaşları əllərinin 
arasından axıb tökülürdü. O zamanlar Hind müşrik və Allaha 
düşmən bir qadın idi. İndi isə Allah onu İslama qovuşdurduğu 
üçün Hind çoxlu şükür, həmd edirdi. 
Digər tərəfdən, Mədinəyə digər müsəlman şəhər-
lərindən də mücahidlər gəlirdi. Yəməndən, Taifdən və digər 
qəbilələrdən çoxlu sayda karvanlar gəlir və böyük İslam 
Ordusunun tərkibinə qatılırdı. Məkkəlilər Məkkədən gələn 
əsgərlər üçün Mədinənin bir tərəfində ordugah qurmuşdular. 
Rəsulullahın xəlifəsi Əbu Bəkr Siddiq onlarla bir-bir görüşür, 
onları Allahın düşmənlərinə qarşı müharibəyə təşviq edirdi. 
Əbu Bəkr öz iti zəkası ilə bilirdi ki, ordu komandirlərini 
diqqətli seçmək lazımdır. O, diqqətlə rəhbərlər təyin edir və 
onlara müvafiq vəzifələr verirdi. Əbu Bəkr - radıyallahu anh- 
üç bölük ayırdı: Bəni Ümeyyədən Xalid ibn Səid ibn Asa bir 
bölüyü, Bəni Kindədən Şurahbil ibn Həsənəyə digər bölüyü, 
Bəni Səhmdən Amr ibn-Asa bir digər bölüyün idarəsini 
tapşırdı. Hər bir bölüyün rəhbərinə isə onun hər əmrinə itaət 
edəcək insanlar verdi. 
Qureyşlilər Xalid ibn Səidin bölüyü altında toplanıb 
yola düşdülər. Hind də Xalidin bölüyündə mübarizə aparmaq 
istəyirdi. Xalid onun çox yaxın qohumu, onun əmisi oğlu 
idi. Həmçinin özü ilə həyat yoldaşı Əbu Süfyanın nəsilləri 
Əbdişəmsdə birləşirdi. Hind, Əbu Süfyan, Yezid və Müaviyə 
onun bayrağı altında toplandılar. 
- 343 -
Xalid ibn Səid ordugahını müvəqqəti olaraq Mədinənin 
Cüruf bölgəsində qurdu. Onlar yola çıxmaq üçün xəlifənin 
əmrini gözləyəcəkdilər. Xalid ibn Səid haqqında çıxan dedi-
qodular Hindi narahat edirdi. Ömər ibn-Xattab Xalid ibn 
Səidi daima tənqid edir və onun haqqında söyləyirdi ki: “O, 
özünü tərifləməyi sevən biridir. Əsgərlər arasında o, istişarə 
eləmədən özbaşına qərarlar alır və sonda isə hamı onun 
dediyini yerinə yetirir.”
Bu fikir get-gedə yayılmağa başladı və insanlar 
arasında müzakirə mövzusuna səbəb oldu. Əbu Bəkr Siddiq 
-radıyallahu anh- qərar verərək, Devs qəbiləsindən Əbu 
Ərvanı göndərərək Xalid ibn Səidin yerinə onun keçib bayrağı 
təhvil almasını əmr etdi. Xalid ibn Səid bir müsəlmana xas 
olan şərəf və nəcabəti ilə müsəlmanlığın ona qazandırdığı 
izzətlə bayrağı ona uzadaraq dedi:
-And olsun ki, sizin məni bu vəzifəyə təyin etməyiniz 
məni sevindirməmişdi, bu vəzifədən çıxartmanız da məni 
kədərləndirməyəcək.
Vəziyyət belə olsa da, Əbu Süfyan və Hind bu vəziyyətə 
görə çox məyus oldular, xüsusən də Hindin içi çox daralmışdı.
Görəsən, indi bölüyü kimə verəcəkdilər?
Hind dərin düşüncələrə daldığı zaman Əbu Süfyan 
sevinərək gəldiyi üçün Hind ondan soruşdu:
-Xeyir ola, nə olub?
Əbu Süfyan cavab verdi:
-Xəlifə bayrağı oğlum Yezidə verdi.
- 344 -
Hind sanki əvvəlki məyusluğunu unutmuş, indi uşaqlar 
kimi sevinməyə başlamışdı:
-Ey Əbu Süfyan, nəsibimiz mübarək olsun! - dedi.
Əbu Süfyan daha bir müjdə verdi:
-Bax, oğlun Müaviyə qardaşı Yezidin yan tərəfində daha 
bir bayraq tutur. 
Hind sevincindən az qala uçacaqdı:
-Deməli, axır ki, oğlumun böyük bir iş görmək vaxtı gəlib 
çatmışdır.
Əbu Süfyan Hindlə zarafat etmədən dayana bilməzdi, 
ona dedi ki:
-Ey Hind, ancaq oğlum Yeziddən sonra gəlir...
Hindin cavabı gecikmədi:
-Unutmamalısan ki, Rəsulullah –sallallahu aleyhi və 
səlləm- oğlum Müaviyəyə demişdi: “Ey Müaviyə, əlinə hökm 
etmə keçən zaman (və ya hökmdar olduğun zaman) işi başa 
düşməyə, onun ruhunu anlamağa çalış!” Amma sənin oğlun 
Yezid haqqında belə bir söz demədi. Məsələ ilə bağlı rəqiblər 
artan zaman sən oğlumun fərasətini görəcəksən... Daha sonra 
Hind mövzunu dəyişərək soruşdu:
-Bəs bu üç ordu başçısı hansı tərəfdən yola çıxacaqlar?
Əbu Süfyan cavab verdi:
-Bilmirəm. Bildiyim yeganə məsələ Yezidin Şama doğru 
gedəcəyidir.
- 345 -
Axşam düşən vaxt Müaviyə anasını görməyə gəldi, 
anası onu bağrına basdı, onun cihadını təbrik etdi. Daha 
sonra oğluna yaxşı və pis vaxtda da böyüklərinin əmrindən 
çıxmamağı tövsiyə etdi. Müaviyənin sevincdən üzü parlayırdı. 
Hind səhər açılanda öz hazırlıqlarını qurtardı, Məkkədən 
onunla gələn qadın yoldaşlarıyla birgə orduda yerini aldı, 
onlar indi yola düşəcəkdilər. Daha sonra dəvəsinin üstündəki 
kəcavəsindən gözünə bir mənzərə sataşdı, gördüyü hal onun 
bədəninin titrəməyinə səbəb oldu. Rəsulullahın Xəlifəsi Əbu 
Bəkr Siddiq –radıyallahu anh- yola ayaqyalın davam edirdi, 
halbuki oğlu Yezid miniyin üstündə idi, Hind buna çox 
əsəbiləşdi. Tədbir görməsi üçün yoldaşı Əbu Süfyanın yanına 
gedəcəyi anda Hind Yezidlə Əbu Bəkrin danışmasını eşitdi:
Yezid deyirdi:
-Ey Əbu Bəkr! Ya sən bu miniyə minəcəksən, ya da mən 
bundan düşəcəyəm.
Əbu Bəkr cavab verdi:
-Nə mən miniyə minəcəyəm, nə də sən ondan dü-
şəcəksən. Çünki, mən atdığım hər addımın mükafatını 
Allahdan gözləyirəm.
Belə vəziyyətdə Yezidin Əbu Bəkrə itaət etməkdən 
başqa edəcəyi heç nə qalmırdı.
Hind gözlərini ayırmadan Rəsulullahın xəlifəsini 
izləyirdi. Əbu Bəkr çox yorulmuşdu! Hind vicdanı ilə 
hesablaşdı: qarşısında ürpərərək seyr etdiyi mənzərə Teym 
oğullardan birinin deyil, Rəsulullahın ən yaxın dostu Əbu 
Bəkrin yaşadığı mənzərə idi. Odur ki, artıq bundan sonra 
- 346 -
Hindin xəlifə seçiminə aid tərəddüdləri kökündən silinmişdi. 
Əbu Bəkr onun gözündə daha da hörmətə qalxmışdı. Bu 
arada özünün dəyərdən düşdüyünü hiss edirdi, Hind yenidən 
daha bir düşüncəyə daldı.
Yezidlə xəlifənin yenidən danışmağa başlaması Hindi 
fikirlərindən yayındırdı. Yezid deyirdi:
-Ey Rəsulullahın xəlifəsi, bəlkə, sən geri dönəsən?
Əbu Bəkr cavab verdi:
-Ayaqlarımı bir saat daha Allah yolunda toza bulasam, 
nə olar?
Hindin eşitdikləri onun iliklərinə qədər təsir et-
mişdi. Bəzən Hindin gözləri oğlu Müaviyənin əlində 
bayraqla getməyinə sataşır, bu zaman qəlbi iftixarla dolur, 
müsəlmanlığa ilk girdiyi dəqiqələrin sevincini yenidən yaşayır 
və Rəsulullahın ona söylədiyi sözləri xatırlayırdı. 
Bəli, indi onun istədikləri yerinə yetirdi. Oğlu Müaviyə 
əlində bayraq tutur, digər oğlu Yezid də ordu rəhbərliyi 
edirdi. Əbu Süfyan isə adi bir nəfər kimi onların arxasınca yola 
davam edirdi.
Bu ailənin İslama girməsi onların şərəf və izzətini 
artırmışdı. Halbuki əgər onlar İslama girməsəydilər, o zaman 
bu şərəfə nail ola bilməzdilər.
Əbu Bəkr Siddiqin ordu rəhbəri Yezidə etdiyi tənbehlərə 
onlar da diqqətlə qulaq asırdılar:
-Ey Yezid, əgər mənim əmrimə itaət etsən, o vaxt, hər 
zaman xoşluqla anılacaqsan. Sənin mənim sözümə dəyər 
verdiyini bildiyim üçün səni bu vəzifəyə qoymuşam. Bu 
- 347 -
səbəbdən səni ailə üzvlərin içindən seçdim. Diqqətli ol! Bu 
işi edib-etməzdən diqqətlə düşün. Əgər doğru qərarlar versən 
və hərəkət etsən sənin mükafatını artıracağam.Əgər səhvlərini 
görsəm, səni vəzifədən alacağam. 
Bu sözləri sanki Hində də deyirdilər. Bu arada bir 
gurultunun qopması Hindin Əbu Bəkrin sözlərini eşitməsinə 
mane oldu, onun ürəyi çox sıxıldı. Ancaq digər tərəfdən ordu 
irəliləməyə davam edirdi, amma bir az keçəndən sonra ordu 
dayandı, Hind ordunun dayanma səbəbini başa düşmək 
üçün başını çölə çıxartdı. Daha sonra Hind gördü ki, bütün 
mücahidlər sanki başlarında quş oturmuşcasına diqqətlə 
Həzrət Əbu Bəkr Siddiqin əmrlərini dinləyirdilər:
-Sizlərə daima Allahdan qorxmağı, Ona itaət etməyinizi 
tövsiyə edirəm. Tərslik etməyin, zülm etməyin, heç kəsin 
haqqını haqsız yerə əlindən almayın, qorxaq olmayın, heç bir 
kilsəni uçurtmayın, xurma ağaclarını kəsməyin, əkin yerlərini 
yandırmayın, heyvanları dağlamayın, meyvə ağaclarını 
kəsməyin, qocaları öldürməyin. Getdiyiniz yerlərdə əgər 
kimsə öz dini ibadətinə davam etmək istəyirsə, onlara 
toxunmayın, onları öz hallarına buraxın. 
Rəsulullahın xəlifəsi bunları dedikdən sonra ordu ilə 
vidalaşaraq Mədinəyə döndü, arxasından baxan gözlərdən 
yaşlar axırdı. Hində də bu sözlər çox təsir etmişdi, onun da 
gözlərindən yaşlar axmağa başlamışdı. 
Əbu Bəkr Siddiq içi rahatlamış olaraq Mədinəyə qa-
yıdarkən, İslam ordusu da qəlblərindəki böyük ümidlərlə 
Allahın dinini bacardıqları qədər yaymaq üçün Şama doğru 
yola davam edirdilər. 
- 348 -
Xalidin gəlişi
Gələn xəbərlərə görə Xalid ibn Vəlid İraqdan Şamdakı müsəlmanlara kömək üçün gəlmişdi. 
Güclü mübarizələr gedirdi, Xalid ibn Vəlidin gəldiyini 
eşidəndə Hindin ürəyi rahatladı, çünki Xalidin müharibə 
təcrübəsinin yaxşı olduğunu bilirdi.
Rumlar müsəlmanlara qarşı çoxlu sayda, böyük ordular 
çıxarmışdılar. Hind həyat yoldaşı Əbu Süfyandan və ya oğlu 
Müaviyədən rumların sayı haqqında məlumat almaq istədi, 
ancaq məlumatı ondan belə gizlədirdilər. Sadəcə onu bilirdilər 
ki, Georq b. Tozranın rəhbərliyi altında on mindən artıq əsgər 
var idi və onların qarşısına Yezid çıxacaqdı.
Hind dönüb önünə baxdı, bütün üfüq xəttini rum 
orduları əhatə etmişdi, sonra müsəlman əsgərlərinin sayına 
baxdı, bir neçə min qədər idilər, Hind həyat yoldaşı Əbu 
Süfyanı çağırıb dedi:
-Ey Əbu Süfyan, sən təcrübəli bir qocasan, bu qədər 
ordunun qarşısında, on minlərlə insanın qarşısında, bir neçə 
minlik əsgər tab gətirə bilərmi? 
Əbu Süfyan Hində məlumat verib dedi:
-Hər iki qoşunun rəhbərləri bir-birləri arasında məktub, 
elçi mübadiləsi elədilər, indi aralarında bir yığıncaq keçirməyi 
qərara aldılar, buna görə də onlar Yərmukda görüşməyə 
- 349 -
sözləşiblər. Digər tərəfdən, xəlifədən gələn məktubda da bu 
əmr edilir: “Hamınız bir araya gəlib tək bir orduya dönün. 
Müşriklərin hücumuna müsəlmanların hücumuyla qarşılıq 
verin. Siz Allahın ordularısınız. Allah dininə yardım edənə 
qələbə qazandıracaq, kafirləri isə məğlub edəcək. Sizin sayınız 
azdır deyə məğlub olacağınızı zənn etməyin. Onların sayı 
on min də olsa, müharibə zamanı əlavə on min nəfərədək 
köməklərinə qoşun gəlsə də, siz günah etmədiyiniz müddətcə 
məğlub olacağınızı düşünməyin! Ona görə də günahlardan 
çəkinin! Yərmukda bir-birinizi dəstəkləmək üçün bir yığıncaq 
keçirin, hər biriniz yanındakı qardaşına qarşı sədaqət 
göstərsin.”
Əbu Süfyan xəlifənin məktubunu Hində söyləyərkən 
Hind yerində donub qalmışdı. Bu fikirlər Hindin 
düşündükləri ilə heç uyğun deyildi. Xəlifə məktubunda 
zəfərin və qalibiyyətin səbəbini açıqlayır və məsələyə Allahın 
hansı tərəfdən yanaşdığını onlara başa salmağa çalışırdı. 
Əgər ordu Allaha itaət edirsə, o təqdirdə heç zaman məğlub 
olmayacaqdı. Bu iman indi Hindin qəlbinin dərinliyinə qədər 
yerləşmişdi. 
Məktubdakı bir cümlə Hində daha çox təsir etmişdi: 
“Əgər günahlardan çəkinməsəniz, saylarınız on mindən artıq 
da olsa, yenə məğlub olarsınız.”
Əbu Bəkr Siddiqin Allaha belə möhkəm inamla 
bağlı olması Hindi heyran buraxmışdı, bu o deməkdir ki, 
müsəlmanların günahları onlar üçün düşmənlərindən daha 
böyük düşməndir.
- 350 -
Ordu hazırlığını tamamlayıb Yərmuka getdi, burada 
müsəlman orduları birləşərək sayları otuz minə çatdı. Rum 
ordusunun sayı isə iki yüz mindən artıq idi. 
İndi müharibə başlayanda döyüş meydanında 
Hind canla-başla çalışıb Allahın dininə kömək edəcəkdi. 
Müharibəyə Hindin qızı Cüveyriyə bint Əbu Süfyan və onun 
həyat yoldaşı da qatılmışdı. 
Hindin oğlu Müaviyə əlində bayraqlarla hazır gözləyir, 
ortaya çıxan mənzərə iman sahibi bir insana çox təsir edirdi. 
Hind çadırında oturub gələn əmri gözləyirdi. Ordu 
başçılarının hamısı Yezidin çadırına toplandılar, Hind gedib 
çadırda onların danışıqlarına qulaq asdı, bu sırada Yezidin 
çadırının içindən Əbu Süfyan çıxıb, gəldi. Hind ondan 
vəziyyətin nə yerdə olduğunu soruşdu. Əbu Süfyan ordu 
başçılarının, yəni Amr ibn-As, Əbu Ubeydə, Şurahbil, Yezid 
və Xalidin bir toplantı etdikdən sonra qərar olaraq düşmənə 
casus göndərib, onların vəziyyəti haqqında məlumat almağı 
qərarlaşdırdıqlarını söylədi. 
Ancaq Əbu Süfyan çox əsəbiləşmişdi:
-Daha dünənki uşaqlar bir çadırda toplanıb necə 
müharibə edəcəklərini, düşmənini necə tələyə salacaqlarını 
müzakirə etsinlər, amma mənim kimi birindən heç məsləhət 
almasınlar! Bu necə də uşaq sayağı hərəkətdir! - deyə 
gileyləndi. 
Daha sonra çadırın içindən səs kəsildi. 
Əbu Süfyanın dediklərini çadırdakı ordu rəhbərləri 
eşitmişdilər, ancaq ilk anda özlərini eşitmiş kimi aparmadılar. 
- 351 -
Bilindiyi kimi ordu rəhbərlərindən biri də Yezid idi, ancaq 
digər rəhbərlər də demək olar ki, onunla həmyaşıd idilər. 
Halbuki bu gənclər bir neçə dəfə müharibədə iştirak etsələr 
belə daha böyük müharibə təcrübəsinə sahib olan yaşlıların, 
ağsaqqalların məsləhətlərinə ehtiyacları var idi. Məsələn, 
onlar arasında Amr ibn-As və Xalid ibn Vəlid əvvəllər Əbu 
Süfyandan soruşmadan heç bir qərar verməzdilər.
İçlərində Əbu Süfyanı ən yaxşı tanıyan Amr ibn-As belə 
bir təklif etdi:
-İndi gəlin bir də, aramızda olan ən yaşlı, təcrübəli 
ordu başçısının, Əbu Süfyanın da fikirlərinə nəzər salaq. Nə 
deyirsiniz? 
Ordu başçıları da onunla razılaşaraq Əbu Süfyanın 
fikrini də nəzərdən keçirməyi qərara aldılar.
Hind buna görə hər kəsdən çox qürur duyurdu, çünki 
Əbu Süfyan illərdən bəri böyük bir müharibə təcrübəsi 
qazanmışdı. Belə bir anda onun fikirləri niyə də nəzərə 
alınmasın və təcrübələrindən niyə istifadə edilməsin? Hind 
ordu rəhbərlərinin ortaq qərara gəlmələrini gözləyənə qədər 
qızı Cüveyriyəyə xəbər göndərib onu yanına çağırtdırdı, bir 
müddət sonra oğlu Müaviyə də onun yanına gəldi. Onun 
hər tərəfi toz-torpaq olmuşdu, alnı tərləmişdi. Bacısı və anası 
vəziyyətin nə yerdə olmasını öyrənmək istədiklərinə görə 
ondan soruşdular, Müaviyə də cavab verdi:
-Atam Əbu Süfyan onlara dedi ki: “Ordugahı buraya 
qurmağınızın sizə heç bir faydası olmayacaq. Çünki, əgər 
ordugahı buraya qursanız, Fələstin və İordaniya tərəfdən 
Rumlara gələcək kömək Mədinədən sizə kömək gəlmədən 
- 352 -
əvvəl sizi məhv edə bilər. Ona görə də ordugahınızı buradan 
yığışdırılıb arxanızı etibarlı yerə söykəyin! Özünüzün də, sizə 
gələn köməyin də təhlükəsizliyini təmin edin!”
Cüveyriyə təəccüblənərək soruşdu:
-Bəs ordu rəhbərləri buna nə dedilər?
Müaviyə cavab verdi:
-Dərhal atamın fikrini qəbul etdilər, səhər vaxtı atamın 
göstərdiyi yerdə ordugahı quracaqlar. 
Hind oğlu Müaviyədən soruşdu:
-Oğlum, atan onlara bundan başqa məsləhət verdimi?
Müaviyə cavab verdi:
-Bəli, anacan, onlara Xalid ibn Vəlidi özləri üçün 
ordunun baş komandiri seçmələrini və ordunun iki qolu 
arasında Xalidin olmasını təklif etdi.
Hind dedi:
-Bəs buna nə dedilər? 
Müaviyə anasının sualını cavablandırdı:
-Bu təklifi də çox bəyəndilər və dərhal qəbul etdilər, 
daha sonra atam onlara dedi ki: “Səhər vaxtı ordumuz böyük 
əks səda ilə düşmən tərəfdə müharibə ruhunu oyadar. Əgər 
hücuma başlasalar, o zaman tək süvarilərimiz düşmənin bütün 
qüvvələrini məhv etmək üçün kifayət edər, əgər süvarilər bəs 
etməsə o zaman oxçularımız da oxlarıyla düşməni ox atəşinə 
tutarlar. 
Cüveyriyə Müaviyədən soruşdu:
- 353 -
-Bəs onlar atamın bu fikrinə nə dedilər?
Müaviyə cavab verdi:
-Onun bu təklifini də tərəddüdsüz qəbul etdilər. Məgər 
Qureyşin babası bir söz deyəcək və bunu kimsə rədd edəcək?
Hind bu anda oğlu Müaviyəyə şəfqətlə baxaraq dedi:
-Oğlum, atanın müharibə təcrübəsi kimi, sənin təcrübən 
də artsın, sən də onun kimi qəhrəman ol. Cəmiyyəti idarə 
etməkdə çətinlik çəkməyəcək şəkildə yetiş, xüsusilə də 
ərəblərin şərəfini hər şeydən üstün tut, yüksəlt.
Müaviyə dedi:
-Anacan, sənin dediyin kimi, sənin mənim olmağımı 
arzuladığın kimi olmağa çalışacağam. Sən mənə baxanda hər 
zaman razı qalacaqsan. 
Cüveyriyə ayağa qalxıb qardaşını qucaqladı, vidalaşdılar. 
Müaviyə Yərmuka gedəcək orduya qatılmaq üzrə onların 
yanından ayrıldı. 
- 354 -
Yərmuk
Digər ordu rəhbərlərinin sözü ilə Xalid ibn Vəlid İslam ordusuna baş komandir seçilmişdi. İndiyə 
kimi ərəblərin görməyi bir şəkildə ordu düzəltdi və onları 
otuz altı hissəyə bölüb hər bölüyün başına da bir rəhbər 
təyin etdi, Hər bölükdə min nəfər idi. Ordunun sol cinahında 
Yezid ibn Əbu Süfyan, mərkəz və əsas nahiyədə Əbu Ubeydə 
ibn Cərrah, sol cinahda isə Amr ibn-As var idi. Qadınlara isə 
ordunun arxasında dayanmaları əmr olunmuşdu. 
Hindin gözü fərəhlə işıldayırdı, onlara durmaları 
tapşırılan yerdən ordu quşbaxışı görünürdü, ora bir təpənin 
üzəri idi. Ordunun rəhbərləri əsgərlərinin yanına gəlir, 
onların səbirli olmalarını tövsiyə edir, onların qəhrəmanlıq 
duyğularını qabartmağa çalışırdılar.
Qarşıdan həyat yoldaşı Əbu Süfyanın gur, qalın səsi 
eşidildi, hər kəs, bütün ordu dönüb ona qulaq asırdı:
“Ey müsəlman əsgərlər! Siz ərəblər, indi ərəblərin 
olmayan torpaqlardasınız. Siz əmirəl-möminindən, müsəl-
manların köməklərindən və qohumlarınızdan uzaqdasınız 
ki, indi qarşınızda böyük bir düşmən var və onlar sizə qarşı 
kinlə doludurlar. Çünki siz onların məmləkətinə daxil olub 
onları narahat etmiş və onları qadınlarından ayırmısınız. 
Sizə and verib söyləyim ki, onların əlindən qurtulmaq 
- 355 -
üçün Allahın rizasını qazanaraq düşmənlə sidq ürəklə 
mübarizə aparsanız, qalib gələ bilərsiniz. Heç alışmadığınız, 
sevmədiyiniz bu torpaqlarda səbirli olun, bilin ki, bu sıxıntılar 
sizin üçün zəruridir. Sizinlə möminlərin əmiri arasında böyük 
yollar, keçilməz dərələr var ki, səbir etməkdən başqa sizin 
çıxış yolunuz yoxdur. Allahın sizə vəd etdiyini xatırlayaraq 
ümidinizi itirməyin və güclü olun. Qılınclarınızla özünüzü 
qoruyun bir-birinizə dəstək olun, bundan daha qüvvətli qala 
tapa bilməzsiniz.”
Cüveyriyə olduğu yerdə atasına qulaq asırdı, bütün 
əsgərlər kimi o da nəfəsini tutub onun nəsihətlərini dinləyirdi. 
Cüveyriyə gördü ki, atası Əbu Süfyan qadınlara tərəf gəlir, 
anasına tərəf qışqırdı:
-Ana! Ana! Atam bu tərəfə gəlir...
Hind oradan başını çıxarıb baxdı, həyat yoldaşı Əbu 
Süfyan həqiqətən onlara tərəf gəlirdi, burada nəsə önəmli 
bir hadisə var idi. Görəsən, müharibədə qadınlara öhdəlik 
düşmüşdü? Bəlkə!
Əbu Süfyan lap yaxınlaşdıqda qadınlar onun nəsə 
söyləyəcəyini zənn edərək diqqətlə ona qulaq asdılar, ancaq 
Əbu Süfyan daha heç bir şey demədən arxasında olan 
əsgərlərin daş yığınları hazırladıqlarını gördülər. Əbu Süfyan 
qadınlara daş yığınlarını göstərərək dedi:
-Əgər müharibə vaxtı əsgərlərimizin döyüş mey-
danından qaçdığını görsəniz, bu daşları onların üstünə ataraq 
onları döyüş meydanına geri qaytarın! Sonra isə onlara deyin 
ki: “Bundan sonra kim İslamdan, namusu, qeyrəti sayılan, 
- 356 -
ailəsindən və qadınların belə qaçmadığı gündə düşməndən 
qaçarsa, ona lənət olsun! Allahdan qorxun, Allahdan!”
Əbu Süfyan qadınları tənbeh edərkən qarşıdan Xalid ibn 
Vəlidin gəldiyini gördü, bütün gözlər onun üzərinə cəmləşdi, 
qadınlar Əbu Süfyanı buraxaraq onun nə söyləyəcəyinə qulaq 
verdilər:
-Ey müsəlman qadınlar! Siz tərəfə döyüş mey danından 
qaçan kimi görsəniz, tərəddüd etmədən öldürün.
Daha sonra Xalid və Əbu Süfyan ikisi də ordu 
qərargahına qayıtdılar. Hind onların arxalarınca baxırdı. 
Qadınlar yoldaşlarını mətanətli olmağa təşviq edirdilər. 
Qadınlar ordunun arxa cinahında yer alaraq daima hərarətli 
və vəznli şeirlər söyləyərək əsgərləri müharibə ruhuna 
hazırlayırdılar, Hind isə anlamışdı ki, müharibə çox şiddətli 
keçəcəkdir. Yaxında ona da nə isə bir vəzifə veriləcəkdi. İlk 
əvvəl qadınlara müharibədən qaçanların necə öldürülməsi, 
onlara qarşı necə hərəkət edilməsi mövzusunda təlimat 
verdilər, bu arada müsəlman əsgərlər də təşviq etməkdən geri 
durmadı. Qureyşin babası Əbu Süfyan bir tərəfdən əsgərləri 
vahid mərkəzdə toplayır, onlara canla-başla xidmət edir, 
müharibə ilə bağlı təcrübələrini paylaşırdı. O öz növbəsində, 
Hind də olduğu tərəfdə yoldaşlarını öz ətrafına toplayır, 
onların yanından ayrılmamağa çalışırdı. Qadınlar Hindi özləri 
üçün şərəfli rəhbər olaraq qəbul etmişdilər. 
Rumlar müsəlmanlar üzərinə bütün güc və qüvvələrini 
toplayıb hücum etdilər və əsgərlərini hərəkətə gətirəcək nə 
varsa hər şeyi təmin etmişdilər, bununla bərabər kilsə rahibləri 
də yanlarında idi. Hamısı bir ağızdan danışdıqları zaman sanki 
- 357 -
göy guruldayırdı, öndə duran adamlar özlərini sanki ölümə 
atırdılar, bu qorxunc mənzərəni görən Hind və yoldaşları da 
ürəklərini tutdular, müsəlman ordusunun sağ cinahı demək 
olar ki, məhv ediləcəkdi.
Qadınlar müharibəni diqqətlə izləyirdilər, qan su yerinə 
axmağa başlamışdı, qısa zamanda müsəlman cəsədlərindən 
təpələr meydana gəlmiş və bu mənzərə qadınların ürəyini 
ağrıdırdı. “Hind” adını daşıyan aslan hər tərəfə hücum edirdi. 
Sağ cinahdan qaçış başladı. Artıq ölüm sağ cinahdan, sol 
cinahdan saysız insanı öz ağuşuna almışdı. 
Artıq sağ cinahın müqavimət göstərəcək taqəti qalmadı, 
onlar yavaş-yavaş mərkəzə doğru sığındılar. Rumların hücum 
etməsiylə qaçanların sayı artdı. 
Ey Hind, niyə dayanmısan? İndi artıq sənin vaxtın 
gəldi! Hind, sən heç dayana bilərsən? Hind qadın yoldaşlarını 
da özü ilə birlikdə toplayıb irəliyə atıldı. Qaçırdı? Əsla. Bu 
onun xarakterinə uyğun deyildi. Bəs niyə qaçmırdı? Rumlu 
əsgərlərin əzici hücumları qarşısında bir çox kişi müharibə 
meydanından qaçmışdı, ancaq Hind o zamankı cahiliyyət 
dövründəki qadın deyildi. Uhud döyüşündə o, meydandan 
qorxub qaçmışdı. O zaman Hindin Allaha imanı və etimadı 
yox idi, amma indi qaçmasına bir səbəb də yox idi. Əgər döyüş 
meydanında qalsa, cihada davam edəcək, əgər ölsə şəhid 
olacaqdı, bərabərindəki qadınlara da əmr verdi: Daha öncə 
önlərində hazır olan daş yığınlarını qadınlar qaçanların üstünə 
atmağa başladılar. Onlara Allaha verdikləri sözü xatırladır, 
bunun onlar üçün əbədiyyən üz qarası olacağını yüksək səslə 
söyləyirdilər. 
- 358 -
Hind öz vəzifəsini müvəffəqiyyətlə yerinə yetirirdi, 
çünki müharibədən qaçanları öldürmə əmri almışdı, ancaq 
qaçanların sayı artmağa davam edirdi, yığılan daşlar isə 
azalmışdı. Hind baxdı ki, yetəri qədər daş qalmayıb, o da 
tapdığı bir ağac budağıyla qarşısına gələni yerə sərirdi, 
qadınlar da bu işdə ona kömək edirdilər. 
Ancaq bu üsul da müəyyən yerə kimi nəticə verdi, 
qaçanlar arxalarını boş zənn edib qaçmışdılar, halbuki rumlu 
əsgərlər saylarını artırıb onları təqib edirdilər. Qaçanların 
başlarına dəyən daş və ağac zərbələri onları çaşdırır və digər 
tərəfdən qadınların: “Allahdan qorxun, Allahdan! Rumlardan 
görəcəyimizi sizlərdənmi görəcəkdik?” demələri ilə onların 
əksəriyyətinin ağlı başına gəlirdi. Bu arada Havlə binti Saləbə 
adlı qadının səsi eşidildi:
Təqvalı qadınları,
Rumlar kimi alçaq
Kimsələrə tərk edib
Qaçıb gedən alçaqlar!
Əgər sabah bizi axtarsanız 
Əsla tapa bilməyəcəksiniz!
Bir özünüzə gəlin!
Daş başınıza gəlməsin!
Başınız yarılmasın!
Bu qədərmi şərəfsizsiniz!
Heç namusunuz qalmayıb?
- 359 -
Daha sonra qadınlar bir çənbər formalaşdıraraq 
qaçanların qabağını tamamilə kəsdilər. Qaçanlarla qarşı-
qarşıya gələn zaman müsəlman qadınlar onlara Allahı xatırladır, 
beləcə, düşüncələrini dəyişir və onları özlərinə qaytarırdılar. 
Qaçan kişilər belə düşünürdülər ki, öz qadınlarının əlində 
ölməkdənsə rumların əlində ölmək daha şərəflidir. Çünki, 
əgər rumların əlində ölsələr şəhadətə, şəhidlik mərtəbəsinə 
çatacaqdılar. Qadınlar tərəfindən öldürüləcəkləri təqdirdə 
isə dindən çıxmış olacaqdılar. Nəticələri müqayisə etsələr, 
birinin sonu cənnət, digərinin sonu cəhənnəm idi.
Hindin göstərdiyi böyük səylər, eyni zamanda 
ətrafındakı qadınların da birgə toplanması sayəsində onlar 
qaçanları cəbhəyə geri döndürmüşlər, müsəlmanlar bundan 
sonra yenidən bir araya toplanmışdılar. İslam ordusunun 
yeni bir əzmlə rumların üzərinə yenidən hücum etməsi onları 
can evindən vurmuş, vəziyyətin birdən-birə tərsinə dönməsi 
nəticəsində rumlar nəinki müqavimət göstərməmiş, eyni 
zamanda arxaya qaçmağa başlamışdılar. 
Ancaq rumlardan heç biri onların üzərinə təkrar hücuma 
keçən müsəlman əsgərlərinin qadınların başçısı Hindin 
onları yenidən cəbhəyə geri qaytarması ilə bağlı olduğunu 
bilmirdilər!
- 360 -
Allahın köməyi
Afərin, ey Hind, bu gün vəzifəni çox yaxşı yerinə yetir-din. Müsəlman qadınlarla birlikdə müharibədən 
qaçanları yenidən cəbhəyə qaytardın.
Mübarizədən sonra yorulduqlarına görə, bir az istirahət 
etmək üçün dincəlməyə çəkilmişdilər. Müsəlmanlar rumların 
sağ cinahını məhv etmişdi, ancaq Hind müharibənin 
nəticəsini öyrənmədən uzun-uzadı istirahət edənlərdən 
deyildi. Xalid ibn Vəlid rumların həm sağ, həm də sol cinahına 
əzici hücumlar təşkil edir, böyük qələbələr qazanırdı. Gələn 
əmrlə müsəlmanlar rumların sağ cinahından mərkəzinə doğru 
hücuma keçdilər. Xalidin bu hücumları rumları çaşdırmış, indi 
onlar mübarizə meydanından qaçmağa başlamışdılar, ancaq 
qaçarkən onlar müsəlman qadınlarla qarşı qarşıya gəldilər. 
Artıq Hind, mübarizədən qaçan müsəlman kişilərlə yox, 
kafir rumlarla mübarizə aparırdı. Hind qadınları, rumların 
əlinə düşməmək üçün canla-başla mübarizə aparmağa çağırır, 
əlinə düşən fürsətdən istifadə edərək boş qalmış daş təpələrini 
yenidən doldurur və bu daşları indi rumlu əsgərlərin üstünə 
atırdı. Əgər bu daşlar çatmasa, indidən ağac budaqları və 
dəyənəklər də tədarük etmişdilər.
Əbu Süfyan isə oğlu Yezidin bayrağı altında mübarizəsini 
davam etdirirdi. Yezid daha cavan olduğundan bu cəhətdən 
- 361 -
mübarizə meydanına atılıb zəfərlər qazanır, atası Əbu Süfyan 
isə Qureyşin babası olduğundan mübarizəyə qatılmır və 
arxada əsgərləri ruhlandırırdı. 
Hind qızı Cüveyriyə və digər müsəlman qadınlarla 
bərabər dayanmadan mübarizəyə davam edir, rumlu 
əsgərlərin başına daş atırdı. 
Bu əsnada Hind qızı Cüveyriyəni yanına çağırdı. Hind 
qızına ən yaxın dostlarını ətrafına toplayaraq, silahlanaraq 
rumlu əsgərlərin üzərinə hücum etməsini əmr etdi. Qadınlar 
üzərinə hücum edən rumlu əsgərlər geri çəkilməli idilər. 
Cüveyriyə anasının dediyi kimi dərhal dostlarını ətrafına 
toplayaraq rumlara qarşı güclü bir qrup hazırladı və əllərinə 
aldıqları daşlarla, budaqlarla, dəyənəklərlə rumlara bir xeyli 
zərər yetirdilər, çaşan rumlu əsgərlər qurtuluşu qaçmaqda 
gördülər. 
Hind qızı Cüveyriyəni müharibə meydanına yolla yarkən 
heç tərəddüd etməmişdi, ürəyi rahat idi, çox keçmədi ki, 
rumlu kişilər qılınclarını müsəlman qadınlarının dəyənəkləri 
və budaqları qarşısında yerə qoydular və arxalarına baxmadan 
dönüb qaçdılar. 
Çünki, burada bir sirr var idi: “Allaha tam imanla, 
təvəkküllə edilən hərəkətin qarşısında dayanmaq mümkün 
deyil, onun meydana gətirdiyi qüvvət dağlardan da üstündür.”
Artıq müsəlman qadınlarının, kafir rumlu əsgərlərə əsir 
düşməsi təhlükəsi qalmamışdı, müsəlman əsgərlər bundan 
sonra daha çox ruhlanmış, kişilərin qılıncları, qadınların 
daşları və dəyənəkləri qarşısında rumlar məğlubiyyətlə 
üzləşmişdilər. 
- 362 -
Cüveyriyə öz öhdəliyinə düşən vəzifəni tamamladıqdan 
sonra geri qayıtdı, bir çox yerindən yaralanmışdı, onu anası 
Hind qarşıladı, Onu mətanətlə, qətiyyətlə qarşıladı. Ona 
“Qızım, balam...” demək ehtiyacı hiss etmədi, çünki onlar 
müharibədə idilər. Yaralanmaları çox təbii bir hadisə idi, 
həm də buna görə Allah qatında mükafatlarını alacaqdılar, 
ona görə də sızlanmanın, ağlamanın fayda və əhəmiyyətinin 
olmadığının fərqində idilər. Hind özünə xas bir qətiyyətlə 
yaralarını sarımağa başladı. Bu arada, həyat yoldaşı Əbu 
Süfyanın səsini eşitdi:
“Ey Allahın yardımı, yetiş! Bir az daha dayanın, ey 
möminlər! Dözün! Dözün!”
Müsəlman ordusunun igidləri böyük qəhrəmanlıq 
göstərirdilər. Məsələn, onların arasında Əbu Ubeydə, Kaka 
ibn Amr, Zübeyr ibn-Avvam, Tufeyl ibn Amr əd-Dəvsi, İkrimə 
ibn Əbu Cəhl, Dırar ibn-Əzvər, Səid ibn Zeyd kimi qəhrə-
man lar var idi. Eyni zamanda,Yezid ibn Əbu Süfyan tarixə 
qızıl hərflərlə yazılacaq bir dözüm göstərdi. Qəhrəmancasına 
mübarizə aparırdı, atası onun yanına gələndə ona belə dedi:
-Oğlum, daima Allahdan qorx, səbirli ol... Bu dərədə 
mübarizəyə qatılmayan heç bir müsəlman fərd yoxdu. Hələ 
sənin kimi müsəlmanların məsuliyyətini üzərinə götürən 
birinin işi daha çətindir, sizlər səbirli olmaqla, başqalarına 
öyüd-nəsihət verməklə mükəlləfsiniz. Ey oğlum, Allahdan 
qorx! Sən daha səbirli olmalısan ki, digərləri də sənə baxıb 
nümunə götürsünlər. Sən Allahın mükafatını daha çox 
istəməlisən ki, onlar da sənə baxıb istəsinlər. Sən eyni zamanda 
düşmənə qarşı elə mübarizə aparmalısan ki, səndəki cəsarəti 
- 363 -
görüb yoldaşların da düşmənə qarşı şücaətlə mübarizə 
aparsınlar!
Yezid dedi:
-İnşallah, sənin dediyin kimi etməyə çalışacam, atacan.
Bu arada Səid ibn Zeydin: “Canlarını Allaha satanlar, 
Allahı görməyə səbirsizlənənlər haradadır?” deyə kükrəməsi 
sanki göyün qapısını aralamışdı. Bu xəbərdən sonra 
yenidən çoşan müsəlman əsgərlər Allahın düşmənlərinə 
məğlubiyyətlərin ən acısını daddırırdılar. 
Qadınlar da öz öhdəliklərini unutmamışdılar. Öz 
yaralarını sarıdıqdan sonra yenidən cəbhəyə qayıtdılar, 
müharibə hələ də bütün şiddəti ilə davam edirdi. Müsəl-
manların sağ cinahında bir boşalma özünü göstərməyə 
başladı. Bu, Hindin gözündən heç yayınardımı? Hind 
dərhal qadın yoldaşlarına əmr verərək, öncə qaçanları daş 
yağmuruna tutmalarını, daşları bitdikdən sonra isə budaqlarla 
döymələrini əmr etdi.
Hindin idarə etdiyi dəstə ilə qaçanlar arasında amansız 
bir mübarizə başlamışdı, Hind və yoldaşları qaçanlara 
qışqırırdılar: “Sizin şərəfli müsəlmanlığınız harada qaldı? 
Analarınızın, həyat yoldaşlarınızın namusu, qeyrəti harada 
qaldı? Bunları buraxıb hara qaçırsınız?”
Sol cinaha Amr ibnü-As nəzarət edirdi, o, Hindin dəstəyi 
ilə əsgərləri geri döndərərək, yenidən vəziyyətə hakim oldu. 
Müsəlman adı daşıyan bir insanın rumların qarşısından 
qaçması bir utanc, müsəlman qadınların çənbərindən qaçmağa 
çalışması isə bir başqa cür xəcalət idi. Qadınlardan qaçmağı 
- 364 -
düşündüklərinə görə, belə bir vəziyyətlə qarşılaşdıqlarından 
müharibədən qaçan əsgərlər, az qala yerin dibinə girmək 
istəyirdilər, bu anda iki qadının səsi eşidildi:
“Halallığını buraxıb qaçan kişi rəzil olsun!”
“Qızını buraxıb qaçan ata yerin dibinə girsin!”
Bu sözlər Amr ibn-Asa çox təsir etmişdi, çünki yuxarıdakı 
iki cümlədən birini söyləyən onun həyat yoldaşı, digəri isə qızı 
idi. Artıq döyüş meydanından qaçmalar onun rəhbərlik etdiyi 
tərəfdən də başlamışdı. 
Bir tərəfdən belə bir səs eşidilirdi:
“Əgər bizi rumlardan qoruya bilmirsinizsə, bundan 
sonra bizim yoldaşımız deyilsiniz!”
Hind Uhudda söylədiyi qısa vəznli şeirini təkrar edir, 
dinləri, namusları, qeyrətləri, şərəfləri uğrunda heç bir 
fədakarlıqdan əl çəkməyəcəklərini söyləyir, xəcalət gətirəcək 
bir iş tutmayacaqlarını yüksək səslə qışqırırdı. Hind artıq 
yaşlandığından bəzən yorulur, özündə yorğunluq hiss edən-
də bir az dincəlir, ancaq sonra yenidən cəbhə meydanına 
qayıdırdı. 
Müsəlmanların bahadırı İkrimə ibn Əbu Cəhl bu gün 
çox böyük şücaət göstərmişdi! Düşmənə hücum edərkən 
onun gurlamasından dağlar silkələnir, onun qarşısında dağlar, 
daşlar əriyib yox olurdu:
-Mən kafir olanda Rəsulullahla hər yerdə mübarizə 
aparırdım. Ey rumlar, indi məgər sizdən qorxub qaçacağam! 
Kim düşməni öldürmək istəyirsə, mənimlə gəlsin! deyə 
qışqırırdı. 
- 365 -
Düşməni öldürmək üçün dörd yüz bahadır irəli atıldı. 
Onlar bir daha dünyaya və həyata dönməyi düşünməyərək 
mübarizə aparırdılar: Kubabə ibn Üsamənin əlində üç ox 
qırılmışdı, daha sonra yenə həmin əlində iki qılınc da qırıldı. 
Hər qılınc, ox qırılanda deyirdi ki: Kim qılıncını və ya oxunu 
mənə təslim etsə, özünü Allah dostlarının himayəsində bilsin! 
Eyni zamanda, həmin insan qaçmamağa da söz vermiş olur!”
İkrimə ibn Əbu Cəhlin arvadı Ümmü Hakim həyat 
yoldaşının müharibədə göstərdiyi böyük qəhrəmanlığı, 
əsgərlərin ona baxaraq cəsarətləndiyini gördükcə, sanki cənnət 
şərbəti içirdi. O, bir tərəfdən, əvvəllər özlərinin Rəsulullaha 
qarşı mübarizə apardıqlarını xatırlayır, utandığından başını 
yerə əyir, digər tərəfdən Allahın bu mübarizəni ondan kəffarə 
olaraq qəbul etməsini diləyirdi.
Kim deyərdi ki, müsəlmanlığın ən böyük və ən qatı 
düşməni Əbu Cəhlin oğlu İkrimə nə zamansa İslam uğrunda 
canla-başla mübarizə aparacaq? Kim illər əvvəl təsəvvür 
edə bilərdi ki, Rəsulullahın ən böyük düşməni Əbu Süfyan 
bütün ailəsini toplayaraq Allah yolunda cihada çıxacaqdı? 
Kim təsəvvür edərdi ki, başların, qolların, əllərin, biləklərin 
kəsildiyi, təkbir və dua səslərinin səmaya yüksəldiyi, qılınc 
səslərinin eşidildiyi müharibə meydanında bir-biriləri ilə 
onlar yarışacaqdılar?
Bu, İslamın qəlblərdə, könüllərdə, ruhlarda etdiyi 
inqilabın zəfəriydi. Artıq dəyər ölçüləri dəyişmiş, könüllər 
Allah və Rəsulunun göstəridiyi istiqamətə yönəlmişdi. İndi 
isə Səid ibn Zeyd ordunun mərkəzində, Əbu Ubeydə onun 
arxasında, Xalid ibn Vəlid ilə davamlı olaraq istişarə edərək 
müharibə planı hazırlayır və əsgərləri yönləndirirdi. 
- 366 -
Ordunun sağ və sol cinahları mərkəzə toplanandan 
sonra Əbu Ubeydə və Xalid dərhal Səid ibn Zeydin qabağa 
hücum etməsi əmrini verdilər. Müsəlman əsgərləri tək 
bir güc halında rumların üzərinə hücum edərkən rumlu 
əsgərlər dayana bilməyib məğlub oldular. Allah yardımını 
göndərmişdi. Müsəlman əsgərlər Xalid və Əbu Ubeydənin 
əmrləri ilə bir araya toplarlanandan sonra düşmən artıq 
dirənə bilməyib öz gücünü itirir, qaçmağa başlayırdı, digər 
tərəfdən, rumlu əsgərlərin başları, qolları havada uçuşurdu. 
Həmin müharibənin sonunda rumlar böyük bir məğlubiyyətə 
uğrayıb səksən min ölü buraxıb uzaqlaşmışdılar. Nə zamansa 
Rəsulullaha qarşı mübarizə aparanlar, bu gün Rəsulullah 
uğrunda mübarizə aparmışdılar, Allahın düşmənlərinə onlar 
ikiqat acı yaşatmışdılar. Bir tərəfdən onları məğlub etmiş, 
digər tərəfdən səksən min ölü verdirmişdilər. 
Dünən Peyğəmbərimizə düşmən olanlar, Onu yur-
dundan çıxaranlar: Əbu Süfyan, onun oğlu Yezid, Amr ibn-
As, İkrimə ibn Əbu Cəhl, Xalid ibn Vəlid; indi İslama ilk 
girənlərlə: Səid ibn Zeyd, Zübeyr ibn-Avvam, Əbu Ubeydə 
ibn Cərrah kimi müsəlmanlarla çiyin-çiyinə verərək Allah 
yolunda mübarizə aparırdılar. 
Onlar indi bir-birilərinə qarşı sadəcə sevgi və 
yardımlaşma duyğusu ilə dolu Allah yolunun mücahidləri 
idilər. Allahın onlara vəd etdiyi Şam xəzinələrinə bərabərcə 
nail olmuşdular. 
Qadınlar da kişilərdən fərqlənmirdilər, onlar da bir 
zaman Uhuda Allah Rəsuluna qarşı mübarizə aparmağa 
gəlmişdilər. İndi isə Allahın düşmənlərinə qarşı mübarizə 
aparmaq üçün Yərmuka qədər gəlmişdilər. Qadınlar 
- 367 -
müharibə meydanından qaçan ların qarşısında dağ kimi 
dikilərək kimisini öldürür, kimisini də mübarizə meydanına 
qaytarır, bundan sonra da kafirlərlə üz-üzə gəlib, Allah 
yolunda mübarizə aparırdılar, nəticədə Allah onlara zəfər bəxş 
etdi. Yərmuk müharibəsi İslam tarixinin dönüş nöqtələrindən 
birinə çevrildi. Rumların ilk dəfə bu qədər böyük bir ziyanla 
ilə geri çəkilməsi ilə birlikdə, müsəlmanlar üçün Bizansda, 
qərb torpaqlarında əsrlərlə sürəcək fəthlər dövrü başlamışdı.
Müharibə bitdikdən sonra müsəlman əsgərlər çadır larına 
geri qayıtdılar və Allahın onlara nəsib etdiyi bu böyük zəfərin 
şükrünü hiss edə-edə yaralarını sarımağa başladılar. Hind 
müharibədə, düşmənə hücum etməkdə böyük qəhrəmanlıq 
göstərən qızı Cüveyriyənin yaralarını daha yeni sarıb bitirmişdi 
ki, çadırın qapısında həyat yoldaşı Əbu Süfyan ilə qarşılaşdı: 
Onun digər gözünə də dərin bir ox girmişdi, yoldaşlarından 
biri gəlib oxu çıxara bildi. Əbu Süfyan gözlərindən birini 
Huneyndə, digər gözünü isə Yərmuk müharibəsində itirmiş 
oldu. Günlərin bir günü Rəsulullahın rəhbərliyi altında ilk 
dəfə oğulları Yezid və Müaviyə ilə birlikdə Allah yolunda 
müharibəyə çıxmışdılar, indi də bərabər idilər. Hətta bu 
səfər Əbu Süfyanın həyat yoldaşı Hind və qızı Cüveyriyə də 
müharibəyə qatılmış və İslamın yayılması uğrunda mübarizə 
aparırdılar. İndi Hind Rəsulullahın ona söylədiklərini 
xatırlayıb, qəlbi sevinclə dolub daşırdı. 
Zübeyr ibn-Avvamın da gözünə ox girmişdi. Bu, 
onun düşmənlə mübarizəyə ikinci dəfə qatılması əsnasında 
olmuşdu. Yərmuk müharibəsində Zübeyr də ən böyük 
fədakarlıqlar göstərənlərdən biri idi. Müharibə meydanında, 
ara qarışanda qaçanlara qarşı Hindin və onun yoldaşlarının 
- 368 -
etdikləri Zübeyrin gözündən yayınmamışdı. Zübeyr həmin 
qadınların Uhudda müsəlman qılınclarının qorxusundan 
necə qaçdıqlarını xatırladı. Ancaq indi onlar xalis müsəlmanlar 
idilər və özləri qaçmadıqları kimi, qaçanların da aradan 
çıxmasına fürsət vermirdilər. 
Yərmukda Hind həyat yoldaşı Əbu Süfyanın 
müharibənin çətin dəqiqəsində kənara çəkilib, özündə güc 
toplamaq istədiyini görən zaman, atının alnına vuraraq 
demişdi:
-Ey Harb oğlu, haraya gedirsən? Bir az daha çalış ki, öz 
zamanında Rəsulullaha qarşı insanları müharibəyə səsləyirdin, 
indi kafirlərə qarşı mübarizə aparmağın o zaman etdiklərinin 
kəffarəsi olsun!
Zübeyr deyir ki:
“Hindin həyat yoldaşı Əbu Süfyana belə dediyini 
eşitdiyim zaman Uhudda Rəsulullahın hüzurunda olduğumuz 
bir anı xatırladım. Əbu Süfyan Hinddən bu sözləri eşidəndə 
yenidən atını müharibə meydanına doğru sürdü, yanındakı 
müsəlmanlar da onunla bərabər döyüş meydanına geri 
qayıtdılar, sonra müharibə qızışdı. Qadınların qaçanların 
başına daş və budaqları atdıqlarını gördüm. Qadınlar müharibə 
meydanından qaçanların qarşısını budaqlarla kəsdikdən 
sonra, qadınların bir digər dəstəsi əllərindəki dəyənəklərlə 
qaçanları öldürürdülər. Bundan sonra da Hind deyirdi ki: 
“Bax, bu, Allahın müsəlmanlara vəd etdiyi köməyidir!”
- 369 -
Şəksiz itaət
Şam bölgəsinin fəthi davam edirdi. Yezid ibn Əbu Süfyan Dəməşq əmiri təyin olunmuşdu, qardaşı 
Müaviyə də eyni zamanda Şamda idi. Əbu Süfyan və həyat 
yoldaşı Hind ürəyi rahat bir şəkildə Mədinəyə geri qayıtdılar. 
Əbu Süfyanın düşüncəsi daha çox Yezidlə, Hindin düşüncəsi 
daha çox oğlu Müaviyəylə məşğul idi. Hind oğlunda gördüyü 
yüksək keyfiyyətləri heç kimdə görmür, onun tezliklə 
dövlətdə aparıcı rollardan birinə gəlməsini görmək üçün 
səbirsizlənirdi. Hind Müaviyədə uşaq yaşlarından etibarən 
yüksək məziyyətlər gördüyünə görə onu istiqamətləndirirdi. 
Müaviyənin yüksək şəxsi keyfiyyətləri anası Hindi 
ümidləndirir, indi ana-oğul, ikisi də eyni amala yetişmək üçün 
irəliləyirdilər. 
Əbu Süfyan və Hind Şamdan qayıdarkən Mədinədən 
gələn süvarilərlə qarşılaşmışdılar. Onlardan Rəsulullahın 
xəlifəsi Əbu Bəkr Siddiqin vəfat etdiyini, yerinə Həzrət 
Ömərin xəlifə olduğunu və Müaviyəni Fələstin şəhərlərindən 
olan Qeysəriyyəni fəth etmək üçün çağırdığını öyrəndilər. 
Həzrət Ömər Müaviyəyə yazdığı əmirnaməsində belə deyirdi:
“Məsələyə gəlincə: İndi isə səni Qeysəriyyəyə təyin 
edirəm, oraya get, onlara qarşı Allahın köməyini istə, qüdrət 
və qüvvətin Allahdan olduğunu və ondan başqasından 
mədət umulmadığını çox xatırla, bunları bilərək işə giriş. 
- 370 -
Allah bizim Rəbbimiz, tək dayanağımız, yeganə ümidimiz 
və tək dostumuzdur. O, necə də gözəl Mövla, necə də gözəl 
köməkçidir.”
Hind oğluna belə bir vəzifə tapşırıldığını öyrəndikdən 
sonra ürəyinin yarısı oğluyla bərabər Şamda qalmışdı. Şamdan 
gələn hər kəsdən xəbər-ətər soruşar və oğlunun vəziyyətini 
öyrənməyə çalışardı. Hind Ömərin haqqa riayət etməyindəki 
qərarlılığının necə sərt olduğunu bildiyi üçün Müaviyənin hər 
hansı xətasının onun irəliləməsinə bir anda son verəcəyini 
asanlıqla başa düşürdü. Ömərin heç bir əmrinə qarşı ən kiçik 
belə səhlənkarlıq göstərməməsi üçün onun yanında olmağı, 
ona tez-tez tövsiyə verməyi, ona xəbərdarlıq etməyi, Hind 
necə çox istəyirdi. Birdən Hind oğlu Müaviyənin yüksək 
məziyyətlərini, qabiliyyətlərini xatırladı, bundan sonra 
ürəyi rahatlatdı. Bəzən də Hind: “Birdən oğlum öhdəliyinə 
düşənləri yerinə yetirə bilməzsə?” deyə bir düşüncəyə 
qapılırdı, bu zaman çox pis olurdu. Məhz bu səbəbdən, hər 
gələndən Qeysəriyyənin uğurla fəth edilməsinə dair bir xəbər 
eşitmək istəyirdi. Belə bir xəbər Mədinəyə çatanda ağızdan 
ağıza deyil, Rəsulullahın minbərindən elan edilərək hər kəsə 
eşitdirilirdi. Bütün möminlərə Allahın bir İslam ölkəsi daha 
nəsib etdiyini müjdələyərlər, beləcə hamı birlikdə Allaha 
şükür edərdilər. İndi Hind bu böyük müjdəni qəlbində hiss 
edən analardan biri idi. 
Çünki hər saat səbirsizliklə gözlədiyi xəbər nəhayət ki, 
gəlmiş və gənc əmir Müaviyənin Qeysəriyyəni fəth etməsi 
müsəlmanlara qürurla elan edilmişdi. Hind gələn xəbəri 
böyük bir sevinclə dinləyirdi:
- 371 -
“Müsəlmanlarla müşriklər bir-birilərinə qarşı amansız 
hücumlar təşkil etdilər, bir nəticə əldə edə bilmədilər, sonda 
iki tərəf də bir-biriləriylə elə çarpışdılar ki, göz-gözü görmür, 
yer yerindən oynayırdı, süvari birlikləri bir-bir məğlub 
olmağa başlamışdılar. Çünki hər iki tərəf ölümünə mübarizə 
aparırdı. Əgər Müaviyənin qoçaqlığı, igidliyi olmasaydı və 
ordunu zamanında toplaya bilməsəydi, müsəlmanlar üçün 
böyük məğlubiyyət yaşanacaqdı. Ancaq müsəlmanların 
düşmən qarşısında bir az daha səbir etmələrinə görə Allah 
İslam torpaqlarında bir günəşin daha çıxmasına fürsət verdi. 
Bundan sonra düşmənlər öncə sarsıldılar, sonra geri çəkildilər, 
daha sonra isə qaçmağa başladılar, ancaq müsəlman qılıncları 
onları doğramağa davam edirdi. Müşriklər ölülərin cəsədini 
görərkən daha da əhvalları pozulur, müsəlmanlara isə Allah 
iradə, güc və əzm vermişdi. İslam əsgərləri qarşısında heç 
kim dayana bilmirdi, bu vəziyyətdə düşmənlər qurtuluşu ya 
qaçmaqda, ya da ölümdə görürdülər. Qısa zamanda müşrik 
ölülərinin sayı artmış, müharibə bitəndə səksən mindən 
çox ölü verdikləri məlum olmuşdu. Geridə qalan iyirmi min 
müşrik isə qaçaraq canlarını qurtarmışdılar. Qeysəriyyənin 
fatehi, gənc əmir xəlifəyə beşdəbir qəniməti ilə bərabər fəth 
müjdəsini də yolladı.”
Hind bu xəbəri eşitdikdən sonra Allah üçün şükür 
səcdəsi etdi. Hindin göz yaşları yeri isladırdı. Oğlunun ilk belə 
böyük uğuruna görə Allaha sonsuz şükür edirdi: Çünki Allah 
onu xəcalətli eləməmişdi. 
İndi isə Hind istəyirdi ki, biri gəlib ona Müaviyə 
haqqında, onun sevgili oğlundan bəhs etsin, o da oturub 
onlara qulaq assın. Çünki gələn xəbərlərə görə Müaviyə Sayda 
- 372 -
və Cübeyl şəhərlərinin fəthində qardaşı Yezid ilə bərabər 
böyük xidmətlər həyata keçirmişdi. Hind bütün bunları 
düşünərkən, zarafat etmədən dayana bilməyən yoldaşı Əbu 
Süfyan gələrək dedi ki:
-Ey Hind, gördünmü, hər zaman sənə dediyim kimi, 
oğlun mənim oğlumdan sonra gəlir. Sənin oğlun hər zaman 
mənim oğlumun arxasınca gedir...
Hind heç bir sözü cavabsız qoymadığından buna da 
cavab verdi:
-Ərəb atları bir dayansın, ondan sonra sən mənim 
oğlumun da, sənin oğlunun da harada olduğunu görəcəksən!
Hind İslama etdikləri böyük xidmətlərinə və cihaddakı 
ciddiyyətləri və ixlaslarına görə Yezidi də oğlu Müaviyə 
qədər sevər, onunla da maraqlanardı. Sadəcə Hind və həyat 
yoldaşı Əbu Süfyan hər zaman bu mövzu açılanda, bir-
birilərinin sözünə cavab qaytarar, beləcə, ikisi bir-biri ilə yaxşı 
vaxt keçirərdilər. Ələxüsus da Əbu Süfyan Hindin daima 
Müaviyəni tərifləməsinə dözə bilməzdi!
Yenə günlərin birində, Əbu Süfyan evinin həyətində 
oturmuşdu. İki gözünü də itirən Qureyşin piri-fanisi olan Əbu 
Süfyan xəlifə tərəfindən göndərilən elçilərin səsini eşitdikdə 
önəmli bir xəbər gətirdiklərini düşünərək onların ona tərəf 
yaxınlaşmasını söylədi, onlardan soruşdu:
-Bir xəbər gətirmisiniz?
Xəlifənin elçisi cavab verdi:
- Əmirəl-möminin Ömər sizə oğlunuz Yezidin 
başsağlığını bildirir. 
- 373 -
Bu anda Əbu Süfyanın gözlərindən yaş axmağa başladı, 
göz yaşını silərək özünü mətanətli göstərdi. 
Xəbər çatanda Hind evin həyətinə baxan pəncərəsindən 
ətrafa baxırdı, acı xəbəri o da orada dərhal öyrənmişdi, Yezidin 
ölümünü eşidən kimi ayaqları titrədi və dayana bilməyib 
yerə çökdü. Bir təhər ayağa qalxdı. Daha sonra aşağı düşüb, 
Əbu Süfyana baş sağlığı verdi, Hind həqiqətən də Yezidi də 
Müaviyə qədər sevirdi, bir anda onun ölüm xəbərini alması 
ona çox pis təsir etmişdi. 
Gedib yatağında uzandı, Yezidin ölümünə səbəb olan 
taun xəstəliyinə tutularkən keçirdiyi əzabları, qardaşının ona 
yatağı başında duyduğu kədəri uzun-uzun düşündü, ürəyi 
onun ölümünün acısından yanırdı. 
Əbu Süfyan məscidə getdi. Müsəlman qardaşları ona oğlu 
Yezidin ölümü ilə bağlı təskinlik verməyə çalışırdılar. Yezidin 
gənc yaşına baxmayaraq, o, bir sıra uğurlar qazandığına görə, 
müsəlmanlar arasında sevilirdi, onun gənc yaşda tauna görə 
vəfat etməsi onları kədərləndirirdi. Möminlərin Əmiri Ömər 
–radıyallahu anh- Əbu Süfyana ilk başsağlığı verənlərdən biri 
idi.
Başsağlıqları bitəndən sonra bir müddət məsciddə 
sükunət oldu, Əbu Süfyan bu arada düşünməyə başladı. Bir 
müddət sonra xəlifə Ömərə dedi ki:
-Ey möminlərin əmiri! Yezidin yerinə kimi təyin etdin?
Ömər –radıyallahu anh- təbəssümlə cavab verdi:
-Qardaşı Müaviyəni.
Əbu Süfyan bundan çox məmnun olmuşdu və dedi:
- 374 -
-Ey möminlərin əmiri! Sileyi-rəhim etdin! (yəni 
qohumlara yaxşılıq etdin.)
Əbu Süfyan məsciddən evə qayıdarkən qəlbinin bir 
tərəfində böyük bir kədər, bir tərəfində isə böyük bir sevinc 
vardı. Oğlu Yezidin ölümü onu kədərləndirir və oğulu 
Müaviyənin vali seçilməsinə isə fərəhlənirdi. 
Hind yoldaşı Əbu Süfyanın məsciddən qayıtmasını 
görəndə onu xoş qarşıladı, gözəl sözlərlə təskinlik verməyə 
çalışdı, ancaq Əbu Süfyan evdən getdiyi şəkildə geri 
dönməmişdi, içində bir rahatlıq, əmin-amanlıqla evinə 
qayıdırdı. Hind Yezidin əməllərindən, gördüyü xidmətlərin 
böyüklüyündən, onun uğurlarından, Allahın vədinə 
qovuşmasından bəhs etdi. Sanki, Əbu Süfyan heç bunları 
eşitmirmiş kimi soruşdu:
-Ey Hind, xəbəri eşitmisənmi? 
Hind dedi:
-Hansı xəbəri? Əgər xeyirli xəbərdirsə, dayanma, məni 
müjdələ!
Əbu Süfyan dedi:
-Oğlun Müaviyə Şamın valisi oldu. 
Hind təəccüblənərək soruşdu:
-Müaviyə vali oldu?
Əbu Süfyan Hində dedi:
-Bəli, Müaviyə Şama vali təyin olunub. Bunu bir az əvvəl 
möminlərin əmiri özü mənə söylədi. 
- 375 -
Hind bir tərəfdən oğlu ilə fəxr etsə də, Yezidin ölüm 
xəbərinə görə Hind o qədər də sevinə bilmədi. Əbu Süfyan 
dedi:
-Allah oğlun Müaviyəni qardaşı Yezidə xeyirli bir xələf 
etdi.
Hind illərdir arzuladığı xəyallarına doğru addımlayırdı, 
bundan duyduğu qürur, şübhəsiz ki, çox böyük idi. Hind 
oğlu Müaviyənin öhdəliyinə düşən vəzifələri layiqincə yerinə 
yetirəcəyinə əmin idi.
Hind bir müddət keçəndən sonra Əbu Süfyana belə 
bir təklif etməyi düşünürdü: Müaviyəyə vəsiyyət yazdıraraq 
dövlət mülkiyyətinə Müaviyədən sonra yaxın birinin 
keçməsini və ya Müaviyənin bir yaxınına çatmasını vəsiyyət 
etmək istəyirdi. Ancaq Əbu Süfyan bu məsələyə o qədər də 
fikir vermədi. Əbu Süfyan bu mal-mülk ilə Müaviyənin Allaha 
şükür etməsi, Ümrə etmək üçün Məkkəyə getməsinin daha 
xeyirli olduğunu düşündü.
Bu fikir Hindin də xoşuna gəldi, o gündən sonra Hind 
günləri saymağa başladı. Müaviyə xəlifədən izin istədikdən 
sonra ümrə etmək üçün yola çıxdı. 
Hind evində oturub oğlunu düşünərkən qapının səsini 
eşitdi və qapıya baxanda oğlu Müaviyəni qarşısında gördü, 
dərhal aşağı enib oğlunu qucaqladı və öpdü. Müaviyə bu 
vəzifəyə təyin edildikdən sonra, nə kimi işlər gördüyünü, 
uğurlarını anasına bildirdi, insanları necə idarə etmək haqqında 
onunla öz fikirlərini paylaşdı. Müaviyə danışdıqca anasının 
içi açılır, daha da irəli getməsi üçün onda istedad görürdü. 
Müaviyə sözünü qurtarandan sonra Hind dedi:
- 376 -
-Sənin kimi böyük adamları az analar dünyaya gətirə 
bilirlər. Bu insan, (yəni xəlifə) bu vəzifəni sənə tapşırıb, 
istəyərək və ya istəməyərək, heç zaman onun əmrindən çıxma.
Hind oğluna qarşı sevinc duysa da, bir tərəfdən də 
qorxurdu. Oğlunun istəyərək və ya istəməyərək, xəlifənin 
əmrinə qarşı itaətsizlik göstərərək bu vəzifəni itirməsindən 
qorxurdu. 
Taxtın hökmdarlıq kürsüsünə kimi gəldikdən sonra 
Hind oğlunu xəbərdar etməyi onun məqsədlərinə çatması 
üçün başlıca amil kimi görürdü. Bəli, Müaviyə qısa zamanda 
bu qədər yol qət etmişdi. Artıq o, eyni zamanda Ömər ibn-
Xattab kimi dövlət başçısının valisi idi. Hind, bir tərəfdən çox 
yaxşı tanıdığı oğlunun Şamı idarə etmək həvəsini, rahatlıq 
içində yaşamaq alışqanlığını, digər tərəfdən isə Ömərin 
tərki-dünya yaşayışını, təqvasını və öz nəfsinə qarşı belə 
acımasızlığıyla müqayisə etdiyi zaman içi ürpərirdi. Ömərin 
xəlifəliyə iddiası vardı? Hind, çox yaxşı bilirdi ki, yoxdu. Çünki 
Ömər xəlifəliyi bir vəzifə olaraq yox, böyük bir məsuliyyət 
olaraq görürdü. Hind oğlunun bu haqda düşüncəsinin fərqli 
olduğuna görə qorxurdu. 
Müaviyə anasının nəsihətini dinlədikdən sonra, atası ilə 
görüşmək üçün ondan izn istədi. Anasının tövsiyələrini sirr 
kimi saxlayaraq atasını dinləməyə başladı. 
Atasının yanına gələndə, Əbu Süfyan da qalxdı, oğluyla 
görüşdü, onu öpdü. Müaviyənin söylədiklərini Əbu Süfyan 
Hinddən fərqli başa düşürdü, o, öz təcrübələriylə, bilikləriylə, 
eyni zamanda İslamın onun ruhunda buraxdığı təsirlərə görə 
- 377 -
oğluna qulaq asırdı. Bir müddət səssizlik olduqdan sonra 
oğluna dedi:
-Oğlum, vaxtı ikən Məkkədən hicrət edən mühacirləri 
bilirsən, indi onlar hər məsələdə bizi ötüblər, biz də onlardan 
geri qalmışıq. Onların İslama daha əvvəl girmələri onları 
bizdən üstün etdi. Biz isə geridə, olduğumuz yerdə qaldıq. 
Əslinə baxsan, biz tabe olanlarıq, onlar isə əmr və hökm 
sahibidirlər!
Əbu Süfyan bu sözlərinin oğluna nə dərəcədə təsir 
etdiyini bilmək istəyirdi. Onu ikinci dəfə tənqid etmədən, 
yerində xəbərdarlıq etdi və təkrar dedi ki:
-İndi də çox böyük bir vəzifə verilib. Heç zaman 
xəlifənin əmrinə qarşı gəlmə. Hələ sonunu görmədiyin bir 
yolda gedirsən, çatmalı olduğun yerə çatmış olsan, o zaman 
rahat hərəkət edə biləcəksən.
Müaviyə atasının nəsihətlərini qəbul etdiyini bildirdi. 
Atası Əbu Süfyan sözlərini qurtarandan sonra Müaviyə 
gülümsəyərək başını önə əydi. Əbu Süfyan bunun səbəbini 
soruşanda Müaviyə dedi:
-Anamın da, sənin də fərqli üsullarla mənə eyni 
məsləhətləri verməyinizə təəccüblənirəm. 
Anasının və atasının müsəlmanların gələcək hökmdarına 
verdikləri nəsihətləri və tövsiyələri eyni olmuşdu. Ancaq 
Müaviyəyə bunları onlar ayrı-ayrı söyləmişdilər. Müaviyənin 
də bu, çox xoşuna gəlmişdi. 
- 378 -
Müaviyənin yerinə yetirməsi lazım olan öhdəliyi, nə 
olursa-olsun, Əmirəl-möminin Ömər ibn- Xattabın əmrlərinə 
qətiyyətlə itaət etmək idi. 
- 379 -
Hindin aldığı borc
Müaviyə Şama qayıtdı, o gedərkən Hind qəlbinin sanki yerindən çıxdığını hiss edirdi. Hindin digər 
uşaqları Utbə, Ümmü Həbibə və Cüveyriyə də vardı, onları 
da sevirdi, ancaq Müaviyəyə qarşı onun sevgisi daha dərin 
idi. Çünki Müaviyə onun arzularını gerçəkləşdirəcək yeganə 
övladı idi. 
Hind yorulduğunu və Əbu Süfyanın haqlarını lazım 
olduğu qədər müdafiə edə bilmədiyini ona söylədi. Belə olan 
halda Hindi öz dünyasında və uşaqları sərbəst ilə buraxmaq 
üçün Əbu Süfyan onu boşadı. 
Hindin ən böyük arzusu Şama gedib oğlunun necə 
idarəçi olduğunu görmək, onun valiliyi altında yaşamaq idi. 
Lakin Şama getmək və orada qalmaq üçün Hindin 
əlində kifayət qədər vəsait yox idi. Buna görə Hind xəlifədən 
xəzinədən ona bir miqdar borc pul verməsini xahiş etdi, 
bununla da ticarət edəcəkdi. Hind Şamda işsiz oturub xalqın 
dedi-qodu obyektinə çevrilmək istəmirdi. 
Bu səbəbdən Hind Şam bazarında ticarətlə məşğul olan 
qohumlarından Əbu Kəlbi seçdi, onun köməyi ilə ticarət 
edəcəkdi. 
Əgər oğlu Müaviyənin yanına getsəydi, heç şübhəsiz, 
bilirdi ki, Müaviyə onu rahatlıq içində məşəqqətsiz 
- 380 -
yaşadacaqdı. Ancaq Hind məğrur qadın olduğundan heç 
bir məsələdə heç kimə möhtac olmadığını, aciz olmadığını 
göstərməyə çalışırdı, eyni zamanda onun işinin oğluna 
zərər yetirməsini istəmirdi. Çünki Hind ticarəti oğlunun 
ona verdiyi vəsaitlə yox, beytül-maldan aldığı borc pulu ilə 
edəcəkdi. Hind bununla oğluna həyat dərsi vermək istəyirdi. 
Əgər o, Şama əliboş gəlsəydi, Müaviyənin mərhəmət hissləri 
ilə qarşılaşacaqdı, halbuki Müaviyə əlindəki malı istədiyi yerə 
yox, Allahın əmr etdiyi yerə sərf etməklə mükəlləfdi. Buna 
görə də qadın əlində bir miqdar pulla ticarət edərək yola çıxdı 
ki, oğlu Müaviyədən gələn yardımlara qarşı onu qalxan kimi 
istifadə etsin. 
Hind çox mənfəət əldə etməsə də, qazandığı pul onun 
ehtiyaclarını rahatlıqla ödəyəcəkdi. Onsuz da Hində artıq pul 
lazım deyildi.
Hind öz işləri ilə məşğul olan zaman Əbu Süfyanın 
oğlu Amrla Şama ticarət üçün gəldiyini eşitdi. Bu anda onun 
xatirəsindən nələr, nələr keçdi, onları dərhal daxilindən atmaq 
istəsə də buna nail ola bilmədi. Hind çoxsaylı düşüncələrinin 
birinə qapılıb bir kənarda oturub fikirləşməyə başladı. Çünki 
bu anda onun oğluyla istişarəyə, yəni məsləhətləşməyə böyük 
ehtiyacı var idi. Çünki onun həyatın bütün məşəqqətlərindən 
xəbəri var idi. Keçmiş həyat yoldaşı Əbu Süfyanın gəlməsindən 
əvvəl Müaviyəyə qovuşmaq üçün sürətlə şəhərin mərkəzinə 
doğru getməyə başladı. 
Muaviyə anasını görən kimi onu çox xoş və şəfqətli-
cəsinə qarşıladı, onu sarayın ən gözəl otağına yerləşdirdi. 
Hətta bir dəfə ona bütün sarayı gəzdirib göstərdi. Bütün bun-
lar Hindin illər öncəki xəyalları idi. İlk evliliyi dönəmlərində 
- 381 -
ona qarşı atılan böhtanı Yəmən kahininin qarşısında təmizə 
çıxartdıqdan sonra kahin ona bir hökmdar anası olacağını 
söyləmişdi. Hətta bu hökmdarın adının da Müaviyə olacağını 
demişdi. İndi isə həmin an gerçəkləşirdi. Hindin oğlu Müaviyə 
hökmdarlıq mərtəbəsinin ilk pilləsinə addımını qoymuş, 
zirvəsinə doğru qalxırdı. Ancaq Hind o zamanlar onun üçün 
çox böyük müjdə olan bu xəbəri alanda müşrik idi və ona görə 
də bu söz onun qəlbində get-gedə daha böyük yer tutmuşdu. 
Bundan illər əvvəl Allah və Rəsuluna iman edəndən 
sonra, Rəsulullah -sallallahu aleyhi və səlləm- bir dəfə Hindin 
oğlu Müaviyəyə: “Allah sənə bir köynək geyindirsə, o zaman 
özünü necə hiss edərsən?” deyə bir xəbər verdiyində Hind 
qızı Ümmü Həbibə ilə sualdakı müjdəyə çox sevinmişdilər. 
Daha da əmin olmaq üçün: “Ya Rəsulallah, Allah ona bir 
köynəkmi geyindirəcək?” deyə soruşanda, Rəsulullah: “Bəli, 
bir çox bulanıq və qarmaqarışıq işlərdən sonra!” demiş, bu 
da hər ikisinin sevincinə səbəb olmuşdu. Rəsulullahın verdiyi 
bu xəbərə görə Müaviyə bir çox işlərə girəcəkdi və Rəsulullah 
onu xəbərdar etmişdi. O, indi hər sözünə diqqət etməli, 
Allahın əmrlərindən kənara çıxmamalı, dinini və dünyasını 
məhv edəcək işlərə qarışmamalıydı.
Müaviyə zarafatlaşmağı sevdiyindən anası ilə zaraf atlaşar, 
onun hər sözündən bir məna çıxarar, onunla xoş zaman 
keçirərdi. 
Ancaq Müaviyə nə deyir desin, söz Hindin açmaq 
istədiyi mətləbə gəlib çatmalı idi. Bu səbəblə gecikmədən, 
Hind dedi:
- 382 -
-Oğlum, Rəsulullahın sənin gələcəyin haqqında nə 
söylədiyini bir daha de, qulaqlarım eşitsin...
Müaviyə anasının daha çox sual verməsi üçün ona 
eşitmək istədiklərinin sadəcə bir qismini söyləyərdi:
-Anacan, Rəsulullah mənə belə dedi: “Bir vəzifəyə 
keçdiyin zaman Allahdan qorx və ədalətli davran.”
Hind artıq çoxdandır ki, bunu oğluna söyləmək istəyir, 
ancaq söyləməyə fürsət tapa bilmirdi, sonunda deməyə qərar 
verdi:
-Oğlum, indi Allahdan qorxub ədalətli davranmaq 
zamanın yetişdi. 
Bunu dedikdən sonra bir müddət dayandı, bir 
düşüncəyə daldığını Müaviyənin görməsindən təlaşlanaraq 
sözü dəyişmək istədi, ancaq Müaviyə bunun fərqinə varıb 
soruşdu:
-Anacan, sən buralara çox önəmli bir məsələ üçün gəlmiş 
olmalısan. Bura niyə gəlmisən? 
Hind cavab verdi:
-Səni görmək, sənə baxmaq üçün, oğlum. 
Müaviyə təlaşlanaraq soruşdu:
-Anacan, mənim haqqımda nəsə eşitmisən? Nəsə 
narahatçılığın var? 
Hind boğazını təmizlərcəsinə öskürdü. Bir az da ya-
nandan sonra cavab verdi:
-Yox, oğlum, heç nə olmayıb. 
- 383 -
O, bir az düşünüb dayandıqdan sonra uzaqlara baxaraq 
dedi:
-Öməri tanıyırsan... O, nə edirsə, Allah üçün edir. O, 
Allah adamıdır...
Müaviyə birdən əlini ürəyinin üstə qoydu. Görəsən, 
Ömər onun haqqında nə isə eşitmişdi?
Ancaq hisslərini gizlətməyi bacardığından, heç nə bəlli 
etmədi:
-Dediklərin çox doğrudur, biz də burada Allah üçün 
çalışırıq, anacan! İnşallah, bundan sonra da belə çalışacağıq.
Hind mövzunu dəyişdirmək istəyirdi, soruşdu:
-Yaxşı, oğlum, bəs atan, Əbu Süfyan, qardaşın Amr, 
necədir, yaxşıdırmı? 
Müaviyə cavab verdi:
-Sən istəyən kimidirlər, çox yaxşıdırlar, anacan.
Daha sonra bir müddət məclisdə sükunət oldu, bir az 
sonra Hind vəsiyyətini söyləyərək bu səssizliyi pozdu:
-Bilirsən, oğlum, atan da gəlib. Bütün mallarını ona 
verəcəyindən qorxuram.
Hind bunları söyləyərkən Müaviyənin onun Əbu 
Süfyana qarşı incik olduğunu hiss etməsindən qorxdu və 
təkrar sözünə başladı:
-Sən nə verirsən, ver, o, buna layiqdir, mən buna heç 
nə demirəm, ancaq ona nəsə versən, çalış kimsə verdiyini 
bilməsin ki, sonra haqqında dedi-qodu çıxarmasınlar. 
- 384 -
Müaviyə nə qədər iti zəkalı, ağıllı olsa da, işin bu tərəfini 
düşünməmişdi, anasının bu sözləri onun üçün olan vəsiyyətini 
tamamlayırdı:
-Xalqın dili dayanmaz, bu da Ömərin qulağına çatar, 
onun isə necə ciddi biri olduğunu bilirsən, oğlum. 
Bu qısa və lakin dolğun nəsihətdən sonra Hind ürəyini 
boşaltmış, Müaviyəyə deyəcəklərini demişdi. 
Müaviyə atasının gəldiyini eşidəndə onu qarşılamağı 
qərarlaşdırdı, ancaq anasının bu nəsihəti ilə atası Əbu Süfyan 
və qardaşı Amra sadəcə yüz dinar pul, hərəsinə bir cüt paltar 
və bir cüt minik verməklə kifayətləndi. 
Amr əsəbindən az qala partlayacaqdı: “Şam əmiri olan 
insan atası və qardaşına sadəcə bunları verəcəkdi?!” deyə, 
gileylənməyə başladı. Amra görə Müaviyə belə etməklə 
atasının, qardaşının nəinki şərəfinə toxunmuş, hətta onları 
heçə saymışdı, ancaq Əbu Süfyan qadınların kişiləri necə təsir 
altına sala bildiklərini yaxşı bildiyindən, Amrı təsəlli etmiş və 
demişdi:
-Belə məsələləri gözündə böyütmə və onların üzərində 
dayanmadan keç, get. Bu işdə, heç şübhəsiz, Hindin əli var, 
Müaviyə anasının sözünə görə belə etdi. 
Amr atasının bu sözünə çox təəccüblənmişdi. Hindin 
burda nə işi vardı? O, indi Mədinədə, ya da Məkkədə olmalı 
deyildimi!
Ancaq Müaviyəni görməyə gedən zaman, onun 
yanından Hindin çıxdığını nitqi tutuldu, yarım qalan sözünü 
- 385 -
belə tamamlaya bilmədi. Özünü ələ alıb Hində salam verdi, 
Hind də oradan çıxarkən Əbu Süfyanı salamladı. 
Əbu Süfyan, vəziyyəti indi daha yaxşı anlamışdı. Amra 
söylədikləri Hind haqqında bildiklərinin nəticəsi idi, Hindin 
oğluna verdiyi dərsə bənzər bir dərsi Əbu Süfyan da vermək 
istəyirdi. 
Hindlə qarşılaşdıqları zaman soruşdu:
-Ey Hind, nə etdin? Heç olmasa karlı çıxa bildinmi? 
Hind oğlu Müaviyəyə dediklərini Əbu Süfyanın 
sezdiyini bilmirdi, dedi ki:
-Allah bilir. Hələ aldıqlarımı satmamışam, Mədinədə 
satacağam.
Əbu Süfyan, yenə də yaxşılıq etmək üçün nəsihət vermək 
istədi:
-Ticarət etdiyin zaman əldə etdiyin qazancı, çalış 
Ömər bilməsin, sonra haqqında şübhəyə düşər. Bilirsən ki, 
o, müsəlmanların malının bir tək dirhəmini belə düşünür 
və hesablayır, çünki heç bir adam Allahın əmr etdiyi yerdən 
başqasına pul xərcləməməlidir. 
Sonunda karvan Şamdan qayıtdı və xəlifənin gözü 
önündə dayandı. 
Ömər hər hansı bir iş görən zaman birbaşa həmin işə 
başlayardı və ön hazırlıq etməz, qabaqcadan düşünməzdi..., 
bütün bu kimi şeylər onun yanında ediləcək işlər deyildi. Ömər 
məhkəmə məsələlərinə qatılanda da belə idi, tez məsələnin 
ortaya çıxmasını, olduğu kimi söylənməsini istəyirdi. Onunla 
- 386 -
bərabər məhkəməyə çıxanlar, sanki alovun içinə düşmüş kimi 
olurdular. Ömərin qarşısında bir cavab vermək üçün oturan 
şəxs nəyisə açıqlasa da, gizlətsə də, heç bir fərqi yoxuydu. Necə 
ki, paslanmış dəmiri alova atanda ondakı paslar təmizlənirdi, 
bunun kimi o da məsələlərin həqiqətini ortaya çıxarırdı.
Hind Şama gedərkən ticarət məqsədilə xəzinədən dörd 
min dirhəm borc almışdı.
Ömər Hindlə qarşılaşanda ilk əvvəl ticarətinin nə 
vəziyyətdə olduğunu soruşdu, Hind isə çox az bir məbləğ 
qazandığını, bunun isə hələ ticarət xərclərini ödəməyə belə 
yetmədiyini, zərərdə olduğunu söylədi. 
Daha sonra Ömər ürəkləri titrədən, heybətli səsi ilə dedi:
-Sənə verdiyim öz malımdan olsaydı, onu sənə 
bağışlayardım, ancaq bilirsən ki, bu, müsəlmanların ma lın-
dandır.
Məclis dağıldı, Ömər mövzu haqqında düşündü, Allahın 
nuruyla baxan bir möminin fərasəti ilə dedi:
-Bu işin içində Əbu Süfyanın əli var. 
İkinci gün Əbu Süfyana Ömərin göndərdiyi məmur 
gəldi və dedi: Həbs olunursan!
Əbu Süfyan soruşdu:
- Möminlərin əmiri, buna səbəb nədir? 
Ömər cavab verdi:
-Hində verdiyin ağıl... Hind nə zaman xəzinədən aldığı 
dörd min dirhəmi gətirib ödəsə, sən də o zaman həbsdən 
çıxacaqsan!
- 387 -
Qureyşin babası Əbu Süfyan dərhal Hində xəbər yolladı. 
Bu xəbər Hində çox pis təsir etdi, Hind dərhal gedib dörd 
min dirhəm borcunu ödədi və beləcə Hind haqqında verilən 
hökm tamamlanmış oldu. 
Ömər gedib Əbu Süfyana bir sual daha soruşdu:
-Müaviyə indiyə kimi sənə nə qədər pul verib?
Əbu Süfyan dedi ki:
-Yüz dinar verib.
Ömər, Hindlə Əbu Süfyana baxaraq başını sallayıb dedi:
-Burada da Hindin əli var... Müaviyə onun əmri ilə belə 
etdi. 
Daha sonra Əbu Süfyanı sərbəst buraxdı.
Bax, bu, Rəsulullahın qurduğu cəmiyyət və onun 
yetişdirdiyi fərdlər idi... Dövlət başçıları tərəfindən valilər 
belə yoxlanılır, xərclədikləri bir dirhəm və dinarın belə 
hesabı soruşulurdu. Kim nə qədər pulu haradan qazanıb hara 
xərclədiyini dəqiq söyləməli idi. 
Hind beləcə, oğlu Müaviyəyə ən böyük yaxşılıqlardan 
birini etmiş oldu. Dövlət işlərində heç kimin təsiri altında 
qalmadan, ədalətli qərarlar qəbul etməli idi.
- 388 -
Həyata vəda
Hind bu uzun səfərdən sonra, oğlu Müaviyəni yerində görüb, ürəyi rahatlamışdı. Digər oğlu 
Utbəni qardaşı Müaviyənin yanına göndərərək onun 
da təcrübəli bir dövlət adamı olması üçün Müaviyənin 
yetişdirməsini istədi.
Daha sonra dünya işlərini bir tərəfə qoyub, uzaq yoldan 
gələn bir səyahətçi kimi yatağına uzandı. 
Bəli, onun uzun ömründə başına nələr-nələr gəlmişdi... 
Artıq yetmiş yaşlarında idi. Get-gedə taqəti azalır, gücü 
tükənir, dünən etdiyi hərəkətləri bu gün edə bilmirdi. Artıq 
axirət yolçuluğunun vaxtının yaxınlaşdığını bildiyindən 
çoxlu ibadət və dua edirdi. Övladları da onu heç zaman yalnız 
qoymur, Allahın rizasını qazanmağa çalışır, müsəlman bacı-
qardaşları da tez-tez onun ziyarətinə gəlirdilər. 
Allah əmanətini almaq üçün elçisini göndərdiyi vaxt, 
Hind bir qismi cahilliyədə, bir qismi müsəlmanlıqda keçən, 
ancaq ümumilikdə macəralarla dolu keçən bir ömrü arxada 
qoyaraq Rəbbinin çağırışına cavab verdi. 
Hind torpağa girdiyində arxasınca bir hökmdar qoyur-
du. Bu hökmdarın adı Müaviyə idi. Müaviyə iyirmi il valilik, 
iyirmi il də hökmdarlıq etmişdi. Zəhəbinin dediyi kimi o, 
şərqdə Buxara hüdudlarından qərbdə Kayravan hüdudlarına 
- 389 -
qədər, cənubda Yəməndən şimalda Konstantinopol hüdud-
larına qədər, Hicaz, Yəmən, Şam, Misir, Məğrib, İraq, Cəzirə, 
Ərməniyyə, Anadolu, İran, Xorasan və Mavərənnəhrə qədər 
ərazilərə hökmdarlıq etdi. 
Hindin dahi şəxsiyyətlər yetişdirmək xisləti var idi. 
O, qadınlıq tarixində bəlağətli, doğru söyləyən, söz birliyini 
bacaran, daşı daş üstünə qoymaq qabiliyyətinə sahib və üstün 
təcrübələri ilə özünəməxsus bir yer tutmuşdur. 
Cahiliyyət dönəmində heç cürə məğlub edə bilmədiyi 
kini səbəbindən daha sonra ömür boyu məyus olacağı bir 
cinayəti işləmişdi, ancaq İslama girməklə bütün günahlarını 
bağışlatmış və Allaha qarşı dərindən duyduğu utanc hissini 
Allah yolunda cihad aparmaqla, Yərmuk kimi qorxulu bir 
müharibədə İkrimələrlə, Xalidlərlə, Amrlarla eyni cəbhədə 
vuruşmaqla ödəməyə çalışmışdı.
Hind, demək olar ki, heç bir xüsusiyyətinə görə heç 
bir qadınla müqayisə olunmayacaq özünəməxsus hiss və 
duyğuları olan bir qadın idi. Cahiliyyət dönəmində ən öndə 
gələn simalardan olduğu üçün müsəlmanığa keçdikdən sonra 
da ən tanınmış mücahidlərdən biri oldu.
Rəsulullahın duasını aldı. Onun duasının bərəkəti ilə 
Allah bu evin müsəlmanlığa xidmət qapısını daima açıq tut-
du. O və ailəsi canla-başla çalışıb İslamın yayılmasını özlərinə 
məqsəd etdilər. 
Cahiliyyət və küfrlə kirlədilən bir ömür İslama bağ-
lanmaqla necə təmizlənər, hansı şərəflərə nail olardı? Hind fani 
həyata gözlərini yumduğu zaman bunun yolunu göstərmiş 
olaraq dünyadan ayrılırdı. 

- 391 -
Mündəricat
Giriş  ........................................................................  5
Həyata başlamaq ...................................................... 10
Böyük sarsıntı .......................................................... 17
Yəmən səfəri ............................................................ 23
Həyatın yenidən təbəssümü ....................................... 33
Xoşbəxt evlilik .......................................................... 50
Yeni bir çağırış ......................................................... 59
Bu iş heç gözlənilmirdi .............................................. 73
Yoxsa yaxında müharibə olacaq? ................................ 86
Sülhə son ................................................................ 94
Taif ....................................................................... 103
Böyük faciə ............................................................ 113
Müharibəyə doğru .................................................. 119
“Hind, bir az səbirli ol!” ........................................... 127
Dərəni basan qan ................................................... 134
“Bəs, qardaşım Əbu Huzeyfə?” ................................ 143
Zeynəb, çəkinmə  ..................................................  149
“Məndən daha talehsizi varmı?” ............................... 159
- 392 -
Uhuda doğru .......................................................... 166
Yəsribdən gələn xəbər! ............................................ 175
Yəsribə doğru ......................................................... 182
Həmzə .................................................................. 192
Vəhşidən də daha vəhşi! .......................................... 199
Zeyd və Hubeyb ..................................................... 206
Nuaym .................................................................. 212
Yəhudilər ............................................................... 220
Xəndəyə doğru ....................................................... 225
Əbul-As ................................................................. 233
Zəlzələ ................................................................... 236
Herakl ................................................................... 241
Qaranlıqlardan aydınlıqlara doğru ............................. 252
Ümmü Həbibə ....................................................... 261
“Muhamməd gəldi!” ................................................ 270
Xuşu mənzərəsi ...................................................... 277
Sarsıntı .................................................................. 282
İman ..................................................................... 288
İman gətirmək ........................................................ 294
Hədiyyə ................................................................. 307
Huneyn ................................................................. 312
Müaviyə ................................................................. 321
Həcc ..................................................................... 329
İslama dönüklük ..................................................... 333
- 393 -
Cihad .................................................................... 340
Xalidin gəlişi........................................................... 348
Yərmuk ................................................................. 354
Allahın köməyi ....................................................... 360
Şəksiz itaət ............................................................. 369
Hindin aldığı borc ................................................... 379
Həyata vəda ........................................................... 388

