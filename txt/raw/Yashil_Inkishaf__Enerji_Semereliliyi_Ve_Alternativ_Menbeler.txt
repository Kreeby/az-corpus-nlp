Bakı - 2014
AZƏRBAYCAN RESPUBLİKASININ PREZİDENTİ YANINDA
STRATEJİ ARAŞDIRMALAR MƏRKƏZİ
YAŞIL İNKİŞAF: 
ENERJİ SƏMƏRƏLİLİYİ VƏ 
ALTERNATİV MƏNBƏLƏR
- 2 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Ön söz   8
Giriş   11
Fəsil 1.  Yaşıl iqtisadiyyat 14
 1.1. Nəyə görə yaşıl iqtisadiyyat? 14
 1.2. Yaşıl iqtisadiyyat nədir? 15
 1.3. Yaşıl iqtisadiyyata təşəbbüs 17
 1.4. Yaşıl iqtisadiyyatda fiskal siyasət 21
 1.5.  Yaşıl iqtisadiyyat və məşğulluq 26
 1.6.  Yaşıl iqtisadiyyat və beyin mərkəzləri 31
 1.7. Yaşıl iqtisadiyyat və Korporativ Sosial Məsuliyyət 34
 1.8.  Yaşıl iqtisadiyyatın mənfi tərəfləri varmı? 41
 1.9.  Yaşıl iqtisadiyyat və Azərbaycan 42
Fəsil 2.  Alternativ və bərpa olunan enerji mənbələri 51
 2.1.  Giriş  51
 2.2.  Alternativ (bərpa olunan) enerji mənbələrinin  
  əsas inkişaf prinsipləri  54
 2.3.  Sosial-iqtisadi inkişaf 54
 2.4.  Enerji resurslarına çıxış   55
 2.5.  Enerji təhlükəsizliyi  56
 2.6. İqlim dəyişikliyi və ətraf mühitə təsirin azaldılması 57
 2.7.   AEM-in inkişafına mane olan baryerlər 58
 2.7.1.  Sosial-mədəni baryerlər  58
 2.7.2.  İnformasiya və məlumatlılıq baryerləri 59
 2.7.3.  Bazar uğursuzluqları və iqtisadi baryerlər  60
 2.8. Alternativ (bərpa olunan) enerji mənbələrinin  
  normativ-hüquqi çərçivədə inkişaf etdirilməsi  61
 2.9.  Yaşıl tarif (Feed-in Tariff) 64
 2.10.  Azərbaycanda alternativ (bərpa olunan) enerji  
  mənbələrinin inkişaf perspektivi 67
 2.11.  Nəticə  73
Mündəricat
- 3 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Fəsil 3. Enerji subsidiyaları 75
 3.1.  Giriş 75
 3.2.  Enerji subsidiyalarının təsnifatı və hesablanması 76
 3.2.1.  Enerji subsidyalarının təsnifatı 76
 3.2.2.  Enerji subsidiyalarının hesablanması 78
 3.2.3.  Enerji subsidiyalarının tətbiqi 81
 3.3.  Subsidiyaların iqtisadi, sosial və ekoloji təsiri 83
 3.3.1.  Enerji subsidiyalarının iqtisadi təsiri 83
 3.3.2.  Enerji subsidiyalarının sosial təsiri 87
 3.3.3.  Enerji subsidiyalarının ekoloji təsiri 88
 3.4.  Enerji subsidiyaları islahatları, dünya təcrübəsi və Azərbaycan 92
 3.4.1.  Ölkələr üzrə enerji subsidiyaları və həyata keçirilən islahatlar 92
 3.4.2.  Azərbaycanda enerji subsidiyaları 99
 3.4.3.  Subsidiya reformlarına dair öyrənilmiş dərslər 105
Fəsil 4.  Enerji səmərəliliyi və fiskal siyasət 106
 4.1. Enerji səmərəliliyinin təmin edilməsində fiskal alətlərin rolu 106
 4.2. Beynəlxalq təcrübədə fiskal alətlərdən istifadə 107
 4.3.  Nəticə 112
 4.4.  Azərbaycanda fiskal alətlərdən istifadənin inkişaf perspektivləri 114
Fəsil 5.  Azərbaycanda davamlı enerji siyasəti 118
 5.1.  Azərbaycanda ümumi enerji istehlakı 118
 5.2.  Azərbaycanın ümumi enerji səmərəliliyi göstəriciləri 120
 5.3.  Ev təsərrüfatlarında enerji səmərəliliyi 121
 5.4.  Nəqliyyat Sektoru 126
 5.5.  Sənaye sektoru 130
 5.6.  Energetika sektorunda enerjiyə qənaət 132
 5.7.  Nəticə və tövsiyyələr 135
Fəsil 6.  Enerji səmərəliliyi: İnstitutsional aspektlər 136
- 4 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Cədvəllər
Cədvəl   1.1.  Yaşıl iqtisadiyyat üzrə fəaliyyət göstərən əsas qurumlar
Cədvəl   1.2.  Yaşıl iqtisadiyyat 
Cədvəl 1.3. Azərbaycan İqtisadiyyatının Yaşıllaşdırılmasının 
  SWOT (GZİT) analizi
Cədvəl  2.1.  Son enerji istehlakında bərpa olunan enerji mənbələri (%)
Cədvəl  2.2.  AEM-in vacib xüsusiyyətləri
Cədvəl  2.3.  AEM-ə dair ən mühüm dəstək siyasəti seçimləri
Cədvəl  2.4.  Azərbaycanda bərpa olunan enerji mənbələrinin potensialı
Cədvəl  2.5.  Dövlət Agentliyinin fəaliyyəti nəticəsində istifadəyə verilmiş  
  obyektlər 
Cədvəl  3.1.  Enerji Subsidiyalarının əsas növləri
Cədvəl  3.2. Neft məhsulları, elektrik, təbii qaz və kömür üçün vergi 
  sonrası subsidiyalar (2011) %-lə
Cədvəl 3.3.  Köçürmələr matrisi (kömür mədənlərində dəstək siyasətinə  
  dair nümunə)
Cədvəl  4.1.  Avropa Birliyində enerji vergilərinin ümumi vergilərdə payı (%)
Cədvəl  4.2.  Avropa Birliyi ölkələrində enerji səmərəliliyinin dövlət 
  sektorunda artırılması imkanları
Şəkillər
Şəkil  1.1.  Davamlı inkişafın yol xəritəsi
Şəkil  1.2.  Avropada külək enerjisi sektorunda çalışanların məşğulluğa təsiri
Şəkil  1.3.  2011-ci ildə müxtəlif iqtisadiyyat sektorlarının gəlirləri
Şəkil  2.1.  İsrailin Derriqat Bədəvi kəndində günəş panelləri
Şəkil  2.2.  AEM üzrə dəstək tədbirləri
Şəkil  3.1.  Enerji subsidiyalarının sosial, iqtisadi və ekoloji təsiri
Şəkil  3.2.  İstehlak subsidiyalarının miqyası və maliyyələşdirilməsi*
Şəkil  3.3.  Enerji subsidiyaları və CO2 emissiyası
Şəkil  3.4.  Qazıntı yanacaqları (fossil fuel) üzrə CO2 emissiyası
Şəkil 3.5.  Ayrı-ayrı ölkə qrupları üzrə 2004-2010-cu illərdə büdcədən  
  verilən enerji subsidiyaları (ÜDM-də %-lə)
İllüstrasiyalar
- 5 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Şəkil  3.6.  Neft ixracatçısı və idxalatçısı olan ölkələrdə vergi öncəsi 
  subsidiyalar (ÜDM-ə faizlə nisbəti)
Şəkil  3.7.  Azərbaycanın enerji sektorunda subsidiyalar (ÜDM-ə %-lə)
Şəkil  3.8.  Azərbaycan büdcəsində neft subsidiyaları (2003-2010)
Şəkil  3.9.  2012-ci ildə Azərbaycanda kvintillər üzrə su, işıq, qaz və digər  
  yanacaq növlərinə çəkilən xərclər (ev təsərrüfatının büdcəsində faizlə)
Şəkil  3.10. Dünya üzrə hər nəfərə düşən ÜDM və karbon emissiyası  
  göstəricilərinin qarşılaşdırılması
Şəkil 4.1.  Vergilərin ödənilməsi hesabatında Azərbaycanın mövqeyi
Şəkil  5.1.  2007-2011-ci illər üzrə Azərbaycanın ümumi enerji təhcizatı  
  (Azərbaycan Respublikası Dövlət Statistika Komitəsi)
Şəkil   5.2.  2007-2011-ci illər üzrə Azərbaycanda enerji məqsədi ilə son istehlak
Şəkil  5.3.  Azərbaycanda ümumi enerji intensivliyi (kne son enerji 
  istehlakı/dollar AQP ÜDM)
Şəkil  5.4.  2007-2011-ci illər ərzində ev təsərrüfatlarının enerji istehlakı,  
  Azərbaycan Dövlət Statistika Komitəsi
Şəkil  5.5.  2000-2011-ci illər ərzində Azərbaycanda ev təsərrüfatları  
  tərəfindən təbii qaz istehlakı, Azəri Qaz
Şəkil  5.6.  2009-cu il Azərbaycanda və bəzi Avropa ölkələrində yaşayış  
  binalarında bir kv. m2-ə düşən enerji istehlakı, kne ilə
Şəkil  5.7.  2000-2011-ci illər ərzində Azərbaycanda yük daşınması
Şəkil  5.8.  2000-2011-ci illər ərzində Azərbaycanda sərnişin daşınması
Şəkil  5.9.  2007-2011-ci illər ərzində nəqliyyat sektorunda istehlak 
  olunan enerji miqdarı və enerji resurslarının bölgüsü
Şəkil  5.10. 2002-2011-ci illərdə şəxsi avtomobillərin sayı və istehlak  
  olunduqları regionlar
Şəkil  5.11. Azərbaycanda sənaye sektorunda əlavə dəyər (mln. manatla)
Şəkil  5.12. Azərbaycanda sənaye sektorunda enerji səmərəliliyinin 
  dinamikası, 2007-2011-ci illər üzrə (kne/$-la)
Şəkil  5.13. Sənaye sektorunda enerji intensivliyi (2009, kne/$ əlavə dəyər)
Şəkil  5.14. Transformasiya sektorunun prosesləri (2009, ÜET-nin faizi ilə)
Şəkil  5.15.  Energetika sektorunun daxili istehlakı 2009 (ÜET-nin faizi ilə)
- 6 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
AB   Avropa Birliyi
ABEMDA       Alternativ və Bərpa Olunan Enerji Mənbələri  
  üzrə Dövlət Agentliyi
ABŞ   Amerika Birləşmiş Ştatları
AEM   Alternativ enerji mənbələri
BMT   Birləşmiş Millətlər Təşkilatı
CCKP   İqlim Dəyişikliyi Bilik Portalı
CIP      İqlim İnformasiya Platforması
CDKN           İqlim Bilik İnkişafı Şəbəkəsi
CWPC     İqlim İşləri və Layihə Katalizatoru
CTF     Təmiz Texnologiya Fondu
Dİ                Davamlı İnkişaf
EESM                     Elektrik enerjisi üzrə satınalma müqaviləsi
EU-ETS        Avropa Birliyi Emissiya Ticarəti Sistemi
ETSN    Ekologiya və Təbii Sərvətlər Nazirliyi
ƏDV   Əlavə dəyər vergisi
ƏMMFP      Ətraf Mühit üzrə Milli Fəaliyyət Planı
FAO            Ərzaq və Kənd təsərrüfatı Təşkilatı
FCPF         Meşə Karbon Əməkdaşlığı İmkanı
FIT     Bərpa olunan enerji texnologiyasına investisiyaları   
  sürətləndirən siyasi mexanizm
FTSE   Faynansiyal Tayms Fond Birjası İndeksi
GZİT (SWOT)  Guclü, Zəif, İmkan, Təhlükə analizi
GEA         Almaniya Ətraf Mühit Agentliyi
GEF         Qlobal Ətraf Mühit İmkanı
GGAA    Yaşıl İnkişaf Fəaliyyəti Alyansı
GEC        Yaşıl İqtisadiyyat Koalisiyası
GGKP    Yaşıl İnkişaf Bilik Platforması 
GGGI     Qlobal Yaşıl İnkişaf İnstitutu
GIP     Yaşıl Sənaye Platforması 
GGEF               Yaşıl İnkişaf Onlayn Tədris
GCCA    Qlobal İqlim Dəyişikliyi Alyansı
IEA   Beynəlxalq Enerji Agentliyi
İMF    Beynəlxalq Valyuta Fondu
İEÖ             İnkişaf Etmiş Ölkələr
İEOÖ           İnkişaf etməkdə olan ölkələr
İİİ          İnsan inkişafı indeksi
Akronimlər
- 7 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
İXQ  İstixana qazları
IFAD       Kənd təsərrüfatının İnkişafı üzrə Beynəlxalq Fond
IADB        İnter-Amerika İnkişaf Bankı
KSM     Korporativ Sosial Məsuliyyət
QHT   Qeyri Hökümət Təşkilatları
LDC     Ən az İnkişaf etmiş Ölkələr
LAK    Latın Amerikası və Karib Ölkələri
MŞA    Mərkəz və Şərqi Avropa
MEİ   Müstəqil Elektrik Enerjisi İstehsalçıları
MDB   Müstəqil Dövlətlər Birliyi
MDB          Çoxtərəfli İnkişaf Bankı
OECD             İqtisadi Əməkdaşlıq və İnkişaf Təşkilatı
OPEC    Neft İxrac Edən Ölkələr Birliyi
OŞŞ    Orta Şərq və Şimali Afrika Ölkələri
PAGE      Yaşıl İqtisadiyyat üzrə Fəaliyyət üçün Tərəfdaşlıq
PPP           Dövlət-Özəl Əməkdaşlığı
R&D    Tədqiqat və İnkişaf
REDD    Meşəsizləşmə və Meşəliklərin Azalmasından 
  Emissiyaların Azaldılması
SCCF     Xüsusi İqlim Dəyişikliyi Fondu
SCF    Strateji İqlim Fondu
TMK   Trans Milli Korporasiyalar
UNEP            Birləşmiş Millətlər Təşkilatının Ətraf Mühit Proqramı
ÜDM              Ümumi Daxili Məhsul
UNESCAP      BMT-nin Asiya və Sakit okean regionu üçün İqtisadi və  
  Sosial Komissiyası
UNSDKP     BMT Davamlı Bilik İnkişafı Platforması
UNDESA        BMT-nin İqtisadi və Sosial İşlər Departamenti
UNIDO            BMT Sənaye İnkişafı Təşkilatı
UNITAR       BMT Tədris və Tədqiqat İnstitutu
UNESCO        BMT-nin Təhsil, Elm və Mədəniyyət Təşkilatı
UNECE        BMT-nin Avropa üzrə İqtisadi Komissiyası
UNFCCC     BMT İqlim Dəyişikliyi üzrə Çərçivə Sazişi
WIPO           Dünya İntellektual Mülkiyyət Təşkilatı
WB   Dünya Bankı
WEO    Dünya Enerji Mənzərəsi
YSÖ         Yeni Sənayeləşmiş Ölkələr
- 8 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Ön söz
Azərbaycan Respublikası sürətlə yeniləşir və ölkə inkişaf templərinə 
görə, bir sıra istiqamətlərdə dünya və regional liderə çevrilib. Sənaye, 
kənd təsərrüfatı, xidmət sahələrinin diversifikasiyası, planlaşdırma və 
idarəetmənin optimallışdırılması, fasiləsiz yeniləşən texnoloji tərəqqi 
ölkədə iqtisadi və sosial irəliləyişin və ümumiyyətlə davamlı inkişafın uğu-
runun təzahürüdür. Əldə edilmiş nailiyyətlər bir çox beynəlxalq təşkilatların 
rəsmi hesabatlarında da əksini tapıb.
Qısa zaman kəsiyində qazanılan uğurların kökündə ölkə Prezidenti İl-
ham Əliyev tərəfindən reallaşdırılan və insan potensialına, innovativ texno-
logiyalara əsaslanan inkişaf strategiyası durur. Bu strategiya inkişaf prosesi-
nin hər bir mərhələsindəiqtisadi və sosial prioritetlərin ardıcıllığının düzgün 
müəyyən edilməsinə, qlobal və milli maraqların qarşılıqlı surətdə təmininə 
yönəldilmiş fəaliyyətdən keçir. Göstərilən strategiyaya əsaslanaraq ölkə Pre-
zidenti İlham Əliyev bu günlərdə 2014-cü ili «Sənaye ili» elan etdi. Əslində, 
bununla dövlət başçısı Azərbaycan Respublikasının inkişafının növbəti 
hədəfini açıqladı. 
Bəllidir ki, hər hansı bir fəaliyyət mütləq enerjidən istifadəyə əsaslanır. 
Sənayedə enerjidən səmərəli istifadə olduqca əhəmiyyətlidir. Enerjinin 
daha səmərəli istifadə, onun effektivliyinin artırılması iqtisadi əhəmiyyət 
daşıdığı kimi, ekoloji baxımdan da çox vacibdir. Beynəlxalq miqyasda prio-
ritet sayılan iqlim dəyişikliklərinin qarşısının alınmasında daha az enerjidən 
istifadə edilməsi və onun daha təmiz mənbələrdən alınması qlobal məqsəd 
kimi müəyyənləşdirilib. Bu, eyni zamanda digər qlobal problem olan da-
vamlı inkişaf və ekoloji sivilizasiyaya keçidin vacib şərtidir.
Enerjidən istifadə səmərəliliyinin bir neçə əsas göstəricisi məlumdur. 
Onların biri və beynəlxalq təşkilatlar tərəfindən daha çox istifadə edilən 
göstərici hər hansı bir ölkədə və yaxud iqtisadi fəaliyyət sahəsində bir va-
hid enerjinin istifadəsi nəticəsində sənayedə, kənd təsərrüfatında və yaxud 
xidmət sahələrində yaranmış Ümum Daxili Məhsulun (ÜDM-un) dəyəridir.
Azərbaycan Respublikasında enerjinin səmərəli istifadə edilməsi 
istiqamətində uğurlu fəaliyyət həyata keçirilməkdədir və bu sahədə önəmli 
nəticələr əldə edilib. Ölkədə son on ildə ÜDM-un hər bir vahidinin isteh-
- 9 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
salı üçün enerji sərfi sürətlə azalıb. Göstərilən fakt davamlı inkişaf və yaşıl 
iqtisadiyyatın ən önəmli göstəricilərindən sayılan bərpa olunan və bərpa 
olunmayan ehtiyatlardan səmərəli istifadənin bariz təsdiqidir. Beynəlxalq 
təşkilatların 2013-cü ildə dərc edilmiş hesablamalarına görə, ölkədə miq-
darca hər bir kq neftdəki enerjinin istifadəsi nəticəsində 2011-ci ildə dəyəri 
7,22 ABŞ dolları olan məhsul istehsal edilib və yaxud xidmət göstərilib. Eyni 
zamanda nəzərə alınmalıdır ki, həmin beynəlxalq təşkilatların 2003-cü ilin 
nəticələrinə görə hazırlanmış və dərc edilmiş hesabatlarında bu rəqəm yal-
nız 2,1, 2005-ci ildə isə 2,7 ABŞ dolları təşkil edirdi. Dünya Bankı tərəfindən 
həyata keçirilmiş təhlillər və onların əsasında dərc edilmiş rəsmi hesabatlar 
göstərir ki, Azərbaycanda bu rəqəm əksər neft və qaz ixrac edən ölkələrin 
göstəricilərindən daha yüksəkdir. Sözügedən göstəriciyə görə, Azərbaycan 
enerji resursları ixrac edən ölkələr qrupunda yalnız Norveçdən geri qalır.
Son on ildə Azərbaycanda ÜDM-n hər bir vahidinin istehsalı üçün sərf 
edilən enerjinin səmərəliliyi 300%-dən çox artıb. Hazırda ölkədə ener-
ji istifadəsinin səmərəliliyi dünya üçün hesablanmış göstəricilərdən daha 
yüksəkdir. Məsələn, Dünya Bankının 2013-cü ildə təqdim etdiyi beynəlxalq 
statistikaya görə, 2003–2011-ci illər arasında dünyada orta hesabla hər bir 
kq neftdə olan enerji ekvivalentinin istifadəsi nəticəsində istehsal olunmuş 
ÜDM-nin dəyəri 4,93 ABŞ dollarından 6,19 ABŞ dollarına qədər yüksəlib. 
Azərbaycanda isə eyni mənbələrə görə, həmin dövrdə bu rəqəmlər müvafiq 
olaraq 2,26 (2003 il) və 7,22 (2011 il) ABŞ dolları təşkil edib. Göstərilən 
dinamika Azərbaycanda enerji mənbələrindən səmərəli istifadə sahəsində 
ardıcıl siyasətin həyata keçirilməsindən xəbər verir. 
Lakin enerji istifadəsinin səmərəliyinin daha da artırılması milli və qlo-
bal prioritet təşkil edir. Təqdim olunmuş «Yaşıl inkişaf : enerji səmərəliliyi 
və alternativ mənbələr» kitabı ölkədə enerji istifadəsinin səmərəliliyinin 
artırılmasına yönəldilmiş yeni və çox ciddi bir addım kimi qiymətləndirilə 
bilər. Kitab eyni zamanda Azərbaycanda yaşıl təfəkkürün formalaşdırılması, 
enerji səmərəliliyinin təmini və alternativ mənbələrin inkişafı baxımından 
olduqca dəyərli və zamanında işıq üzü görən nəzəri və praktiki əhəmiyyəti 
olan bir əsərdir. 
Hazırkı əsərdə enerjinin səmərəli istifadəsinə aid iki ən əsas istiqamət 
təhlil edilir: mövcud olan enerji mənbələrindən daha səmərəli istifadə və 
- 10 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
yeni alternativ enerji mənbələrinin səfərbər edilməsi yolları. Bu məlumatlar 
həm bütövlükdə ölkə üçün, həm də ölkənin fərqli regionları üçün ayrıca ve-
rilib. Göstərilən bilgilər bu səpkidə ilk dəfə təqdim olunub. Belə təqdimatın 
üstünlüyü ondadır ki, həmin bilgilərdən enerji istifadəsi səmərəliliyinin ar-
tırılması və bərpa olunan enerjinin istifadəsi üçün bilavasitə regional proq-
ramların tərtibi və eyni zamanda iqtisadiyyatın hər hansı bir sahəsinin in-
kişafının planlaşdırılması zamanı istifadə edilə bilər. Kitabdakı məlumatlar 
Azərbaycanın hazırkı inkişaf mərhələsinin məqsədi olan sənayələşdirmə 
prosesində enerjidən daha səmərəli istifadə, həmçinin enerji səmərəliliyinin 
idarə edilməsi sahəsində insan potensialının formalaşdırılması üçün 
əhəmiyyətli vasitədir. Əsərdə davamlı inkişafın yol xəritəsi, külək, günəş re-
sursları xəritələri, yaşıl iqtisadiyyat üzrə əsas qurumlar və onların fəaliyyət 
istiqamətlərinin təsvirinə geniş yer verilib. Həmçinin mövcud beynəlxalq 
təcrübənin təhlili, eyni zamanda elmi analizlər üçün əvəzsiz mənbə olan 
və həm dünya, həm də Azərbaycan miqyasında göstərilən istiqamətlərdə 
durumu, olduqca önəmli statistik bilgiləri əks etdirən cədvəllər, aparılan 
müqayisələr əsərin həm elmi, həm də praktiki əhəmiyyətini daha da artırır 
və insan potensialının inkişafına təsir göstərir. Qeyd etmək lazımdır ki, bu 
bilgilər Azərbaycanda həm iqtisadi, həm də ekoloji təhlükəsizlik məsələləri 
ilə əlaqəli şəkildə təqdim edilmişdir.
Müəlliflərin əldə etdiyi nəticələr də ölkədə gerçəkləşdirilən dövlət 
siyasətinin, «Azərbaycan 2020 : Gələcəyə baxış» İnkişaf Konsepsiyasının 
məntiqinə tam uyğundur və olduqca maraqlıdır. Bütövlükdə əsəri, araşdırı-
lan məsələlərə köklü nəzəri-praktiki yanaşma nəzərə alınaraq, Azərbaycanda 
iqtisadiyyatın yaşıllaşdırılması, alternativ (bərpa olunan) enerji 
mənbələrindən istifadənin stimullaşdırılması, bu sahədə mütəxəssislərin ha-
zırlanması və enerji istehlakçılarının maarifləndirilməsinə yönəlik mühüm 
addım kimi dəyərləndirmək olar.
Urxan Ələkbərov,
Azərbaycan Respublikasının Prezidenti yanında 
Dövlət İdarəçilik Akademiyasının rektoru, Akademik 
- 11 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Giriş
Son illərdə dünyanın inkişaf etmiş ölkələri öz siyasətlərini daha çox 
davamlı inkişafı təmin etmək istiqamətində qururlar. İqtisadi inkişafın bir 
modeli olan davamlı inkişafda əsas məqsəd ətraf mühiti qorumaqla mövcud 
resurslardan insanların ehtiyacları üçün istifadə olunmasını təmin etməkdir. 
Belə ki, bu resurslar istifadə olunarkən yalnız hazırki vəziyyət deyil, eyni za-
manda gələcək nəsillərin potensial ehtiyacları da nəzərə alınmalıdır. Müasir 
dövrdə enerjiyə və enerji resurslarına olan tələbatı nəzərə alsaq onda davam-
lı enerji siyasətinin nə qədər əhəmiyyətli olduğunu görə bilərik.
Davamlı enerji siyasəti əsas iki istiqamətdən ibarətdir. Bunlardan biri al-
ternativ və bərpaolunan enerji mənbələrindən istifadənin artırılması, digəri 
isə enerjiyə qənaət və enerji səmərəliliyinin artırılması siyasətləridir. Ənənəvi 
enerji resurslarının emalı nəticəsində ətraf mühitə verilən ziyan, bu resursla-
rın tükənməsi və ölkələrin enerji təhlükəsizliklərini təmin etmək istəmələri 
davamlı enerji siyasətinin hər iki istiqaməti ilə bağlı tədqiqatların və 
layihələrin artmasına gətirib çıxarmışdır. Əksər neft-qaz ölkələrindən fərqli 
olaraq Azərbaycanda da son illərdə bu məsələlərə diqqət artırılmışdır və bir 
sıra tədbirlər həyata keçirilmişdir. Azərbaycan Respublikasının Prezidenti 
cənab İlham Əliyevin 21 Oktyabr 2004-cü ildə təsdiq etdiyi “Azərbaycan 
Respublikasında alternativ və bərpa olunan enerji mənbələrindən istifadə 
olunması üzrə Dövlət Proqramı” və 2009-cu ildə Alternativ və Bərpa Olu-
nan Enerji Mənbələri üzrə Dövlət Agentliyinin yaradılması bu istiqamətdə 
aparılan əsas işlərdəndir.
Birələrlə məşhur bir təcrübə var. Şüşə qabın içərisində yerləşdirilən və ağzı 
qapaqla bağlanan birələr üç gün sonra, qabın ağzı açılsa da qapağın yaratdığı 
“xəyali həddən” yuxarı uçmur və qabı tərk etmirlər. Hətta birələrin törəmələri 
də “xəyali qapağ”a öyrəşmiş valideynlərinin hərəkətlərini təkrarlayırlar. 
Əslində belə bir mental maneə bəzən insanlar üçün də mövcud olur. Yüzilliklər 
boyunca formalaşan streotiplər bəşəriyyətin enerji istifadəsinə münasibətini 
dəyişmir. Ənənəvi iqtisadi inkişaf modeli bir qum saatını xatırladır: yüksək 
inkişaf tempi təbii sərvətlərin daha kəskin şəkildə istismarı deməkdir, başqa 
sözlə sosial rifah halı yaxşılaşdıqca, təbii sərvətlər də azalır. Amma Gallup-ın 
apardığı sorğular göstərir ki, bəzən xoşbəxtlik heç də iqtisadi inkişaf səviyyəsi 
- 12 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
və ya onu təmin edən təbii sərvətlərin istismarı (enerji istifadəsi) ilə ölçülmür. 
Məsələn, adambaşına təxminən 500 kvt/saat enerji istifadə edən Qvatemala 
sakinləri, hər nəfərə 8 min kvt/saatdan çox elektrik enerjisi istehlak edən Sin-
qapurlulara nisbətən özlərini daha xoşbəxt sayırlar. 
Əslində dünyanın gələcəyi ənənəvi yoldan fərqli yeni bir iqtisadi modelə 
möhtacdır. Elə bir model ki, iqtisadi inkişaf təbii tarazlığı pozmasın və onun-
la ahəng təşkil etsin. 2013-cü ildə müəllifinə Nobel mükafatı qazandıran 
Hiqs sahəsi (Higgs field) ideyası yeni ekoloji iqtisadi siyasəti (environmen-
tally adjusted economic development) müəyyənləşdirmək üçün imkan ya-
radır.  Ehtimala görə Hiqs sahəsi bu sahədən keçən hissəciklərə kütlə verir 
və beləliklə, enerji kütləyə çevrilir. Bu zaman təbii ahəng qorunur. Ekolo-
ji iqtisadi inkişaf da elə bir ahəngi təmin etməlidir ki, resurslardan mal və 
xidmətlər istehsal ediləndə təbii ahəng pozulmasın.  
AMEA Coğrafiya İnstitutunda aparılmış tədqiqatların nəticələrinə görə, 
1880-2010-cu illəri əhatə edən  dövrdə ölkəmizin ərazisində temperaturun 
dəyişməsi müxtəlif regionlarda 0,2-dən 1,5 °C-yə qədər təşkil edir və son 
40 il ən isti dövr kimi qiymətləndirilir. Temperaturun ən çox yüksəlməsi 
Kür-Araz ovalığında (0,4-0,9 °C), Qazax-Gəncə zonasında (0,6-1,10 °C), 
Böyük Qafqazın cənub yamacında (0,5-0,80 °C), Kiçik Qafqazın şimal-şərq 
(0,6-1,5 °C) və şimal (0,4-0,6 °C) yamaclarında müşahidə olunur1. 1999-
cu ildə Helsinki şəhərində “İqlim dəyişmələri və Yer kürəsinin su balansı” 
mövzusunda ikinci beynəlxalq simpoziumun gəldiyi əsas nəticələrdən biri 
gələcəkdə iqlimin istiləşməsi prosesində arid (quraq) ərazilərdə yağıntının 
miqdarı bir qədər də azalacaq, rütubətli ərazilər üçün isə əksinə, yağıntının 
miqdarı artacaq. Azərbaycan ərazisinin 60 faizinin arid ərazi olması proqnoz-
laşdırmağa əsas verir ki, onsuz da su ehtiyatlarından elə də zəngin olmayan 
respublikamızda yağıntının miqdarı azalmağa meyllidir. AMEA Coğrafiya 
İnstitutunda və Ekologiya və Təbii Sərvətlər Nazirliyinin hesablamalarına 
görə Azərbaycanda gələcəkdə temperaturun yüksəlməsi və yağınıtının azal-
ması proqnozlaşdırırlır. 
Yeni iqlim şəraiti Azərbaycan iqtisadiyyatını uzunmüddətli perspektivdə 
müəyyən çağırışlarla üz-üzə qoyur. Xüsusilə, kənd təsərrüfatı sahəsində 
istiliyə və quraqlığa davamlı bitkiçiliyin inkişafı, su resurslarının daha 
1	 Məmmədov	R.M.,	İqlim	dəyişmələri:	mif	və	realliqlar,	Elm	qəzeti,	30	yanvar	2013-cü	il,	http://www.elmqazeti.
com/rubrics/physics-mathematics-technical/520-iqlim-d-yism-l-ri
- 13 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
səmərəli istifadəsi, meliorasiya və irriqasiya infrastrukturunun inkişafı, su 
itkilərinin azaldılması, Xəzərin su ehtiyalarından təsərrüfat məqsədləri ilə 
istifadə, istilik və quraqlıq şəraitində infeksion xəstəliklərlə müalicə və s. 
istiqamətlər diqqət mərkəzinə gətirilməlidir.  
Davamlı enerji siyasətinin qeyd olunan iki istiqaməti bir-biri ilə çox 
əlaqəlidir və eyni dərəcədə əhəmiyyətlidir. Bu tədqiqat işi əsasən enerjiyə 
qənaət və enerji səmərəliliyinin artırılması məsələlərini əhatə edir. Tədqiqat 
işinin əvvəlində Azərbaycandakı ümumi enerji istehlakı təhlil olunub, son-
ra iqtisadiyyatın müxtəlif sahələri üzrə enerji istehlakı və enerji səmərəliliyi 
göstəriciləri analiz edilib və dünyanın inkişaf etmiş ölkələrinin bənzər 
göstəriciləri ilə müqaisələr aparılıb. Kitabda Azərbaycanda yüksək ener-
ji səmərəliliyinə nail olmaq üçün təkliflər verilib. Eyni zamanda enerji 
səmərəliliyinin artırılması istiqamətində institutsional islahat imkanları 
təhlil edilib və bu müvafiq tövsiyyələr edilib.
- 14 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
FƏSİL 1. 
Yaşıl iqtisadiyyat
1.1. Nəyə görə yaşıl iqtisadiyyat?
Müasir iqtisadi inkişaf bir tək makroiqtisadi göstəricilərin səviyyəsi, 
tələb-təklif və ya iqtisadiyyatın başlıca problemi hesab edilən “nə?”, “kimin 
üçün?”,“necə?” suallarına cavab tapmaqla müəyyən olunmur. Son qlobal 
maliyyə böhranını misal gətirərək sübüt etmək olar ki, müasir iqtisadi in-
kişafda makro və mikro iqtisadi göstəricilərdən savayı digər təbii amillərə 
yer yoxdur. Onda müasir iqtisadi nəzəriyyə əsrlər boyu klassikaya çevrilmiş 
olan iqtisadi modelleri baş vermiş böhranlarla inkar edib nəyi zəruri hesab 
etməlidir? Müasir iqtisadi inkişaf sırf insan, insan şüuru, onun intellekti, 
mədəniyyəti, məntiqi və savadını tələb edir. Daha aydın desək, insan təbiəti 
və onun azad qərarları iqtisadi nəticə və ictimai hadisələri bir-birinə bağla-
yan bir körpüdür ki, bu da iqtisadiyyatın bütövlüyünü tamamlayır və onun 
inkişafını dayanıqlı edir. 
Davamlı inkişaf anlayışının təməlində yaşadığımız dünyanın iqtisadi və 
sosial rifahı durur. Bugün dünyada insanın yaşaması üçün bütün növ mal və 
xidmətlərin istehsalı sağlam ekosistemlər sayəsində mümkündür. Təsadüfi 
deyildir ki, bugün bütün dünya ölkələri məhz dayanıqlı inkişafa nail ol-
mağın yollarını axtarıb onu həyata keçirməyə çalışırlar. Bununla əlaqədar 
olaraq, davamlı inkişaf konsepsiyası meydana gəlmişdir və onun əsas ide-
yası da sosial-iqtisadi və ekoloji inkişafın qarşılıqlı bağlılığı üçün şərait və 
mexanizmlərin yaradılması, təbii mühitin problemlərinin sosial-iqtisadi 
proseslərlə vəhdətdə baxılmasıdır. Davamlı İnkişaf Konsepsiyası keyfiyyətcə 
yeni yanaşma olub özündə aşağıdakı 3 əsas problemin həllini birləşdirir:
1)  iqtisadiyyatın davamlı miqyası həyat təminatının ekoloji sisteminə mü-
vafiq olmalıdır.
2)  resursların və imkanların təkcə indiki nəsil üçün deyil, həmçinin gələcək 
nəsillər, eləcə də  insanla digər bioloji növlər arasında ədalətli bölgüsü 
(distribution) aparılmalıdır.
- 15 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
3)  təbii kapitalı adekvat olaraq nəzərə alan resursların zamanda effektiv böl-
güsü (allocation) keçirilməlidir.
Beləliklə, davamlı inkişaf konsepsiyası 5 əsas prinsipə əsaslanır:
1.  Bəşəriyyət həqiqətən inkişafa davamlı və uzunmüddət mövcud olmaq xa-
rakteri verə bilər. Bununla da o hazırda mövcud olan nəslin tələbatlarına 
cavab verər və eyni zamanda gələcək nəsillərin öz tələbatlarını ödəmək 
imkanları qorunub saxlanıla bilər.
2.  Təbii resursların istismarı sahəsindəki məhdudlaşmalar nisbi xarakterli-
dir. Onlar texnika və sosial təşkilin müasir səviyyəsi ilə, eyni zamanda 
biosferin insan fəaliyyətinin nəticələrini aradan qaldırmaq qabiliyyəti ilə 
əlaqədardır. 
3.  Bütün insanların adi tələbatlarını ödəmək və hamının gələcək yaxşı 
həyata olan ümidinin reallaşdırılmasına şərait yaradılması zərurət olma-
lıdır. Bunsuz uzunmüddətli və davamlı inkişaf sadəcə olaraq qeyri-müm-
kündür. Ekoloji və digər fəlakətlərin yaranmasının başlıca səbəblərindən 
biri dünyada adi hadisəyə çevrilmiş səfillikdir. 
4.  Böyük vasitələrə (kapital və maddi) malik olanların həyat tərzini plane-
tin ekoloji imkanları ilə, xüsusilə enerji istehlakı ilə uzlaşdırmaq lazımdır. 
5.  Əhali artımının sayı və tempi yerin qlobal ekosisteminin dəyişməyə 
meylli istehsal potensialı ilə uzlaşdırılmalıdır. Davamlı inkişafın dinamik 
xarakteri xüsusi qeyd edilməlidir.
Biz bu prinsipləri diqqətlə nəzərdən keçirsək görərik ki, iqtisadiyyat tam, 
bütöv bir halda, yəni, özündə sosial və ekoloji tərəfləri də birləşdirməklə in-
san amilini və onun gələcəyini önə çıxarır. Bunu praktikada tətbiq etmək 
üçün bir çox dünya ölkələri özləri üçün davamlı inkişaf konsepsiyaları ha-
zırlamışlar. Belə proqramların hazırlanması, elmi konfransların keçirilməsi, 
elmi-texnoloji tədqiqatların aparılması zamanı aydın olmuşdur ki, biz bu cür 
inkişafa “Yaşıl iqtisadiyyat” modelini tətbiq etməklə nail ola bilərik.
1.2.Yaşıl iqtisadiyyat nədir?
Yaşıl iqtisadiyyat (green economy) paradiqmasına zidd olan qəhvəyi 
iqtisadiyyat (brown economy) termini, resursların daha çox istifadəsi, aşa-
ğı enerji səmərəliliyi, dayanıqlı olmayan enerji qaynaqlarından asılılıq və 
- 16 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
yüksək dərəcədə iqlim riskinə əsaslanır1. Belə ki, havanın, suyun çirkləndiyi, 
yaşıllıqların azaldığı indiki vaxtda get-gedə mühüm əhəmiyyət qazanan yaşıl 
iqtisadiyyat, məhsulları yaşıl paketlərə qoyaraq daha yüksək qiymətlərə sat-
maq deyil, hər addımı “davamlılıq” şüuruyla - ekosistemi və bizdən sonrakı 
nəsilləri düşünərək - atmaq və bizimlə birlikdə təbiətdəki bütün canlıların 
əsas həyat haqqlarına sahib çıxmaqdır.
OECD, UNEP kimi beynəlxalq təşkilatlar “yaşıl böyümə” və ya “yaşıl 
iqtisadiyyat”ı ekoloji təhlükəsizliyi təmin edən mal və xidmətlərin istehsal 
və istehlakını, həmçinin yaşıl inkişafa yatırılan investisiyaları nəzərdə tu-
taraq bir anlayış olaraq təyin edirlər. Bu baxışda ekoloji davamlılıq təmin 
edilərkən iqtisadi inkişaf, gəlir artımı, məşğulluq və yoxsulluğun azaldılması 
düşünülür. 
Avropa Birliyi isə yaşıl iqtisadiyyatın davamlı istehsal-istehlak, enerji 
səmərəliliyi və bərpa olunan enerji istifadəsi ilə yeni iş imkanlarının yaradılma-
sı və insan rifahının artırılması ilə yaxından əlaqəli olduğunu müəyyən edir2. 
Yaşıl iqtisadiyyat, əslində yeni iqtisadiyyat anlayışı olaraq da ifadə edilə 
bilər və ya klassik iqtisadiyyatın təməllərinə insan və təbiət faktorlarının 
əsaslı bir şəkildə əlavə olunması kimi də təyin oluna bilər. İnsanın və təbiətin 
dəyərinin bilinməsi, insanların rifahını yüksəldib yoxsulluğun azaldılması, 
məhdud təbii ehtiyatların effektiv və optimal şəkildə istifadə edilməsi bu 
yeni iqtisadi anlayışın təməlini meydana gətirir.
Hazırda yaşıl iqtisadiyyat anlayışının nəyi əhatə etdiyinin dəqiq olaraq 
müəyyənləşmiş və hamı tərəfindən qəbul edilən tərifi yoxdur. Bu səbəblə, 
ayrı-ayrı ölkələr özlərinin xüsusi şərtləri çərçivəsində fərqli təriflər ortaya 
qoyurlar. Əslində bu günkü dövrdə yaşıl iqtisadiyyatın anlaşılması və ona 
müvafiq addımların atılmasının dövlətdən-dövlətə fərqlənməsi normaldır. 
Çünki iqtisadi cəhətdən inkişaf etmiş ölkələrin (İEÖ) insan kapitalı ilə in-
kişaf etməkdə olan (İEOÖ) və ya yeni sənayeləşmiş ölkələrin (YSÖ) insan 
kapitalı arasında keyfiyyət baxımından böyük fərq vardır və bu fərq müvafiq 
ölkələrin yaşıl iqtisadiyyatla bağlı atdıqları addımlarda da özünü göstərir. 
Qeyd olunanları ümuləşdirəndə aydın olur ki, davamlı inkişaf iqtisadi, 
ekoloji və ictimai inkişaf sütunlarının təməli olan yaşıl iqtisadiyyata əsaslanır. 
1	 UNEP,	Annual	report,	2009.
2	 http://www.unep.org/greeneconomy/AboutGEI/WhatisGEI/tabid/29784/language/en-US/Default.aspx
- 17 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
1.3.Yaşıl iqtisadiyyata təşəbbüs
2012-ci ildə Birləşmiş Millətlər Təşkilatının (BMT) Davamlı İnkişaf 
Konfransındakı (Rio+20) danışıqlardan sonra hökümətlər qərar verdilər 
ki, yaşıl iqtisadiyyat davamlı inkişaf üçün çox mühüm alətdir. Rio+20 
bəyannaməsi informasiya mübadiləsi və potensial imkanların reallığa 
çevirilməsi ilə yaşıl iqtisadi siyasətin həyata keçirilməsini də vurğuladı. 
Burada həmçinin maliyyə, texnologiya və elmin mübadiləsi zamanı İEÖ-
in birləşərək İEOÖ-ə dəstəyi də nəzərdə tutulur. Buna əsasən beynəlxalq 
səviyyədə yaşıl iqtisadiyyatın həyata keçirilməsi üzrə təşəbbüslər əsasən aşa-
ğıdakı altqruplarda öz əksini tapir:
- beynəlxalq yaşıl iqtisadiyyat platformaları və forumları;
- beynəlxalq yaşıl iqtisadiyyat üzrə əsas iştirakçılar;
- əsas beynəlxalq yaşıl iqtisadiyyat proqramları;
- beynəlxalq yaşıl iqtisadiyyat üzrə fondlar/mexanizmlər/obyektlər.        
Ümumi olaraq, yaşıl iqtisadiyyatın inkişafı naminə indiyə qədər və hazır-
da da davam edən 59 beynəlxalq təşəbbüsə cəhd olunmuşdur ki, onun 14-ü 
bu istiqamətdə olan beynəlxalq forumların payına düşür. Həmin platforma-
ların əsas hədəfləri informasiya mübadiləsi, elmin və biliyin idarə olunması, 
qlobal iqlim dəyişkənliyidir və həmin platformalar aşağıdakılardır:
- Yaşıl İnkişaf Bilik Platforması (Green Growth Knowledge Platform - 
World Bank, Global Green Growth Institute- GGGI, Organisation for 
Economic Cooperation and Development- (OECD))
- Yaşıl Sənaye Platforması (The Green Industry Platform - UN Industrial 
Development Organisation- UNIDO, UNEP)
- Yaşıl İnkişaf Onlayn Tədris (The Green Growth online e-learning faci-
lity - UN Economic and Social Commission for Asia and the Pacific- 
ESCAP)
- Yaşıl Platforma (The WIPO Green platform - World Intellectual Pro-
perty Organisation (WIPO))
- İqlim Dəyişikliyi Bilik Portalı (The Climate Change Knowledge Portal 
-World Bank)
- İqlim İnformasiya Platforması (Climate Information Platform - UNDP 
və bəzi partnyorlarla birgə)
- 18 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
- Riql (Reegle - REEEP və REN21)
- BMT Davamlı Bilik İnkişafı Platforması (UN Sustainable Development 
Knowledge Platform - UN Department of Economic and Social Affairs 
(UNDESA)) və s. 
Beynəlxalq yaşıl iqtisadiyyatın həyata keçirilməsində geniş əməyi olan 
iştirakçılar əsasən Avropa Birliyinin İEÖ-i, Avropa Birliyi agentlikləri, 
nüfuzlu QHT, beyin mərkəzləri, konsaltinq şirkətləri və bəzi özəl sektor 
nümayəndələridir. Son zamanlar aşağıdakı yeni iştirakçılar da bu prosesə 
cəlb olunmuşlar:
- Qlobal Yaşıl İnkişaf İnstitutu (The Global Green Growth Institute 
(GGGI)), Yaşıl İqtisadiyyat üzrə Fəaliyyət üçün Tərəfdaşlıq (The Part-
nership for Action on Green Economy (PAGE)), BMT Sənaye İnkişafı 
Təşkilatı (United Nations Industrial Development Organization (UNI-
DO)), BMT Tədris və Tədqiqat İnstitutu (UN İnstitute for Training and 
Research (UNITAR), Yaşıl İnkişaf Fəaliyyəti Alyansı (Green Growth 
Action Alliance) və Yaşıl İqtisadiyyat Koalisiyası (Green Economy Coa-
lition).
İqlim dəyişikliyi üzrə fəaliyyət göstərən təşkilatlara İqlim Bilik İnkişa-
fı Şəbəkəsi (Climate Development Knowledge Network (CDKN) -Bö-
yük Britaniya və Niderland  tərəfindən maliyyələşdirilir), İqlim İşləri və 
Layihə Katalizatoru (ClimateWorks and Project Catalyst - özəl investorlar 
tərəfindən maliyyələşdirilir), Qlobal İqlim Dəyişikliyi Alyansı (Global Cli-
mate Change Alliance - Avropa Birliyi tərəfindən maliyyələşdirilir) və s. mi-
sal göstərmək olar.  
Yaşıl iqtisadiyyatla bağlı həyata keçirilməkdə olan proqramların əsas 
təşəbbüskarları yuxarıda adı çəkilən əsas təşkilatlarla yanaşı Norveç, Dani-
marka, Avtraliya, Almaniya, İspaniya və İsveç kimi fəal ölkələr vardır. Aşağı-
dakı cədvəldə isə dominant fondlar, qurumlar və onların yaşıl iqtisadiyyat 
uğrunda həyata keçirtdikləri və hətta, hazırda da bəzi davam edən proqram-
lar üzrə apardıqları maliyyələşmənin həcmi göstərilmişdir.
Bundan başqa 1997-ci ildə qəbul edilib, 2005-ci ildə qüvvəyə minən, in-
kişaf etmiş və inkişaf etməkdə olan ölkələrin daxil olduğu Kyoto Protokolu 
(UNFCCC) mövcuddur  və o, istixana effekti yaradan qazların emissiyasını 
azaltmaq üçün sənayeləşmiş ölkələrin məcburi öhdəliklərini müəyyən edən 
- 19 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
beynəlxalq müqavilədir. Həmin müqavilənin möhləti 2012-ci ildə bitsə də, 
Qatarın paytaxtı Dohada keçirilən beynəlxalq konfransda onun müddəti 
2020-ci ilə kimi uzadıldı. Təxminən 200 ölkənin təsdiqini alan bu qərar 
yalnız inkişaf etmiş ölkələri əhatə edir. Bu ölkələrdə qlobal səviyyədə isti-
xana təsiri yaradan qazların emissiyası isə 15%-dən azdır. Atmosferi ən çox 
çirkləndirən ölkələrdən ABŞ 1997-ci il tarixli əsl protokolu heç bir zaman 
təsdiqləmədi. Hal-hazırda protokolda ABŞ, Çin və Hindistan kimi atmosfe-
ri ən çox çirkləndirən ölkələrin imzası yoxdur. Doha Konfransında 2015-ci 
ilə kimi bütün ölkələri əhatə edən və Kyoto Protokolunun əvəz edə biləcək 
daha geniş diametrli bir plan üzərində də işlərin görülməsi nəzərdə tutuldu. 
Azərbaycanın isə burada inkişaf etməkdə olan ölkə kimi ətraf mühitə buraxı-
lan parnik qazlarının faizinin azalmasında hüquqi öhdəliyi yoxdur.
Cədvəl 1.1. Yaşıl iqtisadiyyat üzrə fəaliyyət göstərən dominant qurumlar
Fondlar Qurumların adı Qiymətləndirilən həcm
Qlobal Ətraf Mühit İmkanı 
(Global Environment 
Facility)
Qlobal Ətraf Mühit 
İmkanının qurumları: 
Birləşmiş Millətlər 
Təşkilatı Ətraf Mühit 
Proqramı (UNEP), BMT 
İnkişaf Proqramı (UNDP), 
Dünya Bankı (World 
Bank), digər çoxtərəfli 
inkişaf bankları, BMT-nin 
Ərzaq və Kənd Təsərrüfatı 
Təşkilatı (FAO), Kənd 
Təsərrüfatının İnkişafı 
üzrə Beynəlxalq Fond 
(IFAD), BMT-nin Sənaye 
İnkişafı Təşkilatı (UNIDO)
10,5 milyard ABŞ dolları 
qrant və 51 milyard 
ABŞ dolları müştərək 
maliyyələşdirmə üzrə
Ən Az İnkişaf Etmiş 
Ölkələr Fondu (Least 
Developed Countries 
Fund-GEF)
QƏMİ (GEF) agentləri 
346 milyon ABŞ dolları
- 20 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Xüsusi İqlim Dəyişikliyi 
Fondu (Special Climate 
Change Fund-GEF)
QƏMİ (GEF) qurumları
50 milyon ABŞ dolları və 
müştərək maliyyələşdirmə 
üzrə 649 milyon ABŞ 
dolları
Təmiz Texnologiya Fondu Dünya Bankı və digər 
çoxtərəfli inkişaf bankları
4,936 milyard ABŞ dolları
Strateji İqlim Fondu (Stra-
tegic Climate Fund-SCF) 
– İqlim Sabitliyi üçün Pilot 
Proqram (Pilot Program 
for Climate Resilience)
Dünya Bankı və digər 
çoxtərəfli inkişaf bankları
1,1 milyard ABŞ dolları
SİF-Meşə İnvestisiya 
Proqramı (SCF-Forest 
Investment Program)
Dünya Bankı və digər 
çoxtərəfli inkişaf bankları
639 milyon ABŞ dolları
SİF-Aşağıgəlirli 
Ölkələrdə Bərpaolunan 
Enerji Sahəsinin 
Genişləndirilməsi 
Proqramı (SCF-Program 
for Scaling-Up Renewa-
ble Energy in Low Income 
Countries)
Dünya Bankı və digər 
çoxtərəfli inkişaf bankları
392 milyon ABŞ dolları
Meşə Karbon 
Əməkdaşlığı İmkanı (For-
est Carbon Partnership 
Facility)
Dünya Bankı, İnter-
Amerika İnkişaf Bankı 
(IADB), BMT-nin İnkişaf 
Proqramı
385 milyon ABŞ dolları
Mənbə: http://www.climatefundsupdate.org/listing,  http://www.unep.org/
Hazırda yaşıl iqtisadiyyatın inkişafı üçün təhlillər, araşdırmalar və yatı-
rımlar əsasən aşağıdakı sahələri əhatə edir:
- Bacarıqların inkişafı (capacity building): treyninqlər, məsləhət 
xidmətləri, texniki yardımlar və s. (61%);
- Maliyyələşdirmə xidməti: qrantlar, layihələrin maliyyələşdirilməsi və s. (37%);
- 21 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
- Elmi araşdırmalar xidməti: əsas bilik bazaları və s. (27%);
- İnformasiya xidməti:informasiya mübadiləsi, maariflənmənin inkişafı, 
elmin idarəedilməsi və s. (64%);
- Texnologiya transfer xidməti: texnologiya mübadiləsi və s. (14%). (3)
Deməli, yaşıl iqtisadiyyat proqramları tərəfindən daha çox dəstəklənən 
sahə informasiya sektoru (64%) və daha az dəstəklənən sahə isə texnologiya 
transferi sektorudur ki, bu da cəmi 14% təşkil edir. Bu göstəricilərə əsasən 
demək olar ki, elmi araşdırmalara daha çox dəstək olmalıdır ki, nəticədə 
texnologiya transferi daha sürətlə həyata keçirilsin. Çünki yaşıl iqtisadiyya-
ta nail olmaq üçün ölkələrdə müasir və elmi əsaslara söykənən texnologi-
yalara ehtiyac vardır, xüsusilə, bu ehtiyac bərpa olunan enerji resurslarının 
istifadəsi zamanı daha qabarıq şəkildə önə çıxır.
Müxtəlif mənbələrin qiymətləndirmələrinə əsasən 2020-ci ilə kimi 
sırf iqlim dəyişkənliyinin azaldılması məqsədilə bərpa olunan enerji 
mənbələrinə qoyulacaq investisiyaların həcmi təqribən hər il 500 mil-
yard ABŞ dolları təşkil edəcəkdir. Belə investisiya yatırımlarının effektiv 
nəticələri ölkələr tərəfindən yaşıl iqtisadiyyata yönəlik fiskal siyasətdən 
asılıdır.
1.4.Yaşıl iqtisadiyyatda fiskal siyasət
Yaşıl iqtisadiyyatın inkişafında fiskal siyasətin rolu önəmlidir.Beləki, 
hər bir ölkənin özünəməxsus fiskal alətləri və islahatları vardır; müxtəlif 
sahələrdə yanacaqdan istifadəyə görə vergi güzəştləri, israfçı və ekoloji 
cəhətdən zərərli şəkildə fəaliyyyət göstərən sahələri daha təmiz fəaliyyətə 
təşviq edən subsidiyalar, təmiz texnologiya və davamlı istehsal fəaliyyəti ilə 
məşğul olan sektorlara  maliyyə güzəştlərinin köməyi ilə dəstək və s. Bütün 
bunları ümumiləşdirsək yaşıl fiskal siyasətdə istifadə oluna biləcək alətlərin 
aşağıdakı variantlarının mövcudluğunu görə bilərik:
- ekoloji vergi islahatları və alətləri (məsələn, karbon vergisi, vergi 
güzəştləri və ixtisarları);
- intensiv çirkləndirməyə görə cərimə;
- ekoloji performansın mükafatlandırılması üçün yaşıl subsidiyalar 
(məsələn, feed-in tarifi), qrantlar, kreditlər;
- 22 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
- ekoloji cəhətdən zərərli fəaliyyətlərə subsidiyaların verilməsinin aradan 
qaldırılması;
- birbaşa dövlət xərcləri (məsələn, ekoloji təmiz infrastruktur və ya  təmiz 
texnologiya üçün tədqiqat və inkişaf (R & D) fəaliyyətinin təşkili)
- dolayı dəstək (məsələn, ictimai zəmanətlər və s.).
Böyük Britaniya yaşıl iqtisadiyyatın inkişafı üçün bu istiqamətdə FİT (Feed-
in-Tarrifs scheme) adlı güzəştli tarifdən istifadə edir. Bu tarifin mahiyyətinə görə, 
əgər kimsə tutaq ki, öz evinin damında günəş paneli və ya külək enerjisi turbi-
ni yerləşdirərsə, həmin şəxslərə bu subsidiya növü tədbiq olunur. Bu alternativ 
enerjinin şəxsi istehlak və ya hər hansı bir şəbəkəyə ixracından asılı olmayaraq 
həmin vətəndaşa bu hər iki halda müyyən məbləğdə pul ödənilir və üstəgəl abo-
nent hər ay ödəməli olduğu enerji xərclərindən azad olur, çünki o artıq ekoloji 
cəhətdən həm təmiz, həm də bərpa olunan enerjidən istifadə edir3.
Kanada höküməti feed-in tarifləri  ilə yanaşı, yaşıl məhsullar istehsal 
edən firmalara maliyyə yardımını vençur kapitalı (venture capital) verməklə 
göstərir. Banklar və kredit qurumları adətən kredit riskinin minimum oldu-
ğu sahələrə üstünlük verirlər və belə olan halda “yaşıl” firmaların kredit al-
maq imkanları məhdudlaşır. Çünki “yaşıl” firmalar qəhvəyi bazar prinsipləri 
əsasında formalaşmış iqtisadi sistemdə fəaliyyət göstərdiyinə görə bu cür 
risklərin ola bilmə ehtimalına daha yaxındırlar. Buna görə hökümət bu 
öhdəliyi öz üzərinə götürmüşdür, lakin hökumət riskin ən az olması üçün 
eyni vaxtda bir neçə firmaya sərmayə qoyur ki, iflasa uğramış firmaların düş-
düyü zərər uğur qazanmış firmalar hesabına ödənilsin. Amma yenə də bu 
cür maliyyə yardımı dövlət üçün risklidir. 
Almaniyada isə yaşıl iqtisadıyyatın inkişafı üçün ekoloji vergi (Eco Tax) 
islahatından istifadə olunur ki, onun da nəticələri bunlardır:
- enerjiyə qənaət və ondan daha səmərəli istifadə;
- kükürd yanacağından pulsuz istifadə;
- bərpa olunan enerji mənbələrinə daha çox investisiya;
- enerjiyə qənaət edən məhsulların istehsalının inkişafı (məsələn, yana-
caqdan səmərəli istifadə edən avtomobillərin istehsalı);
- yeni istehsal edilən avtomobillərin yanacaq istehlakının 20%-ə qədər 
azaldılması;
3	 http://www.energysavingtrust.org.uk/Generating-energy/Getting-money-back/Feed-In-Tariffs-scheme-FITs_
- 23 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
- yol çəkilişi xərclərinin daha da ixtisar edilməsi;
- ictimai nəqliyyatdan istifadə edən sərnişinlərin sayının artması;
- günəş enerjsi təsərrüfatının fəaliyyəti nəticəsində su qızdırıcılarının miq-
darının iki dəfəyə qədər artımı və bu sektorda yeni iş yerlərinin yaradıl-
ması (məsələn, Almaniya Ətraf Mühit Agentliyinin (GEA) hesabatına 
görə 2003-cü ildə bu verginin tədbiqi nəticəsində Almaniyada 250 min 
yeni iş yeri açılmışdır.);
- bu vergi növü Almaniyanın əsas məqsədlərindən olan 2020-ci ilə 
kimi CO2 emissiyasının  40%-ə qədər azaldılmasına (1990-cı illərlə 
müqayisədə) nail olmağa və iqlim mühafizəsi üzrə maarifləndirməyə 
yardım edir4. 
Barbadosda ətraf mühit vergisi günəş enerjisi ilə fəaliyyət göstərən su 
qızdırıcılarının təchizatına böyük köməklik göstərir. Barbados və İndone-
ziya ətraf mühit vergilərindən daxil olan gəlirləri ölkənin yoxsul əhalisinin 
inkişafına dəstək üçün yönləndirir. 
İordaniya subsidiyaları işsizlik və yoxsulluğun aradan qaldırılması ilə 
mübarizə aparan, məsələn, dövlət işçilərinin əmək haqqlarının artırılması 
kimi proqramların həyata keçirilməsi zamanı tədbiq edir və bu yardımı aşağı 
və orta gəlirli ev təsərrüfatı subyektlərinə də aid edir5.
Yeni Zelandiyada isə kənd təsərrüfatına dotasiya sırf ətraf mühitin 
qorunması deyil, daha çox davamlı inkişafa nail olmaq üçün verilir və bu 
istiqamətdə islahatlar davam edir6.
“Yaşıl” artıma yönəlmiş iqtisadi stimul paketlərinin həcminə və 
səmərəliliyinə görə Asiya ölkələrindən Cənubi Koreya və Çin daha öndədir. 
Beləki, Çində “yaşıl” sektorların inkişafı üçün təşviqat paketi ÜDM-in cəmi 
3%-ni təşkil edir və bu məbləğ 2020-ci ilə kimi 1,8 milyon yeni iş yerlərinin 
yaradılmasına yönəldilir. Çin 2020-ci ilə kimi ÜDM-in 3 %-ni yüksək sürətli 
qatar, külək və günəş enerjisi, eləcə də səmərəli işıqlandırma sisteminin inki-
şafına sərf etməyi qərara alıb. Müqayisə üçün qeyd edək ki, ABŞ-nın “yaşıl” 
təşviqat üçün xərcləri ÜDM-in 0,7%-ni, AB-nin xərci isə ÜDM-in 0,2%-ni 
təşkil edir7. 
Yaşıl fiskal siyasət davamlı inkişafın təmin edilməsi üçün zəruri olan is-
lahatdır. Uğurlu yaşıl fiskal siyasət isə ənənəvi iqtisadiyyatda bəzən mövcud 
4	 http://www.unep.org/greeneconomy/EventsConferences/tabid/105555/language/en-US/Default.aspx
5	 World	Bank	(2010),	Subsidies	in	the	Energy	Sector:	An	Overview
6	 Vitalis,	V.	(2006),	“Subsidy	Reform	in	the	New	Zealand	Agriculture	Sector”
7	 http://www.unep.org/documents.multilingual/default.asp?DocumentID=624&ArticleID=6548&l=en&t=long
- 24 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
olan büdcə konsilidasiyasına səbəb olmur8, çünki o, bölüşdürülmüş təsirlər 
və səmərəlilik arasındakı tarazlığa söykənir. Burada əsas məsələ qəhvəyi iq-
tisadiyyatın mövcudluğunu nəzərə alıb yaşıl fiskal siyasətdə düzgün iqtisadi 
aləti seçməkdir. Əks halda bu, “yaşıl şirkətlərin” müflisləşməsinə gətirib çı-
xaracaqdır. Beləki, “yaşıl” subsidiyalardan alət kimi istifadə edərkən xarici 
mühit amilləri (qloballaşma, beynəlxalq rəqabət, daxili bazar konyukturası, 
xüsusilə, istehlakçı psixologiyası və s.) nəzərə alınmalıdır, yoxsa nəticələri 
gözlənilməz ola bilər. Məsələn, ABŞ höküməti 2011-ci ilin avqustunda günəş 
panellərinin istehsalı ilə məşğul olan “Solyndra” şirkətinin müflisləşməsini 
rəsmi elan etdi. Səbəb isə çox sadə idi: şirkət ucuz Çin məhsulları ilə rəqabət 
edə bilmir. Barak Obamanın rəhbərliyi altında “yaşıl” təşviqat proqramının 
tətbiqi nəticəsində əldə olunan kreditə federal zəmanət alan ilk şirkətlərdən 
biri olan “Solyndra”nın müflisləşməsi tənqidçilərə səbəb verdi ki, həmin sti-
mullaşdırma proqramının texniki-iqtisadi tərəflərini yenidən araşdırsınlar 
və çatışmayan tərəfləri müəyyən edib proqramı daha da təkmilləşdirsinlər9.
Başqa bir misal: İsveç son 3 il ərzində adambaşına “ekomobiley” (eta-
nolla işləyən xüsusi nəqliyyat vasitələri) satışında vergi güzəştləri, belə 
avtomobillərin alıcıları üçün pul bonusları və avtomobil sığortası güzəştləri 
şəklində möhkəm dövlət subsidiyalarına görə dünya lideri olmuşdur. Buna 
baxmayaraq, 2010-cu ildə yalnız bu nəqliyyat sayəsində CO2 emissiyası 100 
min ton artmışdır10. Çünki hər avtomobilə düşən CO2 emissiyasının miq-
darının azaldılmasına baxmayaraq, ümumi qət olunan kilometrlərin miqda-
rı artmışdır, yəni güzəştli şərtlər daxilində insanlar belə avtomobillərdə daha 
çox səyahət etmişdilər. Bu halı iqtisadi ədəbiyyatlarda Cevons paradoksu 
11(rebound effect) adlandırırlar.
Artıq dünyanın müxtəlif ölkələrində tətbiq edilmiş yaşıl fiskal siyəsətin 
digər bir aləti karbon vergisidir (və ya karbon emissiyası üzrə vergi). Karbon 
vergisi qlobal istiləşmə və iqlim dəyişikliyinin ən əhəmiyyətli mənbələrindən 
biri olan və neft, kömür və təbii qaz kimi yanacaqların yanmasından mey-
dana gələn karbon emissiyasını azaltmaq məqsədiylə alınan bir vergidir. Bu 
8	 Beynəlxalq	borc	əməliyyatlarında,	birbaşa	borclu	olan	dövlətin	borcu	olan	təşkilat	və	ya	dövlətlə	razılaşaraq,	
borcun	vədəsinin	daha	da	uzadılması	prosesinə	verilən	addır.	Xalq	arasında	“Borcumu	nə	inkar	edirəm,	
nə	də	ödəyirəm”	kimi	izah	olunur.	Konsolidasiya	qərarı	alan	bir	dövlət,	o	an	üçün	bu	borcların	faizini	belə	
ödəyə	bilməyəcək	vəziyyətdə	olur	və	irəlidəki	illərdə	özünü	düzəldib	borclarını	bağlasa	belə,		konsolidasiya	
əməliyyatı,	o	ölkənin	beynəlxalq	kredit	qeydini	və	prestijini	aşağı	salır.
9	 http://www.latimes.com/news/opinion/la-ed-solyndra-20110902,0,7758497.story
10	 http://www.treehugger.com/files/2011/03/cleaner-cars-make-people-drive-more.php
11	 Cevons	paradoksu:	texnoloji	tərəqqi	nəticəsində	hər	hansı	bir	resursun		istehlak	səmərəliliyinin	artması	elə	
həmin	resursa	qarşı	olan	tələbatı	daha	da	artırır.
- 25 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
vergi növünə eyni zamanda CO2 vergisi də deyilir12. Karbon vergisi “yaşıl” 
subsidiyaların çatışmazlıqlarını nisbətən kompensasiya edir. Beləki, karbon 
vergisi “qəhvəyi iqtisadiyyat” əsasında formalaşan bir alət olduğuna görə 
onun əsas məqsədi gəlir götürmək və təbii resurslardan istifadənin qarşısını 
almaq deyil, əksinə qlobal çirklənməni azaltmaq və təbii resursları qorumaq-
dır. Bu vergi növü ətraf mühitə ziyan verən sahələrə tətbiq olunduğu üçün 
dövlət büdcəsinə ziyan vurmur və həm də yoxsulluq probleminə də müsbət 
təsir göstərir. Başda Skandinaviya ölkələri olmaqla, Hollandiya, İngiltərə və 
Almaniya kimi dövlətlər digər vergi yüklərini azaldıb ətraf mühitlə əlaqəli 
olan vergi yükünü çoxaltmaqla bu balansı qoruyub saxlaya bilirlər. Bu vergi 
növü Azərbaycan şəraiti üçün də məqsədəuyğundur və eləcə də, Azərbaycan 
Respublikasının Konstitutsiyasının 39 və 94-cü maddələrinin rəhbər tut-
duğu “çirkləndirən özü ödəyir prinsipi”nin həyata keçirilməsinə də kömək 
edir. Hazırda AB-nin Emissiya Ticarəti Sisteminə (EU-ETS) keçməsi ilə 
bu vergi növünün əhəmiyyəti bir qədər azalmış kimi görünsə də, bir çox 
iqtisadçılar (Nobel mükafatlı Qari Bekker daxil olmaqla) karbon vergisini 
dəstəkləyirlər. Vergi vasitəsilə mübarizə, həm təbii ekosistemlərin və həm də 
biomüxtəlifliyin qorunması üçün effektiv yol ola bilər.
Yuxarıda verilən bütün izahatları ümumiləşdirsək aşağıdakı sistemi ala bilərik:
Şəkil 1.1. Davamlı inkişafın yol xəritəsi
12	 What	‘s	a	Carbon	Tax,	www.carbontax.org
- 26 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Ölkələri və atılan addımları nəzərdən keçirərkən aydın olur ki, davamlı 
inkişafa görə ən təşəbbüskar region Avrozonadır və bu məqsədlə Avropanın 
2020-ci ilə kimi olan konkret  hədəfləri aşağıdakılardır:
 20-64 yaşlı əhalinin 75%-i işlə təmin edilməlidir;
 AB-də ÜDM-in 3%-i tədqiqat və inkişafa (R&D) investisiya edilməlidir;
 İqlim dəyişkənliyi və enerji istehsalı qoyulan hədəflərə uyğunlaşdırılma-
lıdır;
 Ümumi təhsil müəssisələrini bitirənlərin və ali və ya ekvivalent təhsil 
müəssisələrinin 30-34 yaşlı məzunları müvafiq olaraq ən az ümumi 
əhalinin 10% və 40%-i təşkil etməlidir.
 Yoxsulluq riski ən az - 20 milyon insanı əhatə etməlidir. 
Göründüyü kimi yaşıl iqtisadiyyatın mühüm hədəflərindən biri 
məşğulluğun təmin edilməsidir.
1.5. Yaşıl iqtisadiyyat və məşğulluq
Rio+20 zirvəsi müəyyən etdi ki, yaşıl iqtisadiyyatın inkişafı ilə 
məşğulluğun artımı arasında düz mütənasiblik mövcuddur. Beləki, ya-
şıl iqtisadiyyat multiplikator rolunu oynayaraq altı sahənin, yəni kənd 
təsərrüfatı, balıqçılıq, meşə təsərrüfatı, emal sənayesi (məsələn, yüngül 
və yeyinti sənayesi), bərpa olunan enerji təsərrüfatı və turizmin inkişafını 
zəruri edir ki, bu da yeni iş yerlərinin açılması üçün imkanlar yaradır. Bu 
sektorların inkişafı diversifikasiyalaşdırılmış iqtisadi siyasət yürütməyə 
də imkan verir. Məsələn, Azərbaycanda turizmin inkişafı üçün  ölkənin 
iqtisadi gücü və coğrafi mövqeyi baxımından böyük imkanları vardır. 
Turizmin inkişafı isə dalğa effekti yaradaraq sadalanan sahələrdə işgüzar 
canlanma yaradır və məşğulluğu artırır. Sahələrin bir-birilə əlaqəli inkişafı 
onların defolta uğrama risklərini zəiflədir. Təsadüfi deyildir ki, məhz, Rio 
+20 zirvəsi də iqtisadiyyatın bu altı sektorunu yaşıl iqtisadiyyat üçün açar 
səhələr hesab etmişdir. 
- 27 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Rio+20 hesabatına görə hazırda yaşıl iqtisadiyyatda çalışanların sayı 
10 milyon nəfərdir və onun 5 milyonu bərpa olunan enerji  sektorunda 
çalışır.  Aşağıdakı qrafikdə  Avropada yalnız külək enerjisi sektorunda ça-
lışanların sayı göstərilmişdir: 2010-cu ildə bu rəqəm 238 min 135 nəfər 
olmuşdur və 2030-cu il üçün hədəf bu göstəricini 794 min 79 nəfərə çat-
dırmaqdır.
Ümumiyyətlə, belə bir sual ortaya çıxır: yaşıl iqtisadiyyat əgər ətrafa zi-
yan vurmayan yeni iş yerləri vəd edirsə onda bunlar hansılardır? Cavab üçün 
sahələri belə qruplaşdırmaq olar: yüksək səviyyəli biliyə və intellektə sahib 
olan şəxslər, həmçinin müəyyən peşə-ixtisas sahibləri və kənd təsərrüfatı 
istehsalçıları. Martinez Fernandez və başqaları (13) birbaşa və dolayı ola-
raq insan fəaliyyətinin ətraf mühit üzərindəki mənfi təsirlərini azaltmağa 
istiqamətlənən hər hansı bir işi yaşıl iş olaraq qəbul edirlər13. Xüsusilə, son 
zamanlar qlobal iqlim dəyişikliyinin qarşısını almaq üçün yaşıl sektorlarda 
çalışanları “yaşıl boyunluqlular” (green-collar workers) adlandırmağa baş-
ladılar. 
Şəkil 1.2. Avropada külək enerjisi sektorunda çalışanların məşğulluğa təsiri
Mənbə:http://www.ewea.org/
13	 Apollo	Alliance,	Green-Collar	Jobs	in	America’s	Cities,	United	States,	2008.
- 28 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Cədvəl 1.2. Yaşıl iqtisadiyyat 
Yaşıl iqtisadiyyat sahələri Yaşıl işlər
Tikinti elektrik və istilik sistemində işçi, dülgər, 
inşaat operatoru, izolyasiya işçiləri, sənaye 
yük maşını sürücüləri, inşaat mühəndisləri
Nəqliyyat inşaat mühəndisləri, dəmir yolu işçiləri, 
elektrik, qaynaqçılar, dəmirçilər, mühərrik 
birləşdiriciləri, istehsal köməkçiləri, avtobus 
sürücüləri, nəqliyyat üzrə məmurlar, lokomo-
tiv mühəndisləri, dəmiryolu konduktorları
Ağıllı şəbəkə texnologiyası (Smart Grid) kompüter proqramı mühəndisləri, elektrik 
və texniki mühəndislər, qaynaqçılar, inşaat 
işçiləri, sənaye mühəndisləri, təmirçilər
Külək enerjisi mühəndislər, dəmir-polad işçiləri, elektriklər, 
inşaat operatorları, sənaye yük maşını 
sürücüləri, sənaye istehsal müdirləri, istehsal 
nəzarətçiləri
Günəş enerjisi elektrik mühəndisləri, elektrik, mexaniklər, 
qaynaqçılar, dəmirçilər, inşaat operatorları, 
su təsisatçıları, tikinti müdirləri
İnkişaf etmiş bioenerji kimya mühəndisləri, kimyaçılar, kənd 
təsərrüfatı işçiləri, sənaye yük maşını 
sürücüləri, meşə nəzarətçiləri
“Yaşıl boyunluqlular”ın sahib olduqları peşə və bilik bacarıqlarıaşağıdakı 
kateqoriyalara bölünürlər:
•	 Sadə,	təkrarlanan	bilik	və	bacarıqlar		(məsələn,	surətçıxarma	aparatı	ilə	iş);
•	 Texniki	bacarıqlar	(dizayn,	İKT	sahəsində	peşə	bacarıqları	və	s.);
•	 İnkişaf	 etmiş	 və	 elmi	 biliyə	 əsaslan	 bacarıqlar	 (biznesin	 planlaşdırıl-
ması, keyfiyyətə nəzarət, insan resurslarının planlaşdırılması, intellek-
tual mülkiyyətin idarə edilməsi, maliyyə menecmenti, təhlükəsizlik 
əməliyyatlarının aparılması, daha çox xarici dil bilmək və s.)
•	 Sahibkarlıq	 qabiliyyəti	 (motivasiya,	 qrupla	 işləmək	 qabiliyyəti,	
təşəbbüskarlığı qiymətləndirmə, yaşıl məhsullara adaptasiya və s.)
•	 Yaşıl	 işlər	nəinki	məşğulluğu	 təmin	edir,	həm	də	 insanların	 sosial-iqti-
sadi rifahını yüksəldir. Appolo Alliance-a görə əgər bir iş ətraf mühiti 
yaxşılaşdırarkən işçisinə ödəniş etmirsə, ya da aşağı gəlirli işçiləri yüksək 
- 29 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
bacarıq tələb edən peşələrə aparan bir karyera imkanı yaratmırsa, o işin 
yaşıl iş olaraq qəbul edilməsi mümkün deyildir.
İndi isə yaşıl iqtisadiyyatın əmək bazarına təsirini üç zaman kəsiyində 
nəzərdən keçirək:
•	 Qısa müddət ərzində - daha çox karbon emissiya edən sektorlarda 
iş yerlərinin ixtisarını yaşıl sektorda yeni iş yerləri kompensasiya edəcəkdir. 
Bunun üçün texnoloji inkişaf yaşıl iqtisadiyyat prinsiplərinə əsaslanan sek-
torların rəqabət qabiliyyətinin artırılmasını təmin etməlidir. Enerji sekto-
rundakı islahatlar struktur işsizliyə yol aça bilər. Bu dövrdə işini itirən insan-
ların məşğulluq problemi dərhal həll oluna bilməz. Çünki belə işçilər inkişaf 
edən və yenilənən sektorlarda tələb olunan bacarıqlara hələ sahib deyildirlər. 
Xüsusilə, əmək qüvvəsinin yaşlı seqmentinin yeni iş yerlərinə cəlb olunması 
uzun bir zamanı əhatə edə bilər. 
•	 Orta müddət ərzində - yaşıl iqtisadiyyata dair islahatlar nəticəsində 
ixtisara düşmüş və yeni yaradılmış iş yerlərinin təsiri iqtisadiyyatda ümumi 
şəkildə yayılmağa başlayacaqdır. Tənzimləmə siyasəti şirkətləri daha effek-
tiv enerji istehsalı üsullarından istifadə etməyə yönəldəcəkdir. Nəticədə, 
ənənəvi enerji qiymətləri yüksələcək, bərpa olunan enerji texnologiyaları 
rəqabət gücünü artıracaq ki, bu da yaşıl sektorlarda məşğulluğun çoxalma-
sına səbəb olacaqdır. Beləliklə, məşğulluğun artımı iqtisadi inkişafa dolayı 
yolla təsir göstərəcəkdir və burada neqativdən pozitivə doğru irəliləyiş ola-
caqdır14.
•	 Uzun müddət ərzində - yeni texnologiyaların inkişaf etdirilməsi, 
innovasiya yönümlü sərmayə yatırımlarının artımı və sürətli inkişaf fürsəti 
yaranacaqdır. Çünki yenilik və texnoloji dəyişiklik iqtisadi inkişafın təməl 
prinsiplərini ifadə edir. Yeni texnologiyalara uyğunlaşma ehtiyacı sektorları 
ikinci yenilik dalğasına aparacaqdır. Uzunmüddətli dövrdə kreativ destruksiya 
iqtisadiyyatda məhsuldarlığı artıracaq. Bu dövr ərzində ixtisaslı işçi qüvvəsinə 
tələbat da artacaqdır. Nəticə olaraq, uzun dövrdə yaşıl iqtisadi sistemin aparılan 
islahatlar nəticəsində ixtisara düşmüş ənənəvi iş yerlərinin sayı ilə müqayisədə 
daha çox iş yaratma potensialı olduğu mülahizəsi özünü doğruldur.
Yaşıl peşələrin ən əhəmiyyətli xüsusiyyəti isə onun insanın təbiəti ilə 
həmahəng olmasıdır. Bunun mənası özünü gündəlik tələbatı ödəyə biləcək 
14	 CEDEFOP-ILO,	Skills	for	Green	Jobs,	European	Synthesis	Report,	2010.
- 30 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
gəlir, sosial təminat, həmkarlar ittifaqının məqsədli fəaliyyəti, sağlamlıq 
zəmanəti, karyerada irəliləmə fürsəti və gender bərabərliyinin təminatında 
göstərir. Yaşıl iş yerləri insan qüruruna toxunmadan ona yaşamaq haqqını 
daha düzgün istifadə etməyə imkan yaradır. Belə yanaşma öz növbəsində 
sivil dünyada hər hansı bir ölkənin uğurunun və gücünün göstəricisidir. Ona 
görə də ölkələr xüsusilə, insan kapitalının inkişafına fikir verməlidirlər ki, da-
vamlı inkişafa ən optimal yol olan yaşıl iqtisadiyyatı tətbiq edə bilsinlər. 
Məşğulluq strategiyası mövcud təhsil proqramlarının keyfiyyətinin 
yüksəldilməsini və yeni proqramların tədbiqini zəruri edir. Danimarka, Al-
maniya və Estoniya kimi ölkələrdə buna ciddi fikir verilir. Almaniyada bəzi 
universitetlər artıq yaşıl iqtisadiyyatı bir kurs kimi tətbiq etməyə başlamış-
dır və hətta, şirkətlər kadr siyasətində üstünlüyü belə akademik kursların 
məzunlarına verirlər. Yaşıl iqtisadiyyatla bağlı kurrikulum yalnız universitet 
tələbələrinə, xüsusi kurslar və treyninqlər isə çalışanlara və bu istiqamətdə bi-
lik və bacarıqlarını artırmaqda maraqlı olan insanlara tətbiq edilməklə daha 
yüksək nəticə verir. İri şirkətlər isə yeni sistemə adaptasiya olunmaq üçün 
çalışmalıdırlar ki, öz işçilərinə bu iqtiqamətdə təlimlər keçsin, ya da onların 
maariflənməsində təşəbbüskar addımlar (məsələn, konsaltinq şirkətlərinin 
yaşıl iqtisadiyyatın etik davranışları üzrə xidmətlərinə müraciət və s.) atsın. 
Deməli, biliyə əsaslanan inkişaf və onun başlıca amili olan insan poten-
sialı davamlı inkişafın ən vacib şərtidir. Bunu təmin etmək üçün müxtəlif 
ixtisas sahiblərinin və hər bir vətəndaşın davamlı insan inkişafı sahəsində 
biliklərə yiyələnməsi və müvafiq bacarığa nail olması vacibdir. BMT və 
YUNESKO-nun 2005-2014-cü illəri davamlı inkişaf sahəsində təhsil onil-
liyi elan etməsi bu məqsədə xidmət edir. 
Davamlı insan inkişafının planlaşdırılması və həyata keçirilməsi, 
gələcəksiz inkişafın qarşısını almaqdan ötrü bir sıra prinsiplərə riayət 
edilməsi olduqca əhəmiyyətlidir. Tələbələrin diqqəti davamlı inkişa-
fın təmin edilməsində xüsusi əhəmiyyət daşıyan aşağıdakı vacib şərtlərə 
yönəldilir və şərtlər korporativ siyasətin formalaşması üçün də çox 
əhəmiyyətlidir:
-  Ətraf mühitin mühafizəsi, təbii ehtiyatlardan istifadə edilməsi 
layihələrinin planlaşdırılması və həyata keçirilməsində çağdaş və gələcək 
nəsillərin maraqlarının nəzərə alınması;
- 31 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
-   Təbii ehtiyatlardan istifadə etdikdə onların davamlı işlədilməsini təmin 
edən prinsip və texnologiyaların istifadəsi;
- İnkişafın planlaşdırılmasına və həyata keçirilməsinə aid dövlət 
sənədlərinin hazırlanması və icrası zamanı davamlı inkişaf 
prinsiplərinin əsas meyar kimi qəbul edilməsi;
-  Ətraf mühitin keyfiyyəti və təbii ehtiyatların istifadəsi ilə əlaqədar 
layihələrin müzakirəsi və qərar qəbul edilməsi prosesində ictimaiyyətin 
iştirakının genişləndirilməsi;
-    Hazırkı və gələcək nəsillərin sağlamlığının və uzunömürlülüyünün təmin 
edilməsi və bunlara hər hansı potensial təsir barədə məlumatların əhaliyə 
çatdırılması;
-   Davamlı insan inkişafı sahəsində müxtəlif: qlobal, regional, ölkə, bölgə, 
bələdiyyə, məhəllə, ev və s. səviyyələrdə əməkdaşlığın təşkil edilməsi. 
Bu prinsiplərə əsaslanan inkişafın planlaşdırılması və idarə edilməsi 
2002-ci ildə Yohannesburqda keçirilmiş Dünya Sammitinin qərarlarında da 
öz əksini tapmışdır.
Davamlı inkişaf sahəsində irəli sürülən məqsədlər bu prosesin bütün 
iştirakçılarının səfərbərliyini tələb edir. Bunlara fərdi sektorda fəaliyyət 
göstərən şirkətlər və korporasiyalar da aiddir.
 
1.6. Yaşıl iqtisadiyyat və beyin mərkəzləri
Beyin mərkəzləri elm və siyasət arasında bir körpüdür. Ona görə də 
onlar ancaq tədqiqatla məşğul olmur, həmçinin təbliğat fəaliyyəti də 
göstərirlər. Bir beyin mərkəzi olaraq strateji araşdırma mərkəzləri dövlətlər 
və onların cəmiyyətləri arasında bir güvənilən körpü rolunu oynayırlar. 
Onlar ilk olaraq insanları müəyyən formada maarifləndirməlidirlər. Çün-
ki dayanıqlı inkişafın əsasında birinci növbədə insan kapitalı durur və bu 
gün dünya ölkələri çoxillik davamlı inkişaf proqramlarını hazırlayıb qəbul 
etmişlər. Strateji araşdırma mərkəzlərinin əsas məqsədlərindən biri də bu 
proqramlar çərçivəsində insan kapitalını inkişaf etdirməkdir. Strateji araş-
dırma mərkəzləri həmçinin öz tədqiqatları ilə davamlı inkişafa mane ola 
bilən problemləri üzə çıxarır və onun həlli yollarını elmi əsaslandırılmış 
şəkildə göstərərək, həm də bu prosesi müşahidə etmiş olurlar. Məhz be-
- 32 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
yin mərkəzlərinin apardıqları tədqiqatlardan aydın olur ki,dünya kənd 
təsərrüfatında kimyəvi preparatların nəzarətsiz istifadəsi aclıq çəkənlərin 
sayını azalda bilməyəcək və bu vəziyyəti - torpaqların məhsuldarlığının 
bərpasını, həmçinin ekoloji və sosial sabitliyin əldə olunmasını - ən yeni 
aqroekoloji texnologiyaların tətbiqi yaxşılaşdıra bilər. Bu araşdırmaların 
müvəffəqiyyəti qismən onunla izah olunur ki, aclığa kəndlilərin bacarıq-
sızlığının və ya torpaqların məhdudluğunun nəticəsi kimi deyil, ekoloji, 
sosial və siyasi səbəblərin cəmi kimi baxılır. Aclığın öhdəsindən gəlmək 
üçün kimyaçılar, sosioloqlar, torpaq mütəxəssisləri, aqronomlar, etnoqraf-
lar və iqtisadçılar birlikdə işləməlidirlər. Gübrələrin idxalına xərclənmiş 
qiymətli valyutanı belə mütəxəssislərin hazırlanmasına və əməyinin 
ödənilməsinə xərcləmək daha səmərəli olardı.
Bir çox beyin mərkəzləri Birləşmiş Millətlər Təşkilatının ətraf mühitə və 
inkişafa dair Rio+20 konfransında öz tədqiqatlarını təqdim ediblər. Məhz 
bu tədqiqatlar da konfransın nəticə sənədinin hazırlanmasında böyük rol 
oynamışdır. Beləki, beyin mərkəzləri təbii resursların qiymətləndirilməsi 
konsepsiyasına əsaslanaraq təbii resurslardan istifadəyə dair islahatlarda 
meydana gələ biləcək problemlərin praktiki həlli yollarını təklif ediblər. 
Məsələn:
- Meşə təsərrüfatı yeni mexanizmlər vasitəsilə qorunmalıdır, bu sahədə 
REDD+15  kimi proqramların tətbiqi müsbət ola bilər,  hətta belə proq-
ramlar yerli əhalinin hüquqlarının qorunması üçün də əlverişli mühiti 
formalaşdırar.
- Su resurları və dənizlərdə neft istismarına nəzarət olunmalıdır. İnnova-
tiv yanaşma imkan verər ki, torpaqların şoranlaşması və çiklənməsinin, 
həmçinin qanunsuz balıq ovunun qarşısı alınsın.
Bundan başqa beyin mərkəzləri resurslardan daha səmərəli istifadə məqsədinə 
çatmaq üçün yeniliklərin daha çox aşağıdakı iki sahədə tətbiqini təsdiqləyib:
- Kənd təssərüfatında: Davamlı kənd təsərrüfatı praktikasına keçmək, 
kəndlərdə yoxsulluğun aradan qaldırılması kimi strateji-siyasi 
məqsədlərə çatmaq üçün kəndlərin inkişafının prioritetləşdirilməsi 
məsləhət görülür.
15	 REDD	(Reducing	Emissions	from	Deforestation	and	Forest	Degradation)-	meşə	təsərrüfatında	davamlı	
inikaşafa	investisiyanı	stimallaşdıran	və	İEOÖ		meşədə	torpaqların	mənimsənilməsinin	qarşısını	alan	bir	
proqramdır.
- 33 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
- Enerji təsərrüfatında: Tədqiqat və işləmələrə qoyulan sərmayə, enerji 
səmərəliliyi, diversifikasiya, başqa regionlarla korporativ əlaqələrin in-
kişafı, mərkəzləşdirilmiş elektrik təchizatı sxemlərinin genişləndirilməsi 
enerji sektorunda (xüsusilə, bərpa oluna bilən enerji sektorunda) 
əhəmiyyətli inqilab yarada bilər16.
Beyin mərkəzlərinin gəldiyi qənaətə əsasən, belə taktikaların daxil ol-
duğu inkişaf strategiyaları daha az karbon emissiyasına, inkişafa, gəlirlərin 
və yeni iş yerlərinin artmasına təkan ola bilər. Xüsusilə, ilkin olaraq böyük 
şəhərlər bu strategiyadan faydalana bilər; faktiki olaraq, artıq bəzi Avro-
pa şəhərlərində CO2 emissiyasının azaldılması və iqtisadi artıma nail ol-
maq üçün bəzi strategiyalar praktikada artıq uğurla həyata keçirilmişdir17. 
Nəticə sənədinə ümumi və mütləq şəkildə daxil olunan bu təkliflərin hər 
bir ölkə tərəfindən həyata keçirələcək və davamlı inkişafı təmin edə biləcək 
inkişaf konsepsiyalarında da nəzərə alınması təqdirə layiq haldır. Ayrı-ayrı 
ölkələrin beyin mərkəzlərinin əməkdaşlığı, onların birgə fəaliyyətləri, fikir 
mübadilələri isə bu prosesi daha da sürətləndirir. Həm də ölkələrin iqtisa-
di, siyasi, sosial və mədəni baxımdan bir-birlərinə inteqrasiya olması strateji 
araşdırmalar mərkəzlərinin birgə fəaliyyətini zəruri edir. Bu zaman əldə olu-
nan nəticələrin səmərəliliyi artacaqdır və dünya ölkələri davamlı inkişafın 
təmin edilməsi üçün ən uyğun proqramların hazırlanmasına nail olacaqdır.
Hər bir proqramın həyata keçirilməsi təbiidir ki, maliyyə resurslarının ol-
masını tələb edir. Beyin mərkəzləri doğru və müvafiq maliyyə mənbələrinin 
seçilməsində, banklar və beynəlxalq maliyyə institutları ilə danışıqlarda öz 
tövsiyələrini verə bilər, hansı ki, bu tövsiyələr müvafiq dövlətlərin büdcə 
vəsaitlərinin səmərəli istifadəsinə dəmüsbət təsir göstərə bilər.
Müxtəlif beyin mərkəzləri iddia edir ki, yaşıl iqtisadiyyatın inkişafı üçün 
şəffaflıq və hesabatlılığın təmin edilməsində dövlət və özəl sektorlar birlikdə 
işləməlidirlər (məsələn, birlikdə informasiyanı beynəlxalq səviyyədə 
bölüşmək üçün müvafiq kanal yarada bilərlər).
Davamlı inkişaf strategiyasında beyin mərkəzlərinin rolu ona görə 
əhəmiyyətlidir ki, onlar təkcə ölkə daxilində deyil, ölkənin mövcud oldu-
ğu regionda və dünyada baş vermiş dəyişiklikləri izləyir və buna uyğun 
16	 Outcome	document	The	Future	we	want,	UN	Document	A/CONF.216/L.1,	Agriculture:	par.	108-118;	Water	par.	
119-124	and	158-177;	Energy	par.	125-129;	Transportation	and	cities	par.	132-137;	Social	protection	par.	147-157.
17	 http://www.nestle.com/randd/environmental-sustainability
- 34 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
analizlər aparıb dinamik siyasət, milli mənfəəti əks etdirən qərarlar hazırla-
yırlar. Hətta beyin mərkəzlərinin təşkil etdikləri təlim proqramlarını, iclas-
ları, konfransları, master klasları, forumları, gələcəyin elm adamlarına staj 
proqramlarının təşkil etmələrini davamlı inkişaf strategiyasına aid etmək 
olar. Çünki belə addımlar yaşıl iqtisadiyyatın zəruri etdiyi insan kapitalının 
inkişafı üçün hesablanmışdır. Beyin mərkəzləri hər zaman yaşıl iqtisadiyyat-
la maraqlanan bütün alimləri, tədqiqatçıları, yazıçıları, siyasətçiləri, qeyri-
hökumət təşkilatlarını, aktivistləri, tələbələri, ekoloqları, bir sözlə, yaşıl 
dünyanın və insanlığın gələcəyinin qayğısını çəkən və bu sahədə fəaliyyət 
göstərən hər kəsi müxtəlif müzakirələrə, layihələrdə iştirak etməyə və gedən 
prosesləri izləməyə və ən əsas maariflənməyə dəvət edir ki, bu da davamlı in-
kişaf strategiyasında ən mühüm addımlardan biridir. Buna görə də çalışmaq 
lazımdır ki, dünyada beyin mərkəzlərinin sayı artdıqca onların yaşıl inkişafa 
yönəlik sistemli  fəaliyyəti genişləndirilsin və beynəlxalq əhəmiyyət daşısın.
Unudulmamalıdır ki, tədqiqat və inkişaf (R&D) yanaşı gedən bir prosesdir. 
Əgər diqqət yetirsək görərik ki, dünyada inkişaf üçün təkan verici qüvvə 
rolunu oynamağa çalışan beynəlxalq maliyyə institutlarının və şirkətlərin 
hər birisinin özünün tədqiqat və təlim mərkəzləri mövcuddur. Hazırda yeni 
sənaye dalğasına xidmət edən tədqiqat və inkişaf yaşıl məqsədlərə çatmaqda 
mühüm əhəmiyyət kəsb edir. 
 
1.7. Yaşıl iqtisadiyyat və Korporativ Sosial Məsuliyyət
 
Prinsip etibarı ilə davamlı və sürətli inkişafın reallaşması təkcə iqtisadi-siya-
si deyil, həm də mənəvi məsələdir. Başqa sözlə, burada insan amili öz həlledici 
təsirini göstərir, fərdlərin sosial-iqtisadi fəallığı və təşəbbüskarlığı mühüm rol 
oynayır. Bu özlüyündə bir strategiyadır. Belə strategiya ölkənin malik oldu-
ğu iqtisadi potensialın gücləndirilməsi və bu potensialın kompleks şəkildə 
səmərəli reallaşdırılması, qeyri-istehsal  sektorunun inkişaf etdirilməsi, hər 
bir regionun malik olduğu potensialdan tam və səmərəli istifadə etməsi, ölkə 
daxilində regionların inkişafının tarazlaşdırılması, yoxsulluğun azaldılması 
və s. bu kimi məsələlərin həllində ön plana çəkilməlidir. Strategiyanın uğuru 
mikrosəviyyədə iqtisadi rezidentlərin sosial məsuliyyətliliyi və etik kodekslərə 
nə dərəcədə riayət etmələrindən asılı olur. 
- 35 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Korporasiya və şirkətlərin sosial baxımdan məsuliyyətli fəaliyyəti 
idarəetmənin ən müasir istiqamətlərindəndir və davamlı inkişafı təmin 
edən amildir. Bu fəaliyyətin planlaşdırılması və həyata keçirilməsi insan 
potensialına arxalanır və davamlı inkişaf sahəsində təhsilin vacib elementi-
dir. Korporativ sosial məsuliyyət ilk növbədə hər bir fəaliyyətin etik forma-
da aparılmasını nəzərdə tutur. Bu isə öz növbəsində təbii və sosial mühitə 
təsir edən fəaliyyətlərin sivil cəmiyyətdə qəbul olunmuş normalar əsasında 
həyata keçirilməsinə əsaslanır. Korporativ sosial məsuliyyətli fəaliyyət şirkət 
daxilində və şirkətdən kənarda həyat səviyyəsinin daimi yüksəlməsini bir 
məqsəd kimi qarşısına qoyur və bu məqsədi gəlir götürməkdən daha yüksək 
tutur. 
İqtisadi və sosial, fərdi və ictimai maraqlar arasında balansın təmin 
edilməsi bu prosesin idarə edilməsinin əsas prinsipidir. Bu prinsipin təmin 
edilməsi kifayət dərəcədə çətin olsa da, hər bir milli və transmilli korpora-
siyanın tanınması və şöhrətlənməsi, ictimaiyyət ilə əlaqələr qurulması üçün 
olduqca önəmlidir. Belə yanaşma sosial məsuliyyətli idarəetmə prinsiplərini 
tətbiq edən qurumların şöhrətini artırır, onlar üçün azad rəqabətdə əlavə im-
tiyazlar yaradır. 
Korporativ sosial məsuliyyət (KSM) elə bir sosial məsuliyyət növüdür 
ki, qanunvericiliyə uyğun olaraq şirkətlərin könüllülük prinsipi əsasında 
cəmiyyətə hər hansı bir faydası verən fəaliyyətlərini əhatə edir. Deməli, 
şirkətlərin KSM-i davamlı inkişafa müəyyən prinsiplər- sistemli yanaşma, 
uzunmüddətli perspektivlər, resurslardan səmərəli istifadə, partnyorluq 
aspektlərində ekoloji, iqtisadi və sosial sahədə tarazlığa diqqət- əsasında  nail 
olmaq üçünmühüm açarlardan biridir. 
Şirkətlər KSM-in yerinə yetirilməsi zamanı sağlamlığın, əməyin və ətraf 
mühitin mühafizəsi üzrə normaları, qlobal iqlim dəyişikliklərini, su ehtiyat-
larına çıxışı, tullantıların minimuma endirilməsini, biomüxtəlifliyin qorun-
masını, resurslara və enerjiyə qənaət edən texnologiyaları, məhsulların eko-
loji saflığını, biznes etikasını və s. məsələləri əhatə edə bilir ki, bu da özündə 
yaşıl iqtisadiyyatın formalaşması üçün zəruri olan tədbirləri əks etdirir. Re-
allıqda isə kommersiya məqsədli şirkətlər tərəfindən son beş ildə davamlı 
inkişaf üçün edilən təşəbbüslərin nəticələrini aşağıdakı kimi təsnifləşdirmək 
olar:
- 36 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
- enerji baxımından səmərəli texnologiyaların istifadəsi nəticəsində 
xərclərin azaldılması;
- KSM proqramların tətbiqi daxil olmaqla, müxtəlif yollarla yüksək ixti-
saslı mütəxəssislərin cəlb edilməsi və onlara uzunmüddətli məşğulluq 
imkanlarının yaradılması;
- tərəfdaşlar, müştərilər, əməkdaşlar və digər maraqlı tərəflərlə davamlı 
münasibətlərin qurulması vasitəsilə şirkətin gəlirlərinin artırılması;
- işgüzar nüfuzun gücləndirilməsi.
 Dünyada әrzaq mәhsullarının iri istehsalçısı olan İsveçrә şirkәti “Nestle” 
davamlı inkişafın inteqrasiya prinsiplərinə yönəldilmiş kompleks proq-
ramın həyata keçirilməsini öz hesabatlarında aşağıdakı kimi təsvir etmiş-
dir18:
- məhsulun qablaşdırılmasının optimallaşdırılması (583,7 milyon İsveçrə 
frankına qənaət etmişdir)
- enerji baxımından səmərəli texnologiyalara keçid(33 milyonİsveçrə 
frankına qənaət olunmuşdur).
İri biznes strukturları tərəfindən atılan addımlara diqqətlə baxsaq görərik 
ki, belə şirkətlərin davamlı inkişaf naminə həyata keçirdikləri fəaliyyətlər 
cəmiyyətə mənəvi xeyirlə yanaşı, həm də şirkətlərin imicinin və maddi du-
rumunun yaxşılaşması ilə nəticələnmişdir. 
Bəzən iri şirkət nümayəndələri özlərinin ətraf mühitə olan “qayğıların-
dan” danışdığı halda, cipsi kimi məhsulların insan orqanizminə vurdugu 
ziyandan, paketlənmiş hazır qidaların duz miqdarının normadan çox ol-
masından və bu kimi problemlərin aradan qaldırılması yollarını müəyyən 
etməkdən bəhs etmirlər. Yaşıl iqtisadiyyat üçün sağlam insan lazımdır və bü-
tün beyin mərkəzlərinin, beynəlxalq ətraf mühit qurumlarının yeni utopiya 
hesab edilən yaşıl iqtisadiyyat üzrə təşəbbüskar proqramları da buna çalışır. 
Yüksək maliyyə performansına malik olmalarına baxmayaraq, əksər sayda 
TMK-lar yaşıl inkişafa xidmət kimi təqdim edilən fəaliyyətlərdən kommersi-
ya məqsədi güdürlər. Harvard Universitetinin və London Biznes Məktəbinin 
analitikləri sosial baxımdan məsuliyyətli şirkətlərin maliyyə reytinqlərinin 
öz KSM-i prinsipləri haqqında informasiyanı açıq bəyan etməyən şirkətlərin 
maliyyə reytinqlərindən yuxarı olduqlarını müəyyən etmişdirlər. Bu nəticə 
18	 http://www.sealy.com/About-Sealy/Environmental-Footprint.aspx
- 37 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
yaşıl iqtisadiyyatda maddiyyatla yanaşı mənəvi məsələlərin, o cümlədən in-
san amilinin ön planda olduğunu göstərir. 
Hər bir ölkədə qəbul olunan davamlı inkişaf konsepsiyalarında KSM 
prinsipləri, insanların sağlamlığı və insan kapitalının formalaşması nəzərə 
alınmalıdır. Sinqapur dünya ölkələri arasında davamlı inkişaf proqramın-
da humanistliyi ilə fərqlənir. Bu ölkədə davamlı inkişafın idarə olunması, 
təbii resurslardan istifadənin səmərəliliyi, ətraf mühitin vəziyyətinə nəzarət, 
davamlı inkişaf sahəsində bilik bazasının formalaşdırılması və aparıcı 
təcrübənin təşviqatı, əhalinin davamlı inkişaf prinsiplərinin praktiki icrasına 
şəxsi marağın artırılmasına yönələn tədbirlər sahəsində uğurlar əldə edil-
mişdir. Bu tədbirlər sistemi sırf insan və onun gələcəyi üçün hazırlanaraq 
aşağıdakı məqsədlərə yönəldilmişdir19:
 (2005-ci il ilə müqayisədə) 2020-ci ilə enerji effektivliyinin 20%, 2030-
cu il üçün isə 35% artırılması;
 Təsərrüfat məqsədləri üçün su sərfiyyatının 2008-ci ildəki adambaşına 
gündəlik 156  litrdən 2020-ci ilə gündə adambaşı 147 litrə, 2030-cu ilə 
isə adambaşına gündəlik 140 litrə çatdırılması;
 Atmosferə kiçik hissəciklərin tullanmasının 2008-ci ildəki 16 mkq/
kub.m-dən 2020-ci ildə 12 mkq/kub. m-ə, kükürd dioksid tullantıların 
isə15 mkq/kub.m-ə qədər azaldılması;
 Əhalinin hər 1000 nəfərinə hesabı ilə 0,8 ha yaşıl əkin sahələrin yaradıl-
ması, çoxmərtəbəlibinaların ətrafında yaşıllığın 2020-ci ildə 30 hektara, 
2030-cu ildə isə 50 hektara qədər artırılması; 
 2030-cu ilə qədər rekreasiya məqsədləri üçün 900 hektar sahəyə malik 
su anbarların və 100 km uzunluğunda su yolların yaradılması və s.
Sinqapurda davamlı inkişafın idarəolunmasısistemi BMT tərəfindən 
inkişaf edən ölkələrüçün ekologiya sahəsində aparıcı praktika kimi də 
tanınmışdır. Bu cür qiymətləndirmə siyasətin, reallaşdırılmış planların 
və proqramların effektivliyinə əsaslanmışdır.Sistemin vacib xüsusiyyəti 
ondadır ki, ölkə hakimiyyəti əldə olunan nəticələri izləmək və operativ 
şəkildə düzəlişlər etmək bacarığına malikdir. Bu isə, öz növbəsində, müa-
sir informasiya texnologiyalarının və sistemlərinin tətbiqi sayəsində müm-
kündür.
19	 http://www.corporatereporting.com/sustainability_reports_independent.html
- 38 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Şirkət və dövlət səviyyəsində davamlı inkişaf və yaşıl iqtisadiyyat 
sahəsində atılan praktiki addımlarla tanış olarkən aydın olur ki: şirkətlərin 
bəziləri KSM ilə biznes strategiyasının prinsipləri arasında əlaqə qurur; 
bəziləri yalnız insan amilini və öz istehlakçısının sağlamlığını düşünür; bir 
sıra dövlətlər isə KSM-i özlərinin davamlı inkişaf konsepsiyalarında əsas 
meyar kimi qiymətləndirir. 
Ümumiyyətlə, hər bir şirkət çalışmalıdır ki, yaşıl iqtisadiyyatın inkişafı 
naminə əsas prinsiplərdən biri olan şəffaflıq təmin olunsun və bu məqsədlə 
davamlı inkişaf və KSM sahəsində ayrıca bir hesabat tərtib edilsin. Böyük 
Britaniyada aparılan araşdırmaların nəticələri göstərir ki, FTSE 100 (Finan-
cial Times Stock Exchange İndex) daxil olan şirkətlərin 90 faizi davamlı in-
kişaf və KSM sahəsində ayrıca hesabatnəşr edir20.
Nəticə ondan ibarətdir ki, yaşıl iqtisadiyyatda qəhvəyi iqtisadiy-
yatdan fərqli olaraq, özünü sosial məsuliyyətli təqdim etdiyi halda, in-
san sağlamlığı üçün zərərli məhsullar istehsal edən şirkətlərə yer yox-
dur.  Çünki yaşıl iqtisadiyyatda KSM tam anlamıyla maddiyatdan uzaq 
şəkildə qiymətləndirilir. Belə olan halda, şirkətlər etik kodekslərini 
həyata keçirəndə hökümət tərəfindən qanunvericilik baxımından dəstək 
görməlidir və hökumətlər bu köməyi yaşıl fiskal siyasətin vacib alətləri 
vasitəsilə həyata keçirə bilərlər. 
Əhalisinin əksəriyyətinin İslam dininə inandığı ölkələr yaşıl iqtisa-
diyyatda KSM-i tam anlamıyla həyata keçirilməsində geniş potensia-
la malikdirlər. Çünki İslam dini ictimai və əxlaq normaları ilə müəyyən 
edilən xüsusi iqtisadi inkişaf yolunun mümkünlüyü haqqında təsəvvürləri 
ifadə edir və elə yaşıl iqtisadiyyatın da əsas qayəsi bundan ibarətdir. Biz 
bunu İslam iqtisadiyyatının təməl prinsiplərində də görə bilərik ki, ölkələri 
davamlı inkişafa apara biləcək yaşıl iqtisadiyyat son zamanların trendi 
deyil və əslində onun tarixi Müqəddəs Quranın tarixi qədər qədimdir. 
Məzmununa görə ilahi göstəriş əsasında insanların təsərrüfat prosesində 
davranış qaydalarını müəyyən edən İslam iqtisadiyyatı formasına görə 
sərvət və nemətlərin istehsalında, bölgüsündə və istifadəsində ədalətli 
fəaliyyəti ehtiva edir. İslam iqtisadi sistemində əsas məqsədlər kimi aşağı-
dakıları göstərmək olar:
20	 http://europa.eu/abouteuropa/index_en.htm
- 39 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
 Bütün cəmiyyət üzvlərinin rifahını yaxşılaşdırmaq;
 Faydalı fəaliyyəti təmin etmək;
 Hər bir kəs üçün iqtisadi potensialdan istifadə etməyə bərabər şərait ya-
ratmaq;
 Yoxsulluğu aradan qaldırmaq;
 Əldə olunmuş sərvət və nemətlərdən sədəqə vermək.
Bu prinsiplər yaşıl iqtisadiyyatın bütün tələblərini onun istənilən 
dövründə ödəyir. Məsələn, sədəqənin inkişaf etməkdə olan ölkələrdə (İEÖ) 
əhəmiyyətinə nəzər salaq. İEÖ-də təhsilə qrantlar, ianələr və s. formada 
maliyyə yardımı göstərməklə insan kapitalının inkişafına nail olmaq müm-
kündür. 
İslam iqtisadiyyatı təkcə “təmiz” aktivlərə vəsait qoyuluşu və faizlərdən (ri-
badan) qaçma demək deyil, həmçinin cəmiyyətin yalandan, dələduzluqdan 
və sosial gərginlik yarada biləcək münasibətlərdən qorunmasıdır. İlk ba-
xışda İslam iqtisadiyyatı paradoks kimi görünə bilər, çünki o sələmçiliyi, 
ənənəvi bank sisteminin təməl sütunu olan faizlərin yığılmasını qadağan 
edir. İslam qanunları həmçinin insanlara iqtisadiyyatın haram sahələrindən 
– spirtli içkilər, qumar oyunları, silah ticarəti, pornoqrafiya və s. - gəlir əldə 
etməyi, həmçinin onlarla bağlı hər növ investisiyaları qadağan edir. Bu 
sahələrin verdiyi ziyan onun xeyrindən dəfələrlə çoxdur. Çünki bu industri-
yaların iqtisadiyyatda həcminin izafi şəkildə artması qeyri-sağlam, depressi-
yaya düşmüş və pozğun bir cəmiyyətə gətirib çıxarır. Məsələn, bir çox gənc 
nəsil nümayəndələri spirtli içkilərə aludə olarsa, bu daha sonra məktəblərdə 
və universitetlərdə bir çox problemlərə, o cümlədən,təhsildən yayınmaya, 
cinayətkarlığa və əxlaqsızlığa səbəb ola bilər. Statistikaya əsasən, hər il Av-
ropada 300 mindən çox insan ancaq spirtli içkilərdən istifadə nəticəsində 
həyatını dəyişir21. Amma yenədə unudulmamalıdır ki, biz milyonlarla gəlir 
gətirən industriyalar barəsində danışırıq. Accenture şirkətinin 2011-ci ildə 
dərc edilmiş bir hesabatına əsasən, dünyada spirtli içki sənayesinin gəlirləri 
900 milyard, strip klub sənayesinin gəlirləri 75 milyard, pornoqrafiya 
sənayesinin gəlirləri 57 milyard, kazino sənayesinin gəlirləri isə 102 milyard 
ABŞ dolları təşkil etmişdir22. 
21	 http://www.accenture.com/us-en/pages/index.aspx
22	 F.Nomani	and	A.Rahnema,	Islamic	Economic	Systems,	London	&	New	Jersey,	Zed	Books	Ltd,	1994.
- 40 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Şəkil 1.3. 2011-ci ildə dünyada müxtəlif iqtisadiyyat sektorlarının gəlirləri 
Əgər maliyyə qurumları bu tip “pis əmtəə və xidmətlərə” sərmayəni 
azaldıb alternativ enerji kimi cəmiyyətə faydalı başqa sahələrə vəsait yatı-
rımını artırsalar, bu cəmiyyətin inkişafına daha müsbət təsir göstərərdi. 
Deməli, bu tip “pis əmtəə və xidmətlər”ə invesitisiya yatırımını qadağa edən 
İslam maliyyəsi milyardlarla vəsaitin qənaəti və onun müsbət istiqamətdə 
xərclənməsi üçün şərait yaradır.
Quran Allahın yerdə və göylərdə olan bütün şeyləri insana boyun 
əydirdiyini, Allahın quruda, suda və səmada olan hər şeyi insan üçün ya-
ratdığını bildirir. Allahın yaratdıqlarından necə faydalanmağın və gələcək 
nəsilləri də, nəzərə almaqla onlardan ağıllı bir şəkildə necə istifadə 
etməyin məsuliyyəti insanın öz üzərinə düşür. İnsanlar hər cür zənginliyə, 
yeməyə, içməyə layiqdirlər, lakin onlar hər cürə israfçılıqdan uzaq olma-
lıdırlar. “Ey Adəm oğulları, hər ibadət vaxtı gözəl libaslarınızı geyinin, ye-
yin, için, lakin israf etməyin. Çünki Allah israf edənləri sevməz” (Əl-Əraf 
surəsi, ayə 31).
Normal iqtisadi məntiqə görə istənilən yolla həddən çox qazanc əldə 
edib onun əvəzini cəmiyyətə qaytarmamaq arzu olunan deyil. Baxmayaraq 
- 41 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
ki, “həddən çox qazanc” ifadəsinin tam mənası aydın deyildir, amma qazanc 
yeganə motiv olmamalıdır. Bu “İslami şəxs”i (Homo İslamicus) “iqtisadi 
şəxsdən” (Homo Economicus) fərqləndirir. “İslami şəxs” yaşıl iqtisadiyyatı 
anlayan və tətbiq edən şəxsdir, bir sözlə, “yaşıl korporativ sosial məsuliyyəti” 
yerinə yetirən fərddir. 
1.8. Yaşıl iqtisadiyyatın mənfi tərəfləri varmı?
Hər bir paradiqmanın müxtəlif kriteriyalar üzrə qiymətləndirilməsi 
müsbət və mənfi tərəfləri üzə çıxarır. Bu prizmadan yanaşanda yaşıl iqtisa-
diyyat da istisna deyildir. Çünki yaşıl iqtisadi sistemə keçid üçün təşəbbüslər 
və proqramlar bir ölkəyə ziyan, digərinə xeyir verə bilər. Təşəbbüslərin 
həyata keçirilməsindən öncə düzgün maariflənmə aparılmalı və insanların 
yeniliklərə sürətlə adaptasiyası üçün imkanlar yaradılmalıdır. Yaşıl iqtisadiy-
yata keçidin mənfi təsirləri daha çox İEOÖ-ə və təbii resurslarla zəngin olan 
ölkələrdə biruzə verə bilər. Təsadüfi deyil ki, yaşıl iqtisadi sistemə keçid əsas 
üç dövrü əhatə edir:
- I dövr - 2020-ci ilə kimi olan zamanı əhatə edir ki, buraya insanların 
maariflənməsi və insan kapitalının inkişafı kimi tədbirlər daxil edilir.
- II dövr - 2020-2030-cu illəri əhatə edir ki, burada yaşıl iqtisadi sitemin 
elementlərinin formalaşdırılması nəzərdə tutulur.
- III dövr - 2030-2050-ci illərə təsadüf edir. Bu dövrdə artıq yaşıl iqtisadi 
sistem bəhrə verir və davamlı inkişaf təmin olunur.
I dövrdə buraxılan səhv, digər dövrlərdə sistemin səmərəsini azalda bilər. 
Bu haldan isə daha çox İEOÖ narahatdırlar. Çünki İEÖ-in əhalisi insan inki-
şafı indeksinə, xüsusilə, təhsilin səviyyəsinə görə öndədirlər. Nəticədə, İEÖ 
ilk pilləni daha uğurla tamamlayıb, II mərhələyə qədəm qoya biləcəyi halda, 
İEOÖ birinci dövrdə insan kapitalının qıtlığına görə uğursuzluqla üzləşə 
bilərlər. Elə buna görədir ki, bəzi İEOÖ yaşıl iqtisadiyyatın İEÖ-in yeni bir 
siyasi oyunu olduğuna güman edirlər. Bu səbəblə İEOÖ-ə, xüsusilə, neft-qaz 
kimi təbii ehtiyatlarla zəngin olan ölkələrə daha ehtiyatla yanaşılmalıdır. I 
dövrün İEOÖ-də də uğurla başa çatması üçün  İEÖ-in dəstəyinə ehtiyac var. 
Bu yardım aşağıdakı formalarda özünü göstərə bilər:
- 42 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
- Maariflənmə və islahatlara adaptasiya olunmaq üçün təlimlər, kurslar və 
konfranslar təşkil etmək;
- R&D sahəsində əməkdaşlığı genişləndirməklə İEOÖ-i müasir dövrün 
ən qiymətli resurslarından olan informasiya ilə təmin etmək; 
- KİV-ə yaşıl iqtisadiyyatın təbliğatı istiqamətində maddi dəstək vermək;
- İEOÖ-də su qıtlığı probleminin sistemli şəkildə həllinə yardım etmək;
- Yaşıl iqtisadiyyat üçün potensial sahə olan kənd təsrrüfatına investisiya 
yatırmaq;
- Bərpa olunan təbii resurslarla zəngin ölkələrə alternativ enerji 
mənbələrinin inkişafı üçün xarici birbaşa və portfel investisiayaları yatır-
maq;
- Yaşıl iqtisadiyyat sahəsində uğurlu və eyni zamanda uyğun praktikanı 
belə ölkələrə transfer etmək;
- Təşəbbüskar addımlarda İEOÖ-in iqtisadi durumunu nəzərə almaq və s.
İEÖ iqtisadi cəhətdən zəif olan ölkələrə bu və ya başqa formada yardım 
göstərməyəcəyi təqdirdə onların təşəbbüskar tədbirləri uzunmüddətdən 
sonra özlərinə də ziyan verə bilər. Çünki yaşıl iqtisadiyyat sistemli olmağı 
tələb edir, sistemdə isə bir elementin inkişaf edib digərinin kənarda qalması 
sonda sistemin pozulmasına gətirib çıxaracaqdır.
Yaşıl iqtisadi sistemə nail olmaq o demək deyildir ki, bütün problemlər 
həll olunmuşdur. Beləki, bəzi problemlər vardır ki, onların həlli hələ də sual 
altındadır. Məsələn, küləkdən elektrik enerjisi hasil edilərkən quşların məhv 
olması, hibrid vasitələrin istismar müddəti bitdikdən sonra yararsız batare-
yaların ətraf mühit üçün zərəri və s. çağırışlar qalmaqdadır.
Biz yaşıl iqtisadiyyatın mənfi tərəflərini nəzərdən keçirsək də, onun 
üstünlükləri çatışmayan tərəflərindən daha çoxdur. Buna görə də yaşıl iqti-
sadiyyata davamlı inkişafa aparan alternativsiz yol kimi önəm verilir.
1.9. Yaşıl iqtisadiyyat və Azərbaycan 
Müstəqillik illərində Azərbaycanın neft sənayesinin uğurlu sıçrayışı ilə 
yanaşı qeyri-neft sektorunda inkişaf, regionların canlanması, qlobaq iqtisa-
di inkişafa inteqrasiya və iqtisadiyyatın rəqabətədavamlılığının yüksəlməsi 
- 43 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
geriyədönməz xarakter almışdır. Hazırda Azərbaycan davamlı inkişafın bir 
komponenti olaraq yaşıl iqtisadiyyatın qurulması istiqamətində uğurlu siyasət 
yürüdür.
Azərbaycanda ekoloji sivilizasiyanın əsas komponenti olaraq - yaşıl 
əmək fəaliyyəti, yaşıl təfəkkür və yaşıl həyat tərzi təşviq olunmalıdır. Ətraf 
mühit problemlərinin əhəmiyyətinin qabardılması və ictimai təşəbbüslərin 
dəstəklənməsi yaşıl inkişafın perspektivlərini müəyyənləşdirir. Ölkədə 2010-
cu il “Ekologiya ili” elan olunmuş, bu çərçivədə müxtəlif işlər görülmüş, spe-
sifik sahələr üzrə elektron mənbələr hazırlanmış və əhali arasında təbliğat 
genişlənmişdir. Azərbaycan ətraf mühitin müdafiəsi sahəsində çox sayda 
beynəlxalq konvensiyaları ratifikasiya edib və normativ-hüquqi bazanın inki-
şafına nail olub. Bu sahədə olan qanunvericilik Avropanın hüquqi tələblərinə 
uyğun hazırlanıb ki, ölkədə mükəmməl ekoloji siyasətin yürüdülməsi üçün 
zəmin olsun. Rio və Yohannesburq Yer Sammitlərinin qərarlarına uyğun olaraq 
Azərbaycan ekoloji siyasətin və qanunvericiliyin təkmilləşdirilməsini həyata 
keçirir. Ekoloji tədbirlər sırasında dövlət proqramlarının və qanunların qəbul 
edilməsi, yaxşı idarəçilik prinsiplərinin tətbiqi, Ekologiya və Təbii Sərvətlər 
Nazirliyinin (ETSN) təsis edilməsi, milli park şəbəkələrinin genişləndirilməsi, 
insanların su ilə təminatının daha da mükəmməlləşdirilməsi, tullantıların 
idarəolunması və ətraf mühitin çirklənməsinə qarşı fəaliyyətlər vardır. 1998-ci 
ildə qəbul edilmiş Ətraf Mühit üzrə Milli Fəaliyyət Planı (ƏMMFP) ölkənin 
ətraf mühit prioritetlərini və nəzərdə tutulmuş fəaliyyətləri müəyyən edir.
Siyasi sənədlərdə Azərbaycan dövlətinin ətraf mühit siyasətinin aşağı-
dakı üç əsas istiqaməti müəyyən edilmişdir ki, bunlar da yaşıl iqtisadiyyat 
prinsiplərinə müvafiqdir: 
- Ətraf mühitin mühafizəsi və çirklənmənin minimuma endirilməsi üçün 
dayanıqlı inkişaf prinsiplərinə əsaslanan müasir üsulların tətbiq edilməsi; 
- İndiki və gələcək nəsillərin tələbatını ödəmək məqsədilə təbii 
sərvətlərdən səmərəli istifadə etmək, alternativ, qeyri-ənənəvi metod-
lar vasitəsilə tükənməyən enerji mənbələrindən yararlanmaq və enerji 
effektivliyinə nail olunması; 
- Qlobal ekoloji problemlər üzrə milli səviyyədə tələbatların 
qiymətləndirilməsi və həlli yollarının müyyənləşdirilməsi, beynəlxalq 
- 44 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
təşkilatlarla əlaqələrin genişləndirilməsi və milli potensialın imkanlar-
dan istifadənin genişləndirilməsi.
Azərbaycanda ətraf mühit qanunvericiliyinin aşağıdakı prinsipləri yaşıl 
iqtisadiyyatın inkişafını vurğulayır: 
- sosial-iqtisadi, mənəvi-əxlaqi problemlərin qarşılıqlı həlli; 
- təbii sərvətlərdən dayanıqlı istifadənin təmin edilməsi;
- ekoloji tarazlığın qorunub saxlanması və mühafizəsi;
- ətraf mühitin mühafizəsinin və təbii sərvətlərdən istifadənin tənzim 
edilməsinə ekosistemli yanaşma;
- ətraf mühitin çirklənmsinə dair sanksiyalar;
- təbiətdən istifadənin ödənişli olması;
- ərazilərdə ekoloji tarazlığın təmin edilməsi və pozulmuş təbii ekoloji 
sistemlərin bərpası; 
- təbii ehtiyatların səmərəli istifadə olunması və bərpası, təbiətdən 
istifadənin və ətraf mühitin mühafizəsinin iqtisadi stimullaşdırılmasının 
tətbiq edilməsi; 
- ətraf mühitin biomüxtəlifliyinin qorunmasının təmin edilməsi; 
- “çirkləndirici ödəyir”23 prinsipinin tətbiqi;
- dövlət nəzarəti, ətraf mühitin mühafizəsi haqqında qanunvericiliyin po-
zulmasına görə məsuliyyət; 
- ətraf mühitə zərər vurulmasının qarşısının alınması və vurulan zərərin 
qiymətləndirilməsi, buna görə məsuliyyət; 
- ekoloji cəhətdən əsaslandırılmış dayanıqlı sosial-iqtisadi inkişaf, insanın 
həyatının və sağlamlığının mühafizəsi;
- ətraf mühitin mühafizəsinin hər kəsin işi olması;
- ətraf mühitin mühafizəsi sahəsində əhalinin və ictimai birliklərin iştirakı; 
- ətraf mühitin mühafizəsi sahəsində beynəlxalq əməkdaşlıq, ekoloji qa-
nunvericiliyin Avropa qanunvericiliyinə və beynəlxalq müqavilələrə uy-
ğunlaşdırılması. 
Ölkənin ümumi inkişaf strategiyasında ətraf mühit aspektlərini əhatə 
edən əsas proqram - Azərbaycan Respublikasında ekoloji cəhətdən daya-
nıqlı sosial-iqtisadi inkişafa dair Milli Proqram - 2003-cü ildə qəbul edilib. 
23	 Ətraf	mühit	hüququna	əsasən,	”çirkləndirici	ödəyir”	prinsipi	ətraf	mühitə	dəyən	zərərin	çirkəndiricilərin	
istehsalçısı	tərəfindən	ödənməsi	yolu	ilə	məsuliyyətin	artırılmasını	nəzərdə	tutur.	
- 45 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Bu sənəd dayanıqlı inkişafın əsas sahələrini qeyd etmişdir və 2003-2010-
cu illərdə su ehtiyatları, atmosfer havası, torpaq ehtiyatları, meşə, balıq eh-
tiyatları, tullantılar, elektroenergetika, tikinti, nəqliyyat, kənd təsərrüfatı, 
turizm sahələrində planlaşdırılmış tədbirlər görülmüşdür. Həmçinin, 
“Regionların sosial-iqtisadi inkişafı üzrə Dövlət Proqramı”nın 2013-cü 
ilə kimi uzadılması ölkə iqtisadiyyatının yüksəlişi üçün - yaşıl biznesin 
inkişafına şərait yaratmış olan aşağıdakı tədbirlərin görülməsini daha da 
genişləndirmişdir. Məsələn, Qəbələdə yaradılan müasir səviyyəli turizm 
obyektləri, Qusarda Şahdağ dağ-xizək turist kompleksinin işə salınması, 
Qubada Qolf mərkəzinin yaradılması və s. bu kimi layihələr Azərbaycan 
dövlətinin şaxələndirilmiş və yaşıl iqtisadiyyata istiqamətlənmiş 
siyasətindən xəbər verir. 2008-2015-ci illərdə “Azərbaycan Respublikasın-
da yoxsulluğun azaldılması və davamlı inkişaf Dövlət Proqramı”nın strate-
ji məqsədləri sırasında aşağıdakılar da vardır: 
- makroiqtisadi sabitliyi saxlamaqla və qeyri-neft sektorunu tarazlı inkişaf 
etdirməklə davamlı iqtisadi artımın təmin edilməsi; 
- ekoloji vəziyyətin yaxşılaşdırılması, ətraf mühitin davamlı idarə olunma-
sının təmin edilməsi.
2012-ci ildə qəbul edilən “Azərbaycan 2020: Gələcəyə baxış” inki-
şaf konsepsiyası yaşıl iqtisadiyyatın inkişafına geniş imkanlar yaradır. 
Konsepsiyanın əsas hədəflərindən biri ekoloji cəhətdən dayanıqlı sosi-
al-iqtisadi inkişafa nail olmaqdır. Sənəddə göstərilib ki, biomüxtəlifliyin 
qorunması, yanacaq-enerji kompleksinin ətraf mühitə mənfi təsirinin 
neytrallaşdırılması, dənizin və onun akvatoriyasının çirklənməsinin ara-
dan qaldırılması və qorunması, yaşıl ərazilərin bərpası və mövcud resurs-
ların səmərəli mühafizəsi istiqamətində zəruri tədbirlər gələcəkdə də da-
vam etdiriləcəkdir. Konsepsiyanın əhatə etdiyi dövrdə Azərbaycanda orta 
hesabla bir vahid ÜDM istehsalı üçün istifadə edilən enerjinin və emissiya 
olunan karbon dioksidin miqdarı İqtisadi Əməkdaşlıq və İnkişaf Təşkilatı 
ölkələri üzrə müvafiq göstəriciyə yaxınlaşdırılacaqdır.
Azərbaycan Respublikası Prezidentinin 2 aprel 2010-cu il tarixli 
sərəncamı ilə vahid texnoloji prosesdə fəaliyyət göstərən neft-qaz emalı və 
neft-kimya sənayesinin səmərəliliyinin artırılması, bu sahədə beynəlxalq 
- 46 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
təcrübəyə uyğun müasir kompleksi təşkil etmək üçün zəruri investisiyala-
rın cəlb edilməsi, ekoloji normativlərə riayət olunması və hazır məhsulun 
rəqabət qabiliyyətinin gücləndirilməsi məqsədilə dövlət mülkiyyətində 
olan kimya müəssisələri ARDNŞ-nin tabeçiliyinə verilib və həmin sahənin 
inkişafı ilə əlaqədar yeni proqramlar hazırlanmağa başlanıb. İnkişaf etmiş 
Avropa ölkələrinin təcrübəsi göstərir ki, ətraf mühitə təhlükəsiz olan texno-
logiya tətbiq etməklə kimya sənayesini inkişaf etdirmək və bununla da bir 
sıra təbii sərvətlərin qənaəti mümkündür.
Azərbaycanda elektrik enerjisinin istehsalında qənaət edici texnologi-
yaların tətbiqinə ehtiyac var. Hazırda müasir səviyyəli istilik elektrik stan-
siyalarında Avropada 1 kvt/saat elektrik enerjisinin alınması uçun 185-
187 şərti yanacaq vahidi (qaz və mazutdan asılı olaraq) istehlak edildiyi 
halda Azərbaycanda bu rəqəm ortalama 330 qram, yeni İES-da isə 260-
270 qramdır. Avropa standartına uyğun qənaət atmosferə emissiya edilən 
karbon oksidinin azalmasına səbəb olar.
Azərbaycanda bərpa olunan enerjinin resurslarının böyük olmasına 
baxmayaraq, yalnız hidroenergetika geniş yayılıb və ölkədə istehsal olu-
nan enerjinin 12%-i Su Elektrik Stansiyalarının payına düşür.Ölkədə külək 
enerjisindən istifadə ediləcək Ələt və Yalama layihələrinin həyata keçirilməsi 
layihələşdirilir. Artıq bir sıra bölgələrdə istirahət zonalarında günəş kollek-
torlarından su qızdırılması üçün istifadə edilir. Azərbaycanın külək potensi-
alı çox böyükdür. Azərbaycanda külək enerjisinin istehsalı üçün mükəmməl 
təbii şərait mövcuddur. Abşeron yarımadasında ildə 226 gün küləyin sürəti 
8m/san-dən yüksək olur. Sahil ərazilərdə küləyin sürəti 6-20 m/san-dir. 
Hesablamalara əsasən Abşeronda texniki külək enerji potensialı 1000-1500 
MV-dır. Ölkədə isə külək enerjisinin potensialı 4,5 min MV, geotermal və 
geometrik enerjinin potensialı 800 MV və kiçik su elektrik stansiyalarının 
potensialı isə 350 MV təşkil edir24. 
Bu günə kimi alternativ və bərpa olunan enerji mənbələrinin inki-
şafına 300 milyon manat investisiya yatırılıb, onun 70 milyon mana-
tı dövlət, qalanı isə özəl investisiyaların payına düşür. 2020-ci ilə kimi 
Azərbaycanda alternativ enerjinin ümumi həcmində günəş enerjisinin 
24	 http://news.milli.az/economy/223608.html
- 47 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
xüsusi çəkisinin 40%-ə, külək enerjisinin payını isə 28%-ə çatdırmaq 
planlaşdırılır25.
2004-cü ildə Prezident sərəncamı ilə Alternativ və Bərpa olunan Enerji 
Mənbələrinin istifadə olunması üzrə Dövlət Proqramı təsdiqlənib. Sənaye 
və Energetika Nazirliyi və UNDP-nin birgə texniki yardımı ilə kommersi-
ya məqsədli külək enerjisinin istehsalı və bu stansiyaların tikilməsinə olan 
əngəllərin aradan qaldırılması təşviq edilib. 2007-ci ildə Ekologiya və Təbii 
Sərvətlər Nazirliyi Abşeron yarımadasını (1500 MV), Kür çayı vadisini 
(500MV) və Naxçıvanı (70MV) külək turbinlərinin qurulması üçün prio-
ritet elan edib və təklif olunub ki, turbinlər ada və “offşor”neft platforma-
larında qurulsun. Hazırda 2 külək turbini quraşdırılıb və birinci faza üzrə 
ümumilikdə 40 turbinin qurulması planlaşdırılır. 
Külək turbinlərinin idxalı gömrük və əlavə dəyər vergisindən (ƏDV) 
azad olunub ki, külək enerjisi layihələrinin yerinə yetirilməsi stimullaşsın. 
Digər stimullaşdırıcı tədbirlər isə bunlardır: 2010-cu ilin mayında Sənaye 
və Energetika Nazirliyi tərəfindən verilmiş enerjinin alınması üzrə zəmanət 
və Xüsusi İcazə.
Azərbaycan hökuməti atmosferə buraxılan qazların azaldılması 
məqsədilə ictimai nəqliyyatın inkişafına xüsusi diqqət verir. Bakı şəhərində 
metropoliten şəbəkəsinin genişləndirilməsi barədə qərar qəbul edilib və 
2040-cı ilə kimi paytaxt metro stansiyalarının sayının 70-ə çatdırılması plan-
laşdırılır. Bakı şəhərinin yeni Baş planının konsepsiyasına əsasən, şəhərdə 
müasir tramvay nəqliyyatının inkişafı da nəzərdə tutulur.
Kənd təsərrüfatı Azərbaycanda əsas məşğulluq mənbəyidir və iqtisadi 
diversifikasiya üçün vacibdir. Kənd təsərrüfatı həm də ona görə dəyərlidir 
ki, bu sahə ərzaq təhlükəsizliyi və bölgələrdə yoxsulluğun azaldılması baxı-
mından mühüm əhəmiyyət daşıyır. Azərbaycanda ekoloji təmiz əkinçiliyi 
inkişaf etdirmək, onun məhsullarının dünya, xüsusilə Avropa bazarına 
ixracını genişləndirmək üçün imkanlar genişdir. Azərbaycan höküməti 
kənd təsərrüfatına subsidiyalar, lizinq xidmətləri, güzəştli kreditlər və ver-
gi siyasəti formasında yardım edir, geniş əhatəli meliorasiya və irriqasiya 
tədbirləri həyata keçirir. 
25	 http://www.muallim.edu.az/arxiv/2010/25/18.htm
- 48 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Cədvəl 1.3.Azərbaycan İqtisadiyyatının Yaşıllaşdırılmasının 
SWOT (GZİT) analizi
Güclü tərəflər (S) Zəif tərəflər (W) İmkanlar (O) Təhlükələr (T)
-Hökümətin yaşıl 
inkişafda maraqlı 
olması;
-Biznesin bu işdə 
marağının az olması;
-Enerji daşıyıcılarının 
qiymətinin artması;
-Bürokratik 
əngəllərin 
yaranması;
-Bir sıra texnoloji 
avadanlıqlara idxal 
güzəştləri;
-Ciddi maliyyə 
resurslarının tələb 
edilməsi;
-Dövlət Neft Fond-
unun vəsaitlərinin 
yaşıl inkişafa 
yönəldilməsi;
-Qanunvericiliyin 
lazımi şəkildə tətbiq 
edilməməsi;
-Gənclərin bu sahəyə 
artan marağı.
-İctimaiyyətin 
məsələnin vacibliyini 
tam şəkildə 
dəyərləndirməməsi;
-Xüsusi yaşıl 
biznes zonasının 
yaradılması;
-Müxtəlif iqti-
sadi maraqların 
toqquşması;
-Xüsusi “yaşıl” tarifin 
müəyyən edilməməsi;
-İqtisadiyyatın 
texnoloji bazasının 
yenilənməsi 
zəruriliyi;
-Korporativ 
idarəetmənin 
qane etməyəcək 
vəziyyəti;
-Bu sahədə peşəkar 
kadrların azlığı;
-Vergi və göm-
rük güzəştlərinin 
tətbiqinin 
genişləndirilməsi.
-Korporativ Sosial 
Məsuliyyətin aşağı 
olması.
-Dövlət özəl 
əməkdaşlığının (PPP) 
inkişafına gərəyin 
olması
GZİT analizdən görünür ki, Azərbaycan yaşıl iqtisadiyyatın inkişa-
fı üçün güclü potensial imkanlara və tərəflərə malikdir. Lakin zəif tərəflər 
və təhlükələr yaşıl iqtisadiyyatın inkişafını məhdudlaşdırır. Hazırda ya-
şıl iqtisadiyyatın sistemyaradan paradiqması - insan kapitalının inki-
şafı Azərbaycanda dövlətin iqtisadi siyasətinin təməlini təşkil edir. Bu 
siyasət çərçivəsində həyata keçirilən kompleks proqramlar (yoxsulluqla 
mübarizə, davamlı inkişaf, regionların sosial-iqtisadi inkişafı, ərzaq və ener-
ji  təhlükəsizliyi, təhsil, informasiya və kommunikasiya texnologiyaları və 
- 49 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
s. sahələr üzrə sənədlər) öz nəticəsini verir. İnsan inkişafına dair qərar və 
proqramların qəbul edilməsində və hazırlanmasında respublikada fəaliyyət 
göstərən xarici və beynəlxalq şirkətlər, habelə QHT (Qeyri-Hökümət 
Təşkilatları) və beyin mərkəzləri də iştirak  edir. Hazırda BMT tərəfindən 
yeni minillik  üçün fəaliyyət planları da hazırlanmışdır. BMT-nin üzvü olan 
bütün  ölkələr 2015-ci ildə həmin planın həllinə nail olmalıdırlar. Bu plana 
yoxsulluğu kəskin azaltmaq,bütün gənclərin təhsil almasını təmin etmək, 
gender bərabərliyinə nail olmaq, uşaq və qadın ölümünü azaltmaq,yoluxucu 
xəstəliklərin (QİCS, vərəm, malyariya və s.) və immun çatışmazlığının 
qarşısını almaq, insan alverinə/oğurluğuna qarşı mübarizə, ətraf mühiti 
qorumaq, onun təbii sərvətlərindən səmərəli istifadə etmək və beynəlxalq 
əməkdaşlığı güclədirmək kimi məsələlər daxil edilmişdir.
Azərbaycan davamlı inkişafa nail olmaq üçün beynalxalq səviyyədə də 
aktiv fəaliyyət göstərir və bu sahədə bir çox konvensiyalara (məsələn, Kyo-
to protokolu, ESPO konvensiyası, MARPOL, YUNESKO-nun Ramsar 
konvensiyası, Tehran konvensiyası və s.) qoşulub. Azərbayan Respublika-
sı Konstitusiyasının 148-ci maddəsinə əsasən, beynəlxalq konvensiyalar 
Azərbaycan Respublikasının daxili hüquq sisteminin tərkib hissəsidir, və 
151-ci maddəyə əsasən, Konstitusiya və referendumla qəbul olunan akt-
lar istisna olmaqla Azərbaycan qanunvericiliyinə nisbətən üstün hüquqi 
qüvvəyə malik olmaqla birbaşa tətbiq ediləndir.
Qeyd etmək lazımdır ki, insan potensialına, onun bilik və bacarığına 
əsaslanan davamlı inkişafın əsaslarının tədrisi, bu sahədə məlumatların ali 
məktəblərin bütün ixtisaslarının və orta ümumi təhsil məktəblərinin kurri-
kulumuna daxil edilməsi dünyada ilk dəfə Azərbaycanda həyata keçirilmiş-
dir və bu, bizim ölkənin prioritetidir. Azərbaycan Resrublikası Təhsil Nazir-
liyi bu istiqamətdə ilk əmrini (N 964) 14 sentyabr 2001-ci ildə vermişdir 
və həmin sənəd ilə ümumtəhsil orta məktəblərində davamlı insan inkişafı 
kursunun tədrisinə başlanmışdır. Pilot layihə kimi başlamış bu təşəbbüsün 
müsbət nəticəsi kimi dərs vəsaiti dərc edilmişdir. Bu, dünyada ümumtəhsil 
orta məktəbləri üçün davamlı inkişafa həsr olunmuş ilk dərs vəsaiti idi. 
BMT-nin Baş Qərargahı (Nyu-York) Azərbaycan Respublikası Təhsil Na-
zirliyinin bu təşəbbüsünü innovativ ideya və fəaliyyət kimi üzv olan ölkələr 
arasında yaymış və bu məlumatı öz saytında yerləşdirmişdir.
- 50 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Təbii ki, “yaşıl” təfəkkürün uşaqlarda elə məktəb yaşlarından formalaş-
dırılması müsbət haldır, amma bugünki durumu nəzərə aldıqda və Avro-
panın İEÖ-nin qabaqcıl təcrübələrini nəzərdən keçirdikdə müəyyən olu-
nur ki, belə pilot layihələr universitetlərdə də reallaşdırıla bilər. Çünki orta 
məktəblərdə belə layihələrin davamlı nəticələr əldə etməsi üçün təhsilin 
növbəti mərhələlərində “yaşıl” təfəkkürün daha da dərinləşdirilməsinə eh-
tiyac var. Azərbaycanda yaşıl iqtisadiyyatın tələbinə uyğun əmək bazarının 
inkişaf etdirilməsi təhsilin bütün pillələrində bu sahəyə diqqət tələb edir. 
İnsanlarımız ciblərinə ziyan edib bahalı ciplərdə gəzməkdə, sağlam-
lıqlarına zərbə vurub həmin avtomobillərin tüstüsünü udmaqda davam 
edərlərsə, müasir dövrdə “sosial fiqur” olub ailəsi və doğmalarına daha az 
zaman ayırmağı üstün tutarlarsa, əlbəttə, biz yaşıl iqtisadiyyatın müsbət 
nəticələrini görə bilmərik. Təbii ki, problemin bu tərəflərinə toxunma-
dan, yaşıl iqtisadiyyatın mahiyyətini və ona haradan, necə başlayacağı-
mızı, məsələnin kökündən həllini anlaya bilmərik. İlk öncə yaşıl həyatın 
mahiyyətini anlamalıyıq ki, onu həyata keçirə bilək. Elə bu səbəbdən irəli 
gələrək, yaşıl iqtisadi sistemə keçidin ilkin mərhələsi beynəlxalq səviyyədə 
2020-ci ilə kimi onun təfəkkürlərdə formalaşmasına həsr olunub. Davam-
lı inkişafa nail olmaq üçün, deməli, bu vəziyyəti dərk edib qəbul etmək, 
nəticədə daha çox maariflənərək “dəbli” həyat tərzindən azad olmağa ehti-
yac vardır və yaxın gələcəkdə Azərbaycan öz milli təhsili ilə bu istiqaməti 
inkişaf etdirən ölkələrdən biri ola bilər.
- 51 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
FƏSİL 2. 
ALTERNATİV VƏ BƏRPA OLUNAN ENERJİ MƏNBƏLƏRI
“Sülhü, insan sağlamlığını, ətraf mühiti və istehlakçını əsas tutan davamlı 
enerji siyasətinin vaxtıdır”
Dennis Kusiniç, 2005
2.1. Giriş 
Tarixən iqtisadi inkişaf, əsasən, ənənəvi enerji resurslarından 
istifadə və parnik (istixana) qazları emissiyalarının artımı kimi amillərlə 
səciyyələndirilmişdir. Lakin alternativ (bərpa olunan) enerji mənbələri 
bu anlayışı dəyişməklə yanaşı, davamlı inkişaf konsepsiyasının forma-
laşmasına da təkan verdi.  Qloballaşan dünyada bir çox dövlətlər öz 
siyasətlərini daha çox davamlı inkişafı təmin etmək istiqamətində qu-
rurlar. İqtisadi inkişafın bir modeli olan davamlı inkişafın əsas məqsədi 
ətraf mühiti qorumaqla mövcud resurslardan insanların ehtiyacla-
rı üçün istifadə olunmasını təmin etməkdir. Belə ki, bu resurslardan 
istifadə olunarkən yalnız hazırkı vəziyyətə deyil, eyni zamanda gələcək 
nəsillərin potensial ehtiyaclarına da önəm verilməlidir. Müasir dövrdə 
enerjiyə və enerji resurslarına olan tələbatı nəzərə alsaq, onda davamlı 
enerji siyasətinin nə qədər əhəmiyyətli olduğunu görə bilərik. Davamlı 
enerji siyasətinə toxunarkən bu konsepsiyanın aşağıda göstərilən “əkiz 
sütunları”na diqqət yetirmək önəmlidir:
 Bərpa olunan enerji
 Enerji səmərəliliyi
Alternativ enerji mənbələri(AEM) vasitəsilə alınan enerji insanların istifadəsi 
nəticəsində tükənə bilməz və bu, ətraf mühitin qorunması üçün də olduqca va-
cibdir. Bundan başqa, dünya ölkələri bu enerji mənbələrindən istifadə etməklə, 
ənənəvi enerji mənbələrindən istifadəni azalda bilər, iqtisadi diversifikasiyaya 
- 52 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
şərait yaradar və gələcək enerji təhlükəsizliyini təmin edərlər. Uzunmüddətli 
perspektivdə  inkişafa  nail  olmaq  məqsədilə  yuxarıda  qeyd olunan hər iki amil 
paralel şəkildə inkişaf etdirilməlidir. Enerjidən səmərəli istifadə ona olan tələbatı 
aşağı salmaq istiqamətində mühüm rol oynayır və eyni zamanda, artan təmiz 
enerji ehtiyatları neft, təbii qaz və kömür kimi ənənəvi enerji resurslarından 
istifadəni azaldır1. Bunları nəzərə alaraq qeyd edə bilərik ki, davamlı enerji iqti-
sadiyyatında hər hansı uğur əldə etmək məqsədilə səmərəlilik və bərpa olunan 
enerji mənbələrinin inkişafına diqqət yetirmək önəmlidir.
Dünya təcrübəsi də göstərir ki, səmərəlilik və bərpa olunan enerji 
mənbələrinin inkişafı əlavə iqtisadi gəlir əldə edilməsinə təkan verir. Məsələn, 
hər iki sahə sərmayə qoyuluşuna və yeni iş yerlərinin açılmasına stimul yara-
dır, bununla da ölkədə regionların inkişafına böyük təkan verir. Bu səbəbdən 
də bir çox dövlətlər səmərəliliyə və bərpa olunan enerji mənbələrinə iqtisa-
di inkişaf strategiyası kimi dəyər verir. Avropa Komissiyasının Bərpa olunan 
enerji mənbələri Direktivinə nəzər yetirsək görərik ki, bərpa olunan enerji 
mənbələrinin inkişafı çərçivəsində son enerji istehlakında bu mənbələrin payı 
hədəf 20%, nəqliyyatda isə 10% təşkil etməlidir. Bu iki məqsəd Avropa Birliyi-
nin (AB)2020 - İnkişaf Konsepsiyasının əsas hədəflərindəndir2.
Cədvəl 2.1. Son enerji istehlakında bərpa olunan enerji mənbələri (%)
    2010  2011  2011-2012           2013-2014   2020 hədəf
dəyişmə trayektoriyası
AB-27
AB-28
12.5
12.5
13.0
13.0
:
:
:
:
20.0
20.0
Belçika 4.9 4.1 4.4 5.4 13.0
Bolqarıstan 13.7 13.8 10.7 11.4 16.0
Çexiya 9.2 9.4 7.5 8.2 13.0
Danimarka 22.0 23.1 19.6 20.9 30.0
Almaniya 10.7 12.3 8.2 9.5 18.0
1	 Bill	Prindle	et	al.	“The	Twin	Pillars	of	Sustainable	Energy:	Synergies	between	Energy	Efficiency	and	Renew-
able	Energy	Technology	and	Policy”	[pdf]	American	Council	for	an	Energy-Efficient	Economy	(ACEEE	
№E074),	May	2007
2	 Commission	of	the	European	Parliament,		Renewable	e	nergy	progress	report,	COM	(2013)	0175	final,		
Brussels:	European	Commission,	27/	03/	2013
- 53 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Estoniya 24.6 25.9 19.4 20.1 25.0
İrlandiya 5.6 6.7 5.7 7.0 16.0
Yunanıstan 9.8 11.6 9.1 10.2 18.0
İspaniya 13.8 15.1 11.0 12.1 20.0
Fransa 12.8 11.5 12.8 14.1 23.0
Xorvatiya 14.6 15.7 14.1 14.8 20.0
İtaliya 9.8 11.5 7.6 8.7 17.0
Kipr 5.4 5.4 4.9 5.9 13.0
Latviya 32.5 33.1 34.1 34.8 40.0
Litva 19.8 20.3 16.6 17.4 23.0
Lüksemburq 2.9 2.9 2.9 3.9 11.0
Macarıstan 8.6 9.1 6.0 6.9 13.0
Malta 0.2 0.4 2.0 3.0 10.0
Niderland 3.7 4.3 4.7 5.9 14.0
Avstriya 30.6 30.9 25.4 26.5 34.0
Polşa 9.3 10.4 8.8 9.5 15.0
Portuqaliya 24.4 24.9 22.6 23.7 31.0
Rumıniya 23.4 21.4 19.0 19.7 24.0
Sloveniya 19.6 18.8 17.8 18.7 25.0
Slovakiya 9.4 9.7 8.2 8.9 14.0
Finlandiya 31.4 31.8 30.4 31.4 38.0
İsveç 47.9 46.8 41.6 42.6 49.0
Böyük Britaniya 3.3 3.8 4.0 5.4 15.0
Mənbə: Eurostat
Yuxarıda göstərilən cədvəl AB-nin üzvü olan dövlətlərin bərpa olunan 
enerji mənbələrindən istifadə istiqamətində əldə etdikləri nailiyyətləri və 
AB 2020 - İnkişaf Strategiyası çərçivəsində planlaşdırılan hədəfi əks etdi-
rir. AB-yə üzv dövlətlər arasında bu istiqamətdə ən yüksək nailiyyət İsveçin 
payına düşür. Göründüyü kimi, əgər 2011-ci ildə son enerji istehlakında 
AB-27 dövlətlərində bərpa olunan enerji mənbələrinin istifadəsi 13% təşkil 
edirdisə, 2020-ci ilin hədəfi bu göstəricini 20%-ə çatdırmaqdır. Qısaca qeyd 
etsək, 2020-ci ilin hədəfi təkcə iqtisadi və sosial deyil, həmçinin ətraf mühi-
tin qorunması istiqamətində atılmış mühüm addımdır. 
- 54 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
2.2. Alternativ (bərpa olunan) enerji mənbələrinin 
əsas inkişaf prinsipləri 
AEM və davamlı inkişaf (Dİ) arasında olan əlaqələrə həm qlobal, həm də 
regional və ya lokal xüsusiyyətləri özündə cəmləşdirən məqsədlər iyerarxiya-
sı nöqteyi-nəzərindən baxıla bilər. Bu enerji mənbələri Dİ-nin: 1) sosial-iq-
tisadi inkişaf; 2) enerji resurslarına çıxış; 3) enerji təhlükəsizliyi və 4) iqlim 
dəyişikliyi və ətraf mühitə təsirin azaldılması kimi mühüm məqsədlərinə 
müsbət təsir göstərir3. Lakin iqtisadi inkişaf səviyyəsindən asılı olaraq, müxtəlif 
ölkələr AEM-in inkişafına fərqli yanaşmaya və sosial-iqtisadi məqsədlərə ma-
likdir. Məsələn, sənayeləşmiş ölkələrdə iş yerlərinin açılması və iqtisadiyyatda 
mütərəqqi struktur dəyişikliklərinin aparılması AEM-in təşviqinə dəstək verən 
məqsədlərdən hesab olunur. Məsələnin tam izahı üçün yuxarıda göstərilən 
məqsədlərin ayrı-ayrılıqda qısa şəkildə izahı önəmlidir. 
2.3. Sosial-iqtisadi inkişaf
Məlum olduğu kimi, enerji sektoru iqtisadi inkişafa təkan verən əsas 
mexanizmlərdən biridir. Hazırda artan enerji tələbatı əksər ölkələrin iq-
tisadiyyatına mənfi təsir göstərməklə, onları enerji istehsalçılarından ası-
lı vəziyyətə salır. Ümumiyyətlə, iqtisadi nəzəriyyədə iqtisadi inkişafın 
ölçülməsi üçün Ümumi Daxili Məhsulun artımından və adambaşına düşən 
Ümumi Daxili Məhsulun dinamikasından istifadə olunur. İnsan İnkişafı 
İndeksi isə cəmiyyətin rifahını, insanların alıcılıq qabiliyyətini, gəlirlərini 
və savadlılıq səviyyəsini müəyyən edir4. Lakin qeyd olunan bu iki iqtisadi 
indeks sosial və iqtisadi inkişafın davamlılığının ölçülməsində tam yetərli 
deyil.Bu səbəbdən də ümumi enerji intensivliyi göstəricisindən istifadə 
etməklə ölkədə $1 ÜDM üçün istifadə olunan enerji miqdarının müəyyən 
edilməsi daha düzgündür. Göstərilən amillərdən başqa, AEM-in inkişafı 
yeni iş yerlərinin açılması kimi əlavə iqtisadi gəlirlər də yaradır.  Məsələn, 
UNEP-in 2008-ci ildə apardığı araşdırmalara əsasən, dünyada təxminən 2,3 
milyon insan AEM sahəsində çalışır və bir çox dövlətlərdə yeni iş yerlərinin 
3	 IPCC	SREEN:	Special	Report	on	Renewable	Energy	Sources	and	Climate	Change	Mitigation	[pdf],	Final	
Release
4	 ibid
- 55 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
açılması bu sahəyə investisiya yatırılmasının əsas səbəblərindəndir. AEM-in 
inkişaf etdirilməsi bahalı enerji avadanlıqları istehsalına söykənən ənənəvi 
enerji resurslarından fərqli olaraq, daha çox işçi bazarının formalaşmasına 
yönəlir.Artıq bir çox dövlətlər bu istiqamətdə təqdirə layiq addımlar at-
mışlar. 2011-ci ildə Almaniyada bu sahədə təxminən 372 min iş yeri möv-
cud olmuş və 2010-cu illə (360 min) müqayisədə 3% artmışdır. Almaniya 
hökuməti bu göstəricini 2020-ci ilə 400-500 minə, daha sonra – 2030-cu ilə 
isə təxminən 710 minə çatdırmağı nəzərdə tutur5. 
2.4. Enerji resurslarına çıxış  
İstənilən ölkə üçün istər AEM-ə, istərsə də ənənəvi enerji resurslarına 
çıxışhəmin ölkənin inkişafı üçün böyük əhəmiyyət kəsb edir. Bir çox inkişaf et-
miş dövlətlər uzunmüddətli inkişafa nail olmaq üçün ənənəvi enerji resursla-
rından tədricən qeyri-ənənəvi resurslara – bərpa olunan enerji mənbələrindən 
və nüvə enerjisindən istifadəyə keçid alırlar. Lakin 2011-ci ildə Yaponiyada 
baş vermiş zəlzələ və sunami nəticəsində Fukuşima nüvə stansiyasında radiasi-
ya sızması nüvə enerjisindən istifadənin nə qədər təhlükəli olduğunu bir daha 
sübut etdi. Bu səbəbdən də bir sıra inkişaf etmiş ölkələr, əsasən də Avropa 
dövlətləri özlərinin uzunmüddətli enerji təhlükəsizliyini məhz AEM vasitəsilə 
təmin etməyi əsas məqsəd kimi qarşılarına qoymuşlar. 
 XXI əsrdə yaşamağımıza baxmayaraq, başlıca olaraq kənd yerlərində 
məskunlaşan dünya əhalisinin əksəriyyəti hələ də müasir enerjidən istifadə 
etmək imkanına malik deyil. Bu kontekstdə, əsasən inkişaf etməkdə olan 
Asiya və Sub Sahara Afrika ölkələrinin 95%-i çağdaş enerji mənbələrinə 
çıxışdan məhrumdur. 2010-cu ildə dünya əhalisinin təxminən 20%-i elekt-
rik enerjisindən istifadə edə bilməyib6. Müasir enerji mənbələrinə çıxış 
əldə etmək əsasən davamlı iqtisadi inkişaf üçün önəmli olmaqla, yoxsulluq 
səviyyəsinin və kəndlə şəhər arasındakı sosial bərabərsizliyin azaldılmasında 
əhəmiyyətli rol oynayır. Təmiz və etibarlı enerji mənbələrinə çıxış insanlığın 
inkişafı üçün vacib olan sağlamlıq, ətraf mühitin təhlükəsizliyi, təhsil və gen-
5	 The	Federal	Ministry	forthe	Environment,	Nature	Conservation		and	Nuclear	Safety:	Gross	employment	from	
renewable	energy	in	Germany	in	2011	[pdf],	14	March	2012
6	 International	Energy	Agency,2013.	“Global	status	of	modern	energy	access,“[Online].	Available	at:	http://
www.worldenergyoutlook.org/resources/energydevelopment/globalstatusofmodernenergyaccess/[Accessed	18	
October,	2013]
- 56 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
der bərabərliyi kimi mühüm fundamental dəyərlərin qorunub saxlanılması-
nın qarantlarından hesab olunur. 
2.5. Enerji təhlükəsizliyi 
Enerji təhlükəsizliyi məsələsinə toxunarkən, qeyd etmək lazımdır ki, ha-
zırda bu məsələ dünyada öz aktuallığı ilə seçilir. Enerji təhlükəsizliyi kon-
sepsiyasının dəqiq başa düşülməsi üçün təkcə onu vurğulamaq yetərlidir ki, 
neft və təbii qaz kimi önəmli ənənəvi enerji resursları dünya ölkələri ara-
sında bərabər səviyyədə paylanmayıb. Enerji resursları bir neçə regionda 
toplanıb. Bu isə öz növbəsində dövlətlər arasında əməkdaşlığın və dialo-
qun güclənməsinə öz töhfəsini verir, yaxud da əksinə, bu resurslar uğrunda 
müxtəlif siyasi oyunların formalaşmasını stimullaşdırır. Bu səbəbdən də qlo-
ballaşan dünyada bir çox dövlətlər üçün əsas məqsəd neft və təbii qaz kimi 
resurslardan asılılığı azaltmaq və AEM-i inkişaf etdirməkdir. Enerji istehlakı 
və iqtisadi inkişaf asılılığını nəzərə alaraq deyə bilərik ki, bu mənbələrin inki-
şaf etdirilməsi etibarlı enerji təchizatının formalaşmasına, iqtisadi inkişafa, 
həmçinin də bir çox dövlətlər üçün “Axilles dabanı”na çevrilən digər ölkədən 
enerji asılılığının aradan qaldırılmasına şərait yaradacaqdır. AEM-in inkişaf 
etdirilməsi əsasən enerji şəbəkələrindən daha uzaq məsafədə yerləşən kənd 
yerlərində və dağlıq ərazilərdə olduqca əhəmiyyətlidir. 
Şəkil 2.1. İsrailin Derriqat Bədəvi kəndində günəş panelləri
- 57 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Məsələn, İsrail Dövlətində ərəb bədəvilərinin məskunlaşdığı mübahisəli 
yaşayış yerlərində elektrik enerjisindən istifadə dövlət tərəfindən təmin 
olunmur. Bu səbəbdən də, bədəvilər günəş panellərindən çox effektli şəkildə 
istifadə etməklə öz enerji ehtiyatlarını tam qarşılayırlar. Günəş panelləri 
vasitəsilə onlar suyun qızdırılmasını, həmçinin istehsal olunan    elekt-
rik enerjisindən istifadə edərək soyuducu, kondisioner, televizor və digər 
önəmli məişət cihazlarının işləməsini təmin edirlər. Bu, bir daha sübut 
edir ki, enerji mənbələrindən asılı olmayaraq, düzgün idarəetmə və coğrafi 
məkanın təsiri nəticəsində sistemin dəqiq seçilməsi və quraşdırılması ener-
ji təhlükəsizliyinin artırılmasına kömək edir. Ona görə də qeyd edə bilərik 
ki, AEM-in ümumi enerji təchizatını diversifikasiya etmək iqtisadiyyatda 
həssas sayılan qiymət dəyişkənliyini aradan qaldırır və bununlada enerji 
təhlükəsizliyini qlobal, regional və lokal səviyyədə artırmağa imkan yaradır7. 
2.6.İqlim dəyişikliyi və ətraf mühitə təsirin azaldılması
Hazırda iqlim dəyişikliyi və mədən yanacaqları ehtiyatlarının azalma-
sı planetimizin üzləşdiyi əsas problemlərdəndir. Bu problemlərin həlli 
ənənəvi enerji resurslarından istifadənin azaldılmasını və istixana qazları-
nın (İXQ) atmosferə buraxılmasının dayandırılmasını tələb edir. Proble-
min həlli üçün dünyanın 192 ölkəsinin dövlət nümayəndələri 1997-ci ildə 
Yaponiyanın Kioto şəhərində atmosferə buraxılan və havanın istiləşməsinə 
səbəb olan karbon dioksid və başqa zərərli qazların atılmalarının azaldılma-
sı üzrə beynəlxalq saziş - Kioto Protokolunu imzaladılar. “BMT-nin İqlim 
dəyişmələri haqqında Çərçivə Konvensiyasına dair” bu protokol 2007-ci 
ildə bütünlükdə qüvvəyə mindi. Qəbul olunmuş sənədə əsasən, dünyanın 
sənaye cəhətdən güclü inkişaf etmiş 38 ölkəsi atmosferə karbon qazı atılma-
larını əhəmiyyətli dərəcədə azaldaraq, 2012-ci ilə qədər onların miqdarını 
1990-cı ildə olduğundan da 5,2% az səviyyəyə çatdırmalıdırlar. Bu məqsədlə 
AB ölkələri karbon qazı da daxil olmaqla İXQ-nin atılmalarını 8%, ABŞ 7%, 
Yaponiya isə 6% azaldacaqdır. Protokolun maraqlı tərəfi ondan ibarətdir ki, 
o, həmçinin İXQ emissiyaları üçün kvotalar nəzərdə tutur8. Belə ki, kvo-
ta həddini keçməyə məcbur olan ölkələr və ya şirkətlər atılmaları kvotada 
7	 ibid
8	 IETA:	Greenhous	Gas	Market	2012.	New	Markets,	New	Mechanisms,	New	Opportunities		[pdf]
- 58 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
göstərildiyindən daha az olan ölkələrdən və yaxud şirkətlərdən atmosferə 
əlavə atılmalar üçün ödənişli yolla icazə ala bilərlər. Sənəddə əksini tapan 
kvota sistemi İXQ bazarının aktiv formalaşmasına və karbon kreditlərinin 
inkişaf etməsinə təkan verdi. Məsələn, Misirin şimal sahilində yerləşən Af-
rikanın ən iri gübrə zavodu 2010-cu ildə atmosferə buraxılan karbon tul-
lantılarının $25 milyon dəyərində kompensasiyasını təqdim etmişdir. Bu 
kompensasiyalar Almaniyanın sənaye ürəyi sayılan Reyn-Rur bölgəsində 
kömürlə işləyən 5 elektrik stansiyasına satılmışdır9.
AEM texnologiyaları digər enerji resursları ilə müqayisədə ətraf mühitə 
daha az zərər vurur, eyni zamanda ümumi İXQ emissiyalarını azaltmaqla, 
etibarlı və davamlı enerji xidmətləri təklif edir. Bu baxımdan, AEM  həm ge-
osiyasi, həm də dəyişən enerji qiymətləri problemlərini azaldaraq, yeni tex-
nologiyaların yaranmasına və yerli iqtisadiyyatın inkişafına zəmin yaradır. 
Yuxarıda göstərilən amillər bir daha sübut edir ki, iqlim dəyişikliyi və ətraf 
mühitə dəyən zərərli təsirləri azaltmaq məqsədilə İXQ emissiyalarının azal-
dılması AEM texnologiyalarına artmaqda olan tələbatın  prioritet hədəfidir. 
2.7.  AEM-in inkişafına mane olan baryerlər 
AEM üzrə qanunvericiliyin və icra işlərinin Dİ strategiyası çərçivəsində 
inteqrasiyası Dİ-nin əsas elementləri və müvafiq məqsədləri arasında qar-
şılıqlı əlaqənin aşkar nəzərə alınmasını zəruri edir. AEM qanunvericiliyi, 
həmçinin layihələrin planlaşdırılması, qurulması və həyata keçirilməsi isə 
xüsusi sosial-iqtisadi və ətraf mühit konktekstindən irəli gəlir. Bu, eyni za-
manda, ətraf mühit üzrə çoxtərəfli razılaşmaları nəzərə almaqla, müəyyən 
cəmiyyətin, yaxud layihə yerinin strateji inkişaf məqsədlərinə uyğun ol-
maq şərti ilə gerçəkləşdirilir.  
2.7.1. Sosial-mədəni baryerlər10 
Ənənəvi olaraq, əksər cəmiyyətlər AEM-dən istifadənin ətraf mü-
hit üçün faydalı və səmərəli olması fikrini dəstəkləyirlər. Bu istiqamətdə 
aparılmış bir çox araşdırmalar və rəy sorğuları da yüksək ictimai dəstəyin 
9	 PANJA:	Carbon	Trading	in	Africa	[pdf],	Brief	3,	March	2012
10	 IPCC	SREEN:	Special	Report	on	Renewable	Energy	Sources	and	Climate	Change	Mitigation	[pdf],	Final	
Release
- 59 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
mövcudluğunu təsdiq etmişdir. Lakin o da qeyd olunmalıdır ki, AEM-in 
ümumi ictimai dəstək göstəricisi onun yerli səviyyədə icrasının fərdlərə 
və qruplara birbaşa təsir etdiyi hallarda qəbul olunması və dəstəklənməsi 
göstəricisi ilə uyğun gəlməyə də bilər. Məsələn, bəzi ölkələrdə iri yeni 
tikintilərin və qurğuların həyata keçirilməsi bir sıra hallarda artan ictimai 
narazılıqla qarşılanır. 
AEM layihələrinin həyata keçirilməsi və onların Dİ-yə mümkün təsirləri 
baxımından sosial-mədəni baryerlərin müxtəlif mənbələri mövcuddur. On-
lar birbaşa cəmiyyət və fərdi dəyər və normaları ilə əlaqəli olur. Bu cür dəyər 
və normalar AEM texnologiyalarının və onların işlənməsinin fərdlər, qruplar 
və cəmiyyətlər tərəfindən qavranılmasına və qəbul olunmasına təsir göstərir. 
Qeyd etmək lazımdır ki, həmin baryerlər sosial-mədəni məsələlərə qeyri-
adekvat yanaşmadan və anlayışdan irəli gələ bilər. Məsələn, bu baxımdan belə 
baryerlərə biomüxtəliflikvə ekosistemə təsir də daxil olmaqla davranış, təbii ya-
şayış məskənləri, təbii və insan irsi qalıqları, landşaft, su və torpaqdan istifadə 
hüquqları, həmçinin onların rəqabətli istifadəyə açıq olması ilə bağlı baryerlər 
aiddir11. İri layihələr yalnız ictimaiyyətin tam dəstəyi olduğu halda səmərəli 
şəkildə həyata keçirilə bilər. AEM layihələrinin verə biləcəyi qazanc ictimaiyyət 
tərəfindən tam başa düşülməlidir. 
2.7.2. İnformasiya və məlumatlılıq baryerləri
AEM layihələrinin əsas piar elementlərindən biri yerli icmaların xeyrinə 
olan yeni iş yerlərinin açılması, fərdi inkişaf, investisiya imkanları və texno-
loji innovasiya vasitəsilə yoxsulluğun azaldılmasıdır. İnkişaf etməkdə olan 
ölkələrdə həyata keçirilən AEM üzrə bir çox pilot layihələri enerji ilə kasıb 
icmalarda bərpa olunan enerji resurslarının oynadığı rolla bağlı maraqlı fakt-
lar ortaya çıxarmışdır. Lakin əgər yerli icma bu üstünlükləri düzgün qavra-
mazsa, yaxud əldə olunan mənfəətin düzgün bölüşdürülməsi nəzərə alın-
mazsa, onda layihənin qəbulu ilə bağlı problemlər yarana bilər. 
Hazırda inkişaf etməkdə olan ölkələrdə texniki biznes vərdişlərinin 
məhdudluğu və eləcə də texniki dəstək sistemlərinin olmaması müşahidə 
olunur. Bu, xüsusilə mövcud olan müvafiq AEM-in seçimləri barədə po-
11	 ibid
- 60 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
tensial istehlakçılar arasında məlumatın olmaması və ya düzgün başa 
düşülməməsi ilə əlaqələndirilir. Belə amillər bazarın formalaşmasına bir-
başa mənfi təsir göstərir və enerji sektorunda aydın hiss olunur.Bu cür 
məlumatsızlıq adətən AEM-in icrasına, habelə bütövlükdə iqtisadiyyatın 
tərəqqisinə təkan verən kiçik və orta müəssisələrin inkişafının qarşısını 
alan ən vacib amillərdən hesab edilir. Göstərilən problemlər əksər hal-
larda sistemin çökməsinə və ya funksionallığının itirilməsinə səbəb olur. 
Sonda AEM texnologiyalarının sahibkarlıq hüququ özəl sektorun əlində 
olarsa və üstəlik, bu texnologiyaların bazara girişi də həmin şirkətlərin 
dominantlığı altında həyata keçirilərsə, bu zaman AEM texnologiyaları-
nın inkişafı və istifadəsi üçün bu “oyunçular”ın bazar qabiliyyətinə diqqət 
yetirmək olduqca vacibdir12. Ona görə də belə layihələrin davamlılığının 
və keyfiyyətinin yüksəldilməsi məqsədilə texniki və biznes imkanlarını ar-
tırmaq vacibdir.
2.7.3. Bazar uğursuzluqları və iqtisadi baryerlər 
Dİ kontekstində AEM-in iqtisadi tərəflərini qiymətləndirmək 
üçün sosial xərclər və gəlirlər şəffaf şəkildə nəzərə alınmalıdır. AEM-
in qiymətləndirilməsi xərc effektivliyi, regional uyğunluq, ətraf 
mühitə təsirlərin nəticələri üzrə ölçülə bilən meyarlar əsasında həyata 
keçirilməlidir. Sosial cəhətdən səmərəli AEM üzrə investisiya qərarlarını 
dəstəkləmək üçün iqtisadi amillər tələb olunur. Burada vergilər, subsidiya-
lar, onların quruluşu, həmçinin bazardakı çatışmazlıqlar və uğursuzluqlar 
timsalında bazar pozuntularının AEM-in icrasına təsirləri, habelə sosial 
xərclər fonunda İXQ emissiyalarının sağlamlığa və ətraf mühitə vurduğu 
zərər də nəzərə alınmalıdır13.
AEM-iniqtisadi məqsədəuyğunluğunun qiymətləndirilməsi bərpa 
olunan resursların mövcudluğuna və xərc amillərinə əsaslanır. Adekvat 
mənbələrin potensialı barədə məlumat çatışmazlığı mənbənin varlığı ilə 
bağlı qeyri-müəyyənliyə birbaşa təsir edərək, bazarda layihə icraçıları və in-
vestorlar tərəfindən yüksək risk sığortası tələb edir. AEM bazarının səmərəli 
12	 ibid
13	 ibid
- 61 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
inkişafı üçün investisiyaların ayrılması və siyasi dəstək olduqca vacibdir. 
Məsələn, inkişaf etmiş ölkələrdə əsas baryerlərdən sayılan investisiya qoyu-
luşu əsasən yeni texnologiyaların alınmasında, sistemin qurulması və çalış-
ması üçün texniki xidmətlərin göstərilməsində, siyasi dəstək isə göstərilən 
xidmətlərin davamlı və effektli şəkildə həyata keçirilməsində böyük stimul 
yaradır.   
2.8.Alternativ (bərpa olunan) enerji mənbələrinin 
normativ-hüquqi çərçivədə inkişaf etdirilməsi 
Hazırda dünyanın demək olar ki, bütün ölkələri öz enerji ehtiyacları-
nı neft, təbii qaz və kömür kimi ənənəvi enerji mənbələri hesabına ödəyir. 
Ənənəvi enerji resursları tükənəndir, ətraf mühit üçün zərərlidir və bundan 
başqa, artan enerji qiymətləri iqtisadiyyata da mənfi təsir göstərir. Bunun 
əksinə, AEM ekoloji cəhətdən təmiz və tükənməzdir. 
Müxtəlif enerji mənbələrinə görə, AEM-i beş qrupa bölmək olar. Ən 
qədim və geniş yayılmış mənbələrdən biri hidro-enerji hesab olunur. Hid-
ro-enerji sadəcə sudan əldə edilən və elektrik enerjisinə çevrilən enerjidir. 
Bu enerji resursu bir çox metodlarla əldə edilə bilər, lakin sudan enerji-
nin istifadə edilməsinin ən çox yayılmış metodu hidro-elektrik stansiya 
bəndidir. Biokütlə enerjisi bütün üzvi materialların istifadəsi ilə alınan 
enerjidir. Biokütlə enerjisinin üstünlüyü ondadır ki, o, asanlıqla saxlanıla və 
enerjiyə tələbat yarandıqda istifadə oluna bilər. Geotermik enerji torpaqda 
yığılan istiliyi ifadə edir. Torpaq istiliklə iki mənbədən, planet və günəşin 
aktiv istilik zonasından təchiz edilir. Günəş enerjisi - Günəş işığından əldə 
edilən enerji mənbəyidir. Hazırda bir çox ölkələr günəş enerjisi texno-
logiyalarından istifadə edərək, enerjiyə olan ehtiyaclarının bir hissəsini 
ödəyirlər. Qeyd edə bilərik ki, yer səthinə düşən günəş enerjisinin miqdarı 
bütün neft, təbii qaz, daş kömür və digər yanacaq ehtiyatlarından çoxdur.14 
Külək enerjisi – küləyi meydana gətirən hava axınının yaratdığı hərəkət 
(kinetik) enerjisidir . Külək enerjisi digər alternativ enerji mənbələri olan 
günəş, hidroenergetika, geotermal və biokütlə enerjisindən özünün maya 
14	 United	States	Export	Council	for	Renewable	Energy	(US/ECRE):	“Renewable	Energy	Overwiew.	Chapter	I”	
[Online]	Available	at:	http://www.oas.org/dsd/publications/Unit/oea79e/ch05.htm	[Accessed	Oct.	27,	2013]
- 62 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
dəyərinə, ekoloji təmizliyinə və tükənməzliyinə görə ən sərfəlisidir. Külək 
turbinləri həm quruda, həm də dənizdə quraşdırıla bilər.
Cədvəl 2.2. AEM-in vacib xüsusiyyətləri
Seçimlər Status Güc
Kiçik hidro Kiçikdən böyük başlı 
turbinlərə və dam-
balara Çay məcrası
Praktiki olaraq 
hamısı mənfəətlidir
Nominal 
yüklənmədən asılı 
olaraq fasilə ilə
Külək Şaquli və üfüqioxlu 
külək turbinləri
Külək nasosları
Mənfəətlidir
Yeni modellər 
hazırlanma 
mərhələsindədir
Dəyişkən, 20%-dən 
40%-ə kimi
Günəş Fotovoltaik 
Aktiv termik 
(qızdırma və elektrik 
enerjisi üçün aşağı 
temperaturdan 
yuxarı temperatura) 
Passiv termik
Çox mənfəətlidir
Bəziləri 
hazırlanma və ya 
təkmilləşdirilmə 
mərhələsindədir
Saxlanmadan:
<25%, fasilə ilə
Termal saxlanma ilə:
40%-dən 60%-ə kimi, 
orta
Geotermal Dövrələr:
Qızdırılmış buxar,
Alışma, 
İkili rejim
Mənfəətlidir
Tədqiqat  və qazma 
göstəricilərinin 
yaxşılaşdırılması 
həyata keçmə 
mərhələsindədir
Yüksək, nominal 
yüklənmə
Bioenerji Yanma
Fermentasiya
Üzvi tullantıların 
bioqaza çevrilməsi 
(40-75% metan və 
karbon dioksidi 
əsasında)
Qazlaşdırma
Mayeləşdirmə
Çox mənfəətlidir
Daha çox 
hazırlanma və ya 
təkmilləşdirilmə 
mərhələsindədir
ABŞ taxta-şalban 
zavodlarının 
ortalaması 95+%
Orta, maksimum 
nəticədə mümkündür
Mənbə: US/ECRE, http://www.oas.org/dsd/publications/Unit/oea79e/ch05.htm
Müxtəlif sənayeləşmiş ölkələrin təcrübəsi göstərir ki, düzgün siyasi-hü-
quqi bazanın və səmərəli idarəetmə sisteminin yaradılması AEM-in inkişa-
- 63 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
fında və bu sahəyə böyük sərmayələrin cəlb olunmasında əvəzsiz rol oyna-
yır. Bu baxımdan,müstəqil enerji istehsalçıları üçün sabit tariflərin, habelə 
açıq və şəffaf şəbəkəyə qoşulmanı təmin edən hüquqi çərçivənin yaradılma-
sı uğur üçün əsas faktorlardandır. Bundan əlavə, uzunmüddətli EESM-lər 
əsasında təyin edilmiş şəffaf və normal qiymətlər investorların cəlb olunma-
sı üçün ən mühüm amildir15.
AEM-in səmərəli inkişafı üçün dəstək proqramları olduqca vacibdir. 
Dəstək proqramları birbaşa dəstək və dolayı dəstək kimi amilləri özündə 
cəmləşdirir: birbaşa dəstək (yaşıl tarif (feed-in tariff), kvota sistemi, maliyyə 
yardımı, yüngül kreditlər və fiskal stimullar); ənənəvi enerji mənbələrindən 
istifadənin azaldılmasına yönəldilmiş tədbirlər vasitəsilə - dolayı dəstək 
(təşviq proqramları çərçivəsində informasiyanın yayılması, ictimaiyyətə bu 
cür mənbələrdən istifadənin əhəmiyyətinin izahı və təmiz enerji texnolo-
giyalarının müsbət imicinin formalaşdırılması). Əlverişli normativ-hüquqi 
bazanın yaradılması - səmərəli hüquqi baza olmadan bu sahənin inkişafı və 
rəqabətli bazarın yaradılması mümkünsüzdür16. Hər bir ölkə özünə uyğun 
olan səmərəli normativ-hüquqi baza formalaşdırmalıdır. Bütün qanunlar və 
qərarlar sadə olmaqla yanaşı, bu sahəyə aid bütün məsələləri əks etdirməlidir. 
Məsələn, bərpa olunan enerji mənbələri texnologiyalarının qurulması və 
işlədilməsi üçün lisenziyaların verilməsi.
Şəkil 2.2. AEM üzrə dəstək tədbirləri
15	 Wang,	Xiaodong.	“Legal	and	Policy	Frameworks	for	Renewable	Energy	to	Mitigate	Climate	Change”	Sustain-
able	Development	Law	&	Policy,	Winter	2007,	17-20,	77-78.
16	 International	Institute	for	Applied	systems	Anaysis.	Global	Energy	Assesment	(GEA).	ISBN	9780	51118	2935.		2012
- 64 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
AEM-ə dair dəstək siyasətinin əsas məqsədi bu cür mənbələrin inkişa-
fına mane olan amilləri aradan qaldırmaq, bərpa olunan enerji mənbələri 
sənayesinin inkişafına təkan vermək, bərpa olunan enerji mənbələri bazarı-
nı yaratmaq, bu mənbələrin qiymət rəqabətliliyini artırmaq, ənənəvi enerji 
resurslarından istifadəni azaltmaqla enerji azadlığını dəstəkləmək və iqlim 
dəyişikliyi prosesinə müsbət təsir etməkdir.
AEM-in inkişafı üçün aşağıda göstərilən bazar siyasəti amilləri mövcud-
dur17 . Müxtəlif ölkələrin təcrübələrinə nəzər yetirilərsə, bu istiqamətdə hər 
bir ölkənin öz siyasətinin və təcrübəsinin mövcudluğunu görmək olar. Bu 
kontekstdə, qeyd edə bilərik ki, ilkin vəziyyətdən, ənənəvi enerji resursla-
rının və AEM texnologiyalarının qiymətlərindən asılı olaraq, dövlət ilkin 
mərhələdə bir siyasi alətdən istifadə etməklə bu istiqamətdə uğur əldə edə 
bilər və sonradan digər siyasi alətdən istifadəyə keçmək mümkündür.   
2.9. Yaşıl tarif (Feed-in Tariff)18
Yaşıl tarifin əsas xüsusiyyəti ondan ibarətdir ki, bu tarif alternativ elekt-
rik enerjisi istehsalçılarının hər kilovat-saat enerjisinin təyin edilmiş (mini-
mum) qiymətinə ödəniş zəmanəti verir. Bu tarifin əsas meyarları aşağıdakı-
lardır:
 Zəmanətli və güzəştli enerji təchizatı şəbəkəsinə qoşulma və elektrik 
enerjisinin AEM-dən şəbəkəyə göndərilməsi;
 Yetərli olan minimum yaşıl tarif;
 Benefisiarlar üçün qanunla müəyyən edilmiş təhlükəsizliyin təmin 
edilməsi. Məsələn, müəyyən zaman ərzində tarifin ödənilməsi (investi-
siya xərcinin müddətlə ödənilməsi) üçün qanunla müəyyən edilmiş (mi-
nimum) qiymət ödəniş zəmanəti;
 Hər bir AEM texnologiyalarına aid ayrıca yaşıl tariflər;  
 Mümkün olan qiymət azaldılması. 
17	 OSCE,	Sep.	2009	.The	Importance	of	the	Legal	and	Regulatory	Framework	for	the	Development	of	Renewable	
Energy	[Online]	Available	at:	http://www.osce.org/baku/41263[Accessed	30	August	2013]
18	 Federal	Ministry	for	Economic	Cooperation	and	Development:	“Legal	Frameworks	for	Renewable	Energy”	
[pdf],	GIZ,	Feb.	2012
- 65 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
 Effektiv şəkildə planlaşdırılmış yaşıl tarifin əsas üstünlükləri:
 Yüksək effektivlik;
 İnvestisiya təhlükəsizliyi. Uzunmüddətli perspektivlər və investisiyanın 
qaytarılma zəmanəti səbəbindən bank tərəfindən maliyyələşdirmə;
 Yerli bazarların AEM avadanlıqları üçün yüksək stimulyasiyası, yeni iş 
yerlərinin açılması, texnologiya yeniliklərinin dəstəklənməsi, həmçinin 
səmərəliliyin artırılması/ mümkün olan qiymət azaldılması. 
Bu sistemin sərfəli olmayan tərəfi isə son istehlakçılar üçün elektrik 
enerjisi qiymətinin artmasına səbəb olan birbaşa xərclərin təsiri və ya 
dövlət büdcəsindən xeyli maliyyə vəsaitinin tələb olunmasıdır. Yaşıl tarif 
sisteminin özünü doğrultduğu ölkələrdə ictimai-siyasi dəstək, davam-
lılıq, həmçinin fərdi və kiçik investorlar üçün qanunla müəyyən edilmiş 
təhlükəsizlik yüksək səviyyədədir. Almaniya bu sistemin ən yaxşı işlədiyi 
ölkələrdən biridir. Almaniyanın Alternativ Enerji Aktı AEM-in inkişa-
fına dair bütün vacib strateji addımları özündə əks etdirən nadir siyasi 
sənədlərdəndir. Siyasi alətlərin növündən asılı olmayaraq, qeyd olunan 
sənəddə həm strateji qanunvericilik, həm də dəstək mexanizmi effektli 
şəkildə icra olunub və bu səbəbdən də o, dünyada AEM-i dəstəkləyən ən 
uğurlu siyasətlər arasındadır. Almaniya adı çəkilən sənədi 2000-ci ildə qəbul 
etmişdir. Növbəti illər ərzində AEM-i və texnologiyaları daha da səmərəli 
inkişaf etdirmək məqsədilə müvafiq dəyişikliklər edilmişdir. Sənədin əsas 
strateji elementlərindən biri yaşıl tarif alətindən istifadə edərək qarşıya 
qoyulmuş hədəfə çatmaqdır. Bu baxımdan, məsələn, yaşıl tarif dəstək aləti 
kimi hər bir AEM texnologiyasına səciyyəvi olan minimum tarif zəmanəti 
verir. İstənilən elektrik enerjisi istehsalçısı bu zəmanəti 10-20 il ərzində 
ala biləcək. İstehsalçının standartlaşdırılmış qaydalar çərçivəsində qanuni 
şəkildə elektrik enerjisi şəbəkəsinə çıxışı mövcuddur. Qiymət nəzarəti və 
rəqabəti gücləndirmək məqsədilə yeni quraşdırılan cihazlar üçün tariflər 
həril proporsional şəkildə azaldılır19.
19	 ibid
- 66 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Cədvəl 2.3. AEM-ə dair ən mühüm dəstək siyasəti seçimləri
Nəzərəçarpan üstünlüklər Nəzərəçarpan çatışmazlıqlar
Yaşıl tarif 
(Feed-in tariff)
Yüksək effektivlik
Yüksək investisiya 
  təhlükəsizliyi
Güclü bazar dinamikası  
Yaşıl tarifdən daha az 
effektivlik (əsasən zəif cəza 
sistemində)
Yaşıl tarifdən ucuz olma 
zəruriyyətinin olmaması
Maliyyə yardımları  
Qrantlar/Endirimlər
AEM layihələrinə 
investisiyanı asanlaşdırır
İnvestisiyalar və digər vergi 
kreditləri
İnvestisiya qiymətini azaldır
Günəş enerjisi layihələri 
üçün  əlverişlidir
Əgər vergi kreditləri 
(əməliyyat üçün yox) yalnız 
investisiya üçün nəzərdə 
tutularsa, bu amil enerji 
istehsalçılarını əməliyyat 
planından uzaqlaşdıra bilər
Kiçik həcmli investorlar  
üçün  az cəlbedicidir
AEM sertifikatları Enerji istehsalçılarına imkan 
yaradır ki,  ticarət vasitəsilə 
özlərinin elektrik enerjisi 
strukturunda AEM-in payını 
daha da yüksəltsin
Yaşıl enerji istehsalçılarına 
əlavə gəlir qazanılmasında 
kömək edir
Elektrik ener-
jisi istehsalçılarının 
özlərini AEM-ə investisiya 
qoyuluşundan uzaqlaşdıra             
bilər
Enerji istehsalı ödəmələri və 
ya vergi kreditləri
Yüksək effektivlik üçün 
ədalətlidir
 İnvestisiya və vergi 
kreditlərini tamamlaya bilər
Hüquqi bazanın daha zəif 
olmasına görə, yaşıl tarifdən 
daha aşağı investisiya 
təhlükəsizliyi
Təmiz ölçü sistemi Yaşıl tarifdən daha 
   az mürəkkəb
Yaşıl tarifdən daha  ucuz
Yaşıl tarifdən daha            
aşağı maliyyə gəliri
Günəş enerjisi qurğuları     
üçün əlverişsizdir
Dövlət investisiyası, kredit 
və ya maliyyələşdirmə
AEM layihələrinə investisiya 
qoyuluşunu  asanlaşdırır
İctimai müsabiqəli tender Güclü bazar istiqamətliliyi
Rəqabətli qiymətlər
Tutumun artırılmasının 
yoxlanılması
İddiaçılar tenderi qazanmaq 
üçün olduqca aşağı qiymətlər 
təklif edə bilərlər; layihənin 
tamamlanmamasına, yaxud 
iflasına gətirib çıxara bilər
Mənbə: BMZ; “Mövcud AEM dəstk alətləri”
- 67 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Yuxarıda göstərilən müxtəlif dəstək siyasətlərinə nəzər yetirsək, 
hər bir seçimin öz üstün və çatışmayan cəhətlərinin mövcud olduğunu 
görərik. Bu səbəbdən də bütün dövlətlər ilkin mərhələdə özünə  uyğun 
və ən sərfəli seçimi etməlidir ki, AEM texnologiyalarının inkişafını və bu 
sahəyə investisiya qoyuluşunu stimullaşdırsın.
2.10. Azərbaycanda alternativ (bərpa olunan) enerji 
mənbələrinin inkişaf perspektivi
Alternativ enerji mənbələrindən istifadə müxtəlif ölkələrin 
yerləşdikləri regionların xüsusiyyətlərindən asılı olaraq fərqlənir. 
Məsələn, Almaniya və İsrail kimi inkişaf etmiş ölkələrdə bərpa olu-
nan enerji mənbələrindən - günəş panellərindən istifadə əhəmiyyətli 
dərəcədə geniş yayılmışdır. İsrail AEM-dən istifadə imkanlarını 10%-ə 
çatdırmağı planlaşdırır. Xüsusilə, bu mənbələrdən istifadə suvarma və ya-
şayış binalarında suyun qızdırılması istiqamətində daha əhəmiyyətlidir 
və davamlı inkişafın tərkib hissəsi kimi müəyyən edilmişdir. Son illər 
İsraildə enerji sahəsində aparılan elmi-tədqiqat işləri, həmçinin dövlət 
və özəl sektor tərəfindən investisiyaların artımı nəticəsində bu sahədə 
müsbət nəticələr əldə olunmuşdur. Almaniya 2012-ci ildə günəş ener-
jisi istehlakını 50% artıraraq, enerji istehlakında 6.1%-ə çatdırmışdır20. 
ABŞ-da isə son zamanlar külək enerjisindən istifadə çoxalmışdır. Təkcə 
2011-ci ildə ABŞ ərazisində 3.464 ədəd külək turbini quraşdırılmışdır. 
Küləkli aylar ərzində ABŞ-da külək enerjisi ölkənin ümumi enerji isteh-
lakının 6%-ni  təşkil edir21.
 Azərbaycanın neft və qaz ölkəsi olmasına, həmçinin dünya enerji ba-
zarına öz təbii resurslarını satmaqla iqtisadiyyatını inkişaf etdirməsinə bax-
mayaraq, uzunmüddətli davamlı inkişaf üçün ölkəmiz AEM-in inkişafına da 
diqqət yetirməlidir. Ölkədə bərpa olunan enerji mənbələrindən (su, külək 
və günəş enerjisi) istifadə potensialı əhəmiyyətli dərəcədə böyükdür.
20	 Bloomberg	Businessweek	2012.	“German	solar	power	production	up	50	pct	on	year”	[Online]	November	5.	
Available	at:	http://www.businessweek.com/ap/2012-11-05/german-solar-power-production-up-50-pct-on-
year[Accessed	31	August,	2013]
21	 NRDC.Renewable	energy	for	America:	Wind	energy.[Online]	Available	at:	http://www.nrdc.org/energy/renewa-
bles/wind.asp[Accessed	31	August,	2013]
- 68 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Cədvəl 2.4. Azərbaycanda bərpa olunan enerji mənbələrinin potensialı
Potensialın növü Gücü (MVt)
Günəş enerjisi >5000
Külək enerjisi >4500
Bioenerji >1500
Geotermal >800
Kiçik su elektrik stansiyaları >350
Mənbə: Alternativ və Bərpa Olunan Enerji Mənbələri üzrə Dövlət Agentliyi
Azərbaycan günəşli və küləkli günlərin miqdarına görə bərpa olunan 
enerji mənbələrinin potensialı baxımından əhəmiyyətli mövqeyə malik-
dir. Abşeron yarımadasında və Xəzər dənizinin sahilboyu ərazisində günəş 
işığının müddəti il ərzində 2500 saata, Naxçıvan Muxtar Respublikasında 
isə 2900 saata bərabərdir22.
Külək enerjisinə gəldikdə isə məlumdur ki, Abşeron yarımadası, Xəzər 
dənizinin sahilboyu əraziləri, Azərbaycanın qərb hissəsi (Gəncə-Daşkəsən) 
və Naxçıvan MR (Şərur-Culfa) böyük potensiala malikdir. Xüsusilə Ab-
şeron yarımadasında külək enerjisi üçün yüksək potensial mövcuddur. 
Küləyin sürəti il boyu 3-7 m/san arasında dəyişir ki, bu da külək generator-
ları üçün mükəmməl hesab edilir. Ümumiyyətlə, ölkədə illik 800 meqavata 
yaxın  külək enerjisi ehtiyatı mövcuddur. Bu enerji isə öz növbəsində ildə 1 
milyon ton şərti yanacağa qənaət etmək deməkdir23. Hökumət AEM-dən 
istifadənin stimullaşdırılması məqsədilə Azərbaycan Respublikası Nazirlər 
Kabinetinin 15 oktyabr 2005-ci il tarixli 187 nömrəli sərəncamı iləkülək 
elektrik qurğularının idxalını gömrük vergilərindən və rüsumlarından azad 
etmişdir.
Bütün bu potensialları nəzərə alaraq, ölkədə külək enerjisinin inkişafı 
istiqamətində külək turbinlərinin quraşdırılması və külək potensialından 
istifadə etməklə enerji istehsalı kimi bir sıra müsbət addımlar atılmışdır. 
2004-cü ildə Caspian Technology şirkəti Bakıdan 55 km məsafədə yerləşən 
22	 Trend.az	2011.	[Online]İyun	1http://az.trend.az/news/society/1884733.html	[Baxılıb	5	sentyabr,	2013]
23	 Perspective	of	use		of	alternative	and	renewable		energy	sources	in	Azerbaijan.	Ministry	of	Industry	and	Energy	of	
the	Republic	of	Azerbaujan	[Online]	Available	at:	http://www.osce.org/baku/40012[Accessed	24	August	2013]
- 69 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Yeni Yaşma regionunda pilot layihəsi çərçivəsində ilk külək turbini quraşdır-
mışdır. Bundan əlavə, 2010-cu ildə ölkədə 16 külək turbininin quraşdırılma-
sı işlərinə başlanılmışdır. ABEMDA tərəfindən də Qobustan Poliqonunda 
0.9 meqavat gücündə hibrid sistemi əsasında işləyən 3 ədəd külək turbini 
quraşdırılmışdır24.
Şəkil 2.3. Azərbaycanda külək resursunun xəritəsi
Mənbə: 3TIER
Digər mühüm addım Azərbaycan Respublikası Tarif (qiymət) Şura-
sının 6 yanvar 2007-ci il tarixli “Respublika ərazisində elektrik enerjisinin 
tariflərinin tənzimlənməsi” barədə 3 №-li Qərarıdır. Bu qərara əsasən külək 
elektrik stansiyalarının 1 kVt/saat üçün istehsal tarifi 4,5 qəpik (ƏDV ilə) 
miqdarında təsdiq edilmişdir25. Lakin yuxarıda göstərilən potensiala baxma-
yaraq,  ölkədə 2011-ci ildə elektrik enerjisində AEM-in payı 10% (9.8% hid-
roenerji, 0.2% digər) təşkil etmişdir. İstehlakın ümumi həcmində isə AEM-
in payı 2,3% təşkil edir və 2020-ci ilədək bu göstəricinin 9,7%-ə çatdırılması 
24	 Hüseynov	A.,	2012	Social	Acceptance	of	Wind	energy	in	Azerbaijan.	LAP	LAMBERT	Academic	Publishing
25	 Azərbaycan	Respublikasının	Tarif	(qiymət)	Şurasının	“Respublika	ərazisində	elektrik	enerjisinin	tariflərinin	
tənzimlənməsi”	barədəQərarı	№	03	[pdf].		Bakı	şəh.	6	yanvar	2007-ci	il
- 70 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
planlaşdırılır26. Bu baxımdan,AEM-in gələcək potensialı nəzərə alınmaqla 
son illərdə bu istiqamətdə bir sıra mühüm tədbirlər həyata keçirilmişdir.
Azərbaycanda AEM-in inkişafı istiqamətində ən mühüm addımlardan biri 
Azərbaycan   Respublikasının Prezidenti cənab İlham Əliyevin 2004-cü il 21 
oktyabr tarixli 462 №-li sərəncamı ilə təsdiq edilmiş “Azərbaycan Respublika-
sında alternativvə bərpa olunan enerji mənbələrindən istifadə olunması üzrə 
Dövlət Proqramı”dır.
Dövlət Proqramının əsas vəzifələri aşağıdakılardır27:
 “elektrik enerjisi istehsalında alternativ (bərpa olunan) enerji 
mənbələrinin potensialını müəyyənləşdirmək;
 bərpa olunan enerji mənbələrini istismara cəlb etməklə, ölkənin enerji 
resurslarından istifadənin səmərəliliyini yüksəltmək;
 yeni enerji istehsalı sahələrinin yaradılması hesabına əlavə iş yerlərinin 
açılmasını təmin etmək;
 Azərbaycan Respublikasında ənənəvi enerji mənbələrinin mövcud 
ümumi gücünü nəzərə almaqla, alternativ enerji mənbələri hesabına 
enerji gücünün artırılmasına və bununla da ölkənin enerji təhlükəsizliyi 
ilə təminatının yüksəldilməsinə nail olmaq.”
Dövlət proqramının önəmini nəzərə alaraq və bu proqramdan irəli gələn 
məsələlərin ardıcıl və səmərəli həyata keçirilməsini sürətləndirmək məqsədilə 
2009-cu ildən etibarən Azərbaycan Respublikası Sənaye və Energetika Nazir-
liyinin tərkibində Alternativ və Bərpa Olunan Enerji Mənbələri üzrə Dövlət 
Agentliyi yaradılmış və faktiki olaraq 2010-cu ildən fəaliyyətə başlamışdır. 
2012-ci ilin 1 iyun tarixində Dövlət Agentliyi ləğv edilmiş və onun əsasında 
alternativ və bərpa olunan enerji mənbələrindən istifadə olunması sahəsində 
dövlət xidmətləri göstərən, habelə bərpa olunan enerji resursları mənbələrinin 
müəyyən olunmasını təşkil edən və bu sahənin inkişafı ilə bağlı digər işləri 
yerinə yetirən Azərbaycan Respublikasının Alternativ və Bərpa Olunan Enerji 
Mənbələri üzrə Dövlət Şirkəti yaradılmışdır. Sonradan isə ölkə Prezidentinin 
26	 Teleqraf.az	2012.	„Alternativenerjininpayıüçdəfəartacaq”	[Online]	Mart	14.	http://gunteleqraf.az/news.
php?id=903#.UiGZXtLItc1	[Baxılıb	27	avqust,	2013]
27	 Azərbaycan	Respublikasının	Prezidenticənab	İlham	Əliyevin	2004-cü	il	21	oktyabr	tarixli	462	№-li	sərəncamı.	
«Azərbaycan»	qəzetində	dərc	edilmişdir	(22	oktyabr	2004-cü	il,	№	246)
- 71 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
2013-cü il 1 fevral tarixli 810 nömrəli Fərmanı ilə Dövlət Şirkəti yenidən təşkil 
olunaraq “Azalternativenerji” Məhdud Məsuliyyətli Cəmiyyət adlandırılmış 
və yeni yaradılmış ABEMDA-nın tabeliyinə verilmişdir.
Dövlət Agentliyi tərəfindən 2011-ci ildə  Qobustan rayonunun ərazisində 
Qobustan Eksperimental Poliqonu və Tədris Mərkəzi istifadəyə verilmişdir. 
Poliqonda dünyada analoqu olmayan hibrid tipli (külək, günəş və biokütlə) 
elektrik və istilik stansiyası yaradılmışdır. 
Azərbaycan Respublikasının Prezidenti cənab İlham Əliyev Təcrübi Hibrid 
Poliqonunda dispetçer mərkəzinə baxış keçirir (Mənbə: ABEMDA)
Həmçinin, Tədris Mərkəzində “1ev-1 elektrostansiya” prinsipi əsasında 
işləyən 10 kotec tipli elektrik stansiyası və “ağıllı şəbəkə” sistemi qurulmuş 
və idarəetməyə verilmişdir.Bu stansiyanın məqsədi gələcəkdə bütün Qo-
bustan rayonunu tam alternativ və bərpa olunan enerji mənbələri hesabına 
istehsal olunan enerji ilə təmin etməkdir. Poliqonda yaradılmış Dispetçer 
Mərkəzi regionlarda quraşdırılan elektrik stansiyalarının müasir texnologi-
yalar vasitəsilə “ağıllı şəbəkə” sistemi ilə idarə olunmasına imkan verir. 
2012-ci ildə Dövlət Agentliyinin dəstəyi ilə MDB ölkələri arasında ana-
loqu olmayan günəş panelləri və LED lampaları istehsal edən “Azgüntex” 
- 72 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
MMC fəaliyyətə başlamışdır. Avropa ölkələrinin aparıcı şirkətlərinin ən mü-
asir texnologiyaları əsasında yaradılmış zavod ildə 30 MVt gücündə günəş 
panelləri istehsal etmək potensialına malikdir. Hazırda ikinci 30 MVt-lik 
xəttin qurulması istiqamətində işlər görülür. 2012-ci il ərzində həmçinin 
Dövlət Agentliyi tərəfindən dünyada ilk dəfə Samux rayonunun ərazisində 
yerləşəcək “Aqro-Enerji Kompleksi” layihəsi üzrə işlərə də başlanılmışdır. 
Layihənin əsas məqsədi kənd təsərrüfatı və bu sahə üzrə emal sahələrinin, 
habelə yaşayış, sosial və digər binaların enerji təminatını alternativ və bərpa 
olunan enerji mənbələri hesabına, eləcə də kənd təsərrüfatı və məişət tul-
lantılarından bioenerji istehsal etməklə daha dayanıqlı etməkdən ibarətdir. 
Gələcəkdə bu tipli qəsəbələr digər rayonlarda da tətbiq olunacaqdır.
Cədvəl 2.5. Dövlət Agentliyinin fəaliyyəti nəticəsində istifadəyə verilmiş obyektlər
№ Obyekt Miqdarı Tipi
1 Ölkə ərazisində stasionar və 
səyyar ölçü müşahidə stansiyaları
qurulmuşdur
21 Ölçü müşahidə
stansi yaları
2 Qobustan Eksperimental Poliqonu və Tədris 
Mərkəzi
1 Hibrid tipli
elektrik stansiyası
3 Bakı şəhərinin Xəzər rayonunun 235 və 149 
saylı, Qaradağ rayonunun 166 və 320 saylı, 
Sabunçu rayonunun 311 saylı, Nizami rayonunun 
109 və 220 saylı orta məktəblərində, 150 saylı 
uşaq bağçasında, Suraxanı rayonunun Hövsan 
qəsəbəsində uşaq poliklinikası və südçülük 
sovxozunda günəş panellərinin quraşdırılması 
(PV modulları) 
10 Günəş elektrik istilik  
stansiyası
4 Biləsuvar rayonu ərazisində 6 məktəb və 6 uşaq 
bağçasının istilik və elektrik təminatının günəş 
enerjisi ilə təmin edilməsi
12 Günəş elektrik/ 
istilik stansiyası
5 Beyləqan və Masallı rayonlarında inşa olunan id-
man komplekslərində elektrik və istilik təminatının 
günəş enerjisiilə təmin edilməsi
2 Günəş
elektrik/ istilik
stansiyası
6 Yunanıstanın Bərpa Olunan Enerji Mənbələri 
Mərkəzinin qrantı çərçivəsində Türkan 
qəsəbəsində yerləşən internat məktəbdə və 
Səbail rayonunun Badamdar qəsəbəsində 
239 saylı məktəbdə günəş panellərinin (PV 
modulların) avadanlıqlarının quraşdırılması
2 Günəş
elektrik
stansiyası
Mənbə: Azərbaycan Respublikasının Alternativ və Bərpa Olunan Enerji 
Mənbələri üzrə Dövlət Agentliyi
- 73 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Digər önəmli addım 2012-2020-ci illər üçün Azərbaycan Respublikasında al-
ternativ və bərpa olunan enerji mənbələrindən istifadəyə dair Dövlət Strategiyası-
nın hazırlanması haqqında Azərbaycan Respublikası Prezidentinin Sərəncamıdır. 
Sərəncamın 1-ci hissəsinə əsasən, Dövlət Strategiyasının layihəsi hazırlanarkən 
ölkədə alternativ və bərpa olunan enerji mənbələri hesabına elektrik və istilik ener-
jisi istehsalı üzrə 2012-2020-ci illər üçün əsas istiqamətlərin müəyyənləşdirilməsi, 
alternativ və bərpa olunan enerji mənbələrindən istifadə sahəsində normativ 
hüquqi bazanın yaradılması, alternativ və bərpa olunan enerji mənbələrindən 
istifadəyə dair stimullaşdırıcı tədbirlərin görülməsi, daxili və beynəlxalq elmi-tex-
niki potensiala əsaslanmaqla, iqtisadiyyatın bütün sahələrində alternativ və bərpa 
olunan enerji mənbələrindən istifadənin təmin edilməsi nəzərdə tutulur28.
2.11. Nəticə 
Təbii ki, alternativ enerjinin ənənəvi enerji mənbələrini tam əvəzləyərək neft, 
təbii qaz və kömür kimi enerji mənbələrindən istifadəni azaltmasına hələ uzun 
müddət lazım gələcəkdir. Lakin son zamanlarda bu istiqamətdə atılmış addımlar 
müsbət qiymətləndirilməlidir. Gələcəkdə belə enerji mənbələrinin əhəmiyyətini 
artıran bir neçə səbəb mövcuddur. Davamlı inkişaf nöqteyi nəzərindən alterna-
tiv (bərpa olunan) enerji mənbələrinin üstünlükləri aşağıdakılardır:
a) Yeni iş yerlərinin açılması və iqtisadiyyatın inkişafı; AEM-in inkişafı üçün 
qoyulmuş sərmayələr bahalı enerji idxalından fərqli olaraq, əsasən 
obyektlərin tikilişi istiqamətində işçi qüvvəsinə və materiallara sərf olunur. 
b) Enerji təhlükəsizliyi; Neft və təbii qaz kimi ənənəvi enerji resurslarının 
qiymət yüksəlişi və iqtisadiyyatın bu resurslardan asılı olması AEM-in 
əhəmiyyətini artırır. Bu enerji mənbələri tükənməzdir və gələcək nəsillər 
üçün enerji təhlükəsizliyini təmin edə bilər.
c) Enerji diversifikasiyası; Fərqli enerji resursları mənbələrinin inkişaf 
etdirilməsi ölkənin hansısa bir xüsusi texnologiyadan və ya yanacaq 
növündən asılılığını aradan qaldırır. 
ç) Ətraf mühitin qorunması; AEM texnologiyaları daha təmizdir və ətraf 
mühitə daha az ziyan vurur.
28	 2012-2020-ci	illər	üçün	Azərbaycan	Respublikasında	alternativ	və	bərpa	olunan	enerji	mənbələrindən	istifadəyə	
dair	Dövlət	Strategiyasının	hazırlanması	haqqında	Azərbaycan	Respublikası	Prezidentinin	Sərəncamı.	Bakı	
şəh.,	29	dekabr	2011-ci	il,	http://www.president.az/articles/4057
- 74 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Azərbaycan Respublikasında alternativ (bərpa olunan) enerji 
mənbələrinin inkişaf sürətini təhlil edərkən, demək olar ki, bu istiqamətdə 
müsbət addımlar atılmışdır və inkişaf özünün ilkin mərhələsindədir. Misal 
olaraq qeyd edilməlidir ki, ölkədə 2011-ci ildə elektrik enerjisində AEM-in 
payı 10% (9.8% hidroenerji, 0.2% digər) təşkil etmişdir. Qarşıya qoyulmuş 
əsas hədəf isə bu göstəricini 2020-ci ilə 20% çatdırmaqdır. 
Lakin ölkənin potensialı bir daha göstərir ki, bu sahəyə dövlət və özəl sektor 
tərəfindən investisiyaların daha çox ayrılması vacibdir. Bu istiqamətdə AEM isteh-
salçılarını dəstəkləyən vergi kreditləri, subsidiyalar, sərfəli kreditlər və digər dəstək 
alətlərini özündə əks etdirən yeni qanunvericiliyin yaradılması əhəmiyyətlidir. 
Qəbul olunmuş və olunacaq bütün qanun və qərarlar çox effektli şəkildə 
həyata keçirilməlidir ki, bərpa olunan enerji mənbələrinin inkişafına maneçilik 
törədən amilləri aradan qaldırsın, bu mənbələrin bazarını yaratmaqla, qiymət 
rəqabətliliyinin artırılmasına təkan versin. 
Hazırda qəbul olunmuş bütün önəmli qərarlar Azərbaycanda bu bazarın 
gələcək inkişaf perspektivinin əsasını qoyur. Lakin əsas məsələlərdən biri həmin 
bazarın səmərəli şəkildə inkişaf etdirilməsi, bərpa olunan enerji mənbələrindən 
əldə edilən enerjinin istehlakı və enerji səmərəliyinin stabil inkişaf etdirilməsidir. 
Ona görə də, xüsusilə, bu cür layihələr üzrə nəzərdə tutulmuş müvafiq vergi və 
gömrük güzəştləri qanunvericiliklə qəbul edilməli və dəstəklənməlidir. 
Ölkədə alternativ (bərpa olunan) enerji mənbələrinin inkişafına neqativ təsir 
göstərən amillər aşağıdakılardır:
•	 Alternativ və bərpa olunan enerji mənbələrinin inkişafına təkan verən 
güclü hüquqi bazanın, eləcə də dəstək alətlərinin yoxluğu;
•	 Alternativ və bərpa olunan enerji mənbələri texnologiyalarının alınması 
və quraşdırılması sahəsində maliyyə və kredit mexanizimlərinin yoxluğu;
•	 Alternativ və bərpa olunan enerji mənbələrinin iqtisadi perspekti-
vi barədə əhalinin məlumatsızlığı və qeyd olunan sahənin rəqabət 
qabiliyyətinin aşağı səviyyəsi; 
•	 Alternativ və bərpa olunan enerji mənbələrinin texnologiyaları və onla-
rın istismarı barədə məlumatın azlığı;
•	 Alternativ və bərpa olunan enerji mənbələri ilə məşğul olan ixtisaslaş-
mış mütəxəssislərin azlığı və qeyd olunan sahə üzrə qanunvericilik sis-
teminin tam formalaşmaması.
- 75 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
FƏSİL 3.  
Enerji subsidiyaları
3.1. GİRİŞ
Ayrı-ayrı ölkələr üzrə enerji qiymətləri arasında olan kəskin fərqlər 
və qiymətlərin qeyri-sabitliyi, dolayısıyla qlobal güclər tərəfindən enerji 
qiymətlərinə beynəlxalq nəzarətin çətinliyi enerji subsidiyaları və bunların 
ləğvi məsələsini gündəmə gətirmişdir. Enerji subsidiyalarının enerji ixracat-
çı və idxalatçı ölkələr baxımından ayrı-ayrı qiymətləndirilməsi lazım olan 
fiskal problemlər, eyni zamanda enerji subsidiyalarının mövcudluğu ilə ar-
tan enerji istifadəsinin ortaya çıxarığı ekoloji fəsadlar bu məsələnin aktual-
lığını daha da artırır.  
Enerji subsidiyalarının mövcud olması ölkənin fiskal yükünü artırır, belə 
ki, dövlət xərclərini böyüdür, dolayısıyla dövlət vergiləri və ya dövlət bor-
cunu artırmağa məcbur edir. Bu isə nəticədə əhalinin aşağı gəlir qrupunun 
rifahına mənfi təsir edir.  
Enerji subsidiyaları sadəcə ölkənin fiskal yükünü artırmır, həm də bazar 
mexanizmində mövcud problemlər səbəbindən özəl investisiyalara mane 
olmaqla kölgə iqtisadiyyatını artırır, resursların bölgüsünü əhalinin yüksək 
gəlir qrupunun xeyrinə dəyişir. Belə subsidiyalar fərdi və ölkə səviyyəsində 
enerji istehlakını artırmaqla ekoloji problemləri dərinləşdirir. Hesablamala-
ra əsasən subsidiyaların ləğv edilməsi dünya üzrə CO2 emissiyasını nə az, nə 
çox 13% azalda bilər.  
Enerji subsidiyalarının təsiri ilə daha da artan enerji istifadəsi CO2 emis-
siyasının genişlənməsinə və beləliklə, qlobal istiləşməyə səbəb olmuşdur. 
Qlobal istiləşmənin artması iqlim dəyişikliyinə, buz təbəqələrinin əriməsiylə 
dəniz səviyyəsinin yüksəlməsinə və məhsuldar torpaqların su altında qalma-
sına səbəb olur. CO2 emissiyası 19-cu əsrin əvvəllərinə qədər aşağı sabit 
səviyyədə olmuş, daha sonra davamlı olaraq artmışdır. Səbəb isə 18-ci əsrin 
sonlarında Avropada başlayan sənaye inqilabıdır. İstehsal xərclərini azalt-
maq məqsədilə sənayenin inkişafında əsas istehsal vasitəsi olan xam enerji 
- 76 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
qiymətlərinin aşağı endirilməsi və yanacaq növlərinin ifrat istifadəsi ilə eko-
loji çirklənmə səviyyəsi artmışdır. Dolayısıyla məhdud resurslarla sonsuz 
ehtiyacları ödəməyə çalışan  iqtisadiyyat ətraf mühit məsələsini arxa plana 
keçirmişdir. Bu fəsildə enerji subsidiyaları və bunun iqtisadi-fiskal anlamı, 
enerji subsidiyalarının tətbiqinin səbəbləri, enerji subsidiyalarının hesab-
lanmasında tətbiq olunan qiymət fərqi yanaşmasından bəhs edilmişdir. 
3.2. Enerji subsidiyalarının təsnifatı və hesablanması
3.2.1. Enerji subsidyalarının təsnifatı
Klassik yanaşmada dövlət büdcəsinin kəsirini ixtisar etməyin bir yolu da 
ya aktivləri kəskin şəkildə azaltmaq, ya da gizli öhdəliklərin artırılmasıdır. Ra-
sional dövlət uzun müddətli səmərəlilik üçün bir illik kəsir göstəriciləri ilə 
kifayetlənə bilməz. Dolayısıyla xalis aktivlərdəki inkişaf burada daha vacibdir. 
Əgər xalis aktiv dəyişməz qalarsa, büdcə kəsirinin azalmasından bəhs edilə 
bilməz. Büdcə kəsirinin klassik göstəricilərindən fərqli olaraq (bu yanaşma “axın 
konsepsiyası”nda öz əksini tapmışdır), alternativ konsepsiya - “aktuar kəsir” 
dövlət öhdəlikərinin dəyişməsi və pul bazası əsasında bu şəkildə ifadə edilə bilər:
                  
  Dta=(Bt-Bt-1)+(Mt-Mt-1)
Burada D, t zamanı ərzində aktuar büdcə kəsiridir. B dövlət borcudur, M 
isə pul bazasıdır. Aktuar və klassik büdcə kəsiri arasındakkı fərq gizli kəsirdir.1 
Karas və Misra tərəfindən 32 ölkə üçün gizli kəsir hesablanmışdır. On-
lar böhranlara gizli kəsrin səbəb olduğunu iddia edirlər. Gizli dövlət kəsiri 
dövlət büdcəsində əks olunmayan müxtəlif dövlət fəaliyyətləri zamanı 
meydana gəlir. Məsələn, subsidiyalaşma - dövlət resurslarının özəl sektora 
və ya əhaliyə verilməsi bir nümunədir. Burada bir-birilə əlaqəli 3 fenomen 
fərqləndirilməlidir:
Gizli büdcə subsidiyaları dövlət tərərfindən ayrı-ayrı şəxslərə və firmalara 
edilən nəğd transferlərdir. Gizli subsidiyalara birbaşa büdcə kreditləri, vergi 
istisnaları və ödənilməmiş vergi borcları, büdcədənkənar fondlardan edilmş 
transfertler, firmaların idxal və ixrac kvotalarından qazancları və problemli 
müəssisələrin maliyyələşdirilməsi aiddir.  
1	 Lev	Freinkman	et	al.,	(2003),	Quasi-fiscal	Activities,	Hidden	Government	Subsidies	and	Fiscal	Adjustment	in	
Armenia,	World	Bank	Working	Paper	N	16,	səh,	4
- 77 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Kvazifiskal fəaliyyətlər/subsidiyalar - dövlət büdcəsindən kənardövlət 
sektoru vasitəsi ilə gizli subsidiyaların təminidir. 
Şərti öhdəliklər isə gələcəkdə büdcədə açıq şəkildə göstərilə bilən sub-
sidiyalardır. Buna ən klassik misal kommersiya kreditlərinə verilən dövlət 
qarantiyalarıdır.  
Enerji ilə zəngin ölkələrdə enerji subsidiyaları daha geniş yayılmışdır. Bu 
yolla dövlət yanacağın, elektrikin və digər enerji məhsullarının qiymətini 
aşağı saxlamaqla əhalini və biznesi subsidiyalaşdırır.  
Büdcədə görünən subsidiyalar birbaşa hədəflənməmiş qiymət subsidiyaları-
dır. Hədəflənməmiş dolaylı qiymət subsidiyaları əlavə dəyər və digər satış vergiləri 
üzrə güzəştlər, ixrac vergiləri, istehsalçı kvotaları, daşıma və saxlama subsidiyaları 
və əmlakın beynəlxalq dəyərdən daha aşağı satılması formasında ola bilər.
Cədvəl 3.1. Enerji Subsidiyalarının əsas növləri
Dövlət müdaxiləsi Nümunə Subsidiyalar adətən necə həyata keçir?
İstehsal 
xərclərini 
azaldaraq
İstehsalçıya 
qiymətləri 
artıraraq
İstehlakçılar 
üçün qiymətləri 
aşağı salaraq
Birbaşa maliyyə 
transferi
Istehsalçılara verilən qrantlar
İstehlakçılara verilən qrantlar
Aşağı faiz və ya güzəştli borclar
Güzəştli vergi Satış vergilərində, istehsalçı rüsum 
və tariflərində endirim və ya istisnalar
Vergi endirimi 
Enerji avadanlıqlarına 
sürətləndirilmiş amortizasiya tətbiqi
Ticarət 
məhdudiyyətləri
Kvotalar, texniki məhdudiyyətlər və 
ticarət embarqoları 
Enerjiyə bağlı 
xidmətlərin dövlət 
tərəfindən birbaşa  
tam təminatı 
Enerji infrastrukturuna birbaşa 
investisiyalar
İctimai araşdırma və inkişaf
Sığorta öhdəlikləri və s.
Enerji sektorunun 
tənzimlənməsi 
Tələb təminatı və mandat yayılma 
dərəcəsi
Qiymətlərə nəzarət 
Bazara giriş məhdudiyyətləri
Mənbə: Morgan, T., (2007), Energy Subsidies: Their Magnitute, How They Affect 
energy Investment and Greenhouse Gas Emissions, and Prospects for Reform, səh:6
- 78 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Subsidiyalaşdırmanın ən mənfi cəhəti resursların bölüşdürülməsində 
ədalətsizlik və qeyri şəffaflıqdır. Bu “neqativ subsidiyalar” adətən müəyən 
qruplara xidmət edir. Bu da büdcə prosesinə, fiskal səmərəliliyə və da-
vamlılığa ziyan vurur. Kvazifiskal fəaliyyətin iki tərəfi arasındakı fərqi 
müəyyənləşdirmək vacibdir. 
1.  Özəl sektorun (əhali də buraya daxildir) qeyri-şəffaf subsidiyalaşması 
mexanizmi (resurslar necə transfer olunur?). 
2.  Bu subsidiyaların maliyyələşdirilməsi (bu resusrsların transferini kim 
ödəyir və necə?) 
Cədvəldən də göründüyü kimi subsidiyalaşma dövlətin müxtəlif 
fəaliyyətlərini özündə birləşdirir. İstehsal xərclərini azaldaraq, istehlakçı 
qiymətlərini azaldaraq, istehsalçı üçün qiymətlərini artıraraq və ya bunla-
rı eyni zamanda həyata keçirməklə subsidiyalaşmanın əsas məqsədlərini 
müəyyənləşdirmək mümkündür. Cədvəldən də göründüyü kimi subsidi-
yalaşma əsasən istehsal xərclərini azaldan və ya azad rəqabəti zəiflədərək 
müəyyən istehsalçıların fəaliyyətini dəstəkləyən, dolayısıyla daha çox is-
tehsalçıya xidmət edən iqtisadi-siyasi fəaliyyət olmaqla istehsalda daha 
geniş tətbiq olunur. İstehsalçı subsidiyalarıının hesablanmasının konk-
ret üsulunun müəyyənləşdirilə bilinməməsi, artan ekoloji problemlər 
fikirlərin istehlakçı subsidiyaları üzərində cəmlənməsinin təkan vericisi 
ola bilər.   
3.2.2. Enerji subsidiyalarının hesablanması
Enerji subsidiyaları həm istehlakçı, həm də istehsalçını əhatə edir. İs-
tehlakçı subsidiyaları həm firmalar həm də əhalini özündə birləşdirən is-
tehlakçılar tərəfindən ödənilən qiymətin bençmark qiymətindən aşağı ol-
duğu zaman ortaya çıxır. İstehsal subsidiyaları isə tədarükçülər tərəfindən 
qəbul edilən qiymətlərin bençmark qiymətlərindən yuxarı olduğu vaxt 
ortaya çıxır. Enerji məhsulunun ticarəti beynəlxalq səviyyədədirsə, o za-
man subsidiyaların hesablanmasında bazis bençmark qiyməti beynəlxalq 
- 79 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
qiymətlərdir. Qeyri-ticari (non-tradeable) mallarda isə məsələn, elekt-
rik enerjisində müvafiq olaraq bençmark qiyməti yerli istehsalçının 
xərclərinə bərabərdir. Subsidiyaların hesablanmasına bu şəkildə yanaşma 
adətən “qiymət fərqi yanaşmasi” olaraq ifadə edilir.
İstehlakçı subsidiyaları özündə iki komponenti ehtiva edir: vergi 
öncəsi subsidiyalar (pre tax) (əgər firma və əhali tərəfindən ödənilən 
qiymətlər tədarük və çatdırma dəyərindən aşağıdırsa) və vergi sonrası 
(post tax) subsidiyalar (əgər vergi effektiv səviyyədən aşağıdırsa). Bir çox 
ölkələr istehlakçıdan vergi tutmaqla gəlir əldə edir və büdcə xərclərini bu 
şəkildə maliyyələşdirir. Effektiv vergiqoyma enerji məhsulları da daxil ol-
maqla bütün istehlakı əhatə etməyi zəruri şərt kimi tələb edir. Effektiv 
vergiqoyma həm də ətraf mühitə mənfi təsirləri aradan qaldırmaq üçün 
lazımdır. 
Haşiyə 1. Vergi öncəsi və  vergi sonrası subsidiyalar
Pre tax subsidiya=Pw-Pc
Burada Pc istehlakçılar tərəfindən ödənmiş qiymətdir. Əgər mal və 
xidmətlərin beynəlxalq səviyyədə ticarəti həyata keçirilmirsə, (məsələn elek-
trik) bu zaman bençmark qiyməti xərci qarşılayan qiymətdir (Pw). 
Post tax subsıdıya=(Pw+t*)-Pc
Vergi sonrası subsidiyaların vergi öncəsi subsidiyalardan fərqi buraya, yəni 
bençmark qiymətinə effektiv vergiləmənin (t*>0) əlavə olunmasıdır. Effek-
tiv vergiləmənin məqsədi həm gəlir bölgüsünə təsir etmək, həm də istehlakın 
mənfi xarici təsirlərini azaltmaqdır. Dolayısıyla vergi sonrası subsidiya vergi 
öncəsi subsidiya ilə effektiv vergiləmənin cəminə bərabərir.
IMF, (2013), Energy Subsidy Reform: Lessons And ImplicationsExecutive 
Summary, səh:7
- 80 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Cədvəl 3.2. Neft məhsulları, elektrik, təbii qaz və kömür üçün 
vergi sonrası subsidiyalar (2011)%-lə
 
Ölkələr Neft məhsulları Elektrik Təbii qaz Kömür
Büdcəyə 
nisbəti
ÜDM-ə 
nisbəti
Büdcəyə 
nisbəti
ÜDM-ə 
nisbəti
Büdcəyə 
nisbəti
ÜDM-ə 
nisbəti
Büdcəyə 
nisbəti
ÜDM-ə 
nisbəti
Albaniya 0.00 0.00 m.y m.y 0.04 0.01 0.05 0.01
Azərbaycan 4.96 2.26 2.00 0.91 4.18 1.90 0.00 0.00
Ermənistan 3.86 0.84 1.81 0.40 3.93 0.86 m.y m.y
Belarusya 0.00 0.00 2.32 0.98 5.86 2.46 0.00 m.y
Bosniya və Hersoqovina 0.00 0.00 m.y m.y 0.16 0.07 7.35 3.41
Bolqarıstan 0.00 0.00 m.y m.y 0.81 0.26 6.72 2.18
Xorvatiya 0.00 0.00 m.y m.y 0.89 0.33 0.60 0.22
Gürcüstan 2.62 0.74 m.y m.y 1.55 0.44 0.19 0.05
Macarıstan 0.15 0.08 m.y m.y 1.11 0.59 0.56 0.30
Qazaxıstan 7.99 2.22 3.49 0.97 3.45 0.96 10.11 2.81
Kosova 0.00 0.00 m.y m.y m.y m.y 0.06 0.02
Qırğızıstan 20.39 6.80 17.13 5.71 0.81 0.27 4.07 1.36
Latviya 0.00 0.00 m.y m.y 1.14 0.41 0.30 0.11
Litviya 0.00 0.00 m.y m.y 1.17 0.39 0.33 0.11
Makedoniya 0.00 0.00 m.y m.y 0.31 0.09 4.46 1.28
Moldova 0.00 0.00 m.y m.y 4.20 1.54 0.34 0.12
Monqolustan 0.00 0.00 m.y m.y m.y m.y 11.49 4.56
Monteneqro 0.00 0.00 m.y m.y m.y m.y 0.00 0.00
Polşa 0.15 0.06 m.y m.y 0.51 0.19 4.79 1.84
Rumınya 0.00 0.00 m.y m.y 1.34 0.42 1.74 0.55
Rusiya 3.96 1.52 3.30 1.27 6.45 2.47 2.67 1.03
Serbiya 0.00 0.00 m.y m.y 0.89 0.37 6.00 2.46
Tacikistan 0.45 0.11 10.04 2.50 0.87 0.22 0.57 0.14
Türkiyə 0.00 0.00 m.y m.y 0.91 0.31 1.91 0.66
Türkmənistan 44.05 8.31 12.67 2.39 105.63 19.92 m.y m.y
Ukrayna 0.48 0.20 4.36 1.85 16.31 6.91 6.40 2.71
Özbəkistan 2.28 0.92 14.80 5.95 63.40 25.50 0.67 0.20
 
Mənbə: IMF, (2013), Energy Subsidy Reform: Lessons And ImplicationsExecutive Summary
- 81 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Cədvəldən də göründüyü kimi keçmiş Sovet İttifaqı ölkələrində ener-
ji subsidiyaları yüksəkdir. Subsidiyaların ən yüksək olduğu ölkələr isə 
Türkmənistan, Qırğızıstan və Qazaxıstandır. Enerji subsidiyalarının yüksək 
olması əsasən ölkələrin enerji resurslarıyla zəngin olması ilə əlaqəli olsa da, 
Qırğızıstan və Ermənistanın enerji resurslarının (xüsusilə neftin) olmamasına 
baxmayaraq subsidiyalar bu ölkələrdə də yüksəkdir. Enerji subsidiyalarının 
yüksək olması nəticəsində bu ölkələrdə büdcə xərcləri artır və dövlət borcu 
yüksəlir. Digər yandan isə ƏDV və istehlakçı tərəfindən ödənilən vergilər artır.
3.2.3. Enerji subsidiyalarının tətbiqi
Enerji subsidiyalarının tətbiqi üçün irəli sürülən əsaslar bunlardır. 
•	 Enerji yoxsulluğu ilə mübarizə. İstehlakçı subsidiyaları bu məqsədlə tətbiq 
olunur və az gəlirli qrupa xidmət etməklə enerjini bu qrup üçün əlçatan edir.
•	 Yerli enerji təklifini artırma. İstehsal subsidiyaları bu məqsədlə id-
xaldan asılılığı azaltmaq üçün tətbiq olunur. Bu yanaşma həmçinin 
ölkənin xarici və strateji iqtisadi siyasətinə dəstək məqsədilə milli enerji 
şirkətlərinin qlobal fəaliyyətinə kömək üçün tətbiq edilir.
•	 Sənayenin inkişafı və məşğulluğu dəstəkləmə. Subsidiyalar 
sənayeçilər üçün rəqabət üstünlüyü vasitəsidir. Enerji subsidiyaları ener-
jinin intensiv istifadə edildiyi sahələrə investisiyaları stimullaşdırmaq 
üçün tətbiq olunur. Məsələn, alüminium əridilməsi sənayesinin belə bir 
dəstək olmadan mənfəətli olması çətindir. Enerji subsidiyaları həmçinin 
tarif və ticarət məhdudiyyətləri formasında xüsusilə keçid və iqtisadi eniş 
zamanı məşğulluğun artırılması üçün tətbiq olunur. 
•	 Milli sərvətin yenidən bölüşdürülməsi. Xüsusilə enerji istehsal edən 
ölkələrdə istehlak subsidiyaları aşağı enerji qiymətləriylə milli resursla-
rın bölüşdürülməsində əhəmiyyətlidir. Bu yanaşma həmçinin iqtisadi 
diversifikasiyanı təmin etmək və rəqabətliliyi yüksəltməklə məşğulluğu 
artırmaq üçün tətbiq olunur. 
•	 Ətraf mühiti qoruma. Bu yanaşma xüsusilə inkişaf etmiş ölkələr, 
qismən isə yeni sənaye dövlətləri üçün xarakterikdir. Bu ölkələr bərpa 
olunan enerjinin inkişafı, nüvə enerjisinin və karbonun zəbti və saxlanıl-
ması məqsədi ilə dəstək proqramları həyata keçirir.2 
2	 İEA,	OECD:	World	Bank,	2010,	The	Scope	Of	The	Fossil	Fuel	Subsidies	İn	2009	And	The	Roadmap	For	Phas-
ing	Out	Fossil	Fuel	Subsidies
- 82 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Müsbət tərəflərinin mövcud olmasına baxmayaraq subsidiyaların ləğv 
edilməsini irəli sürən fikirlər kifayət qədərdir. Enerji subsidiyalarının enerji 
istehlakını artırması və CO2 emissiyasını çoxaltması ilə ekologiyaya mənfi 
təsiri bu tip subsidiyaların əleyhinə işləyən əsas arqumentdir. Digər bir ça-
tışmazlıq subsidiyaların dövlət büdcəsi üçün yük olmasıdır. Xüsusilə də 
dünya bazarında enerji qimətləri yüksəlirsə enerjidaşıyıcılarını idxal edən 
ölkələrdə fiskal yük böyüyür. Bəzən mənfəət güdən qrupların manipulya-
siya ilə subsidiya mexanizmlərini öz maraqlarına uyğunlaşdırılması da unu-
dulmamalıdır. Enerji subsidiyaları səbəbi ilə enerji istehlakının artması yerli 
ehtiyatlar azaldığından enerji idxalatçılarına idxalı artırmağa sövq edir.
Subsidiyaya dair məlumatın təşkili zamanı zəruri olan ilk addım hər hansı 
bir sektor və ya həmin sektorun məhsullarına dair subsidiyalaşma siyasətinin 
müəyyənləşdirilməsidir. Bu da subsidiyalara dair məlumatların müxtəlif 
aspektlərdən fərdi səviyyədə öyrənilməsinə kömək edir. Bununla da subsidi-
yaların mənbəyini və subsidiyalaşmanın istehlakçı və istehsalçıların davranış-
larına təsirini anlamaq mümkün olur. Aşağıdakıcədvəl 3-də yanacaq sektorun-
da (kömür) bunu əks etdirən köçürmələr matrisi göstərilmişdir. 
Cədvəl 3.3. Köçürmələr matrisi (kömür mədənlərində dəstək siyasətinə dair nümunə)
Kö
çü
rm
ə 
m
ex
an
izm
i (
kö
çü
rm
ə 
ne
cə
  y
ar
ad
ılı
r)
Qanuni və ya rəsmi fəaliyyət
Birbaşa    istehlak Məhsul gəlirləri Müəssisə gəlirləri Ara gəlirlər Istehsal faktorları
Istehlak dəyəri əhali və ya müəssisə 
gəlirləri
Maliyyə 
vəsaitinin 
birbaşa 
köçürülməsi
Vahid subsidiya life-line elektrik 
dərəcəsinin 
dövlət tərəfindən 
subsidiyalaşdırılması
Ton başına 
metallurgiya kömür 
subsidiyaları
Kömür mədən 
şirkətlərində istifadə 
olunan qrantlar
Mədənlərdə istifadə 
olunan elektrik 
subsidiyaları
Mədənə bağlı 
kapitalın əldə 
olunması ilə əlaqəli 
kapital qrantları
Riskin dövlətə 
ötürülməsi
Qiymətə bağlı 
istehlak subsidiyası
Büdcə hesablı soyuq 
hava qrantları
Kömür bufer 
ehtiyatlarına tətbiq 
olunan dövlət 
xərcləri
Dövlətin mədən 
qəzaları üzrə 
istehsalçı öhdəliklərini 
azaltması 
Kömür qatarlarının 
təhlükəsizlik 
qarantiyaları
Mədənə bağlı 
kapitalın əldə 
olunması ilə əlaqəli 
kredit təminatı
Əvvəlcədən 
hesablanmış 
vergi gəlirləri
Yanacağa tətbiq 
olunan aksiz vergisi 
istisnaları
Müəyyən gəlir payını 
artıran enerji satışı ilə 
əlaqəli vergi endirimləri
Kömürdən 
hazırlanan maye 
yanacağın 
istehsalına tətbiq 
olunan vergi 
endirimləri
Kömür mədən 
şirkətlərində gəlir 
vergisi dərəcəsinin 
azaldılması
Mədən maşınlarında 
istifadə olunan 
yanacağa tətbiq 
olunan aksiz vergisi 
endirimi
Mədən təchizatı 
investisiyalarına 
tətbiq olunan vergi 
endirimləri
Digər 
əvvəlcədən 
hesablanmış 
dövlət 
gəlirləri
Son istehlakçı 
tərəfindən əldə 
edilən təbii 
resursların əldə 
edilməsinin 
dəyərindən aşağı 
qiymətləndirilməsi 
Kömür 
yataqlarında icarə 
haqqına tətbiq 
olunan endirimlər
Malların, dövlət 
xidmətlərinin və 
ya təbii resursların 
əldə edilməsinin 
dəyərindən aşağı 
qiymətləndirilməsi 
Kömürün saxlanması 
üçün istifadə olunan 
dövlət torpaqlarının 
dəyərindən aşağı 
qiymətlə əldə 
edilməsi 
Məcburi 
köçürmələr
Tənzimlənən 
qiymətlər, çarpaz 
subsidiyalar
Zəruri əhəmiyyət 
daşıyan elektrik 
dərəcəsi 
Kömürə tətbiq 
olunan idxal 
tarifləri və ya ixrac 
subsidiyaları
Kömür şirkətlərində 
inhisar imtiyazlarının 
verilməsi
Yerli kömür 
istehsalında ixrac 
məhdudiyyətləri 
Mədən 
məşğulluğunda 
əmək haqqı 
nəzarəti
 Mənbə: İEA, OPEC, OECD, WB, (2010), Analysis of the Scope of Energy Subsi-
dies And Suggestions for The G20 İnitiative, səh: 12
- 83 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
  3.3. Subsidiyaların iqtisadi, sosial və ekoloji təsiri
Subsidiyaların tətbiqi geniş miqyasda iqtisadi, sosial, ekoloji təsirə malik-
dir. Enerji subsidiyaları ləğv edilmədən öncə və ya digər bərpa olunan enerji 
subsidiyaları tətbiq edilmədən öncə iqtisadi təhlil aparılmalıdır. Qlobal-
laşmanın artmasıyla subsidiyaların ləğvi məsələsi qloballaşsa da, ölkələrdə 
tarixən formalaşmış yanaşma tərzi, resusr bölgüsündə fərqlilik və iqtisadi 
inkişaf səviyyəsinin müxtəlif olması məsələyə fərdi yanaşmanı tələb edir.
Şəkil 3.1. Enerji subsidiyalarının sosial, iqtisadi və ekoloji təsiri
Mənbə: İEA, OPEC, OECD, WB, (2010), Analysis Of The Scope Of Energy 
Subsidies And Suggestions For The G-20 İnitiative, səh:9
3.3.1. Enerji subsidiyalarının iqtisadi təsiri
Düzgün idarə olunmayan enerji subsidiyaları vergi ödəyiciləri üçün 
iqtisadi mənada baha başa gəlir və istixana qazı emissiyasını artırmaqla 
havanı çirkləndirir, ətraf mühitə ziyan vurur. Enerji subsidiyaları həm də 
yanlış qiymət siqnalları yaratmaqla yüksək enerji istehlakı və ya istehsa-
lı, həmçinin enerji xidmətlərinə sərbəst girişdə maneələrə səbəb olur. İs-
- 84 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
tehlak qiymətlərinin aşağı salınması ilə istehlakın subsidiyalaşması enerji 
istifadəsini artırır və enerji səmərəliliyini azaldır.
Enerji subsidiyaları həmişə büdcədə əks olunmur, amma bu müxtəlif 
vasitələrlə mütləq ödənməkdədir. Deyək ki, vergi öncəsi istehlak subsidi-
yası dovlət müəssisələri tərəfindən idarə olunur və qiymətlər təklif olunan 
qiymətlərdən daha az səviyyədə verilir. Əgər dövlət bu itkini transfertlər 
vasitəsiylə maliyyələşdirirsə, istehlak subsidiyaları büdcə xərclərində əks olu-
nacaq və yüksək dərəcəli vergilərlə maliyyələşdiriləcək, borclar artacaq, borc-
lar monetarizasiya olunduğu halda inflyasiya yüksələcək. Amma subsidiya-
lar dövlət təşkilatları tərəfindən maliyyələşdirildikdə və itki və ya mənfəətin 
azalması kimi əks olunduqda dövlətə daha az vergi ödəmələri həyata keçəcək 
və gecikmiş ödəmələr problemi yaranacaq. Azərbaycan müstəqilliyinin ilk 
illərində belə bir problemlə üzləşmişdir. Alternativ olaraq istehlak subsidiyala-
rının dəyəri subsidiyalaşmış enerji gəlirləri vasitəsiylə qarşılanacaq. Bunun da 
yükü sonda yenə dövlətin üzərinə düşür. İndoneziya, İordaniya və Malayziya 
yanacaq subsidiyalarını büdcədə əks etdirdikləri halda, Sudan və Yəməndə bu 
qismən, Anqolada isə tamamən büdcədə əks olunmayıb. 
İstehlak subsidiyalarını dövlət büdcəsində əks olunub olunmama-
sından asılı olmayaraq bazar quruluşundan və dövlətin maliyyələşdirmə 
siyasətinə görə müəyyənləşdirmək mümkündür. Qrafik 2”yə əsasən ümumi 
dəyərlədirmə edilə bilər.
Şəkil 3.2. İstehlak subsidiyalarının miqyası və maliyyələşdirilməsi*
*oxla göstərilmiş xətt tələb xəttidir
Mənbə:David Coady, Moataz El-Said vb., (2006), The Magnitude and 
Distribution of FuelSubsidies: Evidence from Bolivia, Ghana, IMF
- 85 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Fərz edək ki dövlət Qc miqdarında istehsal və məhsulu Pc qiymətinə sat-
maqla müəyyən gəlir əldə edir. Eyni zamanda dövlət müəssisələri yerli tələb 
yerli təklifdən çox olduğunda bu məhsulu həm də idxal edir. İdxal etdiyi 
qiymət Pm, subsidiyalaşmış qiymət isə Ps olarsa, əhali və firmalar Qs qədər 
istehlak edər, idxal isə (Qs-Qc)-dir. Bu zaman toplam istehlakçı subsidiyası 
(A+B+C) sahəsinə bərabər olacaq. Əgər dövlət Ps qiymətində satış üçün 
emal və ya idxala dair hər hansı subsidiyalaşma həyata keçirməzsə, emal gəliri 
A-yadək azalacaq və idxalda B+C-yə bərabər itki olacaq. Başqa sözlə istehlak 
subsidiyaları idxal və emal gəlirindəki dəyişikliyə görə ödənməkdədir. Lakin 
emaledici sənaye subsidiyalaşmış qiymətlərdən dolayı mənfəət əldə etsə də, 
bu zaman idxalçılar zərərə uğrayırlar. Bu zərərlər adətən bank sistemindən 
borclanma hesabına maliyyələşdirilir və dövlət borcunu artıra bilir. Dövlət 
sadəcə açıq şəkildə büdcə vasitəsilə dövlət şirkətlərini subsidiyalaşdırarsa, 
bu büdcədə açıq əks oluna bilər. 
Əgər idxal qiymətləri mövcud vergiləri özündə ehtiva edirsə,  məsələn, 
qrafikdə Pm qiymətinə vergilər də daxildirsə və dövlət müəssisələri hələ də 
Ps ilə satmağa davam edirlərsə, o zaman istehsalçı və idxalatçılar üçün xalis 
qiymət Pp-yə (Pp=Ps-vergi) enəcək. Bu zaman dövlət müəssisələrinin xa-
lis mənfəəti (D+E) sahəsinə enəcək, dolayısıyla dövlət gəlirləri də. Vergilər 
gəlirləri dövlət müəssisələrinin gəlirindən büdcə gəlirlərinə çevirir. Adətən 
dövlətlər yanacaq vergilərini azaltmaqla digər məhsullar üzrə istehlak 
qiymətlərini artırır. Dolayısıyla dövlət müəssisələrinin mənfəətinə və isteh-
lakçıların rifahına müsbət təsirindən bəhs edilə bilməz.3  
Beynəlxalq yanacaq qiymətlərində dəyişkənlik inkişaf etmiş ölkələr və yeni 
sənaye dövlətlərində fiskal riski artırmaqdadır. Dünya enerji qiymətlərindəki 
dəyişikliklər bu ölkələrin fiskal dayanıqlığına problemlər açır. 
Yanacaqdan əldə olunan vergi gəlirlərini qorumaq məsqsədilə bəzi ölkələr 
avtomatik yanacaq qiymətqoyma mexanizmini qəbul edib. Bu mexanizmin 
qəbul edilməsi həm də qiymətləndirmədə tam liberal sistemə keçid kimi 
dəyərləndirilə bilər. Bu da subsidiyalardan qaçmanın və büdcə gəlirlərinin 
təminatı kimi dəyərləndirilməlidir. Avtomatik qiymətqoyma mexanizmi-
min qəbulu beynəlxalq yanacaq qiymətlərində olan dəyişikliklərin birbaşa 
yerli yanacaq qiymətində dəyişikliklərə səbəb olacağına işarə edir. 
3	 David	Coady,	Moataz	El-Said	vb.,	(2006),	The	Magnitude	and	Distribution	of	FuelSubsidies:	Evidence	from	
Bolivia,	Ghana,	IMF,	səh:7
- 86 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Avtomatik qiymətləndirmə mexanizminin məqsədləri:
• Avtomatik qiymətqoyma mexanizmi yanacaqdan vergi gəlirlərini qoru-
maq və subsidiyalardan qaçmaq məqsədilə yerli qiymətlərin beyəlxalq 
qiymətlərə uyğunluğunu təmin edir. Yanacaq vergiləri dövlət gəlirləri 
üçün etibarlı və ədalətli mənbədir. Çünki belə yanaşma iqtisadiyyatın 
digər sahələrində vergilərin yüksəldilməsindən qaçmağa imkan verir. 
Subsidiyalar enerji intensivliyini qeyri-effektiv səviyyəyə yüksəldir. Bu 
həm də qaçaqmalçılığa və yerli təklif kəsirinə səbəb olur. 
• Avtomatik qiymətqoyma mexanizmi yanacaq vergi gəlirlərindəki 
dəyişiklikləri ehtiva edir. Adətən vergi gəlirlərində həddindən artıq 
dəyişikliklər nəğd pulun idarə edilməsi və maliyyə problemlərinə səbəb 
olur. Xüsusilə də maliyə bazarı inkişaf etməyibsə problem daha qabarıq 
hiss olunur. 
• Avtomatik qiymətqoyma mexanizmi enerji qiymətlərinin uzun müddət 
sabit qalmasına dair siyasi təzyiqlərə son qoyur.4 
Yanacaq qiymətinin artımı əhalinin real gəlirlərinə müxtəlif yollarla təsir 
edir. İlk növbədə müxtəlif mal və xidmətlərin tərkibində yanacaq xərcləri 
olduğunudan yanacağın bahalaşması dolayı yolla əhalinin istehlak xərclərini 
artırır. Yüksək yanacaq qiymətləri əhalinin real gəlirlərinə birbaşa və dolaylı 
yolla təsir edir. Birbaşa təsir əhalinin tərəfindən bilvasitə istehlak edilən ener-
ji, dolaylı təsir isə əhali tərəfindən istehlak edilən digər mal və xidmətlərin 
qiymətində əks olunan bilavasitə istehlak edilen enerjidir. 
Birbaşa effektin hesablanması neft məhsullarının (dizel, kerosin, ben-
zin vs) əhalinin ayrı-ayrı gəlir qrupları tərəfindən istehlak miqdarına görə 
müəyyənləşir. Qiymət artımı nəticəsində gəlir qrupunun istehlakı arta və 
ya azala bilər. Dolayı qiymət effekti iqtisadiyyatda hər sahədə enerji inten-
sivliyini göstərən sahələrarası balans (input-output) cədvəllərindən istifadə 
edilməklə və yüksək yanacaq qiymətlərinin ümumi qiymətlərə təsirini 
müəyyənləşdirən bəsit modellə hesablana bilər. Toplam real gəlir effekti isə 
dolayı və birbaşa real gəlir effektinin cəmi olaraq hesablanır. 
Enerji subsidiyaları iqtisadi inkişafa bir neçə yolla mənfi təsir edir. Subsi-
diyaların inkişafa təsiri fiskal balans və dövlət borcu vasitəsilədir: 
4	 David	Coady,	Javier	Arze	del	Granado,	et	al.,	(2012),	Automatic	Fuel	Pricing	Mechanisms	with	Price	Smooth-
ing:	Design,	Implementation,	and	Fiscal	Implications,	Fiscal	Affairs	Department,	IMF,	səh:	3-5
- 87 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
• Subsidiyalar enerji sektorunda investisiya stimulunu azalda bilər. Aşağı 
və subsidiyalaşmış qiymətlər enerji istehsalçıları üçün aşağı mənfəət və 
ya açıq itkidir. 
• Subsidiyalar artımı dəstəkləyən dövlət xərcləri uzərində “crowd out” ef-
fekti yaradır, yəni yüksək enerji subsidiya xərcləri digər xərc maddələrinə 
lazımi diqqət ayırmağa imkan vermir. Səhiyyə və təhsil xərclərindən daha 
çox subsidiya xərclələri olan ölkələrdə subsidiya islahatlarından sonra 
qənaət olunan resursları daha səmərli sahələrə istiqamətləndirməklə 
uzun müddətdə böyük artıma nail olmaq mümkündür. 
• Subsidiyaar uzun müddətdə özəl sektorda reqabətliliyi azaldır. Subsi-
diyalar həmçinin uzunmüddətli dönəmdə resursların az enerjitutumlu 
və yüksək sərmayə tələb edən sahələrdə cəmlənmsinə rəvac verir. Enerji 
subsidiyalarının ləğvi alternativ enerji texnologiyalarının inkişafı zəruri 
edir. Subsidiya islahatları özəl investisiyaları artırır. 
• Subsidiyalar qaçaqmalçılıq üçün stimulu artırır. Əgər yerli qiymətlər qon-
şu ölkələrdən önəmli dərəcədə aşağıdırsa, yüksək qiymət istiqamətində 
bir axın olacaq. Yanacaq qaçaqmalçılığı Şimali Amerika, Şimali Afri-
ka, Orta Şərq və Asiyanın bir qismi olmaqla geniş ərazini əhatə edən 
problemdir. Kanada Amerikadan ucuz yanacaq alır, qeyri-rəsmi şəkildə 
Əlcəzair Tunisdən yanacaq qaçaqmalçılığı edir, Yəmən Cibutiyə gizli 
neft aparır və Nigerya yanacağı bir çox Qərbi Afrika ölkələrinə daşınır. 
3.3.2. Enerji subsidiyalarının sosial təsiri
Enerji subsidiyalarının tətbiqinin mənfi sosial təsirləri var, çünki sub-
sidiyalar adətən yüksək gəlir qruplarını əlavə qazancla təmin edir. Enerji 
subsidiyaları əhali üçün gündəlik istehsal mallarının və xidmətlərin isteh-
lakında faydalıdır. Aşağı və orta gəlirli ölkələrdə toplam yanacaq məhsulları 
subsidiyalarından orta hesabla əhalinin ən zəngin 20%-lik qrupu ən az gəlirli 
20%-lik qrupdan 6 dəfə daha çox gəlir əldə edir. Subsidiyalardan əldə olunan 
fayda əhali qruplarına görə dəyişir. Beynəlxalq enerji Agentliyinə görə təbii 
qaz və elektrik subsidiyalarından ən kasıb 20%-lik əhali qrupu müvafiq ola-
raq 10% və 9%-ni əldə edir. Ən yüksək gəlir qrupunda isə bu göstəricilər ən 
az dörd dəfə yüksəkdir, belə ki, gəlir səviyyəsi artdıqca subsidiyalardan əldə 
- 88 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
olunan mənfəət də artır. Baxmayaraq ki, subsidiyalar əhalinin yüksək gəlir 
qruplarına daha çox qazanc təmin edir, enerji qiymətlərinin bahalaşmasının 
az gəlirliləri ev təsərrüfatlarının büdcəsinə təsiri daha böyükdür. Məsələn, 
yanacaq qiymətinin hər 0, 25 dollar artımı ən az gəlirli 20%-in real istehlakı-
nı 5.5 % azaldır.5 Enerji məhsullarının hər kəs üçün əlçatan olmaması digər 
mənbələrdən (məsələn, odun yanacağı) istifadə ilə nəticələnmiş və ətraf 
mühitə mənfi təsir etmişdir. Beləliklə, yoxsulluq və ekoloji tarazlıq arasında 
qarşılıqlı təsir mexanizmi mövcuddur. 
Enerji subsidiyaları ən az gəlirli qrup üçün dövlət resurslarıyla həyata 
keçirilən xərclərin istiqamətinin dəyişməsinə səbəb olur. Subsidiyaların ge-
niş yayıldığı ölkələrdə ədalət resursların təhsil, səhiyyə və sosial istiqamətdə 
cəmlənməsiylə bərpa oluna bilər. Uzun müddətli dönəmdə subsidiyaların 
ləğvi aşağı gəlir qrupunun iqtisadi vəziyyətini yaxşılaşdıra bilər. Neft ix-
rac edən ölkələrdə subsidiyalar ilk baxışda resursların əhalinin aztəminatlı 
təbəqəsinin xeyrinə bölündüyü təsiri bağışlayır. Amma subsidiyalardan daha 
çox payın yüksək gəlir qrupuna düşməsi subsidiyaların resurs bölgüsündə 
səmərəsizliyini göstərir. 
3.3.3. Enerji subsidiyalarının ekoloji təsiri
Enerji subsidiyalarının səbəb olduğu mənfi təsirlərdən biri də sub-
sidiyaların neftin, kömürün və təbii qazın istehlakını artırmaqla enerji 
səmərəliliyini aşağı salması, həmçinin bərpa olunan enerji mənbələrinə 
marağın azalmasıdır. Həddindən çox enerji istehlakı qlobal istiləşməni 
sürətləndirməklə, həm də ekoloji problemlər yaradır. Nəqliyyat yanacaq 
subsidiyaları vasitəsiylə stimullaşdırılaraq tıxaclar və qəzalar kimi mənfi hal-
ların artmasına səbəb olur. Dizelin subsidiyalaşması irriqasiyanın həddən 
ziyadə istismarına və yeraltı suların qurumasına şərait yaradır. 
Qrafik 3 mədən yanacağına (fossil fuel) verilən istehsal və istehlak sub-
sidiyalarının zərərli qazların emissiyasını necə artırdığını göstərir. Diqqət 
etsək görərik ki, xüsusi subsidiyaların yanacaq istehsalına tətbiqi istehsal 
təklif xəttini S-dən Sps-ə endirir və beləliklə qiymətin Pps-ə enməsinə və 
yanacaq satışının Qps-ə yüksəlməsinə səbəb olur. Bu da emissiyanın E-dən 
5	 IMF,	(2013),	Energy	Subsidy	Reform:	Lessons	And	ImplicationsExecutive	Summary,	səh:19
- 89 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Eps-ə artmasına gətirib çıxarır. Hər hansı bir istehlak subsidiyasıtələb xəttini 
D-dən Dcs-ə keçirir. Bu da istehlakçılar tərəfindən ödənilmişnetto qiymətin 
Pcs-ə azalmasına, istehlak həcminin Qcs-ə yüksəlməsinə və emissiyanın 
Ecs-ə artmasına səbəb olur.
Hər hansı bir istehlak və ya istehsal subsidiyalarının dəqiq təsiri tələb, təklif 
və emissiya xətlərinin formasından asılıdır. Tələb və təklif qiymətə nisbətən 
hər nə qədər daha az dəyişkən olarsa, subsidiyaların da ekologiyaya təsiri bir 
o qədər az olar. Yanacaqların bir biriylə əvəzlənməsi hər hansı bir yanacağa 
verilən subsidiyanın ətraf mühitə təsirini müəyyən edəcəkdir. Bununla da sub-
sidiyalar avtomatik olaraq digər yanacaqların istifadəsinə də təsir göstərəcəkdir.
Şəkil 3.3. Enerji subsidiyaları və CO2 emissiyası
Mənbə: Morgan, T., (2007), Energy Subsidies: Their Magnitute, How They Affect 
energy Investment and Greenhouse Gas Emissions, and Prospects for Reform, səh:17
Enerji subsidiyalarının ləğv edilməsi ekoloji və sağlamlıq baxımından 
önəmli dərəcədə faydalı olacaq. Enerji subsidiyaları ləğv edilərsə CO2 emis-
siyası 4,5milyon tona qədər və ya 13 % azalacaq. SO2 emissiyasının  isə 10 
milyon ton azalması proqnozlaşdırılır. 
- 90 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
2012-ci ildə CO2 toplanması 1800-ci illə müqayisədə 40% artmışdır.CO2 
emissiyasında ən böyük pay isə qazıntı yanacağınına düşür. CO2 emiisiyasına 
səbəb olan qazıntı yanacaqları içində ən yüksək pay kömürə (44%), daha son-
ra neftə (35%) və qaza (20%) aiddir. Digərləri isə sadəcə 1% təşkil edir.6  
Şəkil 3.4. Qazıntı yanacaqları (fossil fuel) üzrə CO2 emissiyası
Mənbə: İEA, 2013, CO2 Emissions From Fuel Combustion, IEA Statistics, səh:9
Beynəlxalq Enerji Agentliyinin 2012-ci ildə yayımladığı Dünya Enerji 
Mənzərəsi (WEO) Hesabatında dünyanın enerji xəritəsinin önəmli dərəcədə 
dəyişməkdə olduğu söylənilir. WEO-ya görə ABŞ-ın neft və təbii qaz isteh-
salı və istehlakındakı artım dünya enerji axınlarıda böyük dəyişikliklərə 
səbəb olacaq. WEO-nun əsas ssenarisi olan Yeni Siyasət Ssenarisində ABŞ 
2020-ci ildə təbii qaz istehsalçısına çevriləcək. 2035-ci ilə qədər isə ABŞ 
enerji ilə özünü tam təmin edəcək. Ən vacibi isə ABŞ-ın 2020-ci ilə qədər 
Səudiyyə Ərəbistanını da keçərək dünyanın ən böyük neft ixracatçısına 
çevrilməsi proqnozudur. Hesabata görə bərpa olunan enerjinin subsidiya-
laşması davam edərsə, bərpa olunan enerji istehsalı 2035-ci ildə kömürə üs-
tün gələ bilər. Dünyanın enerji sistemində hələ də qeyri-sabitlik mövcuddur. 
6	 İEA,	2013,	CO2	Emissions	From	Fuel	Combustion,	IEA	Statistics.	Burada	o	cümlədən	ayrı	ayrı	sektorlar	və	
ölkələr	üzrə	CO2	emissiyasına	dair	məlumat	əldə	edilə	bilər.
- 91 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Yeni Siyasət Ssenarisində əsas meyllər davam etməklə enerji tələbi və CO2 
emissiyası daha da artacaq, enerji bazarının dinamikası inkişaf etməkdə olan 
ölkələr tərəfindən müəyyənləşəcək və qazıntı yanacağı əsas enerji mənbəyi 
rolunu davam etdirəcəkdir.  
2035-ci ilə qədərki müddətdə dünya üzrə enerjiyə tələb 1/3-dən daha çox ar-
tacaq. Enerji istehlakına görə CO2 emissiyası isə 2011-ci ildə 31,2 Gt-dan 2013-
cü ildə 37 Gt-a yüksələcək. Bununla da, irəliləyən zamanlarda 3,6 °C temperatur 
artımı proqnozlaşdırılır ki, bu da önəmli iqlim dəyişiklikləri deməkdir. 2035-ci 
ildə enerji tələbinin ən az 65%ə yüksələcəyi gözlənilir. Ən böyük artım isə 2035-
ci ildə 60%ə yüksəlməylə Çin tərəfindən həyata keçiriləcək. Ardından Hindis-
tan və Orta Şərq gələcək. İƏİT (OECD) ölkələrində isə 2035-ci ildə 2010-cu 
ilə görə sadəcə 3% artım olacaq. 2035-ci ilədək neft, qaz və kömürə olan tələb 
artacaq. Ancaq qlobal səviyyədə bu enerjilərin istehsalı 81%-dən 75%-ə enəcək.
Beynəlxalq cəhdlərə baxmayaraq qazıntı yanacağına verilən artan sub-
sidiyalar enerji bazarını çalxalamaqda davam edir. Qazıntı yanacaqlarına 
verilən subsidiyalar 2010-cu illə müqayisədə 2011-ci ildə 30% artaraq 523 
milyard dollara yüksəlmişdir. Müqayisə üçün deyək ki, 2011-ci ildə bərpa 
olunan enerji mənbələrindən istifadənin genişləndirilməsinə verilən maddi 
dəstək 88 milyard dollar olmuşdur.   
Yeni sənayeləşən ölkələrdə, xüsusilə də Çin, Hindistan və Orta Şərqdə 
qlobal neft istifadəsi davamlı olaraq artır. Yeni Siyasət Ssenarisinə görə neft 
tələbi 2011-ci ildə günlük 87,4 bareldən 2035-ci ildə 99,7 barelə qədər 
yüksələcək. Çin bu artımın 50%-nə səbəb olacaq. Səmərəliliyin artması və 
yanacaqlardakı dəyişikliklər səbəbindən İƏİT ölkələrində davamlı olaraq 
enerjiyə tələbat azalacaq. 
Nəqliyyat qlobal neft istehlakının 50%-i reallaşdırdığından, nəqliyyat 
vasitələinin artımı da neftə olan tələbi yüksəldəcək. 
2035-ci ilədək yanacaq qiymətlərinin artması, enerji mənbələrindən 
daha geniş istifadə və bəzi bölgələrdə CO2 emissiyasına görə ödəmələr 
səbəbi ilə elektrik qiymətləri real olaraq 15% yüksələcək. 
Bərpa olunan enerji mənbələri bəlli mənbələrdən daha bahalı olduğun-
dan bərpa olunan enerji hesabına elektrik istehsalında artımın təmin edilməsi 
üçün enerji subsidiyaları lazımdır. 2011-ci ildə Avropa Birliyində, xüsusilə də 
Almaniya və İtaliyada günəş enerjisindən elektrik istehsalı genişlənmişdir.  
- 92 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Enerji səmərəliliyi enerji təhlükəsizliyini artıra, iqtisadi böyüməni 
stimullaşdıra və ekoloji çirklənməni minimuma endirə bilər. WEO-nun 
Səmərəli Dünya Ssenarisi resursların daha səmərəli bölgüsünü qeyd 
etməklə 2035-ci ildə doğru toplam iqtisadi hasilatın 18 trilyon dollara 
yüksəlməsini proqnozlaşdırır. 
Yeni Siyasətlər Ssenarisinə görə Səmərəli Dünya Ssenarisində ilkin qlo-
bal enerji tələbi artımı ½ azalmaqda və 25 ilə görə 2,6 dəfə enerji istifadəsi 
yaxşılaşmaqdadır. 2020-ci ilə qədər neft tələbi günlük 91 milyon barrelə 
bərabər olacağı proqnozlaşdırıldığı halda Yeni Siyasətlər Ssenarisinə gorə 
2035-ci ildə 87 milyon barrelə enəcək.  Səmərəli Dünya Ssenarisində 
enerjiyə bağlı CO2 emissiyası 2020-ci ildən əvvəl  maksimum dərəcəsinə 
çataraq 2035-ci ildə 30,5 Gt-yə (geqa ton) yüksəlməyə davam etməkdədir, 
bu isə uzun müddətdə temperaturun 3 dərəcə artması deməkdir. Yeni 
Siyasətlər ssenarisində irəli sürülən 2 dərəcəlik artımı əldə etmək üçün CO2 
emissiyasını azaldacaq texnologiyaların tətbiqi mütləqdir.7 
Subsidiyaları ləğv etməzdən əvvəl səmərəsiz və ifrat istehlaka səbəb 
olub- olmadığı müəyyənləşdirilməlidir. Eyni zamanda subsidiyaların 
əhali gəlirlərinə təsiri də düzgün qiymətləndirilməlidir. Subsidiyaların 
ləğvinə dair Ilk iki faza səmərəlilik və ədalət əsasındadır. Üçüncü faza xərc 
səmərliliyini subsidiya alətləri və alternativ sektor alətlərinə görə müqayisəli 
şəkildə dəyərləndirilməsidir. Son olaraq subsidiyalara geniş siyasi məqsədlər 
konteksində baxılmalıdır.8
3.4. Enerji subsidiyaları islahatları, dünya təcrübəsi və Azərbaycan
3.4.1. Ölkələr üzrə enerji subsidiyaları və həyata keçirilən islahatlar
Enerji subsidiyaları islahatından əvvəl ölkənin sosial iqtisadi inkişafı, ixrac 
və idxal strukturu, qanunlarının icrası, dövlətin demokratikləşmə və liberal-
laşma səviyyəsi düzgün dəyərləndirilməlidir. Bəzi iqtisadçı və siyasətçilərə 
görə daha demokratik ölkələrdə digərlərinə nisbətən subsidiyaları ləğv 
etmək daha çətindir. Belə ki, siyasi vəzifələri daha qısa müddətli olduğundan 
hakimiyyətdəkilər öz mövqelərini zəiflətmək istəmədikləri üçün subsidiyaları 
7	 İEA,	(2012),	World	Energy	Outlook
8	 İEA,	OECD:	World	Bank,	2010,	The	Scope	Of	The	Fossil	Fuel	Subsidies	İn	2009	And	The	Roadmap	For	Phas-
ing	Out	Fosil	Fuel	Subsidies,	səh:28
- 93 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
ləğv etmək və sürpriz nəticələrdən uzaq olmaq istəyirlər. Bundan başqa ener-
jini idxal edən ölkələrdə subsidiyaları aradan qaldırmaq daha asandır. Çünki 
dövlət xaricdən idxal olunan baha enerji daşıyıcılarının daxili bazarda ucuz 
satılması üçün tələb olunan səviyyədə subsidiyalaşmanı həyata keçirə bilmir. 
Əksinə enerji daşıyıcılarını ixrac edən ölkələrdə subsidiyalaşdırmanı həyata 
keçirmək daha asan olur. Enerji subsidiyaları ilə əlaqəli ədəbiyyatlarda adətən 
az gəlirli idxalatçı ölkələr (A), yüksək gəlirli idxalatçı ölkələr (B), az gəlirli ixra-
catçı ölkələr (C) və yüksək gəlirli ixracatçı ölkələr (D) şəklində bölgü aparılır. 
Aşağıdakı qrafikdə bu qruplar üzrə 2004-2010-cu illərdə ölkə büdcələrindəki 
enerji subsidiyaları göstərilmişdir. Qrafikdən də göründüyü kimi enerji ixra-
catçıları İEOÖ və az gəlirli ölkələrdə subsidiyalar daha yüksəkdir.
Şəkil 3.5. Ayrı-ayrı ölkə qrupları üzrə 2004-2010-cu illərdə 
büdcədən verilən enerji subsidiyaları (ÜDM-də %-lə)
Mənbə: Vagliasindi Maria., (2013), Implementing Energy Subsidy Reforms, 
Evidence From Developing Countries, World Bank, səh 12.
Aşağıdakı qrafikdən göründüyü kimi yeni sənayeləşmiş və inkişaf 
etməkdə olan Asiya ölkələri dünya enerji subsidiyalarının 20%-ə sahibdir. 
Subsidiyalar regionun toplam ÜDM-nin 1%-nə və dövlət gəlirinin 4%-nə 
- 94 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
bərabərdir. Hətta Banqladeş, Bruney, İndoneziya və Pakistanda subsidiya-
lar ÜDM-un 3%-nə bərabərdir. 
Mərkəzi və Şərqi Avropa (MŞA) və MDB ölkələri subsidiyaların 15%-
nə sahib olmaqla dünyada təbii qaz subsidiyalarının ən böyük miqyası ilə 
seçilir. Qırğızıstan, Türkmənistan, Ukranya və Özbəkistanda enerji subsi-
diyası ÜDM-un 5%-nə bərabərdir. Latın Amerika və Karib ölkələri (LAK) 
subsidiyaların 7,5%-nə sahibdir. Venesuela və Ekvadorda subsidiya ÜDM-
un 5%-nə bərabərdir. Səhraaltı Afrika ölkələri dünya enerji subsidiyala-
rının 4%-nə sahibdir: Mozambik, Zambiya və Zimbavedə isə subsidiya 
həcmi ÜDM-in 4%-nə qədər yüksəlmişdir. İnkişaf etmiş ölkələrdə isə sub-
sidiyalar sadəcə Çinin Tayvan əyalətində ÜDM-un 0,3%-nə bərabərdir, 
digərlərində isə daha cüzi miqdardadır.   
Şəkil 3.6. Neft ixracatçı və idxalatçı ölkələrdə vergi  öncəsi subsidiyalar 
(ÜDM-a faizlə nisbəti) 
Mənbə: IMF, (2013), Energy Subsidy Reform: Lessons And ImplicationsExecutive Summary, səh:12
*Burada rəqəmlər ölkə sayını göstərir. 
*Burada: MŞA və MDB-Mərkəzi və Şərqi Avropa və Müstəqil Dövlətlər Birliyi, 
LAK- Latın Amerika və Karib, OŞŞA- Orta Şərq və Şimali Afrika
- 95 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Neft ixrac edən inkişaf etməkdə olan ölkələr adətən daxili enerji 
qiymətlərini dünya qiymətlərindən aşağı səviyədə saxlayırlar. Təbii ola-
raq ucuz enerji qiymətləri bu ölkələrdə daxili istehlakçıların (xüsusilə də 
kasıb təbəqənin) rifahını qorumaq baxımından rasional davranışdır. Neft 
ixrac edən inkişaf etməkdə olan ölkələrə aid digər bir xarakterik xüsusiyyət 
isə bərpa olunmayan təbii resurslarla zəngin olmasına baxmayaraq ener-
ji məhsullarının təchizatının əsasən zəif olmasıdır. Enerji məhsullarının 
daxili bazarda ixrac qiymətlərindən ucuz satılması enerji istehlakının 
gizli subsidiyalaşması, dövlətin potensial gəlirlərinin itirilməsi, bölgünün 
səmərəsizliyi və mənfi xarici təsirlərlə nəticələnir.
Enerji subsidiyaları islahatı nəticəsində dövlət büdcəsinin fiskal yükü azaldımı?
Bu sualı cavablandırmaq üçün gizli və açıq subsidiyalaşmanı doğru an-
lamaq lazımdır. Sualın cavabı enerji asılılığına və ölkənin gəlir səviyyəsinə 
görə dəyişir. A və B grupu ölkələri enerji subsidiyalarının önəmli dərəcədə 
azaltmışdır. Belə ki, A qrupu ölkələri 2004-cü ildə subsidiyaları ÜDM-un 
1%-dən 2010-cu ildə ÜDM-un 0,5 %-nə qədər, B qrupu isə müvafiq olaraq 
0,7%-dən 0,3%-ə qədər azalda bilmişdir.  Bunun əksinə neft ixrac eden C 
və D qrupunda enerji subsidiyalarının ÜDM-a nisbəti artmışdır. Belə ki, 
2004-2010-cu illərdə C qrupunda subsidiyalar ÜDM-un 2,8%-dən 3%-ə, 
D qrupunda isə 0,7%-dən də 1,3%-ə yüksəlmişdir.9 
 Çin  
Çin illər ərzində kiçik və özünü təmin edən enerji istehlakçısından dünyanın ik-
inci ən böyük enerji idxalatçısına çevrilmişdir. Ölkə aşağı keyfiyyətli kömür və 
digər maye yanacaqlarından daha üstün texnologiyalı enerji sisteminə keçmə 
axtarışında olmuşdur. Bununla belə kömür Çinin enerji sistemində yerini sax-
lamaqla ölkənin 70% enerji ehtiyacını ödəməklə, elektrik istehsalında 80% 
paya malikdir. Dünya Bankı və Çinin Dövlət Ekoloji Təhlükəsizlik Agentliyinin 
hesablamalarına görə kömür və dizelin istifadəsi nəticəsində hər il 350-400 min 
vaxtsız ölüm qeydə alınır. Bu sürətli inkişaf və enerji subsidiyalarının təsiri ilə enerji 
istehlakının artması nəticəsində ortaya çıxır. Çində enerji sektorunda həddindən 
artıq əks mərkəzləşdirmə mövcuddur. Burada 1993-cü ildən sonra Energetika 
9	 Vagliasindi	Maria.,	(2013),	Implementing	Energy	Subsidy	Reforms,	Evidence	From	Developing	Countries,	
World	Bank
- 96 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Nazirliyi mövcud olmamışdır. Ölkədəki enerji subsidiyalarının hesablanması 
çox çətindir. Beynəlxalq Enerji Agentliyinə görə burada 2005-ci ildə 26 milyard 
dollar dəyərində subsidiyalaşma həyata keçirilmişdir və Çin dünyanın üçüncü ən 
böyük enerji subsidiyalarının tətbiq olunduğu ölkəsidir (nominal olaraq, adam 
başına deyil). Liberal düşüncənin son zamanlar güclənməsinə baxmayaraq 
Çində enerji bazarı islahatları zamanı mühafizəkar düşüncə uzun müddət 
dominantlıq etmişdir. Bu da enerjinin əsas açar strateji əmtəə hesab edilməsindən 
dolayıdır. İEA hesalanmasına görə enerji qiymətlərinin  artmasından sonra 
sadəcə 2005-ci ildən 2006-cı ilə qədər subsidiyalar 58% yəni 11 milyard dol-
lar azalmışdır. Neft məhsulları və kömürdə tətbiq olunan nominal subsidiyalar 
kəskin şəkildə azalmış, lakin əhalinin isitmə və məişətdə istifadə etdiyi enerjiyə 
tətbiq olunan subsidiyalar dəyişməz qalmışdır. Ən vacib islahatlardan biri 11-ci 
beşillik planda əks olunan enerji üzrə qiymətləndirmə və vergiqoyma sistemidir. 
Bu neft və təbii qazla yanaşı bərpa edilən enerjini də ehtiva edir. 2008-ci il deka-
brdan etibarən Çin neft və dizel qiymətlərini sərbəstləşdirilməsinə başlayaraq 
istehlakçıların yanacaq vergilərini artırmaqla neftin qiymətləndirmə sistemini 
yeniləşdirmişdi. 2009-cu ildən etibarən Pekin Çin neft-qaz emalı müəssisələrinin 
qlobal bazara inteqrasiya etməsinə mane olan və neftin istismarını azaldan 
gecikmiş islahatları həyata keçirdi. Buraya həm də 2011-ci ildən etibarən strateji 
neft ehtiyatlarının artırılması planı daxildir.
Kömür subsidiyaları Çində mühim yerə sahibdir. 2008-ci ildə Pekin polad 
sənayesini 15,7 milyard dollar enerji subsidiyalarıyla təmin etmişdir. 2008-ci 
il iyun ayından etibarən benzin qiymətlərində 18% və dizeldə isə 16% artım 
olmuşdur.
Mənbə: Grant Dansie vb., (2010), Reducing Energy Subsidies in Chine, İndia And Russia: Dilem-
mas For Decision Makers, Sustainability Journal, səh.478.
İnkişaf etməkdə olan ölkələrdə subsidiyalarıın mərhələli şəkildə ara-
dan qaldırılması birbaşa büdcə subsidiyalarının kəskin şəkildə azaldığını 
göstərir. 2004-2010-cu illərdə enerji subsidiyalarına görə fiskal yükü Əlavə 
2-də vermişik. Bu illər ərzində orta hesabla enerji subsidiyaları 1,8%-dən 
1,3 %-ə enmişdir, xüsusilə Azərbaycanda açıq enerji subsidiylarının tədrici 
- 97 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
yox edilməsi uğurla nəticələnmişdir. Bu istiqamətdə islahat keçirməkdə 
xüsusilə enerji idxal edən ölkələr daha çox uğur əldə etmişdir.10 
Açıq büdcə subsidiyalarından başqa inkişaf etməkdə olan ölkələrdə 
həm də gizli büdcə subsidiyalarından istifadə edilir.
Enerji subsidiyaları islahatları enerji istehlakını azaltmaqda uğurlu ola 
bilərmi? Az gəlirli ökələr illik 4%, daha yüksək gəlirli ölkələr isə illik 2% ol-
maqla benzin istehlakını artırmışlar. Sadəcə yüksək gəlirli idxal ölkələrində 
azalma olmuşdur. Bu da qiymətlərdəki artımla əlaqəlidir.11 
Beynəlxalq enerji qiymətlərinin azalması ilə subsidiyaların da azalma-
sına baxmayaraq 2009-cu ildən subsidiyalar yenidən artmağa başlamış və 
2011-ci ildə 480 milyard dollara çatmışdır. Bu da dünya üzrə ÜDM-un 
0,7%-i və ya toplam dövlət gəlirlərinin 2%-i deməkdir.
 Polşa  
1995-ci ildə əhali tərəfindən istehlak edilən enerji məhsullarında ƏDV 7%-ə 
bərabər olmuşdur. Digər mallar üçün isə ƏDV 22% idi. Dövlət 1996-cı ildə 
enerji məhsulları üçün tətbiq olunan ƏDV-ni 12%-ə, 1997-ci ildə 17%-ə, 
1998-ci ildə isə 22%-ə yüksəltmişir. Hazırda isə ƏDV 23%-dir. İslahatda əsas 
məqsəd büdcə gəlirlərini artırmaq və xarici qüvvələrdən (xüsusilə BVF və DB-
dən) asılılığı azaltmaq olmuşdur. Ticarət birlikləri ƏDV-nin artımına etiraz 
etməsələr də hökumətdən enerjinin qiymət artımından sonra kompensasiya 
tələb etmişdilər. Polşa hökuməti bu islahatdan sonra ümumi qiymət artımına 
yol verməyəcəyini bildirmişdir. Endirimlər isə az gəlirli qruplar və təqaüdçülər 
üçün tətbiq edilmişdir. Birbaşa yardımlar əhalinin 1%-ni əhatə edirdi. Polşada 
enerji sektorunun islahatları baxımından əlverişli hal kimi 1990-cı ildə 586% 
səviyyəsində olan inflyasiyanın 1999-cu ildə 7%-ə enməsini qeyd etmək müm-
kündür. Nəticədə enerjinin real qiymətinin artmasına baxmayaraq əhalinin en-
erji istehlakında xərcləri 1990-cı illərlə müqayisədə o qədər də yüksəlməmişdir.
Mənbə: OECD, 2011, “Fossil-fuel Support” OECD Secretariat background report to sup-
port the report on “Mobilizing Climate Finance” G20 Meeting of Finance Ministers, səh. 16
10	 Baxın:	Əlavə	1
11	 Ayrı	ayrı	ölkələr	üzrə	enerji	subsidiya	reform	nəticələrini	göstərən	cədvəl	üçün	baxın:	Əlavə	3
- 98 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Neft məhsulları üçün subsidiyalar qiymət fərqi yanaşmasından istifadə 
olunaraq 176 ölkə üçün hesablanmışdır. 22 ölkədə uğurlu və uğursuz 
nəticələnən 28 subsidiya islahatı həyata keçirilmişdir. Bu islahatlara sub-
sidiyaların fiskal yükünü azaltmaq üçün biznes və əhaliyə satılan enerji 
növlərinin qiymətlərinin artırılması, həmçinin enerji sektorunda dövlət 
müəssisələrinin səmərəliliyinin yüksəldilməsi daxildir. İslahat çərçivəsində 
vergi sonrası subsidiyalarının azaldılmasını qeyd etmək olar. Amma subsi-
diyaların yenidən ortaya çıxdığı və ya subsidiya islahatlarının nəticəsində 
qiymətlərin artdığı, bir sözlə, islahatların uğursuz olduğu ölkələr də möv-
cuddur. Bizim nümunə kimi təqdim etdiyimiz 28 islahatdan 12-si uğur-
lu, 11-i qismən uğurlu və 5-i isə uğursuz olmuşdur. 12 Subsidiyaların ləğvi 
və güzəştlərin azaldılması ilə qənaət edilən büdcə resurslarının sosial 
məqsədlərə (o cümlədən, yoxsulluğun azaldılmasına) istiqamətləndirilməsi 
səmərəli yoldur. Bu baxımdan ən yaxşı misal İndoneziyadır. 2005-ci il ya-
nacaq qiymətlərinin artmasından sonra 2005-2006-cı illərdə qənaət edilən 
büdcə ehtiyatları 10,1 milyard dollar olmuşdur. Bu isə müxtəlif sosial proq-
ramlarla az gəlirli əhaliyə köçürülmüşdür. Meksikada da eynilə əldə olunan 
gəlirlərlə sosial proqramlar həyata keçirilmiş və insan kapitalının inkişafına 
yönəldilmiş, əhalinin məşğulluq səviyyəsində də artım olmuşdur. Braziliyada 
Auxilio Qaz və Bolsa Familia birləşmiş və gəlir transfer proqramı yaradılmış-
dır. Aşağı gəlir qrupunun yanacaq istifadəsində endirimlər tətbiq olunmuş-
dur. Yanacaq subsidiyalarının ləğvi ilə eyni zamanda daha həssas təbəqələrin 
sosial müdafiəsi gücləndirilmişdir. İordaniyada minimum əmək haqqı artı-
rılmış, xüsusilə az gəlirli əhali və təqaüdçülərə endirim və vergi istisnaları 
tətbiq olunmuş, Milli Yardım Fondunun fəaliyyəti genişləndirilmişdir.13
 İordaniya 
İordaniya MENA ölkələri arasında enerji sektorunda uğurlu islahat apa-
ran dövlətlərdən biridir. İordaniyada yerli enerji tarifləri dünya bazarındakı 
qiymətlər  nəzərə alınmaqla avtomatik tənzimlənməyə başlandı. Bu isə dövlət eh-
tiyatlarının artımı ilə nəticələndi. Enerji qiymət islahatı məhz ona görə rəvan baş 
12	 IMF,	(2013),	Energy	Subsidy	Reform:	Lessons	And	ImplicationsExecutive	Summary
13	 İEA,	OECD:	World	Bank,	2010,	The	Scope	Of	The	Fossil	Fuel	Subsidies	İn	2009	And	The	Roadmap	For	Phas-
ing	Out	Fosil	Fuel	Subsidies,	səh:40-47
- 99 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
tutdu ki, geniş informasiya sistemi yaradıldı, kompensasiya paketleri yoxsullu-
ğun artımına mane oldu və orta və yüksək gəlir qruplarının razılığı əldə edildi. İs-
lahatın uğurlu olmasının bir səbəbi kimi müxtəlif maraq qrupları və qərar qəbul 
edənlərin bu istiqamətdə fəal müzakirələrə qoşulmasını qeyd etmək mümkündür. 
Mənbə: Vagliasindi Maria., (2013), Implementing Energy Subsidy Reforms, Evidence From De-
veloping Countries, World Bank
Azərbaycanda da 2007-ci ildə enerji tariflərinin optimallaşdırıl-
masından(həmin vaxt Tarif Şurası bəzi tənzimlənən qiymətləri 2-3 dəfə 
artırmışdı) sonra da yoxsulluq səviyyəsi düşməkdə davam etmişdir. Belə 
ki, yoxsulluq səviyyəsi 2007-ci ildə 15,8 % idisə, 2008-də bu göstərici 13,2 
%-ə düşdü və sonrakı illərdə pozitiv dinamika saxlanıldı: 2009-cu ildə 
10,9%, 2010-cu ildə 9,1%, 2011-ci ildə 7,6 % və 2012-ci ildə 6 %. Beləliklə, 
Azərbaycan iqtidarı tənzimlənən qiymətlərin artırılması nəticəsində əhalinin 
aztəminatlı təbəqəsinə dəyə biləcək ziyanı minimuma endirdi, əksinə 
tariflərin bahalaşmasından əldə olunan gəlirləri əhalinin aşağı təbəqəsinin 
xeyrinə yenidən böldü. Çünki 2007-2012-ci illər ərzində orta pensiya 62,9 
manatdan 152 manata, ünvanlı dövlət sosial yardımı alan ailələrin sayı 78 
mindən 134 minə, orta əmək haqqı isə 216 manatdan 398 manata çatmışdır.
Enerji subsidiyaları islahatı zamanı mənfi sosial təsirlərdən qaçmaq 
mümkündürmü? Bunun üçün aşağı desil gəlir qrupunun nə qədər enerji 
istehlak etdiyini və subsidiya islahatlarının bu gəlir qrupuna necə təsir et-
diyini bilmək vacibdir. Amma istər Yəmən misalı, istərsə də digər ölkələrin 
təcrübəsi göstərir ki, qiymət artımı daha çox aşağı gəlir qrupuna təsir 
göstərməklə onların real gəlirini azaldır.
3.4.2. Azərbaycanda enerji subsidiyaları
Keçmiş sovet respublikalarında ilk bazar islahatları tətbiq olunan zaman 
kvazifiskal subsidiyaların miqyası böyük olmuşdur. Burada iki fərqləndirici 
əlaməti qeyd etmək lazımdır:
1. Postsovet məkanında dövlət mülkiyyətində olan müəssisələr yüksək 
dərəcədə subsidiyalaşmış dövlət xidmətlərinin maliyyələşdirilməsi və 
təminində əsas mənbə rolunu oynayırdı;
- 100 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
2. Bu ölkələrdə istehlakçılar enerji və digər dövlət xidmətlərinin yüksək 
dərəcədə istehlakına adət etmişdilər.
Müstəqilliklərinin ilk illərində postsovet ölkələri enerji tariflərini dünya 
qiymətlərinə əsasən balanslaşdıra bilmədiklərinə görə subsidiyalaşmanın ən 
önəmli kanalı enerji olmuşdur. Belə yanaşma makroiqtisadi və fiskal risklərin 
əsas səbəbidir. Bu səbəbdən də fiskal və makroiqtisadi dayanıqlıq enerji sek-
torundan asılı vəziyyətə gəlmişdir. Müstəqilliyin ilk dövründə karbohid-
rogen ixracatçıları (Qazaxıstan, Rusiya və Azərbaycan) enerji islahatlarını 
təxirə salmış və enerji istehsalçılarını subsidiyalaşdırmışlar. Enerjidən asılı 
ölkələr (Ukrayna) enerjini dünya qiymətlərinə yaxın tariflərlə idxal etməyə 
məcbur olmuşlar və əvvəlcədən subsidiyaların maliyyələşdirilməsində 
çətinlik çəkmişlər. 
1995-97-ci illərdə Rusiyada enerji subsidiyaları ÜDM-un 7-10%-ə 
yüksəlmişdir. Liberallaşma və stabilizasiya siyasətindən sonra bu subsidiya-
lar ləğv edilmişdir. 1997-ci ildən etibarən enerji monopoliyaları gizli subsi-
diyaların əsas hissəsini dövlət büdcəsinə transfer etməyə müvəffəq olmuş-
dur. Bu ödənilməmiş vergi borclarının toplanması və yüksək mənfəətinin 
əldə edilməsiylə mümkün olmuşdur. Rusiya (həm də) enerji subsidiyaları 
nəticəsində meydana gələn fiskal kəsiri maliyyələşdirmək üçün xarici və da-
xili borclanmanı artırmağa məcbur olmuş və proses 1998-ci ilin böhranına 
gətirib çıxarmışdır. 
Azərbaycanda kvazifiskal subsidiyalara misal olaraq enerjinin aşağı 
qiymətləndirilməsi və enerji tədarükçülərinin ödənişləri vaxtında və tam 
həcmdə edə bilməməsi göstərilə bilər. 1999-cu ildə kvazifiskal subsidi-
yalar ÜDM-un 7%-i təşkil etmişdir. O zaman əhali ən çox ödənişi həyata 
keçirməyən istehlakçı seqmenti idi. Əhali istifadə etdiyi enerjinin 10%-nin 
pulunu ödəyirdi. 
Dünya Bankına görə enerji qiymətələri islahatları iki mərhələdə həyata 
keçirilməlidir:
• Daxili enerji tarifləri dünya qiymətləri ilə bərabərləşdirilməlidir;
• Enerji qiymətlərinin çevik tənzimlənmə mexanizmi yaradılmalıdır.
Bununla belə 2003-cü ilədək Azərbaycanın enerji sektorunda 
qiymətlərin demək olar heç dəyişmədiyi görülə bilər.14 
14	 Bu	göstəricilər	“İMF,	(2003)	Staff	Country	Reports”dan	əldə	edilib:		http://books.google.az/books?id=iLLVwA
2xGgcC&pg=PA76&lpg=PA76&dq=energy+subsidies+in+azerbaijan&source=bl&ots=21deslhqh0&sig=ugM2
d-QmRXlFTg-11T5QVbKGtbQ&hl=en&sa=X&ei=mmpWUvq4FIPbswb204DwAg&ved=0CFYQ6AEwCA#v
=onepage&q=energy%20subsidies%20in%20azerbaijan&f=false
- 101 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Şəkil 3.6. Azərbaycanın enerji sektorunda gizli subsidiyalar (ÜDM-ə %-lə)
Mənbə: Vagliasindi Maria, (2013), Implementing Energy Subsidy Reforms, 
Evidence From Developing Countries, World Bank, səh. 193.
Azərbaycan Respublikası Tarif (qiymət) Şurasının 5 yanvar 2006-
cı il tarixli “Bəzi neft  məhsullarının qiymətlərinin respublika daxilində 
tənzimlənməsi barədə” qərarına əsasən  kerosin, dizel, benzin və s. 
məhsulların qiyməti bahalaşdı. Bu artım dövlətə dünya və yerli qiymətlər ara-
sında fərqi azaltma imkanı vermişdir. Bu addımla büdcə gəlirlərinin 85 mil-
yon dollar artacağı və Azərbaycan neftinin və neft məhsullarının qiymətlərin 
daha baha olduğu Gürcüstan və Rusiyaya qaçaqmalçılığının qarşısının alına-
cağı gözlənilirdi. Azərbaycan Respublikası Tarif (qiymət) Şurası tərəfindən 
ikinci qiymət artımı isə 2007-ci ilin yanvar ayında həyata keçirilmişdir. Bu 
dəfə neftin qiymətindəki artımdan başqa elektrik qiymətlərində də kəskin 
artım olmuşdur. Bu qiymət artımının da büdcəyə əlavə 220 milyon dollar 
gəlir gətirəcəyi gözlənilirdi.15  Azərbaycan Respublikası Tarif (qiymət) Şu-
rasının 2 dekabr 2013-cü il tarixində keçirilmiş növbəti iclasında rabitə, 
hava nəqliyyatı ilə ölkədaxili sərnişindaşıma xidmətlərinin, təbii qazın 
iri istehlakçılara (“Azərenerji” Açıq Səhmdar Cəmiyyəti və “Azərikimya” 
İstehsalat Birliyi) satışı və bəzi neft məhsullarının satışı tariflərinə baxıl-
mışdır. Tarif (qiymət) Şurası tərəfindən Aİ-95 benzinin pərakəndə satış 
15	 Vagliasindi	Maria.,	(2013),	Implementing	Energy	Subsidy	Reforms,	Evidence	From	Developing	Countries,	
World	Bank,	səh	189
- 102 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
qiyməti 1 litr üçün 80 qəpik, Aİ-92 və Aİ-80 markalı avtomobil benzininin 
pərakəndə satış qiyməti 1 litr üçün 70 qəpik, dizel yanacağının pərakəndə 
satış qiyməti 1 litr üçün 60 qəpik səviyyəsində müəyyən edilmiş, bəzi neft 
məhsullarının yeni topdansatış qiymətləri təsdiq olunmuşdur. Həmçinin, 
bəzi neft məhsullarının yeni topdansatış qiymətləri təsdiq olunmuşdur. 
Azərbaycanda neft məhsulları üzrə mövcud tariflər nəinki Avropa, hətta 
əksər MDB ölkələri ilə müqayisədə aşağıdır. Tarif artımından sonra da 
benzinin pərakəndə satış qiyməti Azərbaycanda digər MDB ölkələrindən 
aşağı olacaqdır. Hazırda neft istehsalına görə dünyada 2-ci yerdə olan Ru-
siyada benzinin qiyməti Azərbaycanla müqayisədə daha yüksəkdir. Neft 
məhsulları üzrə sonuncu tarif tənzimlənməsi 6 yanvar 2007-ci il tarixində 
həyata keçirilmişdir. 2007-ci ildə tarif tənzimləməsi aparılarkən xam neftin 
dünya bazarlarında qiyməti 1 barrel üçün 57 ABŞ dolları təşkil edirdisə, ha-
zırda bu rəqəm 110 ABŞ dolları səviyyəsindədir. Bu dövrdə ölkəmizdə mi-
nik avtomoillərinin sayı 617 mindən 959 minədək artmışdır. Son 7 ildə av-
tomobil benzinləri üzrə ölkədaxili tələbat 800 min tondan 1,3 milyon tona, 
orta aylıq əmək haqqı isə 215,8 manatdan 417 manatadək, ÜDM-un bir 
nəfərə düşən həcmi 3,3 min manatdan 5,9 min manatadək yüksəlmişdir16.
Şəkil 3.6. Azərbacan büdcəsində açıq neft subsidiyaları (2003-2010)
Mənbə: Vagliasindi Maria., (2013), Implementing Energy Subsidy Reforms, 
Evidence From Developing Countries, World Bank, səh 192.
16	 http://tariffcouncil.gov.az/?/az/news/view/101/
- 103 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Azərbaycanda elektrik enerjisi sektorundakı qiymət artımının əsas 
səbəbi bu sahəyə verilən subsidiyalarının tədricən aradan qaldırılması ol-
muşdur. Qaçqın və məcburi köçkünlər subsidiyalaşması da Azərbaycan 
misalında vacibdir. Azərbaycan Respublikasının Nazirlər Kabinetinin 
“Elektrik enerjisindən istifadəyə görə bir sıra birincı dərəcəli istehlakçıların, 
məskunlaşmamış qaçqın və məcburi köçkünlərin istehlak etdikləri elekt-
rik enerjisinin dəyərinin ödənilməsinin tənzimlənməsi barədə”  10 iyun 
2003-cü il tarixli, 80 saylı qərarına əsasən normativ kimi 150 kilovat/saat 
müəyyən edilib. Bu o deməkdir ki, hökumət hər ay məskunlaşmamış qaç-
qın və məcburi köçkünə adambaşına 150 kilovat/saat limit üçün paylayıcı 
şəbəkələrə ödəniş həyata keçirirlir.
Azərbaycanda enerji subsidiya islahatları aşağıdakı xüsusiyyətlərə malikdir:
•  Enerjinin qiyməti yüksəldiyindən və sayğaclaşmaya görə enerjidən daha 
rasional istifadə edilir;
• Enerji qiymətlərinin yüksəlməsi və yoxsulluğun azalması onu göstərir ki, 
enerji qiyməti islahatı inklüziv xarakter daşıyır. 
Azərbaycanda ev təsərrüfatlarının kvintilləri üzrə təhlil onu göstərir ki, 
gəlirlər artdıqca kommunal xərclərin mütləq və nisbi miqyası da yüksəlir. 
Məsələn, su, işıq, qaz və digər yanacaq növlərinə çəkilən xərclər 1-ci kvintildə 
ev təsərrüfatının büdcəsinin 6,5 %-ni təşkil edirsə, 5-ci kvintildə bu göstərici 
8,5 %-ə qədər yüksəlir. Deməli, su, işıq, qaz və digər yanacaq növlərinə verilən 
subsidiyalardan daha çox imkanlı ailələr istifadə edir ki, bunun da heç bir 
iqtisadi və sosial əsası yoxdur. Bu baxımdan enerji subsidiyalarının azaldıl-
ması və əvəzində qənaət edilən vəsaitin sosial proqramlar vasitəsilə əhalinin 
aztəminatlı təbəqələrinin xeyrinə yenidən bölgüsü daha səmərəli yanaşmadır. 
Təhlil göstərir ki, 5-ci ən varlı kvintildə su, işıq, qaz və digər yanacaq növlərinə 
çəkilən xərclər orta təbəqənin əsasən əhatə etdiyi 2-4-cü kvintillərdə eyniadlı 
göstəricidən üstündür. Beləliklə, sosial proqramlar vasitəsilə enerji subsidiya-
larının qənaəti nəticəsində əldə olunan vəsaitlərin yenidən bölgüsü yoxsulla-
rın azalması fonunda orta təbəqəni daha da gücləndirir. Belə yanaşma sosial 
bazar modeli seçmiş Azərbaycan dövlətinin iqtisadi siyasət kursuna tamamilə 
uyğundur.
- 104 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Şəkil 3.7. 2012-ci ildə Azərbaycanda kvintillər üzrə su, işıq, qaz və digər 
yanacaq növlərinəçəkilən xərclər (ev təsərrüfatının büdcəsində faizlə)
Mənbə: AR Dövlət Statistika Komitəsi
Kitabın üzərində işləyən tədqiqat qrupu dünya ölkələri üzrə hər nəfərə düşən 
ÜDM və karbon emissiyası göstəriciləri əsasında reqressiya tənliyi qurmuş və 
aşağıdkı qrafiki tərtib etmişdir. Tərəfimizdən aparılan təhlillər onu göstərir ki, 
Azərbaycan hər nəfərə görə ÜDM istehsal edərkən dünyanın orta göstəricisinə 
uyğun olaraq karbon emissiya edir. Enerji qiyməti islahatları Azərbaycanın 
gələcəkdə ÜDM istehsalı zamanı daha az karbon emissiya etməsini proqnozlaş-
dırmağa imkan verir. Beləliklə, Azərbaycan enerji ölkəsi olmasına baxmayaraq 
daha az karbon emissiya etməklə ətraf mühiti daha az mənfi təsirə məruz qoyur. 
Şəkil 3.8. Dünya üzrə hər nəfərə düşən ÜDM və karbon emissiyası 
göstəricilərinin qarşılaşdırılması
- 105 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
3.4.3. Subsidiya reformlarına dair öyrənilmiş dərslər
Enerji sahəsində subsidiya islahatları aparmadan öncə və islahat zama-
nı müxtəlif tədbirlər həyata keçirilməlidir. Bu tədbirləri aşağıdakılardan 
ibarətdir:
1. Sosial təhlükəsizliyi möhkəmləndirmək və subsidiyalar üçün 
məqsədli mexanizmi inkişaf etdirmək.
Uğurlu islahat üçün ən vacib şərt aşağı gəlir qruplarının sosial 
müdafiəsində dövlətə inam və qənaət edilən vəsaitin sosial rifahın yaxşılaş-
dırılmasına yönəldilməsidir. Aşağıdakı texnologiyalardan isfadə oluna bilər: 
• Əhali xərcləri anketindən istifadə edilməsi. Anketlərdən istifadənin əsas 
səbəbi mövcud subsidiyalardan kimin daha çox faydalandığını və subsi-
diyaların kimə daha çox təsir etdiyini öyrənməkdir. 
• Məqsədliliyin artırılması. Effektivliyi artırmaq üçün subsidiya islahatları 
sadə və şəffaf, məqsədli olmalı və sosial yardım sistemi ilə paralel zaman-
da qəbul edilməlidir.
Azərbaycanda subsidya islahatları hər dəfə ümumi qiymət artımı ris-
kini yaradır. Çünki inflyasiya modelləri göstərir ki, Azərbaycanda qiymət 
artımına təsir göstərən əsas amillərdən biri də biznesin və əhalinin inflya-
siya gözləntiləridir. Buna görə də enerji tariflərinin optimallaşdırılması ilə 
əlaqədar İqtisadi İnkişaf Nazirliyi yanında Antiinhisar Siyasəti və İstehlak-
çıların Hüquqlarının Müdafiəsi Dövlət Xidməti (və digər müvafiq dövlət 
orqanları) bazarlarda monitorinqi gücləndirir və yeni inflyasiya dalğasının 
(süni qiymət artımları) qarşısını alır. Xüsusilə, əhalinin ən çox tələbat duy-
duğu ərzaq məhsullarının tarla və süfrə qiymətləri arasındakı fərqin azaldıl-
ması üçün “Səffaflıgın artırılması və korrupsiyaya qarsı mübarizə üzrə Milli 
Strategiya” və «2008-2015-ci illərdə Azərbaycan Respublikasında əhalinin 
ərzaq məhsulalrı ilə etibarlı təminatına dair Dövlət Proqramı» çərçivəsində 
tədbirlər həyata keçirilir. Öz növbəsində Mərkəzi Bank monetar alətlərdən 
istifadə etməklə inflyasiya və manatın məzənnəsini nəzarətdə saxlamaqla ta-
rif optimallaşdırılmasının risklərini minimuma endirir.
- 106 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
FƏSİL 4. 
Enerji səmərəliliyi və fiskal siyasət
4.1.Enerji səmərəliliyinin təmin edilməsində fiskal alətlərin rolu
Hazırda Azərbaycan təbii resursdan böyük həcmdə gəlirlər əldə edir. 
Əldə edilən gəlirlər strateji valyuta ehtiyatlarının əhəmiyyətli şəkildə ar-
tımını (01.09.2013 tarixinə 49.6 mlrd.ABŞ dolları) şərtləndirir. Böyük 
həcmdə vəsaitlər bir tərəfdən, sosial problemlərin həllinə yönəldilirsə, 
digər tərəfdən hökumətin fəal investisiya siyasətini aparmasını (o 
cümlədən, dövlət büdcəsi vasitəsilə) və bununla da ölkədə zəruri infrast-
rukturun yaradılması ilə fiskal siyasətin investisiya yönümlülüyünü təmin 
etməsini göstərir. 
Bütün bu məsələlər bir sıra sualların meydana çıxmasını şərtləndirir. 
Əldə edilən böyük gəlirlər nə dərəcədə səmərəli istifadə edilir? Bu vəsaitlərin 
idarə edilməsi sosial ehtiyacları ödəyirsə hansı nisbətdə və keyfiyyətdə buna 
çatmaq mümkündür? Digər tərəfdən, enerji sektoru bu vəsaitlərin əsas 
maliyyə mənbəyi olmaqla yanaşı cəmiyyət böyük resurs olan enerjidən 
səmərəli istifadə edirmi? Bu halda, hansı yanaşmalar və mexanizmlər möv-
cuddur? Yəni son illərdə ölkəmizdə əhəmiyyətli dərəcədə aktuallaşmış 
“enerji səmərəliliyi” konsepsiyası beynəlxalq təcrübədən hansı dərsləri 
götürə bilər?
Unutmaq olmaz ki, “Azərbaycan 2020: Gələcəyə baxış” İnkişaf Kon-
sepsiyanın əhatə etdiyi dovrdə Azərbaycanda orta hesabla bir vahid ÜDM 
istehsalı ucun istifadə edilən enerjinin və emissiya olunan karbon dioksi-
din miqdarı İqtisadi Əməkdaslıq və İnkisaf Təskilatı olkələri uzrə muvafiq 
gostəriciyə yaxınlaşdırılması hədəf kimi müəyyən edilmişdir.
Beynəlxalq təcrübədə enerji səmərəliliyinin təmin edilməsi məqsədilə 
hökumət tərəfindən bir sıra iqtisadi alətlərdən istifadə edilir. Bu alətlər sı-
rasında fiskal (enerji vergiləri, vergi güzəştləri, əmlak vergisi, ƏDV və s.) 
alətlərlərdən istifadə təcrübəsi kifayət qədər geniş yayılmışdır.
- 107 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
4.2. Beynəlxalq təcrübədə fiskal alətlərdən istifadə
  Beynəlxalq təcrübədə aşağıdakı fiskal alətlərdən istifadə edilir:
1. “Enerji vergiləri”. Bir qayda olaraq enerji vergilərinin tətbiqi 
bu və ya digər enerji resursunun qiymətinin bahalaşmasına səbəb olur. 
Nəticədə həmin vəsait bir tərəfdən, büdcə gəlirlərinin həcminin ar-
tımını şərtləndirirsə digər tərəfdən, həmin ödənişlər eynilədə ener-
ji səmərəliliyinin artmasına xidmət etmiş olur. Yəni vergi bu halda iki 
cür enerji səmərəliliyini stimullaşdırır. Misal üçün, bu vergilər ener-
ji səmərəliliyinin təmin edilməsinə yönəldilmiş qrantların alınması 
yönəldilə bilər. 
Bu şəraitdə bir məqama xüsusilə diqqət yetirmək lazımdır ki, enerji 
vergisi yaranan ekoloji fəsadların aradan qaldırılmasına xidmət etmir. 
Sadəcə o xərclərin bir hissəsini qarşılayır. Beynəlxalq təcrübədə Avropa 
Birliyi ölkələri tərəfindən minimal enerji vergisinin tətbiq edilməsi ilə 
bağlı saziş imzalanmışdır. Bu sazişə əsasən 2004-cü ildən başlayaraq AB-
yə üzv dövlətlər ölkə ərazisində (kömür, qaz və elektrik enerjisi) mini-
mal enerji vergi dərəcələri tətbiq etməlidirlər. 
Beynəlxalq təcrübədə ekoloji vergilərin tətbiqi çərçivəsində “ver-
gi dəyişmələri” konsepsiyasından istifadə edilir. Konsepsiyanını 
mahiyyəti ekoloji vergilərin tətbiq edilməsi hesabına digər vergilər üzrə 
vətəndaşların yükünün azaldılmasıdır. Misal üçün, Niderlandda 1996-
cı ildən tənzimləyici enerji vergiləri tətbiq edilir ki, əsas məqsəd bir 
tərəfdən, enerjiyə qənaət və ekoloji fəsadların aradan qaldırılmasıdır-
sa, digər tərəfdən, birbaşa vergilərin üzərindən yükün dolayı vergilərin 
köçürülməsidir. İsveçdə 1989-cu ildən elektrik enerjisindən və yanacaq 
növlərindən tutulan (bioyanacaq və torf istisna olmaqla) ümumi enerji 
vergisi tətbiq edilmişdir . 1991-ci ildən İsveçdə aparılan vergi islahatları 
ekoloji hədəflərə uyğun reallaşdırılır. 2001-ci ildən isə hökumət 2001-
2010-cu illəri əhatə edən (ekoloji hədəfləri) “vergi dəyişmələri” strategi-
yasını qəbul etmişdir.Başqa sözlə desək, vətəndaşın vergi yükü azalmır, 
sadəcə vergi yükünün strukturunda dəyişiklik baş verir.
- 108 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Cədvəl 4.1. Avropa Birliyində enerji vergilərinin ümumi vergilərdə payı, %-lə 
2007 2008 2009 2010 2011
AB-yə üzv olan 27 dövlət üzrə 
orta göstərici
4.5 4.4 4.8 4.8 4.7
O cümlədən:
Bolqarıstan 8.7 9.0 8.9 9.1 9.1
Latviya 5.6 5.7 7.7 7.3 6.9
Sloveniya 5.7 5.8 7.3 7.2 6.9
Litva 5.3 5.0 6.4 6.5 6.1
Çexiya 5.8 5.7 6.4 5.9 6.0
Yunanıstan 5.5 5.3 6.2 6.2 6.0
Lyüksemburq 6.5 6.4 6.0 5.8 5.9
Mənbə: Taxation trends in the European Union, Eurostat, 2013
2. Vergi güzəştləri. Vergi güzəştlərinin tətbiqi daha çox enerjiyə qənaət 
edən avadanlığın idxal rüsumundan azad edilməsi [Bolqarıstan, Slovakiya], 
gəlir (mənfəət) vergisində müəyyən edilən güzəştlər [Fransa (8 min avroya 
qədər 15%), Çexiya, Niderland, Rumıniyada mənfəət vergisi üzrə güzəştlə 
yanaşı, dövlət büdcəsindən faizsiz ssuda] şəxsin enerji səmərəliliyini təmin 
edəcək avadanlığa investisiya qoyuluşunu stimullaşdırmaq məqsədi daşıyır1. 
3. Əmlak vergisi. Xüsusilə Skandinaviya ölkələrində populyar olan 
bu təcrübə daha çox evin 5 standarta uyğunluğu çərçivəsində tətbiq edi-
lir. 1-ci standart evin (əmlak) görünüşü (fasada və s.), 2-ci standart sanitar 
göstəricilər, 3-cü standart  mətbəx, 4-cü standart dogər elementlər (ka-
min, zirzəmi və s.), 5-ci standart bilavasitə enerji səmərəliliyi göstəriciləri 
aid edilir. Misal üçün, evdə kamin varsa enerji səmərəliliyinin azalmasını 
məhdudlaşdıran amil kimi daha böyük dərəcə ilə əmlak vergiyə cəlb edilir. 
4. Əlavə Dəyər Vergisi (ƏDV). ƏDV-nin fiskal alət olaraq differensial 
dərəcələrinin tətbiqi təcrübəsi bu sahəyə investisiya qoyuluşunu stimullaş-
dırmaq məqsədi daşıyır. Misal üçün, Çexiya Respublikası bu istiqamətdə 
1	 http://www.energosovet.ru/stat542p15.html
- 109 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
5%-lik, Macarıstan 12%, Slovakiya isə 
10-23% nisbətində aşağı vergi dərəcəsi 
tətbiq edir.
5. Sürətli amortizasiya. Bir sıra 
dövlətlərdə (Niderland, Birləşmiş 
Krallıq, Rusiya Federasiyası) “ekolo-
ji” investisiyalara sürətli amortizasiya 
tətbiq edir. Rusiya təcrübəsinin əsas 
xüsusiyyətlərindən biri odur ki, enerji 
səmərəliliyinə xidmət edən avadan-
lıqların A-dan (ən yüksək) G-yə (ən 
aşağı) qədər səmərəlilik kateqori-
yaları müəyyən edilir. Lakin, sürətli 
amortizasiya təcrübəsi məhz enerji 
səmərəliliyinin təmin ediləməsi ba-
xımından populyar hesab edilmir 
və bir qayda olaraq məhdud zaman 
çərçivəsində istifadə edilir.
Birləşmiş Krallıq  2001-ci ildən avadanlığın sürətli amortizasiyanı tətbiq 
edən proqram qəbul etmişdir. Bunun nəticəsim olaraq 7 mindən 3 milyard 
funt sterlinq dəyərində avadanlıq alınmışdır. 
6. Nəqliyyat və ya yol vergisi (yığım). Bir çox ölkələrdə (Sinqapur, 
Danimarka, Finlandiya, Norveç, Birləşmiş Krallıq və s.) yollarda yaranan 
tıxacların aradan qaldırılması məqsədilə nəqliyyat və ya yol vergisi tətbiq 
edilir. Ən populyar təcrübə Sinqapur nümunəsidir. 1975-ci ildən Sinqapur-
da şəhərin mərkəzi hissəsinə səhər pik saatlarında daxil olan 4 və daha ar-
tıq sayda sərnişini olan avtomobillər üçün yığımlar (1 avro 1 gün və ya 20 
avro aylıq) tətbiq edilir. 1998-ci ilədn bu sistem bir qədər də modernizasiya 
edildi. Avtomobillərdə smart kartlar qoyuldu. Şəhərin mərkəzi hissəsinə 
daxil olan avtomobillər vaxtdan asılı olaraq smart kartlardan istifadə 
etməklə ödəniş edirdilər. Həmçinin avtomobillərin alınması üçün Sinqapur 
hökuməti böyük nisbətdə vergilər tətbiq etdi. Həmçinin, büdcə sektorunda 
Enerji səmərəliliyinin artırılmasına 
yönəldilmiş ən uğurlu təcrübə 
Danimarka nümunəsidir. 70-ci 
illərdə baş vermiş neft böhranına 
cavab olaraqenerji istehlakını 
artırmadan, enerji tutumluğunu 
və karbon dioksid tullantıları-
nın həcmini əhəmiyyətli şəkildə 
azaldaraq ÜDM-i iki dəfə artıra 
bildi. Əsas fiskal rıçaq kimi enerji 
resurslarının istehlakını azaltmaq 
məqsədilə təbii qaz, neft və neft 
məhsullarının vergi dərəcələri artı-
rıldı. Bu islahatların digər müsbət 
nəticələri dövlət borcunun, neft 
idxalının həcminin azaldılması və 
ətraf mühitin mühafizəsi oldu.
- 110 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
çalışan işçilər üçün yolda tıxac yaranmaması məqsədilə hökumət müxtəlif iş 
rejimləri tətbiq etdi Bu sistemin tətbiqi ilə yollarda müşahidə edilən inten-
sivlik (xüsusilədə, pik saatlarında 45%) azaldı.
Eyni təcrübə Londonda da tətbiq edilir. 2003-cü ildən səhər 7:00-dan ax-
şam 18:30-dək şəhərin mərkəzinə daxil olan avtomobillər 5 (2008-ci ildən 8) 
funt sterlinq ödəməlidir. Sistemin tətbiqinə hökumət 200 milyon funt sterlinq 
sərf etsə də artıq birinci il bu məbləğin 80 milyonu geriyə qayıtdı (özünü ödəmə 
birinci il 40%). Nəticədə yollardakı tıxacların həcmi 30% azaldı, avtobuslardan 
istifadə dərəcəsi 14%, metrodan istifadə 1% artdı2.AFR-də ictimai nəqliyyatdan 
istifadə edənlərin sayında əhəmiyyətli artım müşahidə edilmişdir.
Eyni zamanda, hibrid avtomobilləri alan sürücülərin nəqliyyat 
vergisindən, həmçinin avtomobillərin park edilməsi xərcindən (ABŞ, Rusi-
ya Federasiyası və s.) azad edilir.  
7. Dövlətin əsaslı vəsait qoyuluşu. Dövlət sektoru tərəfindən ener-
ji səmərəliliyinin artırılması məqsədilə əsaslı vəsait qoyuluşu iki formada 
həyata keçirilir.
I. Cari xərclər üzrə “enerji səmərəliliyi”nin maliyyələşməsi. Cari 
xərclərin strukturunda yer alan enerji səmərəliliyi xərclərinə nümunə kimi 
enerji səmərəliliyinə xidmət edən malların alınması, büdcə sektorunda yer 
alan binaların enerji qənaəti normalarına uyğunlaşdırılması.
II. Büdcə qrantları vasitəsilə maliyyələşmə. Dövlət büdcəsi 
vasitəsilə təsərrüfat subyektlərinə enerji səmərəliliyinin təmin edilməsi 
məqsədilə investisiya layihələrinin reallaşdırılması məqsədilə qrantların 
verilməsi AB-yə üzv olan (İtaliya, Çexiya və s.) bir sıra dövlətlərdə tətbiq 
edilir. Həmçinin, Rusiyanın bir neçə vilayətində (misal üçün, Orenburq) 
bu təcrübə sınaqdan çıxarılır. 
İnvestisiya layihəsi 0-5 nisbətində [A.icra səviyyəsinə görə: əgər layihə 
70-100% arası icra edilirsə 5, 60-70% − 4, 50-60% − 3, 30-50% − 2, 0-30% 
− 1 bal ilə, B.layihənin özünüödəmə müddətinə görə 1 ilə qədər 5, 3 ilə 
qədər 3, 3ildən yuxarı 1 balla, C.layihənin vilayətin inkişafına xidmət 
edən sosial səmərəsi 5, bələdiyyənin inkişafına xidmət edən sosial səmərəsi 
3, təsərrüfat subyektinin inkişafına xidmət edən səmərəsi 1 balla, D.əgər 
2	 Мировой	Энергетический	Совет	и	Институт	транспортной	политики	г.	Виктории,	2006
- 111 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
layihə büdcəyə vergi ödənişlərinin həcmini 10% artırırsa 5, 5-10% artırır-
sa 3, 5% qədər artırırsa 1 balla] qiymətləndirilir. 
Tədqiqatlar göstərir ki, enerji səmərəliliyinin təmin edilməsinə 
yönəldilmiş təsərrüfat subyektlərinə investisiya qoyuluşunun həcminin 
10% artımı istehsalın enerji səmərəliliyini 4% yüksəldir3. 
Cədvəl 4.2. Avropa Birliyi ölkələrində enerji səmərəliliyinin 
dövlət sektorunda artırılması imkanları
                İmkanlar
Nəqliyyat Avtomobillərin alınması hesabına enerji 
səmərəliliyinin 22% artırılması (AB üzrə)
İctimai binalar 20-30% artırmaq (Danimarka)
20% artırmaq (AFR)
2010-cu ilə 2002-ci illə müqayisədə 17% 
artırmaq
(Yaponiya kommersiya sektoru)
Satınalmalar 21% artırmaq (AFR)
Ofis avadanlığı 34% artırmaq (AB)
Elektrik enerjisi 28% artırmaq (Danimarka)
Dövlət sektorunun məcmu potensialı 20% Avropa Birliyi üzrə
Mənbə:  http://energohelp.net/upload/art165.pdf
8. Məqsədli-proqram və digər strateji sənədlərin qəbulu təcrübəsi.
Bu sahədə daha populyar Bolqarsıtan təcrübəsidir. Bolqarıstanda qəbul 
edilmiş 5 strateji sənəd (Nəqliyyat sektorunda enerji səmərəliliyinin artırıl-
ması milli proqramı, Enerjiyə qənaət edən texnologiyaların kiçik və orta sa-
hibkarlıqda tətbiqi proqramı və s.) müəyyən bir dövrü (2005-2020-ci illər) 
əhatə etsədə hər il bu istiqamətdə yeni bir illik dövlət proqramının qəbul 
edilməsi təcrübəsi mövcuddur4. Misal üçün, bir illik qəbul edilən proqram-
lar dövlət və bələdiyyə binalarının termoizolyasiyası məqsədilə auditi və 
sertifikatlaşdırılmasını aparılmasını tələb edir. Bu tədbir “Enerji səmərəliliyi 
haqqında Qanun”un müvafiq maddəsinin icrası məqsədilə məqsədli proq-
ram çərçivəsində icra edilir5. 
3	 http://www.csr-nw.ru/upload/file_content_262.pdf
4	 Углубленный	обзор	политики	Болгарии	в	области	энергоэффективности,	2008
5	 http://energodoma.ru/novosti/stati/249-uglublennyj-obzor-politiki-bolgarii-v-oblasti-energoeffektivnosti
- 112 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
9. İstehlak subsidiyaları. Bu tip subsidiyalar 2 cür olur6: a) Vergilərin 
ödənilməsinə qədər (VÖQ) və b) vergilərin ödənilməsindən sonra (VÖS). 
Vergilərin ödənilməsinə qədər olan subsidyaların əsas xüsusiyyəti − isteh-
lakçı enerjinin daşınmasına çəkilən xərcdən az qiymət ödəyirsə bu halda, 
haqqında danışılan subsidiya tətbiq edilir. Misal üçün, yanacaq doldur-
ma stansiyasında  istehlakçı tərəfindən yanacağa görə ödənilən qiymətlə 
beynəlxalq qiymət arsındakı fərq. VÖS = VÖQ + vergi subsidiyaları. Ver-
gi subsidiyaları (VS) enerji daşıyıcılarına tətbiq edilən vergilər səmərəlilik 
həddindən aşağı olduğu təqdirdə tutulur. 
BVF-nin qiymətləndirmələrinə görə Vergilərin ödənilməsinə qədər tutu-
lan subsidiyaların həcmi dünya üzrə 480 mlrd.ABŞ dolları (dünya üzrə ÜDM-
un 0.7%), vergilərin ödənilməsindən sonrakı dövrdə verilən subsidiyaların 
həcmi isə 1.9 trilyon ABŞ dolları (dünya üzrə ÜDM-un 2.7%) təşkil edir. 
Devid Lipton (BVF eksperti) fikrincə7  VÖQ  təcrübəsindən imtina 
dünya üzrə tullantılarınn 15-30% azalmasına səbəb ola bilərdi. VÖS imtina-
nın həcmi daha böyük ola bilər. Belə ki, VÖS imtinanın nəticəsində 4.250 
milyon ABŞ dolları həcmində karbon dioksid tullantısının həcmi azalardı.  
10. Ətraf mühitin çirklənməsinın qarşısını almaq üçün tətbiq 
edilən yığımlar. Bu sıraya ətraf mühitin çirkləndirilməsi üçün xüsusi yığım-
lar, təbbi resurslardan istifadə haqqı, meliorasiyaya görə ödənişlər aiddir.
Maraqlı fakt ondan ibarətdir ki, ekoloji vergilərin tətbiqi nəticəsində ver-
gi siyasətində ciddi dəyişikliklər müşahidə edilmişdir. Avtomobillərin texni-
ki xarakteristikası dəyişmiş və yeni ekoloji səmərəsi olan avtomobillərə olan 
tələb artmışdır. Bu isə enerjiyə qənaət edən avtonəqliyyat vasitələri üçün 
patentlərin sayının artımını şərtləndirmişdir.
4.3. Nəticə
Yuxarıda verilən beynəlxalq təcrübənin təhlili fiskal alətlərdən istifadənin 
aşağıdakı xüsusiyyətlərinin olduğunu göstərir:
6	 http://www.imf.org/external/np/fad/subsidies/index.htm
7	 http://www.imf.org/external/russian/np/speeches/2013/032713r.pdf
- 113 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
  Haşiyə 
Beynəlxalq təcrübədə istər strateji planlaşdırma, istərsə də indikativ planlaşdır-
manın tətbiqi dövlət büdcəsinin məqsədli proqramlar (və ya Məqsədli Proqram 
Büdcəsi) əsasında tərtibi edilir. Ən-ənəvi metoddan fərqli olaraq məqsədli proq-
ram metodu vəsaitlərin məqsədli istifadəsi, layihələrin müsabiqə yolu ilə seçilməsi, 
nəticələrin monitorinqi və qiymətləndirilməsini şərtləndirir. 
Bu metodun əsas üstünlükləri kimi aşağıdakıları göstərmək olar:
1. Dövlət cəmiyyətin daha çox ehtiyac duyduğu xidməti proqramlar vasitəsilə 
təqdim edir;
2. Dövlət büdcəsi xərclərinə daha tənqidi yanaşmaq və xərclərin sosial-iqtisadi 
əsaslandırılması olmadığı halda bir sıra maddələrindən imtina etmək müm-
kündür.
3. Ayrı-ayrı proqramların icrasına məsul olan dövlət təşkilatlarının məsuliyyəti 
artırılır.  Həmçinin subyektin fəaliyyətinin səmərəliliyi qiymətləndirilir.
4. Optimal idarəetmə modeli qurulur.
5. Dövlətin maliyyə fəaliyyətinin real olaraq qiymətləndirilməsi imkanı yaranır. 
• Enerji səmərəliliyinin təmin edilməsinə yönəldilmiş tədbirləri şərti 
olaraq iki kateqoriyaya ayırmaq olar: təşviqedici (məlumat, maliyyə 
dəstəyi) və məhdudlaşdırıcı (yığım və s.);
• Təşviqedici tədbirlərin əsas məqsədi daha çox insanın bu prosesə cəlb 
edilməsidir;
• Vergi güzəştləri daha səmərəli alət hesab edilir və Avropa Birliyi 
ölkələrində kifayət qədər populyardır. Vergi güzəştlərinin tətbiqi daha 
çox enerjiyə qənaət edən avadanlığın idxal rüsumundan azad edilməsi, 
mənfəət vergisində müəyyən edilən güzəştlər, şəxsin enerji səmərəliliyini 
təmin edəcək avadanlığa investisiya qoyuluşunu stimullaşdırmaq 
məqsədi daşıyır;
• “Enerji vergiləri” daha bir alət olaraq vəsaitin bir tərəfdən, büdcə gəlirlərinin 
həcminin artımını şərtləndirməsiə digər tərəfdən, həmin ödənişlərin 
eynilədə enerji səmərəliliyinin artmasına xidmət etməsi deməkdir;
• Ayrı-ayrı vergilər üzrə götürdükdə ƏDV üzrə aşağı vergi dərəcələrinin 
- 114 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
tətbiqi təcrübəsinə üstünlük verilirsə, əmlak vergisi üzrə əmlakın növündən 
asılı olaraq standartlar üzrə differensial vergi dərəcələri tətbiq edilir;
• Digər alətlər sırasında məqsədli-proqram büdcəsi və strateji sənədlərin 
qəbul edilməsini göstərmək olar;
• Digər tərəfdən, bir çox ölkələrin qanunvericiliklərində təsbit edilmiş 
ekoloji vergilər və ya enerji səmərəliliyinə hədəflənmiş vergi və tədiyələr 
ən vacib suala cavab vermir. Bir qayda olaraq vergilər məqsədli xarak-
ter daşımadığı üçün daha çox ümumən xərclərin maliyyələşdirilməsinə 
yönəldilir. Yəni daha konkret olaraq enerji səmərəliliyini təmin edən ava-
danlığın alınmasına yönəldilməsi məqsədəuyğun olardı;
• Unutmaq olmaz ki, dövlət büdcəsi xərclərinin səmərəliliyi anlayışının 
bu dərəcədə aktuallaşdığı dövrdə enerji səmərəliliyinin tətbiqi büdcə 
xərclərinin rasionallaşdırılmasına və fiskal fəzanın yaranmasına səbəb 
ola bilər.
4.4. Azərbaycanda fiskal alətlərdən istifadənin 
inkişaf perspektivləri
Hazırda Azərbaycan Respublikasının qanunvericiliyində enerji 
aspektindən fiskal güzəştlər aşağıdakılardan ibarətdir:
Hüquqi şəxslərin əmlak vergisi üzrə vergi tutma məqsədləri üçün 
müəssisənin əmlakının dəyəri aşağıdakı əmlakların dəyərində azaldılır:
☐  ekologiya, yanğından mühafizə və ya mülki müdafiə üçün istifadə edilən 
obyektlərin;
☐  məhsul ötürən kəmərlərin, dəmir və avtomobil yollarının, rabitə və 
enerji ötürücü xətlərinin, meliorasiya və suvarma sistemi obyektlərinin.
Azərbaycanda bu halda iki ssenarinin tətbiqi mümkündür.
Birinci ssenari kimi dövlət satınalmalarının tətbiqi və enerji 
səmərəliliyinin təmin edilməsinə hədəflənmiş (hər il hazırlanan Dövlət 
İnvestisiya Proqramı çərçivəsində həyata keçirilən investisiya layihələrinin 
enerji səmərəliliyi istiqamətinə üstünlük verməklə) əsaslı vəsait qoyuluşu-
nun həyata keçirilməsi məqsədəuyğundur. Yəni enerji səmərəliliyinə xidmət 
edən avadanlığın alınması və bu istiqamətdə fəal investisiya siyasətinin 
həyata keçirilməsi nəzərdə tutulur.
- 115 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
  Haşiyə 
Fiskal fəza – orta və uzunmüddətli dövrdə fiskal dayanıqlılıq şəraitində dövlətin 
qarşısında duran sosial-iqtisadi problemlərin həlli məqsədilə zəruri maliyyələşmə 
imkanlarının aşkar edilməsi və müvafiq istiqamətlərə yönəldiməsidir. Eyni zaman-
da, bu şəraitdə cari xərclərlə mümkün xərclər arasında yaranan fərq dövlət sekto-
runun kredit ödəməqabiliyyətliliyinin azalmasına səbəb olmamalıdır. Bu izah fis-
kal fəzanın büdcə sektorunda əlavə maliyyələşmənin aşkar edilməsinə yönəldiyini 
göstərir. Yəni fiskal fəza hökumətin büdcə sektorunda yaratdığı ehtiyatdır. 
İkinci ssenari, vergi alətindən kifayət qədər səmərli istifadə edilməsidir. 
Bu halda, hələ 2002-ci ilə qədər ölkədə mövcud olan “Ətraf mühitin 
mühafizəsi” məqsədli büdcə fondunun yeni formada və fərqli maliyyələşmə 
mənbəyi ilə bərpası tövsiyə edilir. 
İlk öncə qeyd edək ki, Azərbaycan Respublikasının “Büdcə sistemi 
haqqında” Qanuna əsasən məqsədli büdcə fondu dövlət büdcəsi, Naxçı-
van Muxtar Respublikasının büdcəsi və yerli büdcələrin tərkibində konk-
ret tədbirlərin həyata keçirilməsi üçün formalaşan və istifadə edilən pul 
vəsaitidir. Məqsədli büdcə fondları dövlət büdcəsinin, Naxçıvan Muxtar 
Respublikasının büdcəsinin və yerli büdcələrintərkib hissəsi kimi yaradıla 
bilər. Bu fondlar müstəqil mədaxil mənbələrinə malik ola bilərlər.
Məqsədli büdcə fondları üzrə daxilolmalar və xərclər büdcələrin gəlir 
və xərc hissələrində ayrıca göstərilməklə müvafiq maliyyə əməliyyatları 
xəzinədarlıq vasitəsi ilə həyata keçirilir. Məqsədli büdcə fondlarının 
vəsaiti təyinatı üzrə istifadə olunmalıdır və onların başqa məqsədlər üçün 
xərclənməsinə yol verilmir. Müstəqil mədaxil mənbələrinə malik olan 
məqsədli büdcə fondlarının hesablarında ilin sonuna qalan istifadə olunma-
mış vəsait növbəti büdcə ilində onların gəlirlərinə daxil edilir. 
Məqsədli büdcə fondları müstəqil mədaxil mənbələrinə malik olmaya-
raq dövlət büdcəsindən, Naxçıvan Muxtar Respublikasının büdcəsindən 
və yerli büdcələrdən ayırmalar hesabına formalaşdıqda, bu fondlar həmin 
büdcələrin xərc hissəsində əks etdirilir və onların hesablarında ilin sonuna 
qalan istifadə olunmamış vəsait müvafiq büdcələrə qaytarılır.
- 116 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Deməli “Ətraf mühitin mühafizəsi” məqsədli büdcə fondunun “Enerjiyə 
qənaət” fondu adı altında yaradılması və maliyyələşmə mənbəyi kimi eko-
loji vergilərin tətbiqi eynilə də həmin vəsaitlərin büdcə xərclərində ener-
ji səmərəliliyinə xidmət edən tədbirlərə yönəldilməsi yeni təcrübə kimi 
qiymətləndirilə bilər. 
Xüsusilə nəzərə almaq lazımdır ki, bir sıra ölkələrdə enerjiyə qənaət 
sahələrarası fondu təcrübəsindən istifadə edilir.
Lakin, unutmaq olmaz ki, yeni verginin tətbiqi ölkəmizdə vergi 
siyasətinin əsas hədəflərindən vergilərin sayının və dərəcələrinin davamlı 
olaraq azadılması baxımından ziddiyət təşkil edir. Azərbaycan Dünya Bankı 
ilə Beynəlxalq Maliyyə Korporasiyasının “Vergilərin ödənilməsi” (Paying 
taxes 2013) hesabatında iki ildə 27 pillə irəliləyərək 103-cü yerdən 76-cı 
pilləyə qədər yüksəlmişdir.
Şəkil 4.1. Vergilərin ödənilməsi hesabatında Azərbaycanın mövqeyi
Mənbə: www.doingbusiness.org
Şəkildən göründüyü kimi ölkəmiz son beş (2008-2012) ildə 65 pillə 
irəliləyərək ciddi artım əldə etmiş və 76-cı yerdə qərarlaşmışdır. 
Məhz bu səbəbdən dövlət büdcəsi gəlirlərində mədən vergisinin 
bilavasitə faydalı qazıntıların çıxarılması zamanı tətbiqi təcrübəsini nəzərə 
- 117 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
alsaq bu tədiyə növünün haqqında danışılan fondun maliyyə mənbəyi 
kimi çıxış etməsi mümkündür. 
Digər tərəfdən, 12 oktyabr 2006-cı ildə Cənab Prezidentin sərəncamı 
ilə yaradılmış “Avtomobil yolları” məqsədli büdcə fondu buna nümunə 
ola bilər. Fondun maliyyələşmə mənbələri yol vergisi, mülkiyyətində və ya 
istifadəsində olan avtonəqliyyat vasitələri ilə sərnişin və yük daşımalarını 
həyata keçirən şəxslər tərəfindən ödənilən sadələşdirilmiş vergi, idxal olunan 
minik avtomobillərinə tətbiq edilən aksizlər və s. gəlir mənbəələridir. Həmin 
mədaxil mənbəələri dövlət büdcəsinin gəlirlərinin tərkibində yer alır. 
Beləliklə, “Enerjiyə qənaət” məqsədli büdcə fondunun yaradılması və 
əsas maliyyə mənbəyi kimi mədən vergisindən istifadə ölkəmizdə enerji 
səmərəliliyinin tətbiqinə tövhə hesab edilə bilər. 
Fondun fəaliyyətində prioritet kimi bir tərəfdən, enerjiyə qənaət və enerji 
səmərəliliyi məsələlərinin həllinə yönəlmiş layihələrin maliyyələşdirilməsi, 
digər tərəfdən enerji səmərəliliyi sahəsində maarifləndirilmə işlərinin apa-
rılması göstərilə bilər.
- 118 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
FƏSİL 5.  
Azərbaycanda davamlı enerji siyasəti
5.1. Azərbaycanda ümumi enerji istehlakı
Azərbaycanın ümumi enerji təhcizatı 2007-2011-ci illər ərzində aşağıda-
kı diaqramda göstərilmişdi. 
Şəkil 5.1. 2007-2011-ci illər üzrə Azərbaycanın ümumi enerji təhcizatı 
(Azərbaycan Respublikası Dövlət Statistika Komitəsi)
Diaqramdan göründüyü kimi Azərbaycanda ümumi enerji təhcizatı 2008-
ci ildə ən yüksək həddə çatmış, sonrakı iki il ərzində azalma müşahidə olun-
muş və sonuncu 2011-ci ildə yenidən artmışdır. 2008-ci ildəki artımın əsas 
səbəbi Azərbaycanın ÜDM-un əvvəlki illərə nisbətən kəskin artması, sonrakı 
iki il ərzində azalmanın səbəbi isə energetika sektorunda aparılan islahatlardır.
Ümumi enerji təhcizatında əsas yeri son istehlak tutur. 2011-ci ildə son 
istehlak ümumi enerji təhcizatının 58,2%-ni təşkil edib. Son istehlakdan son-
ra ikinci ən böyük payı isə 23,2%-lə transformasiya sektorunun prosesləri 
- 119 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
tutur. Transformasiya prosesləri təbii enerji resurslarının elektrik və istilik 
enerjisinə çevrilməsi prosesləridir. 
Bu sahədə son illərdə əsasən azalma müşahidə olunmuşdur ki, bu da 
energetika sektorunda aparılan islahatlarla əlaqəlidir. 2011-ci ildə ümumi 
enerji təhcizatında itkilər və energetika sektoru müvafiq olaraq  9% və 7,5% 
təşkil etmişdi. İtkilərin payı son üç il ərzində azalsa da Avropanın inkişaf 
etmiş ölkələriylə müqayisədə hələ də xeyli böyük paya sahibdi.
Azərbaycanda enerji məqsədi ilə son istehlak 2011-ci ildə 7290,4 min 
ton neft ekvivalenti təşkil etmişdi. Enerji məqsədi ilə son istehlakın 2007-
2011-ci illər üzrə dinamikası və bölgüsü Diaqram 2-də göstərilmişdir.
Şəkil 5.2. 2007-2011-ci illər üzrə Azərbaycanda enerji məqsədi ilə son istehlak 
Mənbə: Azərbaycan Dövlət Statistika Komitəsi
Azərbaycanda ən çox enerji istehlak edən sektor ev təsərrüfatlarıdır. 
Ev təsərrüfatlarının enerji məqsədli son istehlakda payı təxminən 50%-ə 
bərabərdir. Nəqliyyat sektorunun son istehlakda payı artan dinamikay-
la müşahidə olunur. 2011-ci ildə bu pay 27%-ə bərabər olmuşdur. Bunun 
əksinə olaraq sənaye sektorunun payında 2009 və 2010-cu illərdə azalma 
müşahidə olunmuşdur və 2011-ci ildə13%-ə bərabər olmuşdur.
- 120 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
5.2. Azərbaycanın ümumi enerji səmərəliliyi göstəriciləri
Ölkənin ümumi enerji səmərəliliyini dəyərləndirmək üçün dünya 
təcrübəsində onun enerji intensivliyi göstəricisindən istifadə olunur. Ümu-
mi enerji intensivliyi ölkədə istehlak olunan enerji miqdarının onun ÜDM-
na nisbətinə bərabərdir və 1 dollar ÜDM üçün istifadə olunan enerji miq-
darını göstərir.
Azərbaycanın 2000-2011-ci illər ərzində enerji intensivliyi göstəriciləri 
aşağıdakı şəkildə göstərilmişdir. Göründüyü kimi 2000-ci illə müqayisədə 
Azərbaycanda enerji səmərəliliyi göstəricisi xeyli yaxşılaşmışdır. Ener-
ji intensivliyində kəskin azalmanın əsas səbəbi son illər ərzində ÜDM-un 
kəskin artmasıdır. Digər bir səbəb elektrik enerjisi istehsalında tamamilə 
təbii qazdan istifadəyə keçilməsi, sayğaclaşma kimi energetika sektorunda 
aparılan islahatlardır.
Şəkil 5.3. Azərbaycanda ümumi enerji intensivliyi 
(kne son enerji istehlakı/dollar AQP ÜDM)
Azərbaycanın enerji intensivliyinin digər ölkələrin eyni göstəricisi ilə 
müqayisəsi Diaqram 4-də göstərilmişdir. 
Azərbaycan enerji səmərəliliyinə görə dünya ölkələri arasında orta möv-
qeni tutur və dünyanın bəzi inkişaf etmiş ölkələriylə müqayisədə heç də geri 
qalmır. Bu sıralamada son yerləri Səudiyyə Ərəbistanı, Bəhreyn, Qazaxıstan, 
Türkmənistan və Özbəkistan kimi karbohidrogen resursları ilə zəngin olan 
- 121 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
ölkələr tutur. İlk yerlərdə isə İsveçrə, İtaliya və Danimarka kimi Avropanın 
inkişaf etmiş ölkələri qərarlaşır.
Azərbaycanın ümumi enerji istehlakı və səmərəliliyi göstəricilərinin 
Yaponiya, Almaniya, Birləşmiş Krallıq, İtaliya kimi dünyanın inkişaf etmiş 
ölkələri ilə müqayisəsi göstərir ki, Azərbaycanda kifayət qədər enerjiyə 
qənaət potensialı var. Bu potensialın iqtisadiyyatın hansı sahələrində daha 
çox olmasını müəyyənləşdirmək üçün bu sahələri ayrılıqda tədqiq etməyə 
ehtiyac var.
5.3. Ev təsərrüfatlarında enerji səmərəliliyi
2010-cu ildə Azərbaycanda ev təsərrüfatlarının enerji istehlakı 
3409.2 min tne olmuşdur ki, bu da ümumi son enerji istehlakının 46,8%-
nə bərabərdir. Diqram 2-dən də göründüyü kimi son beş il ərzində ev 
təsərrüfatlarının enerji istehlakı son enerji istehlakının təxminən yarısına 
bərabər olmuşdur. Ev təsərrüfatlarında enerji istehlakının 79,6%-ni təbii 
qaz, 14,9%-ni elektrik enerjisi, 5,5%-ni isə digər yanacaq növləri təşkil et-
mişdir. Son beş il ərzində ev təsərrüfatlarının enerji istehlakı növbəti diaq-
ramda göstərilmişdir.
Şəkil 5.4. 2007-2011-ci illər ərzində ev təsərrüfatlarının enerji istehlakı
Mənbə: Azərbaycan Dövlət Statistika Komitəsi
- 122 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Diaqramdan görünür ki, Azərbaycanda ev təsərrüfatları enerji istehlak-
larında elektrik enerjisindən tədricən təbii qaza keçirlər. Belə ki 2007-ci 
ildə elektrik enerjisinin ümumi istehlakda payı 22,1% olmuşdursa, 2011-ci 
ildə bu rəqəm 14,9%-ə qədər geriləmişdi. Bunun əksinə olaraq təbii qazın 
payı 71,3%-dən 79,6%-ə qədər artmışdır. Bundan başqa ev təsərrüfatlarının 
enerji istehlakı 2008-ci ildə 2007-ci ilə nisbətən xeyli artmış sonrakı 2009-
cu il ərzində isə xeyli azalmışdır. Bu dinamikanın səbəbini anlamaq üçün 
Diaqram 6-da verilmiş ümumi istehlakda daha böyük paya sahib olan təbii 
qazın 2000-2011-ci illər ərzində istehlak dinamikasını baxaq.
Şəkil 5.5. 2000-2011-ci illər ərzində Azərbaycanda ev 
təsərrüfatları tərəfindən təbii qaz istehlakı
Mənbə: Azəriqaz SC
Diaqram 6 son illərdə Azərbaycanda təbii qaz bazarındakı islahatları 
özündə əks etdirir. Belə ki, 2000-2005-ci illərdə və 2010-2011-ci illərdə qaz 
istehlakında artım müşahidə olunur. Bu artımların səbəbi əhalinin, yaşayış 
sahələrinin və yeni qazlaşdırılan mənzillərin sayının artmasıdır. 2008-ci ildə 
artım isə digər illərdə müqayisədə kifayət qədər böyükdür ki, təbii qazın 
paylanması və əhaliyə çatdırılmasına qoyulan investisiyalara baxsaq görərik 
ki, bu ildə investisiyanın miqdarı digər illərə nisbətən xeyli çoxdur.
- 123 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Diaqramda fərqli rənglərlə göstərilmiş 2004, 2005 və 2009-cu illər təbii 
qazın qiymətinin artırıldığı illərdir. Göründüyü kimi 2004 və 2005-ci illərdə 
bu artım əhalinin təbii qaz istehlakına mənfi təsir göstərməyib, yalnız 2009-
cu ildəki artım təbii qaz istehlakında azalmaya səbəb olub. Bunun səbəbi isə 
2005-ci ildən kütləviləşməyə başlayan və artıq tamamlanmaqda olan sayğac-
laşma prosesidir. 2005-ci ildə əhalinin yalnız 8,5%-i sayğacdan istifadə edirdi 
və əhalinin digər hissəsi istehlakdan asılı olmayaraq sabit məbləğdə ödəniş 
edirdilər. Bu səbəbdən 2004 və 2005-ci illərdə qiymət artımının qaz isteh-
lakına neqativ təsiri müşahidə olunmur. Lakin 2009-cu ildə artıq təbii qaz 
abunəçilərinin 99,2%-ində sayğaclaşma prosesi başa çatmışdı və bu ildəki 
qiymət artımı əhalinin təbii qazdan daha səmərəli istifadə etməsinə gətirib 
çıxardı. 2006 və 2007-ci illərdəki azalmanın səbəbi də bu illərdə sürətlənən 
sayğaclaşma prosesidir. Belə ki, bu illərdə sayğaclaşma müvafiq olaraq 33% 
və 81,4% olmuşdur. Hal hazırda isə bu rəqəm 99,8%-ə bərabərdir.
Ev təsərrüfatları üçün enerji səmərəliliyinin əsas göstəricisi hər kv. m ya-
şayış sahəsinə görə istehlak olunan enerji miqdarıdır. Azərbaycanda 2009-
cu ildə bu rəqəm təxminən 26 kne-nə bərabər olmuşdu. Bu göstəricinin 
Avropa ölkələrinin eyni göstəriciləri ilə müqaisəsi aşağıdakı diaqramda 
göstərilmişdir.
Şəkil 5.6. 2009-cu il Azərbaycanda və bəzi Avropa ölkələrində 
yaşayış binalarında bir kv. m-ə düşən enerji istehlakı, kne ilə
- 124 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Sonuncu diaqramdan Azərbaycanda ev təsərrüfatlarının enerji 
səmərəliliyi göstəricisinin Avropa ölkələri ilə müqayisədə xeyli aşağı oldu-
ğu görünür. Azərbaycanın göstəricisinə yaxın göstəricisi olan ölkələr Ru-
muniya, Latviya, Finlandiya, Estoniya kimi iqlimi soyuq olan ölkələrdir. 
Azərbaycanla təxminən eyni iqlim qurşağında yerləşən İtaliya, İspani-
ya və Portuqaliya kimi ölkələrin göstəriciləri isə Avropa üzrə ən yüksək 
göstəricilərdir.
Diaqram 7-yə əsasən demək olar ki, Azərbaycan ev təsərrüfatlarında 
enerji səmərəliliyini Azərbaycanla eyni coğrafi enlikdə yerləşən Avropa 
ölkələrinin səviyyəsinə çatdırsa, o zaman ev təsərrüfatlarında 50%-dən ar-
tıq, başqa sözlə ən azı 1,7 mln. tne miqdarında enerjiyə qənaət edə bilər. 
Bu da Azərbaycanın ümumi son enerji istehlakının təxminən 25%-nə 
bərabərdir.
Azərbaycanda yaşayış binalarında enerji səmərəliliyinin Avropaya 
nisbətən aşağı olmasının əsas səbəblərdən biri Azərbaycanın və Avro-
panın mövcud və yeni inşa olunan binaları arasındakı fərqlərdir. Belə ki, 
Avropa ölkələri enerji ehtiyacını əsasən idxal hesabına ödədiklərindən 
bu ölkələrdə enerji səmərəliliyi ilə bağlı ciddi standartlar tətbiq olunur. 
Yeni inşa olunan binalarda bu standarlara ciddi nəzarət olunur və möv-
cud binalar da əsaslı təmir olunaraq bu standartlara uyğunlaşdırılır. Dünya 
təcrübəsinə görə əhalinin əsas enerji istehlakı, ümumi istehlakın təxminən 
50-60%-i yaşayış sahəsinin qızdırılmasına sərf olunur. Bu səbəbdən Av-
ropada yaşayış binalarında istiliyin itməməsinə xüsusi əhəmiyyət veri-
lir. Buna nail olmaq üçün binalarda xüsusi istilik keçirməyən örtükdən 
və qapı-pəncərə sistemlərindən istifadə olunur. Nəticədə əhali daha az 
enerji sərf etməklə yaşayış sahəsində istədiyi tempraturu saxlaya bilir. 
Azərbaycanda isə mövcud binaların böyük bir hissəsi müstəqillikdən 
əvvəlki dövrdə və qeyd olunan texnologiyalar tətbiq olunmamaqla inşa 
olunmuşdur. Bu binaların qeyri-yaşayış sahələrində pəncərə və qapıların 
yaxşı vəziyətdə olmaması istiliyin itməsini daha da sürətləndirir. Tikinti 
şirkətlərinin yeni inşa etdikləri binalarda enerji səmərəliliyi yüksək olan 
texnologiyadan istifadədə maraqlı olmamaları da enerji səmərəliliyinin 
aşağı olma səbəblərindən biridir. Azərbaycanda ev təsərrüfatlarında enerji 
səmərəliliyinin aşağı olmasın digər bir səbəbi isə aşağı səmərəliliyə ma-
- 125 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
lik elektriklə işləyən alətlərdən istfadə edilməsidir. Azərbaycanda ev 
təsərrüfatlarında enerji səmərəliliyinin artırılmasının qarşısında bəzi 
maneələr dayanır. Əhalinin və tikinti şirkətlərinin enerjiyə qənaət po-
tensialı barədə kifayət qədər məlumatları yoxdur. Enerji səmərəliliyi 
ilə əlaqəli aparılmış tədqiqatların nəticələrini yaymaq və insanları bu 
barədə marifləndirmək bu maneəni aradan qaldırmaq və yüksək enerji 
səmərəliliyinə nail olmaq üçün çox əhəmiyyətlidir. Digər tərəfdən yaşayış 
binalarında enerji səmərəliliyi ilə bağlı standartlara əməl olunmur. Enerji 
səmərəliliyini artırmaq üçün yeni inşa olunan binalarda məcburi standart-
ları tətbiq olunmalı, eləcə də mövcud binalarda monitorinqlər keçirilərək 
standartlara uyğun olmayan binalar müəyyənləşdirilməli və standartlara 
uyğunlaşdırılmalıdır. Qeyd olunan standartlar yeni texnologiyalara uyğun 
hazırlanmalı və periodik olaraq yenilənməlidir. Standartlaşdırma aparıl-
dıqdan sonra binalarda enerji səmərəliliyinə görə qiymətləndirilmələr də 
aparıla bilər ki, bunun nəticəsində əhali mənzil alarkən potensial enerji 
xərcləri barədə məlumatlana bilər. Enerji səmərəliliyinin artırılması-
nın qarşısındakı digər bir maneə isə maliyyə problemləridir. Belə ki, ev 
təsərrüfatları enerji effektiv texnologiyanı tətbiq və istifadə etmək istəsə 
belə, bunun üçün kifayət qədər maliyyə vəsaitinə sahib olmaya bilər. 
Dövlət tərəfindən bu kimi layihələrə güzəştli kreditlərin və subsidiyaların 
verilməsi ilə bu problem həll oluna bilər.
Azərbaycan enerji resursları ilə zəngin bir ölkə olduğundan, ölkəmizdə 
enerji qiymətləri Avropa ölkələri ilə müqayisədə aşağıdır. Buna görə də 
əhali enerji istehlak edərkən qənaət barədə çox da fikirləşmir. Bu səbəbdən 
əhaliyə enerjiyə qənaəti təbliğ edərkən nəticədə qənaət edə biləcəkləri 
maliyyə vəsaiti ilə yanaşı, enerjiyə qənaət etməklə ətraf mühiti və ekologi-
yanı qoruya biləcəklərini də onlara xatırlatmaq lazımdır. Bu siyasət artıq bir 
çox ölkədə özünü doğruldub.
Rusiyada son ilərdə aparılmış araşdırmanın nəticələrinə görə bu ölkədə 
ev təsərrüfatlarında 50% enerjiyə qənaət etmək mümkündür, bu potensia-
lın 80%-dən çoxu iqtisadi, 46%-i isə maliyyə cəhətdən səmərəlidir. Gürcüs-
tanda aparılan başqa bir araşdırmaya görə bu ölkdədə yalnız elektrik lam-
palarını daha səmərəli lampalarla əvəz etməklə ildə 370 GVt saata qədər 
enerjiyə qənaət etmək mümkündür. Bu ölkələrdəki yaşayış binalarının və 
istifadə olunan texnologiyanin Azərbaycandakılarla bənzərliyini nəzərə al-
- 126 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
saq, Azərbaycanda ev təsərrüfatlarında enerji səmərəliliyinin potensialını 
təssəvür etmək elə də çətin deyil.
5.4. Nəqliyyat Sektoru
Azərbaycanda nəqliyyat sektoru son enerji istehlakına görə ev 
təsərrüfatlarından sonra ən böyük paya sahibdir. Bu sektorda yük daşıması və 
enerji istehlakı son illərdə kəskin artmışdır. Bunun da əsas səbəbi Bakı-Cey-
han neft kəmərinin istifadəyə verilməsi olmuşdur. 2000-2011-ci illər ərzində 
yük daşımasının dinamikası aşağıdakı diaqramda verilmişdir. Hal hazırda yük 
daşımasının 70-75%-i boru kəmərinin payına düşür, bu rəqəm 2006-cı ildə 
5-6% təşkil edirdi. Avtomobillə, dəmir yolu ilə və dənizlə yük daşıması ümumi 
yük daşımasının  müvafiq olaraq 11-12%, 8-9% və 4-5%-ni təşkil edir.
Şəkil 5.7. 2000-2011-ci illər ərzində Azərbaycanda yük daşınması
Mənbə: Azərbaycan Dövlət Statistika Komitəsi
Bu illər ərzində sərnişin daşınması isə Diaqram 9-da göstərilmişdir. 
2000-2011-ci illər ərzində sərnişin daşınmasında demək olar ki, sabit artım 
müşahidə olunur. Sərnişin daşıması 80% avtomobil, 9% hava, 8% metro, 3% 
dəmir yolu ilə həyata keçirilir. Avtomobil nəqliyyatı üzrə sərnişin daşınma-
sında isə avtobus və taksilərin payı müvafiq olaraq 95% və 5%-ə bərabərdir.
- 127 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Şəkil 5.8. 2000-2011-ci illər ərzində Azərbaycanda sərnişin daşınması.
Mənbə: Azərbaycan Dövlət Statistika Komitəsi
2007-2011-ci illər ərzində nəqliyyat sektorunda istehlak olunan enerji 
miqdarı Diaqram 10-da verilmişdir. Göründüyü kimi enerji istehlakında ən 
böyük pay avtomobil benzininə məxsusdur. Enerji istehlakında digər yerləri 
isə dizel yanacağı, ağ neft tipli reaktiv mühərrik yanacağı, elektrik enerjisi, 
mayeləşdirilmiş neft qazları və yanacağın sair növləri tutur.
Şəkil 5.9. 2007-2011-ci illər ərzində nəqliyyat sektorunda istehlak olunan 
enerji miqdarı və enerji resurslarının bölgüsü
Enerji istehlakında əsas payı avtomobil benzini tutduğundan 
Azərbaycanda nəqliyyat sistemində enerji səmərəliliyini artırmaq üçün 
avtomobillərlə bağlı digər göstəriciləri tədqiq etmək və bu sahədəki 
- 128 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
problemləri aradan qaldırmaq lazımdır. Azərbaycanda nəqliyyat sektorun-
dakı problemlərdən bəziləri aşağıdakılardan ibarətdir:
• Azərbaycanda istifadə olunan avtomobillərin yaşı xeyli çoxdur və enerji 
səmərəliliyi aşağıdır;
• Şəxsi avtomobillərin sayı sürətlə artır və nəticədə ictimai nəqliyyatdan 
şəxsi avtomobillərə keçid artır;
• İctimai nəqliyyat sistemindəki problemlər;
• Əhali enerji səmərəli nəqliyyat vasitələrindən istifadəyə maraqlı deyil və 
istehlakçılar qeyri-səmərəli avtomobillərə daha çox meyl edirlər.
2002-2011-ci illər ərzində Azərbaycanda şəxsi avtomobillərin sayı Di-
aqram 11-də göstərilmişdir. Azərbaycanda istifadə olunan şəxsi avtomobil 
sayı 2002-ci ildə təxminən 350 minə bərabər olmuşdusa, bu rəqəm 2011-ci 
ildə bu rəqəm 850 mini keçmişdir. Qeyd olunduğu kimi şəxsi avtomobillərlə 
bağlı əsas problemlərdən biri ölkədə istifadə olunan avtomobillərin 
əksəriyyətinin yaşının çox olması və enerji istehlakına görə qeyri-səmərəli 
olmasıdır. Diaqram 11-dən də görünür ki, Azərbaycanda istifadə olunan 
avtomobillərin əksəriyyəti MDB ölkələrinin istehsalıdır və bu avtomobillər 
Avropa, Şərqi Asiya və Amerikada istehsal olunan avtomobillərə nisbətən 
qeyri-səmərəlidir. Məlumat üçün qeyd edək ki, Rusiya istehsalı olan 1,3-1,5 
litr mühərrikli VAZ və QAZ markalı avtomobillər Avropa istehsalı bənzər 
avtomibillərə nisbətən 1,5 dəfə daha çox enerji istehlak edir.
Şəkil 5.10. 2002-2011-ci illərdə şəxsi avtomobillərin sayı və istehlak olunduqları regionlar
Mənbə: Azərbaycan Dövlət Statistika Komitəsi
- 129 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Nəqliyyat sektorunda enerji səmərəliliyini artırmaq üçün aşağıdakı 
təklifləri dəyərləndirmək olar:
1. İctimai nəqliyyat sistemini daha da mükəmməlləşdirmək – son 
dövrlərdə ictimai nəqliyyat sistemində (intellektual idarəetmə də 
nəzərə alınmaqla) bir sıra yeniliklər həyata keçirilir və işlər görü-
lür. Bunlara misal olaraq şəhərdaxili və şəhərlərarası avtobusların 
yenilənməsi, yeni dayanacaqların inşa olunması, bu dayanacaqlarda 
avtobusların iş qrafiklərinin göstərilməsi, eləcə də yeni metro stansi-
yalarının istifadəyə verilməsini və s. misal göstərmək olar. Lakin icti-
mai nəqliyyat sistemində hələ də bir sıra problemlər mövcuddur. Bu 
problemlərin müəyyən edilməsi və ictimai nəqliyyatda xidmətin Av-
ropa ölkələri səviyyəsinə çatdırılması əhalinin bu nəqliyyatlardan daha 
çox istifadəsinə gətirib çıxara bilər.
2. Ölkəyə idxal olunan və hazırda istifadə olunan nəqliyyat vasitələrinə 
enerji səmərəliliyi və istixanana qazları emissiyası standartları-
nın sərtləşdirilməsi – artıqqeyd olunduğu kimi ölkəyə idxal olunan 
nəqliyyat vasitələrinin böyük bir hissəsi yaşı çox olan və enerjini qeyri-
səmərəli istehlak edən nəqliyyat vasitələridir. Bu sahədə standartların 
tətbiqi və standartlara uyğun olmayan nəqliyyat vasitələrinin idxalına və 
istifadəsinə qadağa və ya yüksək məbləğdə rüsumların təyin olunması bu 
problemin həllini sürətləndirə bilər. Bundan əlavə ölkəyə enerji səmərəli 
nəqliyyat vasitələrinin idxalını stimullaşdırmaq da problemin həllinə 
müsbət təsir göstərə bilər.
3. Əhalinin maarifləndirilməsi – digər sahələrində olduğu kimi nəqliyyat 
sektorunda da əhalinin maarifləndirilməsi enerji səmərəliliyinin artı-
rılması istiqamətində atılması vacib olan addımlardan biridir. Əhalini 
daha səmərəli nəqliyyat vasitələrindən istifadə və ictimai nəqliyyatdan 
istifadəyə təşviq edilməsi enerji səmərəliliyini arzuolunan səviyyəyə çat-
dırmaq üçün çox əhəmiyyətlidir.
Rusiyada Beynəlxalq Maliyyə Korporasiyası və Dünya Bankının hesab-
lamalarına görə nəqliyyat sektorunda 41% enerjiyə qənaət etmək mümkün-
dür ki, bunun da 95%-i iqtisadi, 84%-i isə maliyyə cəhətdən səmərəlidir. 
İnvestisiyanın özünü ödəmə müddəti isə 6-7 ilə bərabərdir. Azərbaycanda 
istehlak olunan avtomobillərin böyük əksəriyyətinin Rusiya istehsalı oldu-
- 130 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
ğunu və nəqliyyat sistemlərimizdəki oxşarlığı nəzərə alsaq Azərbaycanda da 
bu sektorda 40-45% enerjiyə qənaət potensialı olduğunu təxmin edə bilərik.
5.5. Sənaye sektoru
 
Sənaye sektoru son enerji istehlakına görə Azərbaycanda üçüncü 
yerdədir. Bu sektorda ən böyük payı neft sektoru təşkil edir. Azərbaycanda 
sənaye sektorunda istehsal olunan əlavə dəyər Diaqram 12-də göstərilmişdir. 
Göründüyü kimi Azərbaycanda sənaye sektorunda 2007-2011-ci illər 
ərzində sürətli artım müşahidə olunur. Yalnız 2009-cu ildə sənaye sektoru-
nun əlavə dəyərində azalma olmuş, lakin sonrakı illərdə yenidən artım baş 
vermişdir. Bu artımın əsas səbəbi təbii ki, neft-qaz sektorunun inkişafı ilə 
əlaqədardır.
Şəkil 5.11. Azərbaycanda sənaye sektorunda əlavə dəyər (mln. manatla)
Mənbə: Azərbaycan Dövlət Statistika Komitəsi
Sənaye sektorunda enerji səmərəliliyinin əsas göstəricisi sənaye sektoru-
nun hər dollar əlavə dəyərinə sərf olunan enerji miqdarıdır. Azərbaycanda 
bu göstəricinin dinamikası aşağıdakı diaqramda göstərilmişdir.
2007-2011-ci illər üzrə Azərbaycanda sənaye sektorunda ener-
ji səmərəliliyində böyük artım müşahidə olunur. 2007-ci ildə bir dollar 
əlavə dəyər üçün 0,06 kne enerji tələb olunurdusa 2011-ci ildə bu rəqəm 
təxminən 0,024 kne-nə bərabər olmuşdu. Azərbaycanın bu göstərici üzrə 
dünya ölkələri arasındakı mövqeyi növbəti diaqramda öz əksini tapmışdır.
- 131 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Şəkil 5.12. Azərbaycanda sənaye sektorunda enerji 
səmərəliliyinin dinamikası, 2007-2011-ci illər üzrə (kne/$-la)
Göründüyü kimi Azərbaycanda sənaye sektorunda ümumi enerji 
səmərəliliyi göstəricisi əksər dünya ölkələrindən xeyli yaxşıdır. Göstərilən 
ölkələrdən yalnız İsveçrə bu göstərici üzrə Azərbaycandan öndədir.
Şəkil 5.13. Sənaye sektorunda enerji intensivliyi (2009, kne/$ əlavə dəyər)
- 132 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
 Bu siyahıda son yerləri MDB ölkələri - Rusiya, Qazaxıstan, Tacikistan, 
Qırğızıstan, Özbəkistan və Ukrayina tutur. İlk yerləri isə Avropanın inkişaf 
etmiş ölkələri İsveçrə, Danimarka, Norveç tutur. Azərbaycanın bu siyahıda 
ilk yerlərdən birini tutmasının əsas səbəblərindən biri Azərbaycanda sənaye 
sektorunun əsas hissəsini sənayenin digər sahələrinə nisbətən çox da enerji 
tutumlu olmayan neft sektorunun təşkil etməsidir. Məsələn Diaqram 4-də 
verilmiş ümumi enerji səmərəliliyi göstəricisində son yerlərdən birini tutan 
karbohidrogen resurslarla zəngin Səudiyyə Ərəbistanının bu göstərici üzrə 
Avropanın inkişaf etmiş ölkələri ilə təxminən bir səviyyədə olması bunu bir 
daha sübut edir.
Azərbaycanda sənaye sektoru üzrə ümumi enerji səmərəliliyi göstəricisi 
əksər inkişaf etmiş ölkələrdən yaxşı olsa da, qeyri neft sektorunda daha 
ətraflı araşdırma aparılmasına və ayrı-ayrı şirkətlərdə enerji auditlərinin 
keçirilməsinə ehtiyac var. Yalnız bu auditlərdən sonra şirkətlər enerji 
səmərəliliyi barədə dəqiq məlumat əldə edə bilərlər.
Sənaye sektorunda enerji səmərəliliyinin artırılması şirkətlərin məhsulları 
daha az xərclə istehsal etməsinə gətirib çıxaracaq və nəticədə məhsullar bazar-
da daha çox rəqabətliliyə malik olacaq. Lakin özəl sektorda enerji səmərəliliyi 
layihələrinin reallaşmasının qarşısında bir sıra maneələr dayanır. Bunlardan ən 
önəmlisi bu tip layihələrin böyük həcmdə investisiya tələb etməsi və investi-
siyanın özünü gec ödəməsidir. Digər bir maneə isə şirkət rəhbərlərinin bəzən 
enerjiyə qənaətlə bağlı doğru təsəvvürlərinin olmamasıdır.
5.6. Energetika sektorunda enerjiyə qənaət
Şəkildə göstərildiyi kimi son enerji istehlakından başqa ümumi enerji 
təhcizatının əsas hissələri transformasiya sektorunun prosesləri, itkilər və 
energetikanın daxili istehlakından ibarətdir. 
Transformasiya proseslərinə sərf olunan enerji, enerji resurslarını elekt-
rik enerjisinə çevrilməsi zamanı istifadə olunan enerjidir. Azərbaycanda 
2007-ci ildə bu proseslərə sərf olunan enerji ümumi enerji təhcizatının 
29,1%-ni təşkil etmişdisə, 2011-ci ildə bu 23,2%-ə qədər azalmışdır. La-
kin Diaqram 15-dən də göründüyü kimi bu faiz inkişaf etmiş ölkələrlə 
müqayisədə yüksəkdir.
- 133 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Bu siyahıda Qırğızıstan və Ermənistanın digər ölkələrə nisbətən 
transformasiya proseslərində daha az enerji istifadə etməsi bu ölkələrin 
enerji resurslarının olmaması, daha, enerji resursları əvəzinə elektrik 
enerjisi idxal etmələridir. Ermənistanın bundan əlavə elektrik və istilik 
enerjisi istehsalında atom enerjisindən istifadə etməsi bu göstəriciyə 
də təsir göstərir. Diaqramda son yerləri isə əsasən neft-qaz resursları ilə 
zəngin ölkələr tutur.
Şəkil 5.14. Transformasiya sektorunun prosesləri (2009, ÜET-nin faizi ilə)
 
Azərbaycan son illərdə elektrik enerjisi istehsalı sahəsində bir sıra isla-
hatlar həyata keçirdi. Bunlardan ən əhəmiyyətlisi elektrik enerjisi istehsa-
lında neft məhsullarından təbii qaza keçid olmuşdur. Belə ki, təbii qazla 
elektrik enerjisi istehsalı neft məhsullarına nisbətən daha səmərəlidir və 
ekoloji cəhətdən daha təmizdir. Digər islahatlara isə Bakı ətrafında daha 
enerji səmərəli istilik elektrik stansiyalarının tikilməsini və son illərdə 
həyata keçirilən alternativ və bərpaolunan enerji resurslarından istifadəni 
misal göstərmək olar. Diaqram 15-dən görünür ki, Azərbaycan transfor-
masiya proseslərində 20-25% enerjiyə qənaət edə bilər ki bu da, ÜET-nın 
5-6%-nəbərabərdir.
- 134 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Şəkil 5.15. Energetika sektorunun daxili istehlakı 2009 (ÜET-nin faizi ilə)
 Energetika sektorunun daxili istehlakı transformasiya proseslərindən 
əlavə olaraq elektrik və istilik enerjisi istehsal etmək üçün istifadə olunan 
enerji miqdarıdır. Buna elektrik və istilik enerjisi istehsalı üçün lazım olan 
avadanlıqların istehlak etdikləri enerjini aid etmək olar. Diaqram 1-də 
Azərbaycanda bu göstəricinin 2007-2011-ci illər üzrə dinamikası verilib. 
2009-cu ildə energetika sektorunun daxili istehlakına görə Azərbaycan 
Fransa, Almaniya, Yaponiya və İtaliya kimi inkişaf etmiş ölkələrdən daha çox 
enerji istifadə edir. Bu ölkələrlə müqayisədə deyə bilərik ki, Azərbaycan bu 
sahədə 40-50% enerjiyə qənaət edə bilər, bu da ÜET-nın 4-5%-i deməkdir.
Enerjinin istehsalı və əhaliyə çatdırılması proseslərində baş verən itkilər 
də Diaqram 1-də öz əksini tapıb. 2011-ci ildə Azərbaycanda energetika sek-
torunda itkilər ümumi enerji təhcizatının 9,1%-ni təşkil edib. Bu itkilərin 
əsas səbəbi elektrik enerjisi paylanmasında texniki itkilər, qaz paylanmasın-
da borulardan sızmalar və əhalinin elektrik və qaz paylayıcı sistemlərə qa-
nunsuz qoşulmalarıdır. 2009-cu ildə OECD ölkələri üzrə itkilər ÜET-nin 
1,2-1,3%-ə bərabər olmuşdu. Bu sahədə Azərbaycanda 80-90% enerjiyə 
qənaət potensialı var. Məsələn Azəriqazdan alınan məlumatlara görə Hacı-
qabul rayonunda qaz paylayıcı sistemdə aparılan yenidənqurma işlərindən 
sonra bu rayon üzrə itkilər 26,3%-dən 1%-ə qədər enmişdir.
- 135 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
İtkiləri minimuma endirmək üçün enerji payılayıcı sistemlərin 
müasirləşdirilməsi və paylayıcı sistemlər üzrə monitorinqlərin aparılması 
və qanunsuz qoşulan abonentlərin cəzalandırılması kimi tədbirlər həyata 
keçirilməlidir. Azərbaycanda elektrik enerjisi ötürülməsində itkilərin 
əsas səbəblərindən biri də əsas elektrik enerjisi istehsal edən stansiyala-
rın daha çox elektrik istehlak edən Bakı və ətrafı rayonlardan xeyli uzaqda 
yerləşməsidir. Son ilərdə ölkənin şərqində tikilən yeni elektrik stansiyaları 
bu problemin həllini sürətləndirir.
Ümumilikdə energetika sahəsində aparılacaq islahatlar nəticəsində 
ümumi enerji təhcizatının 15-20%-i həcmində enerjiyə qənaət etmək müm-
kündür. Bu da 2000-2500 min tne enerjiyə bərabərdir.
5.7. Nəticə və tövsiyyələr
Bu tədqiqatın nəticələri göstərir ki, Azərbaycanda böyük həcmdə 
enerjiyə qənaət potensialı var. Bu potensial əsasən energetika və ev 
təsərrüfatları sahələrində özünü göstərir. Belə ki, yalnız bu iki sektorda ener-
ji səmərəliliyini dünyanın inkişaf etmiş ölkələri səviyyəsinə qaldırmaqla 
4000-4200 min tne enerjiyə qənaət etmək mümkündür bu da ümumi enerji 
təhcizatının 30-32%-nə bərabərdir. Qonşu ölkələrin təcrübələri göstərir ki, 
bu potensialın 75-90%-i iqtisadi cəhətdən səmərəlidir və 5-10 il ərzində in-
vestisiyalar özünü ödəyir.
Nəqliyyat sektorunda da 40-45% həcmində böyük enerjiyə qənaət po-
tensialı var. Ev təsərrüfatları və energetika sahələrindən sonra bu sektora da 
diqqət ayırmaq əhəmiyyətlidir. Sənaye sektorunda enerjiyə qənaət potensi-
alı barədə isə daha ətraflı tədqiqat aparmağa ehtiyyac var.
Ümumilikdə enerji səmərəliliyini artırmaq üçün əhalini maarifləndirmə 
işini genişləndirmək lazımdır. Onları enerjiyə qənaət potensialından, eləcə 
də bunun həm ölkə iqtisadiyyatına, həm də ətraf mühitə müsbət təsirləri 
barədə məlumatlandırmaq enerji səmətəliliyini istənilən səviyyəyə çatdırıl-
ması üçün olduqca əhəmiyyətlidir.
 
- 136 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
FƏSİL 6. 
Enerji səmərəliliyi: İnstitutsional aspektlər
Dünyanın inkişaf etmiş ölkələri ənənəvi enerji mənbələrinin tükənməsi 
və istifadə zamanı ətraf mühitə vurulan külli miqdarda ziyanı nəzərə ala-
raq, ekoloji cəhətdən təmiz alternativ enerji mənbələrindən geniş istifadə 
edirlər. Bu ölkələr sırasında ABŞ, Kanada, Almaniya, Finlandiya, Norveç, 
Danimarka, İspaniya, Yaponiya və Çin daha qabaqcıl mövqe tuturlar. Bu 
kimi ölkələrdə bərpa olunan enerji mənbələrinin payına ümumi istehsal 
olunan enerjinin 13,5 %-i düşür. 
Azərbaycanda ekoloji cəhətdən təmiz alternativ (bərpa olunan) enerji 
mənbələrindən geniş istifadə potensialı var. Buna ölkəmizin əlverişli coğ-
rafi mövqeyi və iqlim şəraiti imkan verir. Bu sahədə aparılacaq işlər böyük 
miqdarda yanacağa qənaət etməklə yanaşı, eyni zamanda ətraf mühitə atılan 
zərərli tullantıların miqdarını da azaldar. 
“Azərbaycan - 2020: Gələcəyə baxış” İnkişaf Konsepsiyasına görə alter-
nativ (bərpa olunan) enerji mənbələrindən istifadənin sürətləndirilməsi 
məqsədilə stimullaşdırıcı tədbirlərin həyata keçirilməsi, institusional mühi-
tin inkişaf etdirilməsi, elmi-texniki potensialın gücləndirilməsi, mütəxəssis 
hazırlığının davam etdirilməsi və enerji istehlakçılarının maarifləndirilməsi 
istiqamətində işlərin aparılması planlaşdırılır. Bu sahədə dövlət tərəfindən 
həyata keçirilən layihələrlə yanaşı,özəl sektorun da bu prosesdə yaxından 
iştirakı təşviq ediləcək, alternativ enerji tariflərinin çevik tənzimlənməsi 
təmin ediləcəkdir. Enerji səmərəliliyinin təmin olunması institutsional isla-
hatların həyata keçirilməsini, idarəetmə sistemlərinin müasirləşdirilməsini 
və yeni keyfiyyət mərhələsinə qaldırılmasını tələb edir. Səmərəli dövlət 
tənzimlənməsi , enerjidən səmərəli istifadə edən və yüksək əlavə dəyər yara-
dan ixrac yönümlü iqtisadiyyata transformasiya və sosial-iqtisadi sahələrin 
kompleks inkişafına şərait yaradacaqdır.
Dünya təcrübəsindən istifadə edərək, alternativ və bərpa olunan enerji 
mənbələri hesabına yeni enerji güclərinin yaradılması məqsədi ilə 2004-cü 
il 21 Oktyabrında 462 N-li sərəncam ilə “Azərbaycan Respublikasında alter-
nativ və bərpa olunan enerji mənbələrindən istifadə olunması üzrə Dövlət 
Proqramı” təsdiqlənmişdir. 
- 137 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Dövlət proqramının əsas məqsədi ölkənin təbii potensialından istifadə 
etməklə bərpa olunan və ekoloji cəhətdən təmiz mənbələrdən enerji isteh-
salını genişləndirməkdən və ənənəvi enerji resurslarından daha səmərəli 
istifadə edilməsini təmin etməkdən ibarətdir. Bu çərçivədə proqramın qarşı-
sında duran vəzifələri aşağıdakı kimi sıralaya bilərik. 
- Elektrik enerjisi istehsalında alternativ (bərpa olunan) enerji 
mənbələrinin potensialını müəyyənləşdirmək
- Bu mənbələri istismara cəlb etməklə, ölkənin enerji resusrlarından 
istifadənin səmərəliliyini yüksəltmək
- Yeni enerji istehsalı sahələrinin yaradılması hesabına əlavə iş yerlərinin 
açılmasını təmin etmək
- Alternativ enerji mənbələrinin hesabına ölkənin enerji gücünün ar-
tırılması və bununla da ölkənin enerji təhlükəsizliyinin təminatının 
yüksəldilməsinə  nail olmaq. 
Dövlət Proqramı çərçivəsində tədbirlərdə iştirak edən bəzi qurumlar:
1. Azərbaycan Respublikasının Energetika Nazirliyi (EN)
2. Azərbaycan Respublikasının İqtisadiyyat və Sənaye Nazirliyi (İSN)
3. Azərbaycan Respublikasının Ekologiya və Təbii Sərvətlər Nazirliyi (ETSN)
4. Azərbaycan Respublikasının Maliyyə Nazirliyi (MN)
5. Azərbaycan Respublikasının Vergilər Nazirliyi (VN)
6. Azərbaycan Respublikasının Təhsil Nazirliyi (TN)
7. Azərbaycan Respublikasının Ədliyyə Nazirliyi (ƏN)
8. Azərbaycan Respublikasının Kənd Təsərrüfatı Nazirliyi (KTN)
9. Azərbaycan Respublikasının Dövlət Gömrük Komitəsi (DGK)
10. Azərbaycan Milli Elmlər Akademiyası (AMEA)
11. Azərbaycan Respublikasının Dövlət Tikinti və Arxitektura Komitəsi 
(DTAK)
12. Azərbaycan Respublikasının Dövlət Torpaq və Xəritəçəkmə Komitəsi 
(DTXK)
13. Azərbaycan Respublikasının Nazirlər Kabineti yanında Meliorasiya və 
Su Təsərrüfatı Komitəsi (MSTK)
14. Azərbaycan Respublikasının Dövlət Neft Şirkəti (ARDNŞ)
15. Naxçıvan Muxtar Respublikasının Nazirlər Kabineti
16. Bakı şəhər İcra Hakimiyyəti
17. Sumqayıt şəhər İcra Hakimiyyəti
- 138 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Azərbaycan Respublikasının enerji səmərəliliyinin təmin edilməsi, al-
ternativ və bərpa olunan enerji mənbələrindən istifadə edilməsi siyasətinin 
həyata keçirilməsində yuxarıda adları sıralanan dövlət orqanları ilə yanaşı 
yerli və xarici şirkətlər də əhəmiyyətli rol oynayırlar. Daşıdıqları öhdəliklərə 
görə qurumlar bu proses çərçivəsində müxtəlif funksiyaları yerinə 
yetirməkdədirlər. Dövlət Proqramından da göründüyü kimi bu sahədə 
aparıcı rol Nazirlər Kabineti, Energetika Nazirliyi və Ekologiya və Təbii 
Sərvətlər Nazirliyinə məxsusdur. Bu qurumlar əsas tənzimləyici funksiyanı 
yerinə yetirməklə bərabər, Azərbaycan Respublikasının enerji siyasətinin, 
enerji səmərəliliyi və alternativ (bərpa olunan) enerji mənbələrinin istifadə 
strategiyasının müəyyən edilməsi funksiyasını da həyata keçirirlər. Qeyd 
etmək lazımdır ki, Ekologiya və Təbii Sərvətlər Nazirliyi həm də Kioto Pro-
tokoluna əsasən Milli Vasitəçi rolunda çıxış edir. 
Alternativ və bərpa olunan enerji mənbələrinin dövriyyəyə cəlb 
edilməsi və enerji resurslarından istifadənin səmərəliliyinin artırılma-
sı məqsədi ilə 2004-cü il 21 Oktyabr tarixində 462 saylı sərəncam ilə 
Azərbaycan Respublikası Sənaye və Energetika Nazirliyinin Alternativ 
və Bərpa Olunan Enerji Mənbələri üzrə Dövlət Agentliyi yaradılmışdır. 
Agentliyin məqsədi müvafiq sahənin inkişafı və infrastrukturunun ya-
radılması üzrə dövlət siyasətinin işlənib hazırlanmasında iştirak etmək 
və bu siyasətin həyata keçirilməsini təmin etmək idi. 2012-ci il 1 İyun 
tarixində Azərbaycan Respublikasının Alternativ və Bərpa Olunan Ener-
ji Mənbələri üzrə Dövlət Şirkəti yaradılmışdır. Agentlikdən fərqli olaraq 
Şirkət artıq Dövlət Siyasətinin təyin edilməsində deyil, birbaşa bərpa olu-
nan enerji mənbələrindən istifadə olunması sahəsində dövlət xidmətləri 
göstərən, bərpa olunan enerji resursları mənbələrinin müəyyən olunma-
sının təşkil edən və bu sahənin inkişafı ilə bağlı digər işləri yerinə yetirən 
dövlətə məxsus bir şirkət olacaqdır. 
Dövlət tərəfindən təyin edilmiş strategiyanın həyata keçirilməsi yolun-
da aparıcı rol oynayan orqanlar siyahına ARDNŞ, Azərenerji, Bakı Elektrik 
Şəbəkə, Azərsu, Azəriqaz və s. kimi strukturları daxil etmək olar. Bu qurum-
lar müxtəlif sahələrdə enerji səmərəliliyi strategiyasının həyata keçirilməsi 
yolunda işlər görürlər. Bunlara enerji resurslarının istehsalı (hasilatı), 
ötürülməsi (nəqli), paylanması və istehlakı sahəsində texnoloji itkilərin və 
sərfin azaldılmasına yönələn tədbirləri aid etmək olar. Bu kimi işlər ayrılıq-
- 139 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
da kiçik görünsə də ümumilikdə enerji səmərəliliyi yolunda atılmış böyük 
addımlardır. 
Nümunə kimi göstərmək olar ki, ARDNŞ-də iqlim dəyişmələrinin azal-
dılması strategiyasının inkişaf etdirilməsi məqsədi ilə 2010-cu ildə Almani-
ya İqtisadi Tədqiqatlar İnstitutu (DİW econ) ilə Ekologiya İdarəsi arasında 
əməkdaşlıq haqqında saziş imzalanmışdır. Bu sazişə əsasən DIW econ ilə 
əməkdaşlıq çərçivəsində “ARDNŞ-də İqlim dəyişmələrinə təsirin azaldılma-
sı Strategiyası” sənədi hazırlanmış və təsdiq edilmişdir. Sənəddə ARDNŞ-in 
struktur bölmələri üçün 2020-ci ilə qədər azaldılma ssenariləri işlənmiş və 
müvafiq tədbirlər daxil edilmişdir.
Strategiya sənədinə daxil edilmiş tədbirlərin həyata keçirilməsini inkişaf 
etdirmək məqsədi ilə 2011-ci ildə həmin təşkilatla əməkdaşlıq davam etdi-
rilmiş və 2011-ci ildə qəbul olunmuş plana uyğun olaraq aşağıdakı layihələr 
üçün qiymətləndirmə işləri aparılmışdır:
• İnventarlaşdırılma sahəsində monitorinq sisteminin təkmilləşdirilməsi;
• ARDNŞ-in Ekoloji parkının gələcək inkişaf perspektivləri;
• Enerji effektivliyinin artırılması və alternativ enerjinin istifadəsi 
sahəsində qiymətləndirmə;
• Köhnəlmiş kompressorların daha enerji səmərəli yeniləri ilə əvəz 
edilməsi;
• ARDNŞ-in nəqliyyat sistemində alternativ enerjidən istifadənin 
qiymətləndirilməsi;
• ARDNŞ-in ərazisində meşə massivinin salınması.
Enerji səmərəliliyi sahəsində fəaliyyət göstərən dövlət orqanlarının ko-
ordinasiyası sahəsində müəyyən çağırışlar qalmaqdadır. Ən əsas məsələ 
səriştəli və ixtisaslı kadrların çatışmamazlığıdır. Buna görə də Azərbaycan 
hökuməti alternativ və bərpa olunan enerji sahəsində mühəndis ixtisasını 
“2007-2015-ci illərdə Azərbaycan gənclərinin xarici ölkələrdə təhsili üzrə 
Dövlət Proqramı”na prioritet ixtisas kimi əlavə edib. 
Enerji səmərəliliyi standartları üzrə dövlət proqramının qəbul edilməsi 
imkan verəcək ki, bu sahədə cavabdeh olan dövlət qurumlarının fəaliyyəti 
daha ölçüləbilən və praktik olsun.
Enerji səmərəliliyi siyasətini aparan dövlət orqanlarının fəaliyyətinin 
daha səmərəli koordinasiya olunması üçün müvafiq idarəetmə islahat-
ları keçirilə bilər. Xüsusilə, təkrarlanan funksiyaların aradan qaldırıl-
- 140 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
ması, fəaliyyətlərin bir-birini tamamlaması, yeni vəzifə və öhdəliklərin 
müəyyənləşdirilməsinə ehtiyac var. Təklif edərdik ki, “Azərbaycan - 2020: 
Gələcəyə baxış” İnkişaf  Konsepsiyasına uyğun olaraq bu sahədə ins-
titusional islahatlar aparılsın. İnstitutsional islahatlar aparılarkən dün-
ya təcrübəsinin öyrənilməsi mühüm əhəmiyyət kəsb edərdi. Eyni za-
manda beynəlxalq təşkilatların da idarəetmə islahatlarına cəlb edilməsi 
məqsədəuyğundur. 
Enerji səmərəliliyi istiqamətində institusional islahatlar həm də bu 
sahədə elmi-tədqiqat işi aparan dövlət orqanlarının fəaliyyətinin koor-
dinasiya edilməsini zəruri edir. Şərqi Avropada ilk dəfə “Yaşıl iqtisadiy-
yat” mövzusunda çərçivə tədqiqatı aparan AMEA Azərbaycanda enerji 
səmərəliliyinin araşdırılması istiqamətində dövlət qurumları ilə birlikdə 
fəaliyyət göstərməlidir. Koordinasiya olunmuş tədqiqat istiqamətləri aşağı-
dakılar ola bilər:
• Ölkədə alternativ enerji mənbələrinin potensialının müəyyənləş-
dirilməsində elmi-tədqiqat işlərinin aparılması;
• Elektrik enerjisi təchizatında külək enerjisi potensialının öyrənilməsi və 
ondan istifadənin təmin edilməsi;
• Ölkə ərazisində binaların qızdırılması və isti su təchizatı üçün günəş kol-
lektorlarının tətbiqi;
• Günəş enerjisi istehsalında istifadə olunan fotoelementlərin faydalı iş 
əmsalının artırılması və onların istehsalına başlanması;
• Geotermal su mənbələrinin enerjisindən istifadə.
Belə tədqiqat işlərinin aparılması üçün maliyyə mənbəyi dövlət orqan-
larının büdcəsi ilə yanaşı Azərbaycan Respublikasının Prezidenti yanında 
Elmin İnkişafı Fondunun ayırdığı qrant vəsaiti də ola bilər.  
Enerji səmərəliliyində son sözü istehlakçı deməlidir. Buna görə  də 
maarifləndirmə fəaliyyətinin gücləndirilməsi dövlətlə bərabər, həm də 
vətəndaş cəmiyyəti institutlarının işi olmalıdır. Enerji səmərəliliyi sahəsində 
institutsional islahatlar imkan verəcək ki, Azərbaycanda istehlak edilən 
enerjinin və emissiya olunan karbon dioksidin miqdarı İqtisadi Əməkdaşlıq 
və İnkişaf Təşkilatı ölkələri üzrə müvafiq göstəriciyə uyğunlaşdırılsın.
- 141 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Müəlliflər
Vüsal Qasımlı
Vüsal Qasımlı Azərbaycan Respublikasının Prezidenti 
yanında Strateji Araşdırmalar Mərkəzinin İqtisadiyya-
tın təhlili və qloballaşma məsələləri şöbəsinin müdi-
ridir. O, əmək fəaliyyəti zamanı ANS-Press Nəşriyyat 
Evinin prezidenti və Avropa İttifaqının eksperti olub.  V.Qasımlı 2009-cu 
ildə iqtisadi üzrə fəlsəfə doktoru və 2014-cü ildə isə iqtisad elmləri dok-
toru alimlik dərəcəsini (ilkin seminarda) müdafiə etmişdir. 2013-cü ildə 
V.Qasımlıya dosent elmi adı verilmişdir. V.Qasımlı Azərbaycan Dövlət İqti-
sad Universitetində Xüsusi İstedadlar Qrupu və MBA proqramı üzrə peda-
qoji fəaliyyətlə məşğuldur. O, dünyanın bir sıra nüfuzlu universitetlərində 
- Vaşinqton Universiteti, Kaliforniya Universiteti, Qahirə Amerika Univeris-
teti, Varşava Universiteti, Seulun Hanyan və Hankuk universitetləri və Rio-
de Janeyro universitetində - ictimai mühazirələr oxumuşdur.  2013-cü ildə 
V.Qasımlı Koreya Beynəlxalq İqtisadi Siyasət İnstitutunda qonaq professor 
kimi çalışmışdır. 2012-ci ildə Dr.Qasımlıya Astana İqtisadi Forumunun və 
Avrasiya Alimlərinin İqtisadi Klubunun mükafatı verilmişdir.
   
Zaur Vəliyev
İqtisad uzrə fəlsəfə doktoru. Dövlət maliyyəsi sahəsində 
ekspertdir. 50-dən artıq məqalə və 4 kitabın müəllifidir. 
2002-2007-ci illərdə İqtisadi İnkisaf Nazirliyi İqtisadi 
İslahatlar Mərkəzində çalışmışdır. 2007-2009-cu illərd 
İqtisadi İnkisaf Nazirliyində “İqtisadi inkişaf siyasəti və proqnozlaşdırma”, 
“Makroiqtisadi proqnozlaşdırma və təhlil” və “İqtisadi siyasət, təhlil və 
proqnozlaşdırma”   şöbəsində sektor müdiri, müdir müavini və şöbə mü-
diri vəzifəsində işləmişdir. 2010-2011-ci illərdə Azərbaycan Respublikası 
- 142 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Prezidenti yanında Dövlət Qulluğu Məsələləri üzrə Komissiyada ekspert 
kimi fəaliyyət göstərmişdir. 2011-2014-ci illərdə Azərbaycan Respublikası 
Prezidenti yanında Strateji Araşdırmalar Mərkəzinin “İqtisadiyyatın təhlili 
və qloballaşma məsələləri” şöbəsində işləmişdir.
Mahir Hümbətov
Böyük Britaniyanın Durham Universitetinin Dövlət və 
beynəlxalq əlaqələr və Durham biznes məktəbindən 
magistr (MSc) dərəcəsini, Azərbaycan Dövlət İqti-
sad Universitetindən Beynəlxalq münasibətlər üzrə 
bakalavr (BA), Bakı Dövlət Universitetindən (Türkiyənin 9 Eylül və Mi-
sirin Qahirə Universitetləri ilə birgə) İlahiyyat və ərəb dili üzrə bakalavr 
və magistr (BA və MA) dərəcələrini əldə etmişdir. Beynəlxalq təşkilatlar, 
beynəlxalq maliyyə institutları, enerji iqtisasiyyatı, alternativ enerji, ener-
ji səmərəliliyi, yaşıl iqtisadiyyat, davamlı inkişaf, rəqabətlilik, dövlət-özəl 
əməkdaşlığı, etik investisiyalar, İslam iqtisadiyyatı və maliyyəsi, Orta Şərq, 
İslam dünyası və s. sahələr üzrə ekspertdir. Bir sıra yerli və xarici mətbuatda, 
tanınmış jurnallarda və qəzetlərdə məqalələrin müəllifi və ya müsahibidir. 
Dünyada bir sıra universitetlərdə - Böyük Britaniyanın Durham, LSE, Ox-
ford Universitetlərində, Çexiyanın Çarlz Universitetində, Beynəlxalq Valyu-
ta Fondunun Potensialın Artırılması İnstitutunda, Avstralyanın Müştərək 
Vyana İnstitutunda mühazirələrlə çıxış etmişdir. Bir neçə dövlət qurumun-
da və özəl sektorda iş təcrübəsi vardır. 2012-ci ildən Azərbaycan Respubli-
kası Prezidenti yanında Strateji Araşdırmalar Mərkəzində çalışır.
- 143 -
YAŞIL İNKİŞAF:  ENERJİ SƏMƏRƏLİLİYİ  VƏ ALTERNATİV MƏNBƏLƏR
Şahmar Hacıyev
Beynəlxalq iqtisadi və siyasi araşdırmalar üzrə ma-
gistr. Enerji təhlükəsizliyi, enerji-iqtisadiyyat, alter-
nativ enerji mənbələri, yaşıl biznes və yaşıl texnoloji-
ya istiqamətləri üzrə ekspertdir. Bir sıra məqalələrin 
müəllifidir. O, “2007–2015-ci illərdə Azərbaycan gənclərinin xarici 
ölkələrdə təhsili üzrə Dövlət Proqramı” çərçivəsində Çexiya Respublikasının 
Çarlz Universitetində magistr dərəcəsi almışdır. 2006-2009-cu il tarixində 
Azərbaycan Respublikası Dövlət Neft Şirkətində çalışmışdır (ARDNŞ). 
2009-cu ildən Azərbaycan Respublikası Prezidenti yanında Strateji Arasdır-
malar Mərkəzinin İqtisadiyyatın təhlili və qloballasma məsələləri sobəsində 
fəaliyyətini davam etdirir. Şahmar Hacıyev ABŞ-ın “Stratfor” analitik 
mərkəzinin “Biznes və analizin inkişafı”, İsrail Xarici İşlər Nazirliyi yanında 
Beynəlxalq Əməkdaşlığın İnkişafı Agentliyinin (MAŞAV) “Yaşıl iqtisadiy-
yat”  və Azərbaycan Diplomatik Akademiyasının “Aİ araşdırmaları üzrə Jean 
Monnet” proqramlarında iştirak etmişdir.
Gülay Nəsibova
Dövlət maliyyəsi üzrə magistr. 2013-cü il oktyabr-de-
kabr  tarixində Azərbaycan Respublikası Prezidenti 
yanında Strateji Araşdırmalar Mərkəzində təcrübəçi 
kimi fəaliyyət göstərib. Bakalavr təhsilini 2005-2009-cu 
illərdə İqtisadi nəzəriyyə ixtisası üzrə Bakı Dövlət Universitetində almışdır. 
Magistratura təhsilini 2010-2013-cü ildə dövlət maliyysi ixtisası üzrə Anka-
ra Universitetində tamamlamışdır.
Bakı - 2014
AZƏRBAYCAN RESPUBLİKASININ PREZİDENTİ YANINDA
STRATEJİ ARAŞDIRMALAR MƏRKƏZİ
YAŞIL İNKİŞAF: 
ENERJİ SƏMƏRƏLİLİYİ VƏ 
ALTERNATİV MƏNBƏLƏR
