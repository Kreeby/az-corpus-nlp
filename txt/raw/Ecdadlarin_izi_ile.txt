1 
 
 
NƏSİR RZAYEV 
 
 
 
 
ƏCDADLARIN İZİ İLƏ 
 
 
 
 
 
 
 
 
AZƏRBAYCAN DÖVLƏT  
NƏŞRİYYAT-POLİQRAFİYA BİRLİYİ 
Bakı-1992  
2 
 
BBG9 (M)03  
R 59 
 
 
 
 
 
Redaktoru: Mələk Quliyeva 
Rəssamı: Etibar Aslanov 
  
 
 
 
 
 
 
Rzayev N. İ. 
R 59 Əcdadların izi ilə. B., Azərnəşr, 1992, 103 səh. 
 
 
 
0504000000-26 90-103 
RM 651(07)-92 
  
BBK9(M)03 
 
 
İSBN 5-552-00540-6  
  
 
 
 
 
 
 
  
©Azərnəşr, 1992 
   
3 
 
Mündəricat 
Giriş 
Tarixə nəzər salaq 
Midiya mədəniyyəti 
Midiya insəsənəti 
Urartu incəsənətində Şumer motivləri 
Naxişlarımızın mənşəyi və inkişaf mərhələləri 
Novruz bayramı və meydan teatr tamaşalarının mənşəyinə dair 
Azərbaycanda günəşə pərəstiş əqidəsi 
Fonetik yazilarımızın tarixindən 
İncəsənətimizin qədim mərhələləri 
Ədəbiyyat 
 
 
  
4 
 
GİRİŞ 
 
Azərbaycan və Yaxın Şərqin qədim mədəniyyəti və incəsənətilə 
maraqlanan oxuculara təqdim edilən bu kitab müəllifin elmi-kütləvi seriyadan olan 
digər əsərlərinin davamıdır. 
Bu əsərdə oxucular e. ə. I minilliyin birinci yarısında Yaxın Şərqin siyasi-
mədəni həyatında görkəmli rol oynamış Midiyanın mədəniyyət və incəsənətilə 
tanış edilir. 
Midiya xalqı e. ə. II minilliyin sonunda, ariya tayfalarının tərkibində İran 
ərazisinə gələndən sonra, e. ə. I minilliyin əvvəllərində qədim azərbaycanlılarla 
(mannalılarla) sıx siyasi, iqtisadi və mədəni əlaqədə olmuşdur. Bu əlaqə Manna və 
Midiya incəsənəti və mədəniyyətinin qarşılıqlı surətdə zənginləşməsinə xidmət 
etmişdir. 
E. ə. IX-VIII əsrlərdə Urartu dövləti Yaxın Şərq hadisələrində fəal iştirak 
edərək bir tərəfdən Assuriya və hett, digər tərəfdən isə Manna və Midiya ilə 
ziddiyyətli qonşuluq münasibətlərində olmuşdur. Qəsbkarlıq, “imperiya” 
siyasətinə əsaslanan bu “qonşuluq”, eyni zamanda, həmin xalqları bir-birinin 
mədəni nailiyyətlərilə tanış etmişdir. həmişə assurlarla müharibə vəziyyətində olan 
urartulular Assuriyanın mədəniyyətindən bəhrələnmiş və beləliklə, assur və 
babillər kimi, qədim şumer incəsənətinin varislərindən birinə çevrilmişlər. Lakin o 
vaxt urartulular yəqin heç bilmirdilər ki, onların qəbul etdiyi Assuriya 
mədəniyyəti, əslində, e. ə. II minilliyin əvvəllərində tarix səhnəsindən çıxıb getmiş 
qədim şumerlərin bədii irsi, mədəniyyətidir. Şumer mədəniyyətinin təsiri Manna 
incəsənətində də özünü Göstərir. Mannanın metal emalı ustalarının “Ziviyə 
dəfinəsi” adı ilə şöhrət tapmış əsərlərində (1, səh. 51) gördüyümüz heyvan və 
insan surətlərinin sintezindən yaranmış qanadlı fantastik fiqurlar həmin şumer 
təsirinə misal ola bilər. Maraqlı cəhət odur ki, Urartu ustaları Manna incəsənətinin 
belə qəribə təsvir motivlərini öz əsərlərində tətbiq edir, onların skif qəbilələrinə 
keçməsinə və bu yolla Qara dəniz sahillərinə yayılmasına kömək edir, bir növ 
“ötürücü” rolunu oynayırdılar (2, səh. 33). Kitabda bu məsələlərlə əlaqədar olaraq 
Urartu incəsənəti ötəri olaraq nəzərdən keçirilir, Midiya ilə əlaqədar məsələlər 
araşdırılır. 
Oxucular bu əsərdə qədim Azərbaycanlıların günəşə pərəstiş əqidəsi ilə, 
qədim simvollardan doğmuş naxışlarımızın mənşəyi və inkişaf mərhələləri ilə, ilk 
fonetik yazı mədəniyyətimiz və s. ilə tanış olacaqlar. 
  
5 
 
TARİXƏ NƏZƏR SALAQ 
 
Midiya mədəniyyəti və incəsənətinin indiki şəkildə öyrənilməsi və aşkar 
edilməsi, ancaq Midiya tarixinin yazılmasından sonra mümkün olmuşdur. Midiya 
tarixinin bugünkü formada öyrənilməsi və yayılması üçün bir sıra ciddi elmi 
tədqiqat işlərinin aparılması və müvəffəqiyyətlə başa çatdırılması lazım idi. Ona 
görə də bu işlə məşğul olan alimlər uzun və çətin bir yaradıcılıq yolu keçməli 
oldular. 
Midiya tarixi hələ 50-ci illərin başlanğıcına qədərki dövrdə tarixçi və 
şərqşünasların qarşısında çətin və mürəkkəb problemlərdən biri kimi durmaqda idi. 
B. A. Turayev 1935-ci ildə çap edilmiş “Qədim şərq tarixi” kitabında göstərirdi ki, 
bu vaxta kimi Midiya tarixi öyrənilmədiyi üçün Assur-Babil dövləti ilə Əhəməni 
İranı arasında Midiya kimi bağlayıcı, əlaqələndirici bir ölkənin, dövlətin yoxluğu 
hiss edilirdi. Sonralar 1940-cı illərin sonunda V. V. Struve Midiya tarixinin bəzi 
məsələlərinə həsr edilmiş bir sıra qiymətli məqalələr nəşr etdirdi. Onlar Midiya 
tarixinə olan marağı xeyli artırmış oldu. 
Urartuşünas Q. A. Melikişvili 1949-cu ildə ilk dəfə olaraq Manna 
haqqında məqalə çap etdirdi. 
Midiya tarixinin və onunla əlaqədar məsələlərin ciddi, elmi şəkildə 
öyrənilməsi 1950-ci illərə təsadüf edir. Görkəmli midiyaşünaslar İqrar Əliyev və İ. 
M. Dyakonovun Midiya tarixinə həsr edimiş çox qiymətli və ciddi elmi tədqiqat 
əsərləri bu illərdə çap edilmişdir. İ. M. Dyakonov öz tədqiqat işlərinə yekun 
vuraraq 1956-cı ildə “Midiya tarixi” kitabını çap etdirir. O, bu əsərində göstərir ki, 
e. ə. IV əsrin sonunda Midiya Aşağı Midiya və Atropatena Midiyası kimi iki 
hissəyə parçalanır İ. M. Dyakonov burada xüsusi olaraq qeyd edir ki, həmin 
Atropatena Midiyasının xalqı Azərbaycan xalqının əcdadlarından birini təşkil 
etmişdir. Müəllif bu əsərində Midiyanın incəsənət və memarlıq abidələri haqqında 
da məlumat verir (3, səh. 70, 403). 
“Midiya tarixi” kitabını 1960-cı ildə çap etdirmiş İqrar Əliyev öz əsərində 
Midiya tarixinin ayrı-ayrı məsələləri ilə məşğul olmuş xarici alimlərin əsərlərini 
obyektiv surətdə təhlil edərək İran tarixi və arxeologiyasına aid əsərlərilə tanınmış 
E. Hersfeld, Girşman, Q. Kemeron kimi tədqiqatçıların işlərilə oxucuları tanış edir 
(4, səh. 34- 35). 
İ. M. Dyakonov və İ. Əliyevin “Midiya tarixi” kitabları həm 
midiyaşünaslar, həm də qədim İran tarixi ilə məşğul olan mütəxəssislər üçün 
etibarlı mənbə hesab edilir. 
Sonrakı illərdə Midiya xalqının tarix və mədəniyyətinin ayrı-ayrı 
məsələlərinə həsr edilmiş bir sıra maraqlı məqalələr çap edilmişdir. Onlardan 
professor A. O. Makovelskinin “Avesta” adlı kitabı daha böyük maraq doğurur. 
1960-cı ildə çap edilmiş bu əsər Midiya və eləcə də müqəddəs odun ilahiliyinə 
inanan digər qədim İran xalqlarının müqəddəs dini kitabı olan “Avesta”ya həsr 
edilmişdir. Müəllif bu kitabında Avestanın-dini qanunlar kitabının irəli sürdüyü 
6 
 
allahlar, atəşpərəstlər üçün məcburi olan qayda və qanunlar, dualist dünyagörüşü 
və s. ilə oxucuları tanış edir. Bu əsər Avestanın dini ehkamlarını öyrənməyə və 
bunun əsasında Midiya mədəniyyəti və incəsənəti abidələrini başa düşməyə kömək 
edir. 
1961-ci ildə İ. M. Dyakonovun çap etdirdiyi “Qədim İran tarixi oçerki” 
kitabı Midiya və İran tarixinin mühüm mərhələlərini işıqlandırır. Müəllif bu 
əsərində Midiya dövlətindən sonrakı Əhəməni, Parfiya və Sasani sülalələri 
dövründə İran mədəniyyəti və incəsənətini də nəzərdən keçirir (5, səh. 117, 231, 
323). 
1964-cü ildə A. O. Makovelski Azərbaycan SSR EA xəbərlərində çap 
etdirdiyi “Zərdüşt dininin tarixi” adlı məqaləsində bu dinin inkişaf mərhələlərini 
ortaya çıxarır. Bundan başqa, müəllif İran hökmdarlarının Avestanın irəli sürdüyü 
dini ehkamları öz siyasi mənafelərinə necə tabe etdiklərini elmi surətdə oxucuya 
başa salır. 
1966-cı ildə A. O. Makovelski və A. M. Aslanov Azərbaycan Dövlət 
Universitetinin “Elmi əsərlərində” “Avestada öz əksini tapmış estetik görüşlər 
haqqında” adlı bir məqalə çap etdirmişlər. Qədim icma quruluşu və quldarlıq 
cəmiyyətinin özünəməxsus bədii zövq, estetik norma, ideal və dünya görüşləri 
Avestanın ayrı-ayrı hissələrində əks etdirilmişdir. Müəlliflər konkret faktlar 
əsasında bu estetik görüşlərin ictimai mahiyyətini açmağa çalışmışlar. 
1970-ci illərin əvvəlində çap edilmiş bir neçə elmi əsər də qədim Midiya 
və İran xalqlarının mənşəyi və tarixinə aid məsələlərə həsr edilmişdir. Onlardan 
1970-ci ildə çap edilmiş E. A. Qrantovskinin “Ön Asiya İran qəbilələrinin erkən 
tarixi” kitabında müəllif sübut etməyə çalışır ki, e. o. IX-VIII əsrlərdə şimali-qərbi 
İran qəbilələri bəzi alimlərin qəbul etdiyi kimi şərqdən, Orta Asiyadan yox, 
şimaldan, Qafqaz yolu ilə köçüb gəlmişlər. O, göstərir ki, bu qəbilələr kürd, 
Atropatena, Midiya və pars (İran) və s. xalqların əcdadları olmuşlar. 
Abdulla Fazili 1970-ci ildə çap edilmiş “Azərbaycanın qədim tarixi 
müasir İran tarixşünaslığında (e. ə. IV-e. III əsrlər)” kitabında oxucuları İran 
tarixşünaslığının yaranması-metodoloji xüsusiyyətləri, prinsipləri, nöqsan və 
nailiyyətləri ilə tanış edir. O, bu əsərində İran tarixçilərinin əsərlərinə tənqidi 
surətdə yanaşaraq, qədim Azərbaycanın fiziki və siyasi coğrafiyası, təsərrüfatı, 
ictimai-siyasi quruluşu, xarici siyasəti, etnik tərkibi kimi mühüm məsələləri 
aydınlaşdırmışdır. 
İngilis dilindən rus dilinə tərcümə edilərək 1972-ci ildə Moskvada çap 
edilmiş “İranın irsi” kitabı məşhur Amerika şərqşünası Riçard Nelsop Frayın 
əsəridir. Bu əsərdə, e. ə. VIII-e. X əsrinə qədər olan uzun bir dövrdə Midiya, pars, 
parfiya və s. İran xalqlarının tarix və mədəniyyətində, dini görüşlərində baş vermiş 
dəyişikliklər tədqiq edilir. 
V. Q. Lukonin 1977-ci ildə “Qədim İran incəsənəti” əsərini çap 
etdirmişdir. Bu əsər İran incəsənətinin Əhəməni, Parfiya və Sasani dövrlərini əhatə 
edir. Bu dövrlərin ənənəvi surətdə, ardıcıl şəkildə inkişafını izləyən müəllif onları 
7 
 
əvvəlki Midiya dövrü ilə də bağlamağa çalışır. O göstərir ki, Əhəməni padşahları 
Midiya ustalarından memarlıq və heykəltəraşlıq işlərində olduğu kimi, dekorativ 
tətbiqi sənət sahələrində də geniş surətdə istifadə etmişlər (2, səh. 30-65); Əhəməni 
padşahı I Daranın Suz şəhərindəki sarayının tikilişində işləmiş ustalar haqqında 
verdiyi əmrində yazılır ki, “burada qızılla işləmə işlərini midiyalılar və misirlilər 
yerinə yetirmişlər (2, səh. 30). Əhəməni torevtikasını (misgərliyini) araşdırmış 
müəllif bu nəticəyə gəlmişdir: “Belə məmulatları hazırlamış misgərlər, çox guman 
ki, midiyalılardır. Onlar öz Manna ustalarından miras qalmış texniki üsul və 
vərdişlərdən istifadə etmişlər (2, səh 36)”. 
Yuxarıda qeyd etdiyimiz kitablar Midiya mədəniyyəti və incəsənətinə aid 
məlumatları və bədii sənət əsərlərinin şəkillərini əldə etməyə imkan vermişdir. 
Kitabda qədim əsərlərin həm tarixi mahiyyəti həm də bədii estetik 
əhəmiyyəti, simvolik mənası aydınlaşdırılmışdır. Biz bu kitabda bir çox sənət 
abidələrini Avesta ideyaları ilə bağlamağa çalışmışıq. Bu üsul bir çox əsərlərin 
tarixi və estetik mahiyyətini müəyyənləşdirməyə imkan vermişdir. 
Midiya xalqının dini görüşləri incəsənət əsərlərinin yaranmasına qüvvətli 
təsir göstərmişdir. Odur ki, bu kitabda “Midiya mədəniyyəti” adlı hissədə oxucu 
Avestanın dini ideyaları ilə tanış edilir. 
Bu kitabdan, bir tədris vəsaiti kimi, orta və ali məktəb tələbələri də 
istifadə edə bilərlər. Əcdadlarımızın incəsənət irsi ilə tanış olmaq istəyən geniş 
oxucu kütləsinin marağı da nəzərə alındığından əsər sadə dildə yazılmışdır. 
 
  
8 
 
MİDİYA MƏDƏNİYYƏTİ 
 
Midiya ölkəsi indiki İran dövlətinin ərazisində yerləşmişdi. Onun 
sərhədləri şimalda Araz çayı və Xəzər dənizinin cənubundakı Elbrus dağlarına, 
şərdə Deşti Kevir düzü səhrasına, cənub və qərbdə isə Zaqros dağ silsiləsinə qədər 
uzanırdı. Qonşu assurilərin e.ə. IX-VII əsrlərə aid olan mixi yazılarında, 
midiyalıların assurilərlə müharibələrinə həsr edilmiş məlumatlar (4, səh. 171) 
göstərir ki, Midiya hələ dövlət şəklinə düşməmiş vaxtlarda da xarici istilaçılara 
qarşı mübarizə aparmalı olmuşdur. Midiyada, Heredotun yazdığına görə, busilər, 
paretagenlər, struxatlar, arizantlar, budilər və mağlar kimi daha altı qəbilə də 
yaşayırdı. Onların içərisində Maq Midiya qəbiləsi hakim mövqeyə malik idi. Hər 
qəbilənin öz padşahı var idi. 
E. ə. IX əsrdə qəbilələrin Midiya ittifaqı yarandı. Bunun əsasında e.ə. VII 
əsrdə yaranmış Midiya dövlət quruluşu qəbilələrin hərbi inzibati ittifaqına 
əsaslanırdı. 
Qədim hindlilər, parslar, skiflər, albanlar, qədim taciklər kimi midiyalılar 
da ariya xalqlarından hesab edilirdi. Midiyalılar İran dilli xalqlar qrupuna daxil 
idilər. 
Midiyanın iqtisadi cəhətdən ən çox inkişaf etmiş rayonu Manna idi (4, 
səh. 170). Manna padşahlığı indiki İran Azərbaycanı ərazisində yerləşmişdi. 
Manna padşahlığı ilk dəfə e. ə. IX əsrə aid olan Assuri mixi yazılarında yad 
edilmişdir (4, səh. 178). Mannada maldarlıq, əkinçilik və sənətkarlıq yaxşı inkişaf 
etmişdi. Mannanın bədii sənətləri yüksək səviyyədə olub qonşu qəbilələrə, 
midiyalılara, skif və parslara qüvvətli təsir göstərmişdir. 
Mannanın ictimai quruluşunu zəif inkişaf etmiş quldarlıq cəmiyyəti 
xarakterizə edirdi; çünki qul əməyindən ancaq ayrı-ayrı ailələrdə istifadə edilirdi. 
Manna padşahının hakimiyyəti isə qəbilə başçılarından ibarət ağsaqqallar şurası 
tərəfindən məhdudlaşdırılmışdı. 
Tarixi mənbələrdə deyilir ki, Mannanın qərb zonasında lullubeylər, şərq 
rayonlarında kutilər, Xəzər dənizinin cənubunda isə kaspilər yaşayırdı. Mannanın 
paytaxtı İzirtu şəhəri idi (4, səh. 178). 
Manna dövləti qədim Azərbaycanlıların ilk böyük padşahlığı idi. O, 
özünün kiçik ərazisinə baxmayaraq Urartu və Assuriya kimi böyük hərbi dövlətlər 
tərəfindən məğlub edilə bilməmişdir. Manna e. ə. VII əsrdə böyük Midiya 
dövlətinin tərkibinə daxil olmuşdur. Midiyanın paytaxtı Ekbatan, indiki Həmədan 
şəhəri idi. 
Sonuncu Midiya padşahı Astiaqın (e. ə. 585-550) vaxtında İranın pars 
qəbilələrinin də I Kambis, I Kir kimi padşahları var idi. Əhəməni sülaləsinin 
əsasını qoymuş bu padşahlar rəsmən Midiya dövlətinə tabe idilər. I Kambisin oğlu, 
II Kir Astiaqın sarayında yaşayır və Midiya qoşunlarının hərbi yürüşlərində iştirak 
edirdi. 
9 
 
Astiaqın vaxtında Midiya dövlətinin daxili ziddiyyətləri son mərhələyə 
çatır. Xırda quldarlar, icmaçılar və zərdüşt dinini təbliğ edən maqlar Astiaqın 
tərəfində olsalar da, onun düşmənləri-yüksək rütbəli qoşun məmurları, sərkərdələr 
və uzaq qəbilələrin başçıları daha qüvvətli idilər. Astiaq e. ə. 553 ildə parsların 
təhriki ilə qiyam qaldırmış mard qəbiləsinin başçısı Atradatı öldürürsə də, lakin II 
Kirin başçılığı altında hücuma keçmiş pars qoşunları ilə vuruşmalı olur. 
Məğlubiyyətə uğrayan parslar Pasarqada şəhərinə çəkilməli olurlar. 
E. ə. 550 ildə Pasarqada ətrafında baş vermiş qəti döyüşdə Midiya 
qoşunlarının başçısı Qarpaq və onun tərəfində vuruşan parfiyalılar və qirkanlılar 
Midiyaya xəyanət edib parsların tərəfinə keçdiyi üçün Astiaqın qoşunları məğlub 
olur. O özü Ekbatana qaçıb, orada gizlənir. Lakin bu, çox çəkmir. II Kir Astiaqı 
tutur və əsir edib sürgünə göndərir, sonra onun kürəkənini öldürərək qızı Amitida 
ilə evlənir və Midiya padşahlığının qanunu varisi olur. Beləliklə, II Kir Midiya və 
Parsiyanın padşahı kimi tanınır. Bu vaxtdan da qədim İranın Əhəmənilər sülaləsi 
hökmranlığa başlayır. 
Sonuncu Əhəməni padşahı Dara Makedəniyalı İsgəndər tərəfindən 
müharibədə məğlub edildikdən sonra e. ə. 330 ildə Baktriya satrapı (valisi) 
tərəfindən öldürülür. 
Əhəmənilərin Midiyadakı satrapı Atropat Makedəniyalı İsgəndərin 
rəğbətini qazandığından İsgəndər öləndən sonra e. ə. 321 ildə Kiçik Midiyanın-
Yuxarı Midiyanın (şimali-qərbi Midiyanın) müstəqilliyinə nail olur. 
Qədim Manna ərazisində yaranmış bu yeni Midiya dövlətinə həm 
Atropaten, həm də Kiçik Midiya, Yuxarı Midiya deyilirdi. Atropatendə də qədim 
Midiya ənənələri gözlənirdi, burada İran dili və maqların zərdüşt dini qüvvətli 
təsirə malik idi. 
Yuxarı Midiya həmişə siyasi və iqtisadi müstəqiliyi ilə Aşağı Midiyadan 
fərqlənmişdir. Xarici istilaçılara (Urartu, Assuriya və skiflərə) qarşı mübarizə hər 
iki Midiyanı birləşdirən, həmrəy edən səbəblərdən olmuşdur. 
Midiyanın özünəməxsus mədəniyyəti olmuşdur. Midiya şəhərlərində 
arxeoloji qazıntılar aparılmadığından Midiyanın yazılı abidələri hələlik əldə 
edilməmişdir. Midiya sərhəddində tapılmış I Daranın qaya üzərindəki yazılarında 
da qədim Parsiya və elam mətnləri olduğu halda, Midiya yazıları yoxdur. Bu 
çatışmazlıq onunla izah edilir ki, midiyalılar həm Parsiya, həm də elam dillərini 
bilirdilər Tədqiqatçılar guman edirlər ki, e.ə. VII əsrdən mərkəzi və şərqi Midiyada 
mixi xətli yazılardan istifadə edilmişdir. Assuri yazılarına əsasən müəyyən 
edilmişdir ki, e. ə. VIII əsrin sonlarında Manna padşahları da mixi xətli yazılardan 
istifadə etmişlər. Bu zaman Mannada heroqlif yazıları da işlənirdi. Ziviyədən 
tapılmış gümüş sininin üstündə heroqlif yazıları vardır (3, səh. 336). 
Müəyyən edilmişdir ki, qədim parslar öz mixi xətli yazılarını 
midiyalılardan almışlar (3, səh. 367). 
Midiyalıların dini təsəvvür sistemləri onların ideologiyasının xarakterik 
amili kimi diqqəti cəlb edir. Din Midiya tarixində üç əsas mərhələ keçmişdir. 
10 
 
Birinci mərhələ e. ə. VII əsrdən əvvəlki dövrü, ikinci mərhələ isə e. ə. VII 
əsrdən sonrakı dövrü, e. ə. VI-V əsrləri əhatə edir. Üçüncü mərhələ isə e. ə. V əsrin 
ikinci yarısından başlamışdır. 
Birinci dövrdə Zərdüştün dini görüşləri hələ ortaya çıxmamışdı. E. ə. IX-
VIII əsrlərdə şimali Midiya qəbilələrini kutilərin, lullubeylərin,kassitlərin çox 
qədim dini təsəvvürləri hökm sürməkdə idi. Hətta babillərin də dini etiqadları 
Midiya mədəniyyətinə təsir göstərmişdir. 
Mərkəzi Midiyanın bir rayonu Babilistanın, şumerlərdən gəlmə, xeyir, 
bərəkət və sevgi ilahəsi olan İştarın adı ilə əlaqədar olaraq “Bit-İştar” (“İştarın 
evi”) adlanırdı. Assurilər bu dövrdə, Midiyaya hücum edərkən, Midiyanın gələcək 
paytaxtı Ekbatının (Həmədanın) yaxınlığında “Babil qalasına” və Babilistan allahı 
Mardukun, midiyalılar içində kök salmış dini əqidəsinə rast gəlmişdilər. Qərbi 
Midiyada hökmdarlar çox vaxt ilahi şumer adları daşıyırdılar. Bu dövrdə babillər 
və assurilər vasitəsilə qədim şumerlərin mədəniyyəti və dini təsəvvürləri Qərbi 
Midiyaya qüvvətli təsir göstərmişdi. 
E. ə. IX-VII əsrlərdə Midiya qəbilələri Ahura (“hökmdar”, “ruh”) 
Mazdanın (“çox ağıllı”, “yaddaşlı”)-xeyirxah, xilaskar əqidəsinə pərəstiş edir və 
onların dini çoxallahlılığa (politeizmə), qəbilə allahlarına (“deva”lara) əsaslanırdı. 
Ayrı-ayrı qəbilələr ilahi, xeyirxah ruhlara pərəstiş edirdilər. Midiya qəbilələrinin 
ilan toteminə pərəstiş etməsi, midiyalıların “ilandan doğulmuş” (16, səh. 41) hesab 
edilməsi də bu dövrün məhsulu idi. Lakin dinin ikinci dövründə artıq monoteist 
Zərdüşt tərəfdarları olmuş midiyalılar ilan və başqa totemlərə olan keçmiş etiqadın 
qatı düşmənlərinə çevrildilər. 
Bu dövrdə Midiya qəbilələri arasında dini mifoloji rəvayətlər poetik 
şəkildə geniş surətdə yayılmışdı. Onlardan biri günəş allahı (Mitra-Mehr) haqqında 
olan mahnıdır. Zərdüştün öz dini poeziyasına daxil etdiyi bu mahnıda Mehr 
sülhpərvər ölkələrin ailə ocaqlarının müdafiəçisi, ölkələrə və ailələrə bədbəxtlik 
gətirənlərin düşməni kimi təsvir edilir (4, səh. 299). 
Xeyir, bərəkət, artım və su ilahəsi Anahit və ibtidai icma quruluşunun 
yadigarı olan çoxlu totemistik qəbilə allahlarına pərəstiş də bu dövrə aiddir. 
İkinci dövrdə, e. ə. VII-VI əsrlərdə Midiya Yaxın Şərqdə mədəni və dini 
mərkəzə çevrilir. E. ə. VI və IV əsrlərin sonları arasında Zərdüşt (Zaratuştra) 
dininə həsr edilmiş Avesta adlı kitab aramey əlifbası ilə yazılır (3, səh. 383-384). 
Bəzi tədqiqatçılar guman edirlər ki, bu kitab Atropaten ərazisində, Yuxarı 
Midiyada, Midiya dilində, atəşpərəstlərin peyğəmbəri Zərdüşt və onun tələbələri 
tərəfindən yazılmış və dönə-dönə dəyişilmişdir (6, səh. 45-46; 49-51). 
Avestanın yazılmasında qədim İran və Orta Asiya (Baktriya) xalqlarının 
dini-mifoloji rəvayətlərindən də istifadə edilmişdir. 
E. ə. VI əsrdə ortaya çıxmış Zərdüşt peyğəmbər atəşpərəstlik dininin 
islahatçısı kimi çıxış etmişdir. O, qəbilə allahlarını (çoxallahlığı-politeizmi) ləğv 
edərək təkallahlığı (monoteizmi) təbliğ etmişdir. Zərdüşt qədim qəbilə 
allahlarından ancaq Ahura-Mazdanı saxlayaraq ,onu yeganə baş allah “çox ağıllı 
11 
 
hökmdar” (kamalidövlə) kimi irəli sürmüşdür. O, keçmiş qəbilə allahlarını-
xeyirxah ruhları (devaları-“devaizm”) bədxah ruhların vəziyyəytinə salaraq, onları 
“bədxah şeytanlar” kimi qələmə vermişdir. Bəzi keçmiş “deva”lar saxlanılsa da, 
onlar öz müstəqilliyini itirmiş və universal xarakter alaraq, Ahura-Mazdanın 
çoxcəhətli fəaliyyətinin icraçılarına çevrilmişdilər. Bu icraçılardan Rtiş-məhkəmə 
işlərinə, Vohumana-xeyirxah fikir, əxlaq məsələlərinə, Armaiti-torpaq işlərinə, 
Xşatra-auka qalan məsələlərə baxırdılar. sonralar Ahura-Mazdanın bu icraçıları 
qruplaşdırılaraq “ölməz müqəddəslər” (ameşa spenta) kimi yad edilirdilər (6, səh. 
108-109). 
Zərdüşt dininin ən ali əxlaq prinsipi müqəddəs qanuna, dini ictimai 
qayda-qanuna tabe olmaqdan ibarət idi. Bu, Avestada “ən ali nemət-Aşa” adlanır. 
Zərdüşt təliminə görə ən ali xeyirxahlıq torpaqda görülən işdir, zəhmətdir. Bu 
zəhmət Avestada əsas xeyirxahlığın-qanuna itaətin başlıca forması kimi Ahura-
Mazdanın fəaliyyəti (“Aşa”) kimi qiymətləndirilir. Zərdüşt tələb edirdi ki, 
əkinçilərin sülhpərvər əməyinə hörmət edilsin, bu zəhmət sevilsin və 
qiymətləndirilsin (6, səh. 96-107). 
Zərdüştün əxlaqi görüşləri qədim əkinçi və çobanların əxlaqi görüşləridir. 
Avestada göstərilir ki, “Zərdüşt bu torpaq islahatı ideyalarına görə böyük torpaq 
sahibkarları, varlılar və kahinlər tərəfindən mühakimə edildiyindən o, öz doğma 
şəhərindən Midiyanın Raqa (Rey) şəhərindən qaçmalı olur; onun əmlakı müsadirə, 
özü isə qanun xaricində elan edilir (4, səh. 22). 
Əkinçilərin xeyirxahlığı Ahura-Mazdanın zövcəsi Armaitinin surətində 
toplanmışdır. Armaitinin xarakterik xüsusiyyətləri qanuna və ictimai qaydalara 
itaət etmək və səbirli olmaqdır. Avestanın sonrakı dövrlərə aid hissələrində “öz 
bədəniniz haqqında az, öz ruhunuz haqqında isə daha çox düşünün” kimi 
istismarçı siniflərin, hökmdar və quldarların mənafeyinə uyğun olan təlimlərə də 
rast gəlirik. Onlar qədim Avestanın maddi nemətləri, firavan həyatı hər şeydən 
üstün tutan əsas prinsiplərinə zidd idi. 
Əhəmənilər (e. ə. 550-331) və Sasanilər (III-VII əsrlər) dövründə İran 
şahları xalqı öz tabeliyində saxlamaq üçün zərdüşt dinindən istifadə etmiş, onu öz 
siyasi mənafelərinə uyğunlaşdırmağa çalışmışlar. İlk Əhəməni şahları I Dara (e. ə. 
522-486) və Kserks (e. ə. 485-465) Zərdüştün dini islahatlarını qismən qəbul 
edərək Ahura-Mazdanı yeganə allah kimi qəbul etmişlər. Kserks keçmiş qəbilə 
allahlarına etiqadı qadağan edərək, Mehr, Anahit və Vertraqna kimi qədim 
allahların məbədlərini dağıtdırmışdır. 
Bu Əhəməni şahları Zərdüştün irəli sürdüyü təkallahlılıq (Ahura-Mazda) 
ideyasını qəbul edir, onun təliminin demokratik səhətlərini, əkinçi və çobanların 
maddi həyatının yaxşılaşmasına həsr edilmiş xüsusiyyətlərini isə rədd edirdilər. 
Onlar Zərdüştü dinin peyğəmbəri kimi inkar edərək özlərini “böyük şah” və dinin 
başçısı elan edirdilər. Bu dövrdə kahinlər “zərdüşt dini Zərdüştsiz” şüarını irəli 
sürərək Əhəməni şahlığının xalqın gözündə ucaltmağa, quldarlıq quruluşuna bəraət 
qazandırmağa və vahid dövlət dini kimi bütün iranlıları birləşdirmək ideyasına 
12 
 
xidmət edirdilər. (6, səh. 109-110). Belə dinə ancaq şah sarayları, məbədlər, 
quldarlar itaət göstərirdi. Xalq isə (əkinçilər, maldarlar, çobanlar) həmişəki kimi 
Zərdüştdən əvvəlki atəşpərəstlik dini etiqadına, çoxallahlılığa sadiq qalmışdı. Odur 
ki, Əhəməni şahları 1 Artakserks (e. ə. 462-424) və II Dara (e. ə. 424-405) 
Zərdüştdən əvvəlki dini əqidələri bərpa etməyə, qanuniləşdirməyə məcbur oldular. 
Dinin bu üçüncü dövründə Ahura-Mazda ilə yanaşı, Mitra (Mehr) və Anahit kimi 
qədim allahlara da etiqad göstərilirdi. Bu yeniləşmiş köhnə allahlar “yazat” adı ilə 
yenidən yad edilməyə başlandı. 
Dinin bu üçüncü dövründə atəşpərəstlər özlərini “mazdayasna” və 
“zərdüştilər” adlandırırdılar. Bu əsl zərdüşt dini deyildi, sonrakı dövrlərin 
sinkretik, qarışıq bir dini idi. “Mazdayasna” qədim “deva”-ları (qədim qəbilə 
allahlarını) lənətləyir, “yazat”lara dua edirdi. Əslində isə onlar hər ikisi dini 
mahiyyət etibarilə bir şey idi. 
Bu dövrdə (e. ə. 440-cı ilə yaxın) ilk dəfə mazdaist salnaməsi qeydə 
alındı və mazdailər tərəfindən Avesta redaktə edildi. Bu Avesta, dövrün tələbinə 
uyğun olaraq, zərdüşt monoteizmi ilə ondan əvvəlki politeizmi özündə birləşdirmiş 
oldu. Beləliklə, qədim allahların-“altı müqəddəsin” (Ameşa spenta) keçmiş 
hüquqları bərpa edildiyindən Mehr, Anahit, Tiştriya, Rtiş, Vertraqna və Homa 
kimi qədim allahların hüquqları rəsmiləşdirildi. 
Mehr-günəş, işıq və təmizlik allahı idi. Onun simvolları aypara, günəş və 
ayğır təsvirlərindən ibarət idi. Mifoloji rəvayətə görə, guya Mehr adamlara ayğır, 
erkək at şəklində gərünərdi. Anahit xeyir və bərəkət, su ilahəsi, bütün heyvanların 
hamisi idi. Anahit əksər hallarda əllərində və qollarında bilərzik, boynunda 
sinəbənd olduğu halda, çılpaq vəziyyətdə, şir, qoyun və s. heyvanların üstündə 
dayanmış və ya oturmuş şəkildə təsvir edilirdi. Su ilahəsi Tiştriya-ölkəni 
daşqından, aclıqdan və düşmən hücumundan qoruyurdu. Onun simvolları öküz və 
at idi (6, səh. 69-70). Rtiş-məhkəmə işlərilə məşğul olurdu. Homa-şərab, 
müqəddəs içki allahı idi (6, səh. 20-113). Həyat ağacı və yaxud ayrıca ağac budağı 
onun simvolu hesab edilirdi. Vertraqna-qələbə allahı, əjdaha ilə vuruşan allah 
sayılırdı (6, səh. 125). Onun simvolları çox müxtəlifdi. Erkək toğlu və daş keçi, 
quş, insanın şirlə mübarizəsi, süvarı, qanadlı və qanadsız at, öküz, dəvə, qaban 
kimi təsvirlər Vertraqnanın simvolları idi. 
Əhəməni şahı Kserks göstəriş vermişdi ki, Ahura-Mazdaya “artma”-
müqəddəs od vasitəsilə pərəstiş edilsin. Ahura-Mazdaya məbədlərdə yox, açıq 
havada etiqad göstərilir, yüksək dağlarda qurban verilirdi. 
Ahura-Mazdaya pərəstiş edilən belə yerlərdən biri Behistun qayası idi. 
Burada od məbədi də tikilmişdi. Həmin məbəddə müqəddəs odun daima 
yanmasına nəzarət edilirdi. Od allahı Atar Ahura-Mazdanın oğlu hesab edilirdi. 
Qədim Midiya qəbilələrindən olan maqlar od məbədinin xidmətçiləri, 
kahinlər kimi dini vəzifələrdə çalışırdılar. Avestada kahin Atravan (yəni “od 
kahini”) adlanırdı. 
13 
 
Avesta qayda-qanununa əsasən hər hansı bir münasibətlə kəsiləcək 
qurbanı kahin-maq qurbangaha yaxınlaşdıraraq dünyanın və allahların 
yaranmasına həsr edilmiş mahnılardan ibarət dua oxumalı idi. Belə dualar 
Avestanın “Qatlar” adlı hissəsində öz əksini tapmışdır. 
Qurbanvermə ayinini keçirən kahin ciddi Avesta qaydasına əsasən əlində 
müqəddəs tamarisk ağacından kəsilmiş çubuq dəsti “baresma” tutaraq içərisində 
müqəddəs od yanan qurban kahin qarşısında dururdu. (6, səh. 113) Kahin öz nəfəsi 
ilə müqəddəs odu murdarlamamaq üçün “patidan” adlı xüsusi başlıq geyir, üzünün 
aşağı hissəsini başlığın örtüklərində gizlədirdi. Həmin başlıq keçə papaqdan və 
yanlara salınmış parça örtüklərdən ibarət idi. 
Zərdüşt, maldarlığın inkişafı xatirinə iribuynuzlu heyvanların qurban 
kəsilməsini qadağan etmişdi. Qurbankəsmə ayini keçirilərkən ayində iştirak 
edənlərə müqəddəs homa içkisi paylanırdı. Bu içki Təxt-i Cəmşiddə (Persepolda) 
bitən homa bitkisinin şirəsindən hazırlanırdı. 
Avesta-bu içkidə insanı ilhama gətirici ilahi qüvvə olduğunu göstərir. 
Homa özü də Avesta allahlarından hesab edilirdi. Görünür o, totemizm dövründən 
qalmış qəbilə allahlarından biri idi. Bu homa allahının qüvvə və himayəsinə 
arxalanan qədim atəşpərəstlər ən ciddi məsələləri içki məslisində, kefli halda həll 
edəndən sonra, onun nəticələrini ertəsi gün ayıq vaxtda yoxlayırmışlar. (6, səh. 
113). 
Müqəddəs od qurbangahı qarşısında başqa ayinlər də keçirilirdi. Bu 
ayinlər də Zərdüştün ağzından deyilmiş (onun adı ilə bağlı olan) dualar şəklində 
Avestanın “Qatlar” bölməsində yazılmışdır. Bu duaların bəziləri sehrkarlıq 
(magiya) xarakteri daşıyan ayinlərdə oxunurmuş. Bu tipli duaların məzmunu 
Baktriya şahı Viştaspaya, Zərdüştə və hamıya allahdan maddi və mənəvi nemətlər 
istəməkdən ibarət idi. Bəzi alimlər belə sehrkarlıq ayinlərini şumerlərin dini təsiri 
ilə bağlayırlar. 
Midiyada Avesta qanunları ilə əlaqədar olaraq inək, it, at, xoruz kimi 
heyvanlar müqəddəs hesab edilirdi. İt ilə xoruza müqəddəs odun qoruyucusu kimi 
pərəstiş edilirdi. Avestada xoruz müqəddəs və “dünyanın nağarası”, “dünyanı 
yuxudan oyadan” adlandırılır. Bu heyvanlar Avestadan əvvəlki totemistik qəbilə 
allahları idi. Mazdaizm dövründə ata daha çox pərəstiş edilirdi. O, günəş, işıq, 
təmizlik və həqiqət allahı olan Mehri təmsil edirdi. 
Atəşpərəstlik dininin fəlsəfi əsasını dualizm (ikilik) təşkil edir (6, səh, 15, 
33, 37). Dualizm ideyası atəşpərəstlərin həm maddi, həm də mənəvi həyatında, 
təbiətdə və cəmiyyətdə, hər yerdə və hər şeydə özünü göstərir. Bu, ilk növbədə, 
dinin prinsipləri arasındakı ziddiyyətdə, xeyirlə şərin mübarizəsində nəzərə çarpır. 
Xeyiri baş allah Ahura-Mazda, şəri isə bədxahlıq allahı Anhra Manyu təmsil 
edirdi. 
Qədim iranlılar Ahura-Mazdanı-Hörmüzd, Anhra Manyunu isə Əhriman 
adlandırmışlar. Təbiətdə və cəmiyyətdə baş verən faydalı və zərərli hadisələr, 
14 
 
insanların həyatı və ölümü, xoşbəxtliyi və bədbəxtliyi zərdüşt dinində bu iki 
allahın mübarizəsinin, qələbəsinin nəticəsi kimi izah edilirdi. 
Dualizm heyvanlar aləminə də tətbiq edilmişdi. Bu münasibətlə heyvanlar 
aləmi faydalı və zərərlilərə, yəni iki ziddiyyətli qrupa bölünmüşdü. İnsanlar da 
ariyalı və ariyalı olmamaqla iki ziddiyyətli insan cəbhəsinə parçalanmışdı. Hətta 
insanların canında, ruhunda və fikirlərində də ikilik, ziddiyyətlilik görmək 
Avestanın əsas prinsiplərindən idi. Dünyada xeyirxahlığa xidmət edən varlıqlar, 
hadisələr hamısı Hörmüzdün fəaliyyəti ilə bağlandığı halda, bütün şər, bədxah 
əməllər Əhrimanın adı ilə əlaqələndirilirdi. Əfsanəyə görə Əhriman xalqa ilan 
görkəmində görünərdi. (6, səh. 61). 
Avestada dünyanın tarixi bu iki başlanğıcın - xeyir və şərin mübarizəsinin 
tarixi kimi qələmə verilir. Orada deyilir ki, dünyada xeyirxahlıq, həqiqət 
mövcuddur. Lakin onlar bədxahlıqla, şərlə mübarizə nəticəsində yaranır, ortaya 
çıxır. Bu mübarizə isə Hörmüzdün Əhrimanla apardığı mübarizədir. 
Bu dini təlimə əsasən Hörmüzd işıq deməkdir. Onun şahlığı isə işıq 
şahlığıdır. Bu işıq şahlığında hər şey xeyirxahlığa əsaslanır. Bütün mənəvi varlıq, 
hərəkət, artım işıq deməkdir, Hörmüzd deməkdir. 
Avestada mücərrəd ideyalar, əxlaqi anlayışlar kişi və qadın obrazları 
şəklində şəxsiyyətləşdirilirdi (personifikasiya edilirdi). Şəxsiyyətləşdirilmiş belə 
obrazlar həm müsbət, həm də mənfi əxlaqi keyfiyyətlərə malik idi. Müsbət əxlaqi 
keyfiyyətləri olan obrazlar Hörmüzdü-göylərin işıqlı döyüş qüvvəsini təmsil 
edirdi. Mənfi əxlaqi keyfiyyətləri olan obrazlar isə Əhrimanın bədxah şeytanlar və 
qaranlıq yeraltı qüvvələr ordusunu təmsil edirdi. Hər iki qüvvənin döyüşçüləri ali 
və aşağı dərəcəli ruhlardan ibarət idi. 
Şəxsiyyətləşdirilmiş, özünün vücudu və ruhu olan qanun (Aşa) və 
xeyirxah fikir (Vohumana) Avestada canlı və konkret obraz şəklində olub, 
Zərdüştün ideyalarını təmsil edirdi. Xeyirxah fikir Hörmüzdün əhatəsində olan altı 
“ölməz müqəddəslər” (Ameşa spenta) şurasında fəxri yer tuturdu. 
İkinci dərəcəli allahlar olan “yazatlar” da mücərrəd ideyaların (qələbə, 
sülh, həqiqət; qüvvətlilik və s.) şəxssiyyətləşdirilməsindən ibarət idi. Günəş, ay, 
torpaq, hava, od və su ruhları da “yazatlara” məxsus idi. Günəş, ay, ulduzlar isə 
Ahura-Mazdanın müqəddəs vüsudunu təmsil edirdilər. 
Xeyirxah fikir (Vohumana) Hörmüzdün atributu, nişanəsi, rəmzi olduğu 
kimi, bədxah fikir (Agamana) də müstəqil varlıq kimi Əhrimanın atributu olub onu 
əhatə edən baş şeytanların (demonların) sırasında birinci yeri tuturdu. Bədxah 
ruhlar-divlər, druclar, pərilər, şeytanlar günahların, fitnələrin, yalanların, 
qəzəblərin, xəstəliklərin və s. şəxsiyyətləşdirilmiş forması idi. 
Avestada Zərdüştdən əvvəlki dövrə aid olan xeyirxah qoruyucu mələk 
Fravaşi adlanır. Ahura-Mazdanın yaratdığı bütün varlıqlara fravaşilər təyin 
edilmişdir ki, onları bədxah şeytanlardan qorusunlar. Əvvəllər fravaşilər ancaq 
ilahi köməyə ehtiyacı olan varlıqlara təyin edilirdi. Daha sonrakı dövrlərdə isə 
allahlara da - Mehrə, Hörmüzdə də Fravaşi verilməsi haqqında Avestada 
15 
 
Midiyalıların zorla köçürülməsi. Nineviyadakı assuri 
qablarından E. ə. VII əsr. 
məlumatlar var; Avestanın “Yasna” bölməsində göstərilir ki, evlərin kəndlərin, 
vilayətlərin, “yazatların”, suyun, torpağın, qaramalın hər bir adamın öz qoruyucu 
mələyi-fravaşisi vardır - Fravaşilər gözəl qadın obrazında təsvir edilirdi (6, səh. 
119-121). 
Zərdüşt dini təlimində fiziki və ruhi təmizliyə xüsusi fikir verilirdi. Bu 
məqsədlə müxtəlif ayinlər tətbiq edilirdi ki, insanların sağlamlığına xidmət etsin. 
Bu tədbirlər sonralar kahinlərin gəlir mənbəyinə çevrilirdi. 
Avestaya görə, murdarlıq başlıca olaraq ölümdən gəlir. Çünki insan ölən 
kimi Druk Nasu adlı şeytan cəhənnəmdən gəlib meyitə hücum edir. Ondan sonra 
meyidə toxunan hər şey murdar olur. Ölüləri pak və müqəddəs sayılan varlıqlara 
yaxınlaşdırmaq-suya atmaq, odda yandırmaq və torpağa basdırmaq qadağan 
edilmişdi. 
İnsanın bədənindən xaric olan hər şey, hətta bədxah fikirlər və nəfəs də 
natəmiz hesab edilirdi. Ona 
görə də müqəddəs sayılan oda 
üfürməklə onu murdarlamaq 
ciddi qadağan edilmişdi. Ayin 
vaxtı kahinlər ağızlarıiı 
bağlamalı idilər. Xəstələr, 
natəmiz sayılan adamlar 
cəmiyyətdən təcrid edilməli 
idi. Təmizlənmə mərasiminə 
ölənin yaxın qohumları cəlb 
edilirdi. Adam və əşyaları 
(ev, su, od və s.) bədxah nasu ruhundan azad etmək, təmizləmək üçün keçirilən 
ayinlərdə xüsusi dualar oxunurdu. 
Ölüləri ancaq adamlardan uzaq, ağaclardan, sudan və oddan kənar yerdə, 
torpaqdan aralı vəziyyətdə saxlamaq olardı. Bunun üçün ölülər dirəklər üstündə 
tikilmiş daş daxmalarda saxlanırdı ki, vəhşi quşlar və itlər tərəfindən yeyilsin; 
meyitlərin ancaq sümükləri basdırıla bilərdi. 
Zərdüşt dininin əxlaqi görüşləri “xeyirxah fikir, xeyirxah söz və xeyirxah 
iş” əməli şəkildə təbliğ edilirdi. Qədim yunan filosofu Demokrit bu triadanı 
zərdüşt dinindən almışdı ( 6, səh. 99, 100, 104). 
Makedəniyalı İsgəndər İranı özünə tabe edərkən Avesta 21 hissədən 
ibarət idi. İranın Arşaqilər (e. ə. 250-224) sülaləsi dövründə Avestaya olan maraq 
artdı, onun ayrı-ayrı əldə edilən hissələri birləşdirildi və ona əlavələr də yazıldı. 
Avestanın bərpası işi Sasanilər (e. ə. III-VII əsrlər) dövründə başa çatdı. 
Yenidən hazırlanmış Avesta üç cilddən ibarət idi. Onlardan ikisi Avesta, 
biri isə pəhləvi dilində idi. XVI əsrdə Avropada Avestaya olan maraq yenidən 
qüvvətləndi və o, indiyə kimi dünya alimlərinin diqqət mərkəzində durmaqdadır. 
Avesta ideyaları Midiya incəsənət əsərlərinə qüvvətli təsir göstərmişdir. 
Əsərlərin təsvir motivləri bu fikri təsdiq edir. 
16 
 
Şəkil 2. Midiya döyüşçüləri. Dur-Şarrukindəki 
Assur qabartılarından. E. ə. VII əsrin sonu. 
 
Qədim abidələrdə müşahidə olunan etnoqrafik xüsusiyyətlər də Midiya 
mədəniyyəti haqqında əlavə məlumat verir. 
Etnoqrafik xüsusiyyətlər. Midiya xalqının bir sıra etnoqrafik 
xüsusiyyətlərini, geyim və bəzək formalarını, silah və nəqliyyat vasitələrini, 
istehsal alətləri və dini ayinlərini, əkinçi və döyüşçü, əyan və kahin (maq) 
surətlərini öyrənmək üçün qonşu ölkələrin arxeoloji mənbələrinə müraciət etmək 
lazımdır. Belə mənbələrə misal olaraq assuri və Təxt-i Cəmşid qabartılarını, 
təsvirli möhürləri və s. arxeoloji abidələri göstərmək olar. 
E. ə. VII əsrə aid olan Nineviyadakı bir assuri qabartısında midiyalıların 
zorla köçürülməsi səhnəsi təsvir edilmişdir (şək. 1). Burada fiqurlar bir sırada 
çəkilmişdir. sıranın əvvəlində və sonunda Midiya kişiləri, ortasında isə Midiya 
qadınları və uşaqlar gedirlər. Üç 
assuri əsgəri bunları müşayiət edir. 
Fiqurların ayaq və bədən 
vəziyyətləri onların hərəkətdə 
olduğunu, düz yol, əyri xətt boyu, 
yuxarıdan aşağıya doğru 
istiqamətləndiyi üçün adamların 
hərəkətini daha da 
qüvvətləndirmişdir. Bu qabartı 
Midiyanın kişi, qadın və uşaqlarının 
uzun geyimləri, saçları və s. haqqında 
təsəvvür yaradır. Təsvirdəki kişilərin 
paxlavaya bənzər naxışlarla bəzənmiş geyimləri, ön tərəfdən uzun bağla bağlanmış 
uzunboğaz (ayaqqabıları) olduğu görünür. Saç və saqqallarına əsasən Midiya kişi 
surətlərini digər assuri qabartılarında da asanlıqla tanımaq olur. 
E. ə. VIII əsrin sonuna aid olan Dur-Şarrukindəki assuri qabartılarının 
birində nizə ilə silahlanmış və arabaya qoşulacaq iki atı aparan Midiya döyüşçüləri 
göstərilmişdir (şək. 2). Onlar da ənənəvi geyimdədir. 
Qədim İranda Əhəməni padşahlarının paytaxtı olmuş Təxt-i Cəmşid 
(Persopol) şəhəri tikintilərindəki Midiyaya aid qabartılar, Midiyanı öyrənmək üçün 
müəyyən dərəcədə assuri qabartılarını tamamlayır və davam etdirir.  
E. ə. V əsrə aid Təxt-i Cəmşid qabartılarından birində midiyalıların qoşa 
at qoşulmuş döyüş arabası göstərilir. Bu təsvir əvvəlki qabartını tamamlayıb 
tamaşaçıları midiyalıların qoşqu qaydası ilə tanış edir. 
E. ə. V əsrdə yaradılmış bir Təxt-i Cəmşid qabartısında Midiya 
padşahının nökərləri-qulları təsvir edilmişdir. Burada midiyalıların başqa geyim 
formaları ilə tanış oluruq. Belə Midiya geyimli fiqurlara Təxt-i Cəmşid 
qabartılarında yenə rast gəlmək olur. Onlardan e. ə. VI-V əsrlərdə hazırlanmış 
qabartını göstərmək olar. (şək. 3). Bu əsərdə Midiya əyanları təsvir edilmişdir. 
Ortadakı fiqurun geyim formasını əvvəlki Təxt-i Cəmşid qabartısında da görürük. 
17 
 
Şəkil 3.  Midiya əyanları. Təxt-i Cəmşid 
qabartılarından, E. ə. VI-V əsrlər. 
Midiya din xadimlərinin, kahinlərin-maqların da surətləri e.ə. V əsrə aid 
olan Təxt-i Cəmşid qabartılarında öz əksini tapmışdır. Bu qabartılarda Midiya 
maqlarının geyim formaları və onların keçirmiş olduqları bir neçə dini ayinlə tanış 
oluruq. Bu baxımdan iki Təxt-i Cəmşid qabartısı diqqəti cəlb edir. Onlardan 
birində keçi balasını qoltuğuna vuraraq qurban (nəzir) verməyə aparan gənc bir 
midiyalının təsviri verilmişdir. İ.M.Dyakonov belə hesab edir ki, bu qabartıda keçi 
balasını qurban verməyə aparan maqın surəti verilmişdir. (3, səh. 396) . Təsvirdə 
maqın baş geyimi aydın görünür. Bu başlığın maqın ağzını bağlayan qulaqlığı 
Avesta qanunlarına uyğun şəkildədir. Lakin bu təsvirdə maqın yığcam, dar və qısa 
geyimi onu Midiya türbəsi Qızqapanda və başqa Təxt-i Cəmşid qabartılarında 
gördüyümüz maq surətlərindən fərqləndirir. Ona görə guman etmək olar ki, bu 
qabartıda maq özü yox, od məbədinin 
kiçik xidmətçilərindən biri-kahin 
köməkçisi təsvir edilmişdir. 
İkinci Təxt-i Cəmşid 
qabartısında isə müqəddəs homa 
içkisi qabını aparan maq təsvir 
edilmişdir. (şək. 4). Bu təsvirdəki 
maq, üz sarğısı və yüngül 
ayaqqabıları ilə, əvvəlki qabartıda 
gördüyümüz kahin köməkçisini 
xatırladırsa da, uzun təpəli başlığı, 
gen-bol və təmtəraqlı geyimlə ondan 
fərqlənib Qızqapan sərdabəsindəki 
maqa daha çox oxşayır. Maqın əlində 
tutduğu homa içkisinin qabı 
qapaqlıdır. Homa içkisini qapaqlı 
qablarda ona görə saxlayırdılar ki, bu 
içkiyə bədxah, natəmiz ruhlar daxil 
olub onun paklığına, təmizliyinə xələl gətirməsin. Bildiyimiz kimi, homa içkisi 
silindrik gil qablarda saxlanırdı. Belə guman etmək olar ki, qabartıda əsl kahinin, 
maqın surəti təsvir edilmişdir. 
Od məbədi xidmətçilərinin bu sonuncu iki heykəltəraşlıq surəti realistik 
üslubda və ustalıqla hazırlanmışdır. Hər iki təsvirdən məlum olur ki, od məbədinin 
xidmətçiləri qısa, yüngül ayaqqabılar geyərmişlər.  
E. ə. IV əsrə aid olan, Orta Asiyanın Amu-Dərya dəfinəsindən tapılmış 
maqın gümüş heykəlciyi əvvəlki qabartıdakı maq surətinə çox oxşayır. Bu 
heykəlcikdə də maq ağzı örtüklü, uzun başlıqda, gen və uzun əbada, yüngül 
ayaqqabılarla və belibağlı halda təsvir edilmişdir. Fərqləndirici cəhət odur ki, 
burada maqın qıçları xüsusi dolaq ilə sarılmışdır. 
Od məbədi xidmətçilərinin bu üç surətindən məlum olur ki, onların geyim 
formasındakı əsas əlamətlərdən biri də belbağı imiş. 
18 
 
Şəkil 4. Maq Homa içkisi 
qabını aparırkən, Təxt-i 
Cəmşid qabartılarından 
E. ə. V əsr. 
 
Şəkil 5. İran cütcüsü. Silindrik 
möhürün təsviri. E. ə. V əsr. 
 
İ. M. Dyakonov çox doğru olaraq Təxt-i Cəmşiddəki qabartı fiqurlarının 
alçaqboylu yaradılmasını Midiyanın heykəltəraşlıq ənənələri ilə əlaqələndirir. O 
göstərir ki, çox qədim Midiya qayalarında alçaqboylu insan fiqurlarının 
qabartılarını yaratmış Midiya ustalarının xələfləri, Təxt-i Cəmşiddə işlərkən, öz 
əcdadlarının yaradıcılıq ənənələrinə sadiq qalmışdır (3, 
səh. 408-409, 330). 
E. ə. VII-IV əsrlərə aid silindrik formalı 
möhürlərin təsvirlərində Midiya döyüşçülərinin 
silahları, geyimləri və döyüş vərdişlərilə bağlı olan 
maraqlı məlumatlar tapırıq. 
E. ə. VII-VI əsrlərə aid bir elam möhüründə 
“Arizant” adlı Midiya qəbiləsinin atlı döyüşçüsü təsvir 
edilmişdir. Dinamik kompozisiyada təsvir edilmiş və 
çapan atın üstündə düşmənə qarşı hücuma keçmiş 
döyüşçü nizə ilə zərbə endirməyə hazırlaşmışdır. 
Döyüşçünün ikinci silahı ox və kamandan ibarətdir. 
E. ə. VI-V əsrlərə aid olan başqa bir möhürdə 
Midiya döyüşçülərinin skiflərlə vuruşması təsvir 
edilmişdir. Burada sol tərəfdə Midiya piyada 
qoşunlarının əskərləri, sağ tərəfdə isə skif döyüşçüləri 
görünür. Midiyalılar ox və kamanla silahlanmış, adi 
geyim üstündən, sinələrini düşməi zərbələrindən 
qoruyan bir köynək də geymişlər. Qabartılarda olduğu 
kimi, burada da döyüşçülər yan tərəfdən və hərəkətdə 
təsvir edilmişlər. Bu əsərdə Midiya döyüşçülərinin 
hakim mövqeyi diqqəti cəlb edir. 
Midiyanın əkinçi və maldarlarına 
həsr edilmiş möhür təsvirləri hələlik 
tapılmamışdır. Odur ki, e. ə. V əsrə aid olan 
bir İran möhürü nadir tapıntı hesab edilir 
(şək. 5) Bu möhürdə iki öküzlə yer şumlayan 
bir cütçü təsvir edilmişdir. Realistik səpgidə 
rəsm edilmiş bu cütçü surəti, o dövrdə İran 
ərazisində yaşamış bütün qəbilələrin, o 
cümlədən midiyalıların əkinçiləri haqqında 
da aydın təsəvvür yaradır. 
Möhürlərdə Midiya piyada 
əsgərlərinin yunan piyada döyüşçüləri ilə 
vuruşmasını əks etdirən təsvirlərə də rast gəlirik. Onlardan e. ə. V əsrə aid olan iki 
möhür təsviri məlumdur. Birinci möhürdə yüngül silahlanmış və orijinal döyüş 
paltarı geymiş Midiya əsgərinin yunan döyüşçüsü ilə vuruşması təsvir edilmişdir. 
İkinci möhürdə isə ənənəvi döyüş paltarı geymiş, kaman və nizə ilə silahlanmış 
19 
 
Midiya əsgərinin (solda) yunan döyüşçüsünü özünə tabe etməsi, ayaqları altına 
salıb, aman diləməyə məcbur etməsi göstərilmişdir. 
Herodot göstərir ki, Əhəməni döyüşçüləri öz geyim formasını 
midiyalılardan əxz etmişlər (3, səh. 103). 
Nəzərdən keçirdiyimiz bu qədim təsviri sənət abidələri Midiya 
mədəniyyəti və incəsənəti haqqındakı təsəvvürlərimizi bir qədər də 
genişləndirmişdir. 
 
MİDİYA İNSƏSƏNƏTİ 
 
Midiyanın əsas rayonlarında arxeoloji qazıntılar aparılmadığından Midiya 
incəsənətini biz ancaq onun kənar rayonlarının arxeoloji materiallarına əsasən 
öyrənməyə məcburuq. 
Fransız, Amerika və son zamanlar İran arxeoloqlarının Damğan 
yaxınlığındakı Təpəhisar, Kaşan yaxınlığındakı Təpəsiyalk, Nəhavənd 
yaxınlığındakı Təpəgiyan, Urmiya yaxınlığındakı Göytəpə və Həsənlidən, Ziviyə 
və başqa yerlərdən tapdıqları qədim sənət abidələri Midiya mədəniyyəti və sənəti 
haqqında müəyyən təsəvvür yaratmağa imkan vermişdir. Həmin əsərlərin əksər 
hallarda daha qədim ibtidai icma quruluşu dövrünə aid olması Midiya qəbilələrinin 
hansı mədəni bazada yetişib tərəqqi tapdığını aydın göstərir. Digər qədim abidələr 
isə e. ə. II minilliyin başlanğıcına (e. ə. X-VIII əsrlər), qədim Azərbaycan 
dövlətlərinin yaranması dövrünə aid olduğu üçün Midiya incəsənətini öyrənməyə 
daha çox kömək edir. 
Qədim Manna və Midiya qəbilələri həmişə yaxın siyasi, iqtisadi və 
mədəni əlaqədə olmuşlar. Manna Midiya dövlətinə daxil olandan sonra bu mədəni 
yaxınlıq ümumi bədii inkişaf prinsiplərinə əsaslanmış, daha da möhkəmlənmişdir. 
Midiya sənətkarları, bir çox sahələrdə, Manna ustalarının sənət ənənələrini davam 
və inkişaf etdirmişlər. 
Midiyanın ucqar rayonlarında aparılmış arxeoloji qazıntılar və tədqiqatlar 
bir sıra görkəmli sənət əsərlərini aşkar etmişdir. Bu əsərlərə əsasən demək olar ki, 
Midiyada dulusçuluq, bədii metal kimi dekorativ tətbiqi sənətlər və heykəltəraşlıq 
inkişaf etmişdir. 
Dekorativ sənətlər. İlkin dulusçuluq sənətinin ən qədim nümunələri 
Təpəsiyalkdan tapılmışdır. Onlar e. ə. 4200-340-cı illərdə, mis-daş (eneolit) 
dövründə yaradılmışdır. Bu boyalı gil qabların plastik formaları, çox mürəkkəb 
dekorativ ornamental bəzəkləri olduqca rəngarəngdir. Dulusçuluq məmulatları 
açıq rəngli (ağ, sarı, çəhrayı) olduğu üçün onların üzorində qəhvəyi, qara boyalarla 
çəkilmiş naxışlar yaxşı görünür. Naxışlar həndəsi, nəbati və heyvani motivlərdən 
tərtib edilmişdir. Onların ən sadələri ağzı gen, gövdəsi isə silindrik formada olan 
gil qablardır. Belə kiçikhəcmli su qabları dalğavarı, damalara bölünmüş üçbucaq, 
paxlava, ağac şəkilli və s. naxışlarla bəzədilirdi. 
20 
 
Şəkil 6. Boyalı gil qab. Midiyanın 
şimali-qərb rayonunda olan 
Təpəgiyandan Tunc dövrü, e. ə. II 
minillik. 
 
Dulusçular bu dövrdə güvəc formalı, aşağıdan dar, ağıza doğru getdikcə 
genişlənən qabları daha çox hazırlayırdılar. Onların yuxarı hissəsi ilanvarı və şam 
ağacı yarpağını andıran naxışlar, sxematikləşmiş heyvan və ağac rəsmləri ilə 
bəzədilirdi. 
Bir çox qabların gövdəsi yuxarı getdikcə daraldığı kimi, onların alt 
hissələri də aşağı getdikcə daraldılmış və beləliklə, onlar bikonik bir şəkil almışdır. 
Oturacaqların konusvarı yaradılması 
məmulatların plastik gözəlliyini artırmışdır. 
Bu bədii təsiri daha da qüvvətləndirmək üçün 
ustalar gövdəsi bikonik şəkildə hazırlanmış 
qabları dairəvi oturacağı olan silindrik dayaq 
üzərində hazırlayırdılar. Bəzən silindrik 
formalı qabların aşağı oturacaq hissəsi də 
təxminən bu tərzdə hazırlanırdı. Bu qabların 
yuxarı hissəsi ritmik şəkildə verilmiş üfüqi və 
dalğavarı xətlərlə, quş və keçi rəsmlərilə, 
şahmat tipli naxışlar və s. ornament 
motivlərilə bəzənmişdir. Belə dekorativ 
vasitələr keramik məmulatların plastik 
gözəlliyini gözə çarpdırmağa, ortaya 
çıxartmağa yaxşı xidmət edir. 
Bu dövrün dulusçuları həm plastik formalar, həm də dekorativ naxışlar 
sahəsində zəngin bədii irs qoyub getmişlər. Buna misal olaraq e. ə. III minillikdə 
Təpəsiyalkda və e. ə. II minillikdə Təpəgiyanda (şək. 6). hazırlanmış boyalı gil 
qabları göstərmək olar. 
Təpəsiyalk ustalarının bu dulusçuluq məktəbi sonrakı dövrlərdə 
Midiyanın bədii keramikasına qüvvətli təsir göstərmişdir. 
Qeyd etdiyimiz bu iki qabın hər ikisi daha qədim dulusçuluq ənənələri 
əsasında yaradılmışdır. Onlarda olan plastik formaların ahəngdarlığı, təsvir 
ornament motivlərinin ritmik düzülüşü mis-daş və tunc dövrü ustalarının kəşfinin 
nəticəsidir. Midiyanın şimali-qərb rayonundakı Nixavənddə tapılmış tunc dövrünə 
(e. ə. II minillik) aid təkqulp silindrik formalı gil qabın üstündə fantastik bir 
heyvan təsvir edilmişdir. Qanadlı, təkbuynuzlu, ilan quyruqlu, şirəbənzər bu 
heyvan, çox ola bilsin ki, şər allahı, ölülər dünyasının padşahı sayılmış Əhrimanın 
simvolik təsviridir. Əhrimanın təxminən bu tipli, lakin qanadsız təsvirinə Gədəbəy 
rayonundan tapılmış tunc kəmərin üstündəki təsvirli yazıda da rast gəlirik (7, səh. 
77, şək. 47). 
E. ə. XII-X əsrlərdə Təpəsiyalk dulusçuları plastik forma və dekorativ 
naxış sahəsindəki axtarışlarını davam etdirərək bir sıra yeni keramik nümunələr 
yaratmışlar. Onların içində belindən sıxılmış silindr şəkilli qablar, gövdəsi kürəvi 
şəkilli, kiçikhəcmli, üstü şahmat naxışlı boyalı qablar və üçayaqlı, təkqulp keramik 
məmulatlar diqqəti cəlb edir. Kiçikhəcmli, alçaq dairəvi oturacağı və geniş ağzı 
21 
 
Şəkil 7. Boyalı gil qab. Şərqi Midiyanın Təpəsiyalk 
yaşayış məskənindən. Dəmir dövrü, e. ə. X-VIII 
əsrlər. 
olan bu təkqulp boyalı qablar kütləvi şəkildə hazırlanırmış. Onların üstü yanakı 
çəkilmiş düz xətlər, dama-dama naxışlar, günəşin rəmzi təviri və s. ilə bəzənirdi. 
Bu dulusçuluq məmulatları məişətdə işlədilirdi. 
Dini mərasimlərdə istifadə etmək üçün Təpəsiyalk ustaları müxtəlif 
formalı camlar hazırlayırdılar. 
Onların alçaq oturacaqlı 
genişağızlı, uzun axıcılı və 
silindrik hündür dayaqlı, təkqulp 
formaları zoomorfik plastik 
ünsürlərlə təchiz edillirdi. Bu 
camların ağzında öküz və qoyun 
başını andıran fiqurlar 
qoyulurdu. Həmin bu camlardan 
xeyir və bərəkət ayinlərində 
istifadə edilirdi. Bu dövrdə belə 
camları Təpəgiyan dulusçuları 
da hazırlayırdı. Təpəsiyalk ustaları daha sadə formalı, üçayaqlı və kiçikhəcmli 
camlar da yaradırdılar. 
E. ə. I minilliyin əvvəlində (e. ə. X-VIII əsrlər) qədim dulusçuluq 
ənənələriıə sadiq qalan ustalar yeni-yeni plastik formalar və dekorativ vasitələr 
kəşf edirdilər. Lüləyinli qabların ortaya çıxması bu dövrə təsadüf edir. Bu 
lüləyinlər qabların ağzına bitişik şəkildə hazırlanırdı. Belə qabların daha sadə 
bəzəkli nümunələri Midiyanın qərb sərhəddində-Rovanduzda, onların daha 
mürəkkəb formaları isə Təpəsiyalkda hazırlanırdı. 
Təpəsiyalkda belə qabların üç tipi yaradılmışdır. Onların lüləyinləri bəzən 
şaquli və bəzən də üfüqi vəziyyətdə olurdu. Üçüncü halda isə üfüqi vəzziyyətli 
lüləyin qabın ağzından aralı halda hazırlanırdı. Bu qablar əksər hallarda günəşin 
simvolik təsviri və düzbucaqlı şahmat lövhəsi rəsmlərilə bəzədilirdi. Görünür, bu 
qablar dini sehrkar xarakterli mərasimlər üçün hazırlanırmış. 
Təpəsiyalkda hazırlanmış bu tipli qabların çoxunun üstündə at təsviri 
çəkildiyindən onların günəş allahı Mitraya (Mehrə) etiqad edənlərə xidmət etdiyini 
anlamaq olur. Bu qabların naxış və təsvirlərini Avestanın Mitraya həsr edilmiş 10-
cu “yaşt”ında verilən məlumatlara əsasən müəyyənləşdirmək olar (8 səh. 72-76). 
Belə qablardan birinin üstündə at, onun başı üstündə günəş, yuxarıda sağ 
tərəfdə isə şahmat lövhəsinə bənzər bir düzbucaqlı rəsm edilmişdir (şək. 7); 
lüləyinin ətəkləri isə günəşin ziyalarını andıran naxışlarla bəzənmişdir. 
Yuxarıda göstərilən “yaşt”da Mitra “geniş otlaqlara malik”, “sürü və uşaq 
bəxş edən” torpaqları, atları düşməndən qoruyan bir qəhrəman kimi təsvir edilir. 
Baxdığımız qabın qulpu altındakı düzbucaqlı, çox guman ki, Mitranın himayəsində 
olan “geniş otlaqların” təsviridir. 
Mitra “döyüşçülərə və onların atlarına qüvvət verir”. Odur ki, onun döyüş 
“qazalağını səma yemi ilə qidalanan və ölməz, hamısı da ağ rəngli dörd ayğır 
22 
 
aparır”. Mitra “səma əhlindən birinci olaraq, ölməz, cəldatlı günəşi qabaqlayaraq 
Xaranın zirvəsinə qalxır... və oradan bütün ariya evlərini nəzərdən keçirir”. Mitra 
“günəş batandan sonra gəzintiyə çıxaraq... yer ilə göy arasında olan hər şeyə göz 
qoyarmış”. “Avesta”nın Mitraya verdiyi bu səciyyələrdən məlum olur ki, at 
günəşin rəmzi olduğu kimi, günəşi təmsil edən günəş allahı Mitranın da simvolu 
imiş. Odur ki, yuxarıda qeyd etdiyimiz qabın üstündə at və onun başı üstündə 
günəş təsvir edilmişdir. 
Beləliklə, məlum olur ki, üstündə at, günəş, düzbucaqlı şahmat lövhəsinə 
bənzər təsvir və naxışlar olan gil qablar Mitra ideyaları ilə əlaqədar olan dini 
ayinlərdə, artım və bolluq, təmizlik və düzlük mərasimlərində istifadə edilmişdir.  
Həmin “yaşt”ın göstərdiyinə görə Mitra düşmənlər üzərinə və eləcə də 
yalançılara, saxtakarlar müqəddəsləri öldürənlərə qarşı hücuma geçərkən ən yaxın 
silahdaşları onu müşayiət edər və yağıları məhv edərmişlər. Onlardan ən başlıcası 
“Ahura Mazdanın yaratdığı, qaban surətində, iti dişlər olan, irəli can atan, 
düşmənləri bir zərbə ilə öldürən Vrtraqna” idi. Qaban surətində verilən qələbə 
allahı Vrtraqna divar rəsmlərində Mitranı müşaynə edərək ən irəlidə gedən bir 
döyüşçü kimi təsvir edilir. “Hücumda Mitranın sağında gedən xeyirxah, müqəddəs 
Sroşa, sol tərəfində gedən ucaboylu, qüvətli Raşnu” döyüşdə səma əhlinə kömək 
edirdilər. Bu döyüşdə bir növ sərkərdə obrazında olan Mitranın “ətrafında sular, 
bitkilər, müqəddəslərin ruhları (fravaşlar) gedir”, onun bu silahdaşlar (bitkilərdən 
başqa) heyvan şəklində təsvir edilmişdir (8, səh. 75). 
Baxdığımız qabın üstündəki at rəsminin başında buynuzabənzər bir şey 
vardır. O, atın yalından düzəldilmiş dəstəkdir. Mitra atın üstündə gedərkən bu 
dəstəkdən tutarmış. Onun yanında isə atın başına bağlanmış ayparaşəkilli bir nişan 
görünür. Bu da Mitranın nişanələrindən biridir. Bu nişanə e. ə. X-VIII əsrlərə aid 
Təpəsiyalk qablarında çəkilmiş at təsvirlərində, müxtəlif formalarda rast gəlirik. 
Həmin bu aypara nişanının Mitra allahına aid olduğunu Mitra məbədinin freska 
divar rəsmlərində aydınca görürük. Bu Mitra məbədi I əsrdə Beynəlnəhrdə, Fərat 
çayının kənarında, Dura Evropos şəhərində tikilmişdir. Onun divar rəsmində Mitra 
allahı silahdaşları ilə birlikdə düşmənlərin üstünə hücuma geçərkən təsvir 
edilmişdir. Mitranı seyran, ilan, şir və qaban kimi heyvanların surətində müqəddəs 
varlıqlar müşayiət edir. Mitranın sol əlin də ayparaşəkilli kamanı və onunla bir 
sırada qaçan iki seyranın başında isə qoşa aypara nişanlı uzun lentləri görürük (1 
səh. 55-56, şək. 6). 
“Yaşt”ın yuxarıdakı məlumatlarına əsaslanaraq guman etmək olar ki, bu 
təsvirdə sağ küncdəki kol-bitkiləri, qaban Vrtraqnanı, başlarında aypara nişanlı 
lentləri olan iki ceyran-Sroşa və Raşnu ilan-müqəddəslərin ruhlarını, şir isə 
müharibə və sevgi ilahəsi İştarı təmsil edir.  
Mitra allahının simvolik işarələrindən olan aynişanı Qızqapan 
sərdabəsinin sütunları arasında yerləşmiş Mitranın dairəvi lövhə üzərindəki 
qabarıq təsvirinin altında verilmişdir. Odur ki, aypara nişanına əsasən Mitra 
allahını asanlıqla başqa allahlardan fərqləndirmək olar (3, səh. 408). 
23 
 
Şəkil 8. Qızıl cam. Ekbatan (Həmədan) 
şəhərindən. E. ə. V əsr. 
 
Bu dövrün (e. ə. X-VIII əsrlər) Təpəsiyalk keramikasında nəzərə çarpan 
orijinal dulusçuluq formalarından biri də gil qablarda qulpların şaquli vəziyyətdə 
hazırlanması idi. 
E. ə. X-VIII əsrlərdə Təpəsiyalk dulusçuları dulusçuluq məmulatının 
plastik zənginliyinə xüsusi əhəmiyyət vermişlər. Bu dövrün keramik 
nümunələrində gövdələr düzbucaqlı, kürəvi, silindr və s. şəkillərdə olub, çox 
zaman üçayaq üzərində yerləşdirilirdi. Qabların boğazları qəsdən uzunlaşdırılır, 
oyma və qabarıq halqalarla bəzədilirdi. Qabların gövdələri həm rəngli naxışlar, 
həm də qabarıq ünsürlərlə dekorativləşdirilirdi. Tək qulplu və qulpsuz kuboklar 
zərif siluetə malik olurdu. Bu dövrün Təpəgiyan dulusçuları kubokların siluetində 
əsaslı dəyişikliklər edərək, onların plastik quruluşunu daha da mürəkkəbləşdirmiş, 
dekorativ bəzəyinə isə yeni qabarıq ünsürlər əlavə etmişlər. Təpəsiyalk və 
Təpəgiyan dulusçularının bu nailiyyətləri bir-birinə çox yaxın olub, ümumi bir 
mədəniyyətə daxil idi. 
Bu dövrdə Təpəsiyalk dulusçuları dini əqidələrlə bağlı olan çoxlu 
zoomorf qablar hazırlamışlar. Onlar qoyun, quş, ördək fiqurları formasındadır. 
Bundan başqa boyalı keramikada uzun silindrik camların və konusvarı, uzun 
axıcılı qabların qulpu üstündə qoç başlarının fiquru da yaradılırdı. Əksər hallarda 
bu zoomorf ünsürlər genişağızlı 
boyalı camların gövdəsinə 
yapışdırılırdı. Zoomorf fiqurların 
istiqaməti qabların bəzən içinə, 
bəzən də xaricinə tərəf yönəldilirdi. 
Bu “sehrkar” fiqurlar qabların içini, 
guya xarici “bədxah təsirlərdən 
qoruyurmuş”. Nadir hallarda 
zoomorf motivləri ilan, keçi, və s. 
təsvirlər şəklində, boyalı qablarıı 
xaricində də çəkilirdi. Bu qabların 
dekorativ tərtibatında naxışların 
rəng kontrastlığına, ritmik 
düzülüşünə və dinamik kompozisiya quruluşuna xüsusi diqqət yetirilirdi. 
Babil şumer xalqlarının mədəni nailiyyətlərindən qidalanmış Midiya 
dulusçuları orijinal dulusçuluq sənəti yaratmaqla, bu sahədə İran və Zaqafqaziya 
xalqlarının incəsənətinə müsbət təsir göstərmişlər. 
Midiya dövründə çoxlu bədii əhəmiyyəti olan metal əşyaların 
yaradıldığını guman etmək olar. Lakin Midiyanın mərkəzi şəhərlərində qazıntı 
aparılmadığından belə əsərlər nadir tapıntı hesab edilir.  
Təpəhisardan e. ə. XX əsrlərə aid bir hökmdar əsasının tunc başı 
tapılmışdır. Bu əsanın başlığında boyunduruğa qoşulmuş yer şumlayan iki öküzlə 
bir əkinçinin plastik fiqurları sxematik səpgidə təsvir edilmişdir. Bu tunc fiqurlara 
24 
 
əsasən guman etmək olar ki, həmin əsa sehrkarlıq məqsələrinə xidmət etmişdir (3, 
səh. 140). Əsa, yəqin ki, şahın imiş, ya da ki, qəbilə başçıları tərəfindən kənd 
təsərrüfatı ilə əlaqədar olan ovsunçu ayinlərdə istifadə edilirmiş. 
Sinsinati İncəsənət Muzeyində saxlanan qızıl bir camı Helen Kantor 
inamla Midiya incəsənət nümunəsi kimi təsdiq edir. (9. səh. 140). Bu camın 
üzərindəki şişuclu palmet yarpağı Ziviyə palmetlərinə qoşa kəlləli daş keçilərin 
duruş vəziyyəti isə Əhəməni gümüş vazası üzərindəki daş keçilərin təsvirinə çox 
oxşayır. 
Təxt-i Cəmşiddə Daranın (e. ə.522-486) saray əmlakının içərisində 
Midiya sərkərdəsinə məxsus qızıldan hazırlanmış qılınc qını tapılmışdır (9, səh. 
140). Bu qın öz zəngin bəzək tərtibatı ilə dövrünün eyni tipli qılınc qınlarından 
fərqlənir. Bu silah qını döymə üsulu ilə işlənmişdir. Onun üstündəki saray 
xidmətçiləri, heyvanlar və palmet ağaclarının təsvirləri bir-birinə əks istiqamətdə 
olan qruplarda toplanmışdır. Hər qrupun fiqurları bir cərgədə və bir hərəkət 
istiqamətində verilmişdir. İki “keşikçi şirin” balaları geriyə dönmüş haldadır. 
Onlardan aşağıda, arxa ayaqları üstə də düz dayanmış, başları geri dönmüş 
keçilərin sırası qın boyunca uzanır və fiqurlar getdikcə kiçilir. Qının üçbucaq 
formalı ucu it təsvirinə bənzər naxışlarla bəzənmişdir. 
Midiyanın paytaxtı Ekbatan (Həmədan) şəhərindən tapılmış e. ə. V əsrə 
aid olan qızıl cam Midiya ustalarının sənətkarlığı haqqında yaxşı təsəvvür oyadır. 
Qızıl camın konusvarı gövdəsində işıq və kölgə ləkələrini çoxaltmaq və camın 
dekorativliyini artırmaq məqsədilə Midiya ustası onun sahəsini kiçik zolaqlara 
parçalamışdır. (şək. 8). Zolaqların hamısında ritmik surətdə təsvir edilən aypalara, 
oval, trapes şəkilli çıxıntılar camın plastik gözəlliyini xeyli artırmışdır. Tehran 
İnsəsənət Muzeyində saxlanılan bu qızıl camın boğazında Əhəməni padşahı 
Kserksin (e. ə. 485-465) adı ilə bağlı olan yazılar vardır. Bu yazılar pars (İran), 
elam və babil dillərindədir. 
Heykəltəraşlıq. Midiya heykəltəraşlığını öyrənmək üçün əsas mənbə 
qaya üzərində yaradılmış qabarıq rəsmlərdir. Belə qabarıq təsvirlər Midiya 
padşahlarının qaya sərdabalarında və Bisütun qayalarında çapılmışdır. 
Midiyanın qayalarda çapılmış sərdabalarının ən qədimi Girmanşahdan 
cənubda, Sakavend yaxınlığındadır. Bu sərdabada qayanın içində meyit qoymaq 
üçün bir taxça qazılmışdır. Onun yuxarı hissəsində od qurbangahı, onun ətrafında 
isə bir böyük və iki kiçik qabarıq insan fiquru çapılmışdır. Təsvirlər kobud və 
qeyri-proporsionaldır. Onlar traktovkaları və hazırlanma texnikalarına görə 
lullubey və elam qabartılarını xatırladır. Həmin sərdabanın kimə məxsus olması isə 
mübahisəlidir (3, səh. 406). 
Girmanşahla Həmədan arasında, Səhnə deyilən yerdəki qaya sərdabası 
dörd divarla qapanmış yaşayış evini xatırladır. Onun qapısının üstündə qanadlı 
günəş lövhəsi qabarığı yonulmuşdur. Bu təsvir motivi qədim şumerlərdə geniş 
yayılmış işıq, günəş allahının simvoludur. Qədim iranlılar (parslar) bu günəş 
simvolunu daha da murəkkəbləşdirmişlər, Onlar bu günəş lövhəsinə Ahura 
25 
 
Mazdanın (Hörmüzdün) fiqurunu əlavə etmişlər. Başqa qaya sərdabaları kimi bu 
da asma evi xatırladır. Bu iki qaya sərdabasının e. ə. VII əsrə aid olması guman 
edilir (3, səh. 407). 
Sonrakı Midiya qaya sərdabalarına misal olaraq Dükani Davud və 
Qızqapan qəbirlərini göstərmək olar. Onlar e. ə. VI əsrə aiddir. 
Dükani Davud Həmədandan Babilistana gedən yol üstündəki qayada 
çapılmışdır. İ. M. Dyakonov guman edir ki, bu sərdaba Midiya padşahı Astiaqın 
(e. ə. 584-550) Süleymaniyə yaxınlığındakı Surdaş kəndinin yanında Şəhrizar 
dərəsindəki qayada çapılmış, Qızqapan isə Midiya padşahı Kiaksarın (e. ə. 625-
584) sərdabasıdır. Qəbirlər quruluşu etibarilə bir-birinə bənzəyir. (3, səh. 407). 
Dükani Davud sərdabasının giriş hissəsində qabarıq maq fiquru 
çapılmışdır. Maqın fiquru qarşısındakı sahədə isə təsvir yoxdur. Bu hissə ya 
yarımçıq, ya işlənməmiş qalmış, ya da ki, sonralar kimin isə tərəfindən silinmişdir. 
Bu təsvirdə maq, əynində uzun köynək, başında başlıq, üzündə sarğı, əlində 
baresma tutduğu, əllərini irəliyə uzadıb dua oxuduğu vəziyyətdə yaradılmışdır. 
Maqların belə dua vəziyyəti haqqında “Avesta”nın ikinci kitabı olan “Yasna”da 
(29,5 və 50,8) məlumat vardır (6, səh. 51). Maqlar baresma tutduqda, həm içkisi, 
ya da od qarşısında olarkən ağızlarını sarğı ilə sarıyırdılar ki, öz nəfəsləri ilə bu 
müqəddəs varlıqları murdarlamasınlar. Burada maq əlində baresma tutduğu üçün 
onun ağzı sarıqlıdır. 
Qızqapan sərdabasının sütunları pilyastr şəklindədir. Pilyastrların arasında 
allahların simvolları qabarıq formada təsvir edilmişdir. Burada dörd qanadlı fiqur 
olan dairəvi lövhə, aşağısında ay şəkli və ortasında insan fiquru olan dairəvi lövhə, 
üstündə ulduz, təsvir edilmiş dairəvi lövhə kimi qabarıq təsvirlər yonulub 
hazırlanmışdır. E. Hersfeld birinci və ikinci təsvirləri Ahura-Mazda ilə Mitranın 
simvolları hesab edir. Üçüncü təsvir-ulduzlu lövhə qədim Şumerdə İştarı və 
Venera planetini təmsil edirdi. Burada isə o, bəlkə də Anahitip simvoludur (3, səh. 
408). 
Bu sərdabanın qabarıq təsvirlərində solda xarakterik maq geyimində olan 
kahin dayanmışdır. Onun əynində adi şərqi Midiya paltarı görünür. Maq bu 
paltarın üstündən boş qolları sallanmış uzun əba geymişdir. Kahinin başında başlıq 
(“patidana”), ağzında isə sarğı vardır. Maqın qarşısında üçpilləli od ibadətgahı 
görünür. Bu ibadətgahın sağ tərəfində dayanmış qısa geyimli padşahın da ağzında 
sarğı vardır. Həm padşahın, həm də maqın sol əlində kaman vardır. Burada kaman 
ola bilsin ki, qələbə, hökmranlıq rəmzidir. Onların sağ əllərinin hərəkətindən 
ibadətgah qarşısında dua oxuduqları anlaşılır (3, səh. 408-409). Bu qabarıq təsvir 
ciddi simmetrik kompozisiyada yaradılmışdır. Fiqurlar alçaqboylu göstərilsə də 
dinamik vəziyyətdə verilmişdir. Od ibadətgahı isə daha əzəmətli və təmtəraqlı 
təsvir edilmişdir. 
Bu əsərdə padşahın kahinin sol əllərində qələbə, hakimiyyət simvolu olan 
kaman göstərildiyi üçün demək olar ki, qurbangahın qarşısında qələbəyə həsr 
edilmiş ayin keçirildiyi təsvir edilmişdir. 
26 
 
Qədim Lişir Piriniyə həsr edilmiş və Bisütunda I Daranı göstərən 
qabarıqlarda da kaman qalibiyyət simvolu kimi verildiyindən, güman etmək 
lazımdır ki, Midiyanın Qızqapan sərdabasındakı təsvirdə də kaman ənənəvi olaraq 
qələbə rəmzi və hakimiyyət nişanı kimi təsvir edilmişdir. 
Qurbanvermə (nəzir) ayinlərində “Avesta”nın tələblərinə uyğun olaraq, 
maq-kahin əlində baresma tutmalı idi (6, səh. 113). Qızqapan sərdabasındakı 
qabarıqda isə maqın əlində baresma yox, kaman təsvir edilmişdir. Bu xüsusiyyət 
qələbə ayininin keçirilməsi ilə əlaqədar olmuşdur. 
Xalq arasında Dükani Davud və Qızqapan adları ilə məşhur olan bu iki 
qaya cərdabalarındakı qabarıqlar özünün traktovka kamilliyi, proporsiyaları və 
texnikası etibarı ilə məşhur Əhəməni qabarıqlarından az fərqlənir. İ. M. Dyakonov 
güman edir ki, həmin Əhəməni qabarıqları Əhəməni şahlarının əsir tutub 
gətirdikləri Midiya ustaları, onların şagirdləri və başqa əsirlər tərəfindən 
hazırlanmışdır. O, göstərir ki, Bisütun qayasındakı qabarıq kompozisiyada Midiya 
ustalarına tanış olan daha qədim lullubey padşahı Anubaninin qabarıq süjetinin 
təkrar edilməsi də təsadüfi deyildir. Təxt-i Cəmşiddəki qabarıqlarda fiqurların bir 
qədər yastı, alçaq verilməsi də daha qədim Midiya qabarıqlarından gəlmə 
əlamətdir (3, aəh. 408-409). 
E. ə. VI əsrin 20-ci illərində Əhəməni padşahı I Dara (e. ə. 522-486) 
üsyanları yatırması və üsyançıların başçılarını öldürməsi münasibətilə Midiya 
ərazisində, Kirmanşah yaxınlığındakı Bisütun dağında memorial-xatirə abidəsi 
çapdırır. Salnamə xarakterli bu abidənin yazıları pars, elam və babil dillərində idi. 
Həmin yazılar I Daranın üsyanları amansızcasına yatırmasından bəhs edir (10, səh. 
128-129). Memorial abidənin qabarıqlarında əlləri arxalarında sarınmış 
üsyançıların doqquz başçısı bir sərkədə, I Daranın böyük və əzəmətli fiquru 
qarşısında təsvir edilmişdir. Onuncu əsiri ayağı altında əzişdirən I Daranın sol 
əlində qələbə və hökmranlıq rəmzi olan kaman görünür. Əhəməni şahlarının qəbul 
etdiyi qaydaya əsasən I Dara üsyançılara qalib gəldiyi üçün onların başçılarını 
şəxsən özü edam etməli idi (3, səh. 438). I Dara sağ əlinin hərəkəti ilə amiranə 
tərzdə danışır. Onun arxasındakı iki döyüşçü də əsirlər kimi statik vəziyyətdə 
verilmişdir. Odur ki, Əhəməni padşahı özünün əzəmətliliyi və dinamik vəziyyəti 
ilə digər fiqurlardan fərqlənir. Qabarıq kompozisiyanı daha yuxarıda görünən 
qanadlı Ahura-Mazdanın fiquru tamamlayır. O, I Daranın himayəkarı kimi 
verilmişdir. 
Bu qabarıqdakı əsirlərin içində Midiya üsyançılarının başçıları da təsvir 
edilmişdir. Beləliklə, bu heykəltəraşlıq abidəsində bir çox tarixi şəxsiyyətlərin 
portretləri heykəltəraşlar tərəfindən ustalıqla əbədiləşdirilmişdir. Onlara misal 
olaraq Əhəməni padşahı I Dara tərəfindən öldürülmüş Midiya üsyançılarının 
başçıları Fravartişin, Çitrantaxmanın və maq Qaumatanın (şək. 9) realistik qabarıq 
portretlərini göstərmək olar. 
I Daranın bu üsyançılar üzərindəki qələbəsindən danışan salnamələr və 
üsyan başçılarının surətləri Əhəməni padşahının əmri ilə yaradılmışdır. Bu 
27 
 
Şəkil 9. E. ə. 522-ci ildə saray 
çevrilişi yolu ilə özünü padşah elan 
etmiş midiyalı maq Qaumata. 
Bisütun qabartılarından. 
 
monumental heykəltəraşlıq abidəsi, çox güman Midiya ustaları tərəfindən 
yaradılmışdır (3, səh. 409). 
Memarlıqda olduqu kimi, heykəltəraşlıq sənəti  
 
 
sahəsində də Midiya ustalarının çox qədim və zəngin plastik ənənələri və 
sınaqdan çıxmış təcrübələri səriştələri var idi. (2, səh. 30-65). Bisütun 
portretlərindən daha əvvəl Midiya padşahları üçün yonulmuş, yuxarıda nəzərdən 
keçirdiyimiz, qaya sərdabalarının qabarıqları da bunu təsdiq edir. Bisütun qaya 
Portretlərinin fərdi və realistik xüsusiyyətləri Midiya ustalarının yüksək 
sənətkarlığından xəbər verir. 
Midiya qaya qabarıqları sənəti daha qədim lullube-kuti ənənələrinə 
əsaslanır. Bundan əlavə Midiya heykəltəraşlığına assuri və elam qabarıqlarının da 
müsbət təsiri olmuşdur. Bu təsir bəlkə də əsir tutulmuş ustalar tərəfindən 
gətirilmişdir (3, səh. 409-410). 
Midiyanın qaya sərdabalarının memarlığı xalis xalq yaşayış binalarından 
alınmışdır. Həmin sərdabaların qabarıqları Midiyanın saray və məbədlərini 
bəzəmiş daş heykəllərə nisbətən kobud və ibtidai 
idi. Bizə çatmamış bu heykəllər xüsusi 
emalatxanalarda hazırlanırdı. Midiyanın paytaxtı 
Ekbatanda və başqa şəhərlərdə arxeoloji qazıntı 
işləri aparılmadığından Midiya sənətini 
öyrənmək üçün biz ancaq qədim yunan 
tarixçilərinin məlumatlarına, assuri, Təxt-i 
Cəmşid qabarıqlarına, oyma təsvirli möhürlərə, 
Midiyanın ucqar rayonlarından tapılmış arxeoloji 
abidələrə və s. əsaslanırıq. 
Midiya qəbilələri, mannalılar, babil və 
assurilər vasitəsilə qədim şumerlərin dini 
etiqadları, incəsənəti və mədəniyyəti ilə 
yaxından tanış olmuş və ondan bəhrələnmişlər. 
Bu yaxınlığa Midiyanın Şumer ölkəsi ilə 
qonşuluqda yerləşməsi və midiyalıların, 
şumerlərin mədəni varisləri olmuş babil və assuri xalqları ilə iqtisadi, hərbi 
münasibətlərdə olması imkan yaratmışdır. Midiya e. ə. VII-VI əsrlərdə öz dini 
etiqadları, incəsənəti və mədəniyyəti ilə qonşu xalqlara təsir göstərə bilmişdir. 
Memarlıq. Urartu padşahı II Sardurun (e. ə. VIII əsrin ortaları) 
salnaməsinin məzmunundan bəlli olur ki, bu dövrdə Midiyanın şimal 
vilayətlərinda geniş miqyasda inşaat işi aparılmışdır. Salnamədə Azərbaycanın 
cənub-qərb vilayətləri sərhəddində iyirmi qalanın və yüz iyirmi yaşayış 
məntəqəsinin alındığı haqqında məlumat verilir. 
28 
 
Midiya dövründən bizə məlum olan bir çox tikinti tipləri əslində hələ çox 
əvvəllər Manna dövləti dövründə yaradılmışdı. Xüsusilə Urmiya gölü rayonunda 
bir sıra qaya sərdabaları, qalalar və Dur-Şarrukindən olan (e. ə. VIII əsrin sonu) 
məşhur assuri qabartılarında təsvir edilən tikintilər hələ Midiya dövründən əvvələ 
aid edilməlidir. 
Midiya cəmiyyəti haqqında bizim məlumatımız azdır. Quldarlıq burada 
hakim istismar forması olmamışdırsa da, lakin əldə edilən faktlar Midiyada onun 
mövcud olduğunu göstərir. Midiyanın ictimai həyatında qəbilə quruluşunun yox 
olub getməsi, quldarlığın əmələ gəlməsi və inkişafı yaranmaqda olan imperiyanın 
siyasi ehtiyacları ilə uyğunlaşmışdı. 
Midiya dövründə Azərbaycan memarlığı başlıca olaraq indiki Cənubi 
Azərbaycanın ərazisində (Araz çayından cənubda) geniş yayılıb inkişaf etmişdi. 
Bu rayonun əsas mərkəzi Urmiya gölü yaxınlıqında olmuşdur. 
Midiya memarlığının inkişafına bir tərəfdən şübhəsiz qaya məskənləri, 
digər tərəfdən ağac qurğuları müəyyən təsir göstərmişdir. Monumental memarlıq 
öz inkişafında başlıca olaraq daş tikintilərindən ibarət olmuşdur. 
VII əsrdə böyük dövlət kimi formalaşan Midiya Yaxın Şərq memarlığının 
inkişafında əhəmiyyətli rol oynamışdır. 
Midiyanın qüdrətli imperiyaya çevrilməsi möhtəşəm saray tikintiləri üçün 
şərait yaradır. Tarixi salnamələr Midiyanın paytaxtı Ekbatanda salınmış böyük 
tikintilər haqqında geniş məlumat verir. Qədim müəlliflərdən Herodot və Polibinin 
təsvirinə görə “bu şəhərin daxilində böyük saray var idi. O, halqaşəkilli qüdrətli 
qala divarlarına malik idi. Akropol elə tikilmişdi ki, bir halqaşəkilli qala divarı 
digərinin üzərində yüksəlirdi... bütün divar halqaları yeddi idi, bunların 
sonuncusunda padşahın sarayı və xəzinə yerləşirdi” (11, səh. 54). 
Ekbatan saraylarını təsvir edən Polibiy onların genişliyini və bəzək 
zənginliyini xüsusilə qeyd etmişdir. O, sərv və sidr ağaclarından düzəldilən, üstü 
qızıl və gümüş vərəqləri ilə örtülmüş sütunlardan bəhs edir (12, V, 27, 6) 
 Saysız-hesabsız istehkamlar və istehkam halına salınmış şəhərlər Midiya 
inşaatının digər tipini təmsil edirdi. Həcmi və siluetinə görə möhtəşəm və zəhmli 
təsir bağışlayan bu tikintilər dekorativ bəzəklərdən də xali deyildi. Tarixi mənbələr 
müxtəlif çıxıntıları olan istehkamlar haqqında məlumat verir. Ekbatan kremli 
Makedəniyalı İsgəndərin yürüşü dövründə hələ abad vəziyyətdə olduğundan 
İsgəndər Təxt-i Cəmşiddən gətirdiyi pulları mühafizə üçün buraya göndərmişdi 
(13, səh. 121) Ekbatan məbədlərində İsgəndərə qurbanlar gətirilməsi və bu şəhərdə 
gimnastika yarışlarının keçirilməsi (13, səh. 223-224) də onun e. ə. IV əsrdə yaxşı 
vəziyyətdə olduğunu təsdiq edir. 
Azərbaycanın cənub vilayətlərində indiyədək qalan Fəxrikə, Dukani 
Davud deyilən çoxlu qaya sərdabaları, Urmiya gölündən cənubda yerləşən səhnə 
sərdabaları və s. Midiya dövrünə, qismən isə Manna dövləti dövrünə aid olaraq e. 
ə. VIII əsrdən VI əsrədək olan dövrü əhatə edir. 
29 
 
Şəkil 10. Kişessu adlı Midiya şəhər qalası. Dur-
Şarrukindəki Assuri qabartısından, E. ə. VIII əsrin 
sonu. 
 
Bir qayda olaraq, paya sərdabaları dik qayalarda, xeyli hündürlükdə 
oyularaq iki otaqdan, bunlarda da biri özünəməxsus formaya malik eyvanabənzər 
artırma-dəhlizdən ibarət olurdu. Onun qapısı bilavasitə dəfn kamerasına açılırdı. 
Qaya sərdabalarının dəhlizində ağacdan düzəldilən arxitravı andıran 
antablementli sütun qeydə alınmışdır. Sərdabanın fasadı ikisütunlu portikə daha 
çox bənzəyir. 
Çox zaman sərdabaların fasad tərəfi insan fiqurlarının qabarıq təsvirləri 
ilə bəzədilirdi. Bu qabartılar Midiyanın maddi-mədəniyyətinin öyrənilməsi üçün 
mühüm mənbələrdəndir. 
Məlum olduğu 
kimi, Midiyada hakim din 
oda sitayiş -atəşpərəstlik 
olmuşdur. Zərdüşt dini, oda 
sitayiş çox guman ki, 
burada-Midiyada meydana 
gəlmişdir. Oda sitayiş edən 
midiyalılar atəş ibadətgahı 
da tikirmişlər. Bu cür 
ibadətgahlardan ikisi 
dövrümüzə qədər mühafizə 
olunmuşdur. 
Od mehrablarının 
forması qaya sərdabalarının 
relyeflərindən məlumdur. 
Çox da böyük olmayan 
korpusdan ibarət olan bu mehrablar pilləli stilobat (dayaq) üzərində yüksəlirdi. 
Mehrabın korpusunda çərçivəyə alınmış oyuq olurdu. Onun yuxarı hissəsi üç plitə 
çıxıntısı ilə tamamlanırdı. 
Qaya sərdabalarında yaşayış evlərinə bənzəyən elementlərin 
müəyyənləşdirilməsi göstərir ki, Midiyada qaya sərdabalarının tikintisi dövründə 
eyvanlarında sütunları olan ant tipli yaşayış evləri inkişaf etmişdi. 
Midiyada bürc tikintiləri tipi hələ Assuri qabartılarından məlumdur. 
Midiya şəhəri Kişessu, Assuri qabartısına görə, üst-üstə yığılmış qalaya bənzər 
tikintilər şəklində olmuşdur. (şək. 10). 
Bu məbədin bacalarından müqəddəs odun alovları ucalır. Od yanmayan 
bacada dayanmış kahin əlindəki yelpinclə bacalarda yanan odları alovlandırır. 
Midiyada qalaya bənzər yaşayış evlərinin əmələ gəlməsi və intişar 
tapması çox guman ki, Cənubi Ərəbistanda olduğu kimi, oturaq əhalinin 
köçərilərdən qorunması zəruriyyəti ilə əlaqədar idi. 
Midiya memarlığında yaşayış məskəni, müdafiə və saray tikintiləri, qaya 
sərdabaları, müqəddəs od məbədi və od ibadətgahı tipləri təşəkkül tapmışdır. 
 
30 
 
Midiyanın e. ə. VI əsrdə süqut etməsinə baxmayaraq, bu dövlətdə intişar 
tapmış tikinti tiplərinin təsiri Azərbaycan memarlığının inkişafında olduğu kimi, 
Əhəməni İranında da izlənir. Suz şəhərindəki sarayda tapılmış kitabələrdən məlum 
olmuşdur ki, bu sarayı Midiyadan dəvət olunmuş ustalar tikiblər. 
Midiya dövlətinin süqutu, Əhəmənilər imperiyasının yaranması, 
Azərbaycanın bu imperiyanın tərkibinə daxil olması, Azərbaycanda əmələ gəlmiş 
memarlıq ənənələrinin sonrakı inkişafına mane olmadı. 
Burada daşdan və çiy kərpicdən ibarət yerli tikinti ənənələrinin kök 
salması ilə yanaşı, Əhəməni memarlığı formaları da yayılmağa başlayır. 
Qazax rayonunda, Sarıtəpə deyilən yerdə aparılan qazıntı zamanı tikinti 
kompleksinə daxil olan divar qalıqları aşkar edilmişdir. Burada tapılmış iki oxşar 
daş sütun oturacağı (bazası) e. ə. V-VI əsrlərə aid edilir. Formaları etibarilə eyni 
olan belə bir sütun oturacağı Suz şəhərindən də tapılmışdır. Sarıtəpə Əhəməni 
sütun oturacaqları ikinci dərəcəli hissələrin olmaması ilə fərqlənir. Daha sadə 
görünən bu sütun oturacaqları forma bitkinliyi baxımından heç də Suz şəhərində 
tapılan sütun oturacaqlarından geri qalmır. Sarıtəpə tikintisi qapalı həyət əmələ 
gətirən çoxlu yerləşgələrin (sığınacaqların) olması ilə səciyyələnir. Həyətin 
mərkəzində zalı olan əlavə otaqların, yerləşməsi, zalın döşəməsində sütun 
oturacağının tapılması bu tikintinin saray binası olduğunu guman etməyə imkan 
verir. Bu tikintilərin divarları iriölçülü (36x36X12 sm) çiy kərpicdən hörülmüşdür. 
Midiya dövlətinin süqutundan sonra Ekbatanda Əhəməni padşahları da 
inşaat işləri aparmışlar. Lakin onların bu fəaliyyəti Midiya padşahları Kiaksar və 
Astiaqın əzəmətli tikintilərini ancaq genişləndirmək və bərpa etməkdən ibarət 
olmuşdur. 
 
URARTU İNCƏSƏNƏTİNDƏ ŞUMER MOTİVLƏRİ 
 
Urartu dövləti şərqdən Manna, Midiya, cənubdan Assuriya, Qərbdən Hett 
kimi qədim Şərq dövlətlərinin yaxın qonşuluğunda olduğu üçün onlarla hərbi-
siyasi, iqtisadi (ticarət) və mədəni əlaqədə olmuşdur. 
B. B. Piotrovski 1962-ci ildə “Urartu incəsənəti” kitabını (14) çap 
etdirəndə sovet ədəbiyyatında şumer mədəniyyəti və incəsənətinə həsr edilmiş əsas 
əsərlər hələ ortaya çıxmamışdı. Odur ki, biz bu oçerkdə Urartu incəsənətində 
nəzərə çarpan bəzi şumer mədəniyyəti və incəsənəti təsirini aşkarlamaq 
niyyətindəyik. 
B. B. Piotrovski Urartu incəsənətinin ümumi inkişaf mənzərəsini ortaya 
çıxarmağa nail olmuşdur. O, öz kəşfində bir çox çətinliklərlə üz-üzə gəlmişdir. 
Nəzərə almaq lazımdır ki, Urartu dövlətiıin əsas ərazisi vaxtilə indiki Türkiyənin 
şərq sərhəd rayonlarında, mədəni mərkəzlərdən uzaqda olduğundan xarici 
firrmaların, əsari-ətiqə möhtəkirlərinin fəaliyyət meydanı olmuşdur. Odur ki, 
Urartu incəsənətinin çoxlu nümunələri xarici ölkələrin (xüsusilə İngiltərə) 
muzeylərində və şəxsi kolleksiyalarda cəmləşmişdir. Urartu abidələri çətinliklə 
31 
 
araşdırılıb tapılmış, bir çox yazılı abidələrin öyrənilməsi nəticəsində aşkar 
edilmişdir. Ən yaxşı halda isə Dövlət Ermitajının fondlarında toplanmış Urartu 
sənət nümunələri tədqiq edilmiş, arxeoloji tapıntılar təhlil edilmişdir. 
B. B. Piotrovski Urartu dağ silsiləsinin Yaxın Asiyanı iki, cənubi və 
şimali mədəni dünyaya parçaladığını qeyd edir. O, göstərir ki, cənubda hələ e. ə. 
IV minillikdə boyalı keramika ilə səciyyələnən yüksək mədəniyyət var idi. Bunun 
əsasında da bu regionda ilk dəfə Şumer dövləti yaranmış oldu. Şimal tərəfdə isə 
mədəni inkişaf cənuba nisbətən geri qalır. E.ə. III minillik ərzində, ancaq çıxıntılı-
girintili ornamentli cilalı qara keramika istehsal edilirdi. Bu rayonda dövlət 
quruluşu çox gec, e. ə. III və II minilliklər arasında, hettlər tərəfindən yaradılmış 
oldu (14, səh. 29-30). 
Bu iki (cənubi və şimali) mədəni dünyanın sərhəd zonasında, təsir 
dairəsində yaşamış urartulular e. ə. IX əsrdən başlayaraq, həm hettlərin, həm də 
şumer mədəniyyətinin daşıyıcıları, mədəni varisləri olmuş assurilərin mədəni 
nailiyyətlərini qəbul edirlər. “Urartunun yazı mədəniyyəti və incəsənəti e. ə. IX 
əsrdə Assuri bədii formalarını qəbul edib, özünün üç əsrlik (IX, VIII, VII) varlığı 
dövründə qoruyub saxlamışdır” (14, səh. 30). 
Urartulular bədii sənətlər sahəsində Assuri incəsənətinə istinad 
edirdilərsə, hərbi məsələlərdə, qoşunların geyim formaları və silahlar ilə təchiz 
edilməsində yaxın qonşuları olan hettlərə arxalanırdılar (14, səh. 29). 
E. ə. IX əsrin ikinci yarısından başlayaraq, Urartu Assuriyanın mədəni 
təsiri altında olmuşdur. Sürətlə inkişaf etməkdə olan Urartu dövlətini heroqlif 
yazıları artıq təmin etmirdi. Ona görə də Urartu assurilərin mixi xətli yazı 
mədəniyyətini qəbul etmişdi. Urartulular əvvəlcə mixi xətli yazılarını Assuri 
dilində yazırdılar. Lakin sonralar bu yazı sisteminə yiyələnəndən sonra onlar öz 
dillərində yazmış və bu yazı üslubunu dəyişmədən davam etdirmişlər (14, səh. 30). 
Urartulular, o vaxt, heç bilmirdilər ki, onların assurilərdən aldığı bu 
böyük mədəniyyət və incəsənətin əsl yaradıcıları şumer xalqıdır, çünki e. ə. IX 
əsrdə şumerlər artıq tarix səhnəsini çoxdan tərk edib getmiş Assuri, babil kimi 
samit və b. qonşu xalqlara qarışaraq yoxa çıxmışdılar. 
Şumerlər e. ə. IV və III minillikdə Dəclə və Fərat çayları arasında çox 
böyük mədəniyyət yaratmış, mixi yazıları kəşf etmiş, riyaziyyat, astronomiya kimi 
elmlərin əsasını qoymuş, ilk tədris və fəlsəfi anlayışlar sistemini (15, səh. 17-23, 
99) yaratmış, kənd təsərrüfatı sahəsində ilkin qabaqcıl mədəni nailiyyətlər (15, səh. 
80-94) əldə etmiş, dünya miqyasında epik poeziyanın və bir çox ədəbi japrların 
(15, səh. 223) ən qədim variantlarını bəşəriyyət üçün yadigar qoyub getmişlər. 
Şumerlərin memarlıq sahəsində qazandığı şöhrəti arxeoloqlar da təsdiq 
edirlər (16, səh. 96, 150), Şumerlərin ideoloji görüşləri, dini təsəvvürləri əsasında 
yaradılmış real və fantastik təsviri sənət obrazları Yaxın Şərq xalqları arasında çox 
geniş yayılmış və təbliğ edilmişdir. 
Şumer ordusu e. ə. III minillikdə silahlarının yeniliyi, hərbi qazalaqlarının 
sürəti, döyüş taktikalarının mütərəqqiliyi ilə qonşu xalqların ordularından çox-çox 
32 
 
üstün idi. Bu ordunun və geniş ticarət əlaqələrinin sayəsində şumer mədəniyyəti və 
incəsənəti İran körfəzindən Anadolu dağlarına və İran yaylasından Aralıq dənizinə 
qədər geniş bir sahədə yayılmış və şöhrət qazanmışdı. Lakin e. ə. II minilliyin 
əvvəllərində qonşu xalqlar şumerlərin hərbi nailiyyətlərinə yiyələndikləri üçün 
elamlar şərqdən, gildanilər (babil nəsli) cənubdan, assurilər şimaldan şumer 
torpaqlarına hücum edirlər. Nəhayət, e. ə. 1737-ci ildə Şumerin paytaxtı Ur şəhəri 
Babil qoşunları tərəfindən zəbt edilir (16, səh. 199). Bu ildə babil qoşunları üsyan 
etmiş Ur şəhərinə hücum edib ilahə Ninqalın məbədini talan edir, sonra şəhərin 
özünü dağıdıb yandırır (16, səh. 183). 
Babil istilasından sonra təxminən e. ə. 1400 illərdən şumer dili bir ictimai 
dövlət dili kimi öz yerini babil dilinə təhvil verir. Bundan sonra şumer dili ancaq 
Ay allahı Nanna Sinin məbədində, dini ayinlərdə işlənir, getdikcə ölü dilə çevrilir 
(16, səh. 201). Şumer dövləti tənəzzülə uğradığı bir vaxtda şimalda, Kiçik 
Asiyanın mərkəzində hettlərin qüvvətli dövləti (e. ə. 1500-1300) meydana çıxır, 
lakin o da Babil dövlətilə rəqabətdən çəkinmir (17, səh. 96). 
Babillər belə siyasi qələbədən sonra şumer ideologiyasına qarşı təzyiqi 
qüvvətləndirirlər. Onlar şumerlərin Ay allahı Nanna Sini öz allahı Marduk ilə əvəz 
edirlər. Marduk göy və yerin padşahı və allahı, kainatın hökmdarı sayılırdı. O, tez 
çıxmış səhər günəşinin, müharibə və odun allahı olub, bədxah ruhlara qarşı çox 
amansızdı. 
Babillər şumerlərin dini görüş və allahlarından fərqlənən dini təsəvvürlər 
yaratmağa çalışmışlar. Onlar şumerlərin Günəş allahı Utunu qəbul etməyib 
özlərinin Şamaş adlı Günəş allahını yaratmışdılar... Lakin hər iki Günəş allahı 
şumer ideologiyasının, din sisteminin yetişdirməsi olub, şumer allahlarının 
övladları idi. Utu Nanna Sinin, Şamaş isə su allahı Eanın oğlu idi. 
Samitlərin (babillər, assurilər) dini görüşləri göy allahı, onun simvolları 
olan günəş və ayla onların parıltıları olan ulduzlar ilə bağlı olmuşdur. Bu dini 
təsəvvürlər e. ə. 1900-cü illərdə planetlərə əsaslanan rəsmi babil dini sistemini 
yaratmışdır. Belə ki, o zaman məlum olan beş planet allahlara (Yupiter-Marduka, 
Venera-ilahə İştara, Mars babillərin şir obrazında olan müharibə və ov allahı-
Nerqala və s). həsr edilmişdi. Allahlar bu planetlər vasitəsilə fəaliyyət 
göstərmişlər. Babillərin bu dini görüşləri şumerlərin politeizmi, çoxallahlılıq 
təsəvvürü, fantastik dini obrazlar aləmi ilə qaynayıb qarışmışdı (17, səh. 103-104). 
Assurilər babillərə nisbətən “dini axtarışlara” qarşı etinasız olduqlarından 
şumerlərin həm dini ideologiyasını, həm də incəsənət formalarını bütünlüklə və 
sözsüz qəbul etmişdilər. Odur ki, e. ə. XII-XI əsrlərdən VII əsrə qədərki dövrdə Ur 
şəhəri assurilərin əlində olduğu vaxt onlar şumer allahu Nanna Sinin keçmiş 
kultunu yenidən bərpa etmiş və Xarron şəhərində bu kultun təbliği sayəsində 
böyük şöhrət qazanmışdılar (17, səh. 93). Odur ki, bu dövrdə (e. ə. IX-VII 
əsrlərdə) assurilərin Manna, Midiya və Urartu xalqlarına verə bildiyi mədəni 
nailiyyətlər, mənəvi zənginliklər və s. qədim şumerlərin adı ilə bağlı olmalıdır. 
33 
 
Şumerlərlə bağlı Urartu incəsənət abidələrini nəzərdən keçirək. B. B. 
Piatrovskinin “Urartu incəsənəti” kitabında topladığı bu tipli əsərləri üç qrupda 
cəmləşdirmək olar. 
Birinci qrupun təsviri sənət abidələri şumerlərin yeni çıxmış Ay allahı 
Nanna Sinin simvolu olan öküzün qrafik və plastik obrazları şəklindədir. Bu 
cəhətdən Britaniya muzeyində saxlanan tuncdan hazırlanmış, qanadlı öküz 
fiqurları diqqətəlayiqdir. Onların həm ayaq üstə dayanmış, həm də uzanmış halda 
düzəldilməsi ona sitayiş olduğuna dəlalət edir. İnsan bədənli, qanadlı bir öküz 
fiquru vaxtilə qədim taxtın bir hissəsi imiş (14, səh. 14). Topraxqaladan (məbəddə) 
mebel hissəsi kimi istifadə edilmiş, başı insana oxşayan quş qanadları olan danalar 
da tapılmışdır (14, səh. 16-17). 
Bədii xüsusiyyətləri və yüksək ustalıq texnikası ilə fərqlənən öküz 
fiqurları qızıl təbəqə ilə örtülmüşdür. Belə qanadlı öküz heykəlindən biri də Dövlət 
Ermitajında saxlanır (14, şək. 13). Britaniya muzeyindəki eyni tipli qanadlı öküz 
fiqurunun gövdəsi isə insan bədəni şəklindədir (14, şək. 14). 
Urartunun təsviri sənətində öküz obrazı çox geniş yayılmışdır. Dekorativ 
sənət ustaları da məişət əşyalarının bəzədilməsində bu obrazdan çox istifadə 
etmişlər. Misal üçün mis lövhədə (14, səh. 12), tunc Urartu padşahlarının dairəvi 
formalı qalxanlarında (14, səh. 67). Topraxqaladan tapılmış mərmər frizdə həyat 
ağacını qoruyan iki öküz səhnəsində (14, səh. 99) və s. əsərlərdə öküzün qrafik 
(cızma) təsvirlərinə rast gəlirik. 
Urartu heykəltəraşları qabarıq və dairəvi formalı plastik əsərlərində də 
öküz obrazını tez-tez təsvir etmişlər. Adil-Cəvaz qabarığında Urartu allahı 
Teyşeba öküz üstündə təsvir edilmişdir (14, səh. 97).  
Keramik qabların, xüsusilə tunc qazanların bəzədilməsində öküz 
fiqurlarından daha çox istifadə edilmişdir. 
Karmir-blurdan tapılmış böyük həcmli, cilalanmış qara gil qabın sinəsini 
içi nöqtəli çevrələr sırası bəzəyir (14, səh. 110, şək. 74). Onlar məhsuldarlıq, artım, 
çoxalma simvollarıdır. Bu sıranı üç yerdə müəyyən məsafədən kiçik öküz başlı 
fiqurlar. kəsir. Bu plastik obrazlar Urartunun tunc qablarında tez-tez rast 
gəldiyimiz öküz başı fiqurlarını xatırladır. Bu keramik qabın sızma bəzək ünsürləri 
ilə plastik fiqurları, dini mahiyyət etibarilə bir-birini tamamlayaraq xeyir-bərəkət, 
artım etiqadına (kultuna) həsr edilmişdir. Guman etmək olar ki, bu gil qabdan 
həmin etiqadla bağlı magik (ovsunlanma) ayinlərində istifadə edilmişdir. 
Öküz fiqurları tunc qazanların bəzədilməsində (14, səh. 60) əvəzedilməz, 
başlıca bir mövqeyə malik idi. Doğrudur, bu fiqurların tunc qazanların gövdəsində 
yerləşdirilməsi heç də qazanları bəzəmək məqsədini güdmürdü. Onlar dini-ideoloji 
məqsədlərə xidmət edirdi. Bu qazanlardan xeyir, bərəkət, artım ayinlərində, 
insanların, heyvanların, təsərrüfatın bədxah ruhlardan, bədnəzərdən və s. öldürücü, 
dağıdıcı təsirlərdən qorunması üçün keçirilən ovsunlama (magiya) ayinlərində 
istifadə edilirdi. Odur ki, bu qazanların ilahi qüvvələr-allahlar, ovsunlanmış 
keşikçilər, xeyirxah ruhlar tərəfindən qorunması lazım idi. Bütün Yaxın Şərqdə 
34 
 
geniş yayılmış şumerlərin təzə çıxmış ay allahı Nanna Sinin kultu insanların, 
bitkilərin və heyvanların həyatını qorumağa, yaxşılaşdırmağa həsr edilmişdi. Tunc 
qazanlarla ovsunlama ayini keçirən kahinlər Nanna Sinin dini əfsanəvi təsirindən 
istifadə etmişlər. Bu məqsədlə onlar Nanna Sinin simvolik obrazı olan öküz 
təsvirinin müxtəlif formalarına müraciət etmişlər. Ayin qazanlarında, padşah 
taxtında, mebellərdə, adi məişət əşyalarında və s. ilahi öküz obrazını 
yerləşdirməklə bu varlıqları daimi olaraq ay allahının apotropeik qoruyucu təsiri 
altında, himayəsində saxlamağa can atmışlar. Urartu incəsənətində (bütün Yaxın 
Şərq ölkələrində olduğu kimi) öküz surətinin yayılmasının əsas səbəbi bu idi. 
E. ə. I minillik Yaxın Şərqdə ilahi simvolların yayılması dövrü idi. Ona 
görə də bu dövrün abidələrində ilahi simvollara tez-tez rast gəlirik. Lakin onlar 
bədii-estetik məqsədlərə yox, dini-təbliği ideyalara xidmət edirdi (1, səh. 97-110). 
Urartu məbədlərinin divar rəsmlərində də qədim şumer ideologiyası ilə 
bağlı rəsmlər aşkar edilmişdir. Ermənistan ərazisində, arxeoloqların 1950-ci ildə, 
qədim Urartu şəhəri Erebunidə (Arinberd) qazıyıb çıxardığı qalanın daxilindəki 
məbədin divarlarında boyalı təsvirlər tapılmışdır (14, səh. 113). Onların içərisində 
daxilində çoxşüalı ulduz çəgilmiş çevrələr və pilləli qüllələr sırası diqqəti cəlb 
edir. B. B. Piotrovski qeyd edir ki, bu tapıntılar e. ə. VIII əsrə aid olub, assuri 
padşahı II Aşurnasirpal sarayının e. ə. IX əsrə aid divar rəsmlərini xatırladır (14, 
səh. 114). Buradakı çox-şüalı ulduzlar bəlkə də Marduku təmsil etmiş, onun 
simvollarıolmuşdur. 
Erebuni divar rəsmlərindəki pilləli qüllələr şumerlərin Nanna Sinin 
şərəfinə ucaltdıqları məbəd binasının-Zikkuratın sxematik təsviri, onun 
simvoludur. Belə simvollar Azərbaycanın xalça kompozisiyalarında da özünə 
möhkəm yer tutmuşdur. 
Şumerlər Zikkuratlara, yəni məbədli qüllələrə “Göytəpə” yaxud “Allah 
dağı” deyirdilər (16, s. 133), çünki onlar, öz allahlarını göyə yaxın yerdə, təpədə, 
dağ başında görmək istəyirdilər. Bu da onların mənşə etibarilə gəlmə dağ adamı 
olmaqlarından irəli gəlirdi (16, səh. 132). 
Bu divar rəsmlərində olan iki allahın qoruduğu müqəddəs həyat ağacı, 
öküzlərin, şirlərin, qanadlı allahların böyük təsvirləri də şumer ideologiyasından 
xəbər verir. 
Şumerlərin ay allahı Nanna Sinin simvollarından biri də aypara nişanı idi. 
Karmir-blurdan bir daşqutu tapılmışdır. Onun dairəvi qapağı üstündə böyük bir 
təsvir kompozisiyası cızılmışdır. (şək. 11). Burada mərkəzdə müqəddəs ağacın sol 
və sağında onun qanadlı, quşbaşlı qoruyucuları, yuxarıda isə günəş allahı Utunun 
qanadlı simvolu yaradılmışdır. Maraqlı cəhət odur ki, müqəddəs ağac təsvirinin 
mərkəzində aypara rəsmi, onun üstündə isə günəş allahının simvolu verilmişdir. 
Bunun səbəbini ancaq şumer ideologiyasına əsasən izah etmək olar. Belə ki, qədim 
şumerlərə görə təzə çıxan Ay allahı Nanna Sin bütün bitki aləminin yaradıcısı və 
hamisi idi. Ona görə də o həyat ağacına hamilik göstərir. Bunu biz kompozisiyanın 
mərkəzindəki aypara simvolundan da anlayırıq. Şumerlərin mifologiyasında günəş 
35 
 
Şəkil 12. Karmir-bulurdan tapılmış daş 
qutunun qapağı. 
 
allahı Utu Nanna Sinin oğlu idi. İki allah arasındakı bu yaxın qohumluq və ideoloji 
yaxınlıq təsvir kompozisiyasında öz əksini tapmışdır. 
Topraxqaladan tapılmış taxt hissəsini təmsil edən qanadlı şir fiqurunun 
sinəsini aypara nişanı bəzəyir və onun başında qoşabuynuzlu papaq görünür. 
Aypara və qoşabuynuzlu papaq Nanna 
Sinin xarakterik əlamətlərindəndir. Onun 
başı, çiyinləri, sinəsi və zərif qolları, 
əlləri fiqurun insani xüsusiyyətlərini qeyd 
edir. Bütün bu keyfiyyətlər Nanna Sinə 
şamil edilə bilər. Lakin, buradakı şir 
gövdəsi Nanna Sinə yox, İştara aid 
olduğu üçün fiqur bizə çox qəribə və 
qarışıq görünür. Bu qəribəliyin səbəbini 
ancaq onunla izah etmək olar ki, Nanna 
Sin bitkilərdən başqa heyvanların da 
hamisi olmuşdur. İştar Nanna Sinin qızı 
idi. 
İştar şumer mifologiyasına görə 
əvvəllər sevgi və müharibə ilahəsi olduğu 
halda, sonralar atasının nəbatat və 
heyvanat üzərindəki himayəkarlığını da 
öz üzərinə götürmüş, xeyir və bərəkət ilahəsinə çevrilərək şir obrazında çıxış 
etmişdir. Baxdığımız fiqurdakı şir gövdəsi, görünür Nanna Sinin heyvanlar aləmilə 
bağlılığına işarədir. Nanna Sinin belə mürəkkəb obraz şəklində yaradılması 
heykəltəraşın dini fantaziyasının nətisəsi idi. Heykəltəraş şumer mifologiyasının 
pripsip və tələblərinə riayət etsəydi, onda gərək insan bədənli Nanna Sini öküz 
gövdəsi ilə birləşdirəydi, ya da ki, onu öküzün üstündə verəydi. Lakin şumerlərin 
dini təfəkküründə, təsviri sənət yaradıcılığında sintetik yolla yeni-yeni əcayib 
məxluqlar yaratmaq, müxtəlif tipli surətlərin birləşməsindən yeni fantastik obrazlar 
yaratmaq bir ənənə şəklini almışdı.  
Brüsseldə, Stoklenin şəxsi kolleksiyasında saxlanan 30 sm 
hündürlüyündə Nanna Sinin ayaq üstündə dayanmış fiquru buynuzlu şirin üstündə 
yaradılmışdır (şək. 12). O taxtın bir hissəsidir. Maraqlıdır ki, burada şirin qabaq 
ayaqları dırnaqlı öküz ayaqları formasındadır. Ona görə də bu heyvan şir və 
öküzün sintez, qarışıq şəkildə təmsil edir. Allahın qoyma sifət olan yeri boş 
olduğundan onun ancaq qoşabuynuzlu tirası (baş geyimi) və qolsuz bədəni 
görünür. Allahın baş geyimindəki buynuzlar onun simvollarından olub, onu ilahi 
qüdrətli göy öküzü ilə bağlayır. Britaniya muzeyinə Vandan gətirilmiş tunc Allah 
heykəlsicinin başında qoşabuynuzlu şlem vardır. Görünür, çox geniş yayılmış 
qoşabuynuzlu başgeyimləri ay allahının mühüm əlamətlərindən imiş. 
36 
 
Şəkil 12. Öküz fiqurunun 
üstündə Nanna Sinin 
heykəli. 
 
Şumer mifologiyasında və arxeoloji tapıntılarda Nanna Sinin obrazı 
haqqında olan məlumatlara müraciət etsək, qeyd etdiyimiz obrazlar haqqında 
təsəvvürümüz xeyli genişlənər. 
Qədim Şumer dövlətinin paytaxtı olmuş Urda 1922-1934-cü illər ərzində 
ingilis arxeoloqu Leonard Vulli arxeoloji qazıntı işləri aparmış və şumer 
ideologiyasına dair əvəzsiz abidələr kəşf etmişdir (16). Urun Allahların məbədləri 
yerləşmiş müqəddəs məhəlləsinin divarlarında yazılı gil 
bünövrə konusları (mıxları) tapılmışdır. Buradan 
tapılmış Urun padşahı Urnammunun (e. ə. III minilliyin 
son yüzilliyi) yazılarında oxunmuşdur: “Bu məbədi 
Enlilin oğlanlarından ən şərəflisi qüdrətli göy öküzü 
Nanna üçün ucaltmışam” (16, səh. 134). Bu şəhərdəki 
Nanna məbədinin bünövrə yazısında göstərilir ki, 
Əzmkar, Urun padşahı, Şumer və Akkadın padşahı 
Urnammu öz hökmdarı Nanna üçün Nanna məbədini 
ucaltdı... o, (Nanna-N. R.) bağlardakı bitkiləri xilas 
etdi”. Bu yazının yozumu belədir: Nanna öz evində 
(məbədində) sakin olandan sonra torpağın 
suvarılmasını və bərəkətli olmasını təmin edəcəkdir 
(16, səh. 168). Nanna məbədinin yaxınlığında tapılmış 
əhəng daşının üstündəki qabarıq təsvirdə buynuzlu baş 
geyimdə oturmuş Nanna verilmişdir. 
Nannanın məbədi əzəmətli üçmərtəbəli 
binanın -Zikkuratın yuxarısında yerləşdirilmişdi. Bu 
hörmət və qayğı yeni çıxan ay Allahı Nanna Sinin Ur-
Şəhərinin həm baş allahı, həm də hökmdarın 
himayədarı olması ilə bağlı idi. Belə ki, şumer 
şəhərlərinin allahları həm də bu şəhərlərin (əsl real 
padşahlardan əlavə) padşahları hesab edilirdi. 
Zikkuratın çoxlu pilləkanları yerdən göyə Nanna məbədinə, bu məbəddəki 
Nannanın heykəlinə doğru gedirdi. Hər yeni ildə, bahar bayramında bu məbədin 
kahinləri Nannanın əzəmətli heykəlini üçmərtəbəli Zikkuratın zirvəsindən, 
pilləkanlarla, təntənəli surətdə aşağı, yerə endirir, ayin keçirir və sonra yenə təkrar 
yuxarı qaldırıb məbəddə yerləşdirirdilər (16, səh. 144). 
Şumerlərin təzə çıxmış ay allahı Nannanın belə əzəmətli, insan başlı 
heykəllərindən bir neçəsini ingilis arxeoloqu Roluinson keçən əsrin ortalarında 
Beynəlnəhrin (Mesopotamiyanın) şimalında qazıyıb çıxarmışdır. Onlar Britaniya 
muzeyində saxlanır. (16, səh. 136). 
Nanna Sinin insan başlı qanadlı öküz şəklində yaradılmış əzəmətli daş 
heykəlləri Babil şəhərindəki məbəd və sarayların giriş yollarında qoruyucu ilahi 
varlıqlar kimi qoyulurdu (18, səh. 37). 
37 
 
Şəkil 13. Torpaxqaladan tapılmış gil 
qabın üstündəki fiqurlar. 
 
Görünür, qədim şumerlər, babillər, assurilər, urartulular, mannalılar, 
midiyalılar kimi xalqlar Nannanın ilahi obrazından və onun simvollarındaı 
apotropeik (bədxah qüvvələrdən qorunmaq) məqsədlərlə də istifadə etmişlər. E. ə. 
III minilliyin I yarısına aid olan qədim Ur padşahlarının qəbirlərindən tapılmış 
öküz təsvirli gümüş həmayillər, öküzşəkilli gümüş üzüklər, aypara formalı qızıl 
sırğalar, öküz başı heykəlciyi ilə bəzənmiş arfalar və s. göy öküzünün-ay allahının 
qoruyucu qüvvəsinə inamla bağlı olmuşdur. 
Urartu incəsənət abidələri içində öküz təsviri ilə bağlı, lakin süjet 
xarakterli bir əsər də şumer elmi, 
dünyagörüşü, astronomiyası ilə bağlı olub, 
şirin öküzə hücumuna həsr edilmişdir (şək. 
13). Torpaxqalada tapılmış qırmızı gil qabın 
ağzının sınıq parçaları üstündəki bu realistik 
heyvan fiqurları (14, şək. 75) öz dinamikliyi 
ilə diqqəti cəlb edir. Bu təsvir 
kompozisiyasını şumerlər yaratmışlar. O, 
qədim Şərqdə çox geniş yayılmış və ilk orta 
əsrlərə qədər öz fəlsəfi mənasını saxlamış bir 
süjetdir. 
Bu qədim təsvir motivi -“öküzü 
yerə yıxmış şir” süjeti qədim şumerlərin e. ə. 
III minilliyin birinci yarısına aid Gilqamiş 
dastanında da özünü göstərir, şumer 
mədəniyyətinin sonrakı dövrlərində sızma 
möhürlərində də əks etdirilmişdir (16, səh. 125). 
Guman etmək olar ki, bu təsvir kompozisiyası Mannadan həm Midiyaya 
(ondan da Əhəməni İranına), həm Urartuya (onlardan da skiflərə, skiflərdən isə 
Qara dəniz rayonu xalqlarına) keçmişdir. Vaxtilə V. Q. Lukonin Mannanın Ziviyə 
incəsənət formalarının da əvvəlcə Urartuya gəldiyini, oradan isə Qara dəniz 
sahillərinə, skif çöllərinə keçdiyini (2,. səh. 33) çox düzgün müəyyənləşdirmişdi. 
Maralı, yaxud öküzü parçalayan şir, ya da ki, qrifon (qartal ya da şirbaşlı, 
qartalqanadlı şirbədənli fantastik heyvan) təsvirinin semantik mənasını açmış 
arxeoloq, tarix elmləri namizədi E. E. Kuzmina yazır: “Təsvirin məzmununu başa 
düşmək üçün Yaxın Asiyanın tarixinə, e. ə. III minilliyinə varmaq lazımdır. 
Mesopotamiya (Şumer-N. R.) münəccimləri təqvim tərtib edərkən bəzi ulduz 
bürclərinin dövri dəyişməsini müşahidə etmişlər: baharda, tarla işlərinin başladığı 
vaxtda üfüqdə, ən uca nöqtədə Şir ulduzlar bürcü parlaq Requl (şah) ulduzu ilə 
dayandığı zaman, öküz ulduzu adlanan Pleyada ulduzlar bürcü və Maral ulduzu 
adlanan Kasiopeya ulduzlar bürcü üfüq arxasında yox olub gedirlər. Bu səma 
hadisəsini incəsənətdə (şirin, sonralar isə qrifonun) öküz, yaxud maral üzərində 
qələbəsinin təsviri kimi verməyə və bu kompozisiyanı təbiətin bahar dirçəlməsinin 
simvolu kimi şərh etməyə başlamışlar. Beynəlnəhrin bu təsvir motivi başqa 
38 
 
xalqların incəsənətinə, yerli miflərə uyğunlaşdırılaraq gətirilmişdir, lakin o özünün 
əsas dirçəlmə, xüsusilə bahar oyanmasının sinonim əhəmiyyətini saxlamışdır”. 
Müəllif daha sonra qeyd edir ki, bu təsvir kompozisiyasının İranda iki simvolik 
mənası olmuşdur: 1 - yeni il, Novruz bayramının, bahar oyanmasının, baharda 
gecənin gündüzə bərabər olmasının simvolu kimi; 2 - padşah simvolu kimi (19, 
səh. 40). 
Şumerlərdə baharın dirçəlməsi rəmzi olmuş bu təsvir İranda Əhəməni 
padşahlarının, daha sonra Sasani padşahlarının şəxsi padşahlıq rəmzinə 
çevrilmişdir. İranda Təxt-i Cəmşid (Persepol) sarayının qabarıq təsvirləri içində 
nəzərdən keçirdiyimiz simvol da vardır. 
Yeni eranın III əsrində hazırlanmış Qax rayonunun Topraxqala yaşayış 
məsgənindən tapılmış gümüş camın dibində də yeni ilin, baharın dirçəlmə simvolu 
kimi maralı yıxmış qrifon təsvir edilmişdir. (20, səh. 125, şək. 116). 
Göründüyü kimi, Şərq aləmində geniş yayılmış bahar bayramı, Novruz 
bayramı heç bir dini əsasla yaradılmamış, qədim şumer münəccimlərinin elmi 
müşahidələrinin nəticəsi kimi meydana çıxmışdır. 
İkinci qrupa İştar və onun simvolu şirə həsr edilmiş Urartu incəsənət 
abidələri aiddir. Bu qrupa daxil edilmiş Urartu incəsənət abidələrində şumerlərin 
Zöhrə (Venera) ulduzu, sevgi, məhəbbət ilahəsi İştar və onun dördguşəli ulduz, 
Şir, boyunbağı və bərabərtərəfli üçbucaq kimi simvolları təsvir edilir. 
Əvvəlki qrupda biz İştarın şirlə birləşdirilmiş və şirin üstündə yaradılmış 
fiqurlarına diqqət yetirmişdik. 
Vanda tapılmış İştarla bağlı əsərlər isə janr müxtəlifliyi ilə fərqlənir. Mis 
lövhə üzərində həkk edilmiş şir təsvirləri, qızılla örtülmüş mis qrifon (qartal-şir) 
fiquru (14, səh. 12) kimi əsərlər üslub fərqinə baxmayaraq, dini əqidə cəhətdən bir-
birinə çox yaxındır. Başqa bir janrda yaradılmış İştarın obrazı da həmin dini 
əqidəyə, ilahənin kultunun təbliğ edilməsinə həsr edilmişdir. Plastik formada, 
oturan yerdə təsvir edilmiş İştarın sinəsini, dəstəsi, uzanmış şir formasında olan 
kiçik xəncər bəzəyir (14, səh. 82). 
Topraxqaladan tapılmış incəsənət əsərləri tətbiqi sənət formalarındadır. 
Tuncdan hazırlanmış padşah taxtının ayağının üstündə 15 sm hündürlüyündə 
qanadlı şir fiquru görünür. (14, səh. 45. şək. 11). Şir fiqurunun yastı oturacağının 
üstündə dördguşəli (dördşüalı) ulduz simvolu vardır. Bu simvol hələ e. ə. III 
minilliyin ikinci yarısında şumer ilahəsi İştarın simvolu kimi Midiya ərazisində 
lullube padşahı Anubaninin şərəfinə yonulmuş qabarıq heykəldə, İştarın başının 
üstündə təsvir edilmişdi (1, səh. 16-17, şək. 1). Bu abidəni aşağıdakı akkad yazısı 
müşayiət edir: “Lullubuma padşahı Anubanini özünün rəsmini və İştarın təsvirini 
Padir dağında çəkdi” (3. Səh. 102, şək. 9). Buradan aydın olur ki, qanadlı şir fiquru 
şumer ilahəsi İnannanın (babillər onun adını dəyişib İştar qoymuşlar) simvolu kimi 
Urartu padşahı taxtını qoruyucu məqsədlərlə bəzəmişdir. 
Həmin taxtın ikinci ayağı üstündə qanadlı şir fiquru yoxdur (14, səh. 46, 
şək. 12). Görünür o, əsari-ətiqə alverçiləri tərəfindən qoparılıb, ayrılıqda müstəqil 
39 
 
əsər kimi satılmışdır. Lakin fiquraltı tunc yastığın (dayağın) ön və yan tərəflərində 
İştarın dördguşəli ulduz simvolu qaldığından aydın olur ki, dayağın üstündə vaxtilə 
qanadlı şir fiquru olmuşdur. 
Tunc Urartu qazanlarının çiyinlərini bəzəyən qadın və öküz başı fiqurları 
da baxdığımız bu ikinci qrupa aiddir. Bu tipli qazanlar Yaxın Şərq ölkələrində çox 
geniş yayılmışdır (14, səh. 62-63). Bu tipli qazanların yaradılması bu region üçün 
ümumi mədəniyyətdir. Bu mədəniyyətin yayıldığı ən uzaq yer Türkmənistanın 
cənubundakı Altın-təpə adlı qədim yaşayış məskəni olmuşdur. Altın-təpə 
qazanlarının kənarlarını dörd tərəfdən qazanın içinə yox, xaricinə baxan kiçik tunc 
öküz başı fiqurları bəzəyir (14, şək. 32-1). Ənənəvi qanad formalı plastinkaya 
bərkidilmiş bu fiqurlar şumerlərin ay Allahı Nanna Sini təmsil edir. Qanadlar isə 
buradakı “qüdrətli göy öküzü” obrazını tamamlayır. 
Altın-təpədə qadın surətində olan çoxlu terrakota fiqurları tapılmışdır (21, 
şablo IX). Bu fiqurların gövdəsinin aşağı hissəsi, bir qayda olaraq bərabərtərəfli 
üçbucaqla qeyd edilir. Onlardan bir fiqurun sinəsində (sol və sağ tərəfdə) ulduz 
rəsmi cızılmışdır. Bizə elə gəlir ki, bu rəsm fiqurun Zöhrə-ulduzu ilahəsi İştara 
həsr edilməsi ilə əlaqədardır. Eyni tipli digər fiqurların üçbucaq rəsmləri də İştarın 
simvolu kimi məlumdur (1, səh. 103). 
Qədim Yaxın Şərq mədəniyyətini dərindən öyrənmiş İvan Efremov 
yazdığı romanda göstərir ki, bərabərtərəfli üçbucaq böyük ilahə İştarın hökmdarlıq 
nişanı olmuşdur (22, səh. 110, 131). İ. Efremov, İştarın zəhmli hökmdarlığı və 
şirin onun tabeliyində olması haqqında belə məlumat verir. “Makedoniyalı 
İsgəndərin ordusu vəhşi heyvanların (qadın) hökmdarının padşahlıq etdiyi ölkəyə 
(suriya, İraq- N. R.) gəldi... Əgər o, (İştar - R. N.) şirin belində görünsəydi, onda 
heç kəs məhv olmaqdan yaxa qurtara bilməzdi” (22, səh. 231). 
O, həmin əsərində qeyd edir ki, Makedoniyalı İsgəndər Yaxın Asiya 
çöllərində olarkən başına şir formasında olan dəbilqə qoyarmış (22, səh. 305). Bu, 
onu göstərir ki, Makedoniyalı İsgəndər Yaxın Şərqdə müharibələr apardığı illərdə 
də (e. ə. 333-323) bu regionda ilahə İştarın kultu hələ də əvvəlki mövqeyini 
saxlaya bilmiş və öz simvolu şirlə möhkəm bağlı olmuşdur. 
Urartu incəsənəti üçün xarakterik olan tunc qazanların üzərindəki qanadlı 
tunc qadın fiqurların sinəsini də üçbucaqlar sırası, yəni ilahə İştarın simvolları 
bəzəməsi çox maraqlıdır. (şək. 14). Görünür, qazanların içinə doğru yönəldilmiş 
İştarın dörd plastik fiquru bu tipli qazanlarda xeyir və bərəkət ayinləri keçirilərkən, 
hazırlanan nəzirləri bədxah qüvvələrdən qoruyarmış. 
Maraqlıdır ki, şumerlərin ay allahı Nanna Sin ilə onun qızı ilahə İştarın 
dini obrazlarında onların simvollarından qarışıq surətdə istifadə edilmişdir. Misal 
üçün, yuxarıda gördüyümüz kimi, Urartu abidələrində İştarın Şir obrazlarında 
Nannanın buynuz, aypara və öküz dırnağı kimi simvolları verilmişdir. E. ə. I 
minilliyin başlanğıcında Nannanın plastik obrazları olmuş hettlərin və Gədəbəy 
rayonunun gil öküz kəllələrinin alnı İştarın üçbusaq simvolu ilə bəzənmişdi (1, 
səh. 103, şək. 18). 
40 
 
Şəkil 14. İştarın tunc fiquru. 
 
E. ə. III minilliyə aid Altın-təpə abidələrində isə gil öküz kəlləsinin alnına 
gildən aypara nişanı yapışdırılmışdır (21). Belə qarışıqlıq, görünür, müəyyən tarixi 
mərhələrlərdə allahlar arasında ideoloji funksiyaların dəyişilməsilə bağlı olmuşdur. 
Yaxın Şərq incəsənətinə qədim şumerlər tərəfindən gətirilmiş şir surəti şumer 
padşahlarının Ur şəhərində qazılmış qəbirlərində də tapılmışdır. Onların içində 
böyük ustalıqla gümüşdən hazırlanmış şir başları padşahların taxtını qoruyucu ilahi 
varlıqlar kimi mühafizə edirmiş (16, səh. 63, 95). 
E. ə. IX əsrə aid Manna qalasından, Həsənludan tapılmış qızıl cam 
üzərindəki təsvirlərdə də şir İlahə İştarın obrazı kimi padşah taxtının yanında 
uzanıb Manna dövlətini 
bədxah qüvvələrdən qoruyur 
(1, səh. 73, şək. 8). Bu əsərdə 
başqa şumer allahlarının da 
ilahi obrazları iştirak edir; 
yuxarı cərgədə sol tərəfdən 
birinci arabaçı qoşabuynuzlu 
Nanna Sin, ikinci arabaçı 
başında qanadlı Kürə gəzdirən 
günəş allahı utu ya da ki, 
babillərin günəş allahı Şamaş, 
padşahın taxtını qoruyan 
şumerlərin üç allahı An, Enlil, Engi təsvir edilmişdir (1, səh. 73). Həsənqulu qızıl 
camında qurbanlıq qoyunlar da təsvir edilmişdir. Lakin bu əsərdə qoyun 
surətlərinin ilahi obraz olduğuna inanmaq olmur. 
Çox maraqlıdır ki, Ur şəhərindəki şumer məbəd-ki, mehrabların 
taxtlarının bünövrəsinə, ya da ki, mehrabların bünövrəsinə daş, qoyun heykəlləri 
bənd edirmişlər. Görünür, qoyun şumer allahlarından birinin simvolu imiş (16, 
səh. 113). 
Urartu tunc qazanlarının “qorunmasında” uzun boyunlu şir başları da 
iştirak etmişdir (14, səh. 66, şək. 37). Şir boyunları aşağı tərəfdə qazanın qulpu 
vəzifəsini daşımışdır. Lakin şir boyunları qövs şəklində irəliyə doğru xeyli 
uzadıldığından onlar real təsvir motivliyindən çıxıb, dekorativ ünsürlərə 
çevrilmişlər. Qazanın içinə doğru uzadılmış altı fantastik şir boyunları, dişlərini 
qıcırdatmış qəzəbli şir başları bu qazanlara dekorativ görkəm vermişdir. Bunu biz 
varlı etrus qəbrindən tapılmış Urartu qazanqarı tipində olan qazanda (şək. 15) da 
yaxşı görürük. 
Urartu padşahlarının dairəvi formada olan tunc qalxanlarının ortası 
çıxıntılı olub, ümumi sahəsi üç çevrə boyu yerləşdirilmiş, ortada öküzlərin, 
yanlarda şirlərin dinamik təsvirlərilə bəzədilmişdir. Karmir-blurdan tapılmış I 
Arqişti (14, şək. 38) və II Sardurinin (14, şək. 39) tunc qalxanları şumer 
allahlarının apotropeik xarakterli təsvirlərilə bəzədilmişdir. Bu rəsmlərin ilk 
vəzifəsi qalxanı və onun sahibini xarici bədxah qüvvələrdən qorumaq idi. Onların 
41 
 
Şəkil 15. Tunc etrus qazanı. 
 
dekorativliyi isə fiqurların ustalıqla yaradılması və yerləşdirilməsindən, uğurlu 
kompozisiya quruluşundan doğmuşdur. 
B. B. Piotrovski tunc fiqurların mum qəliblər vasitəsilə tökülüb 
hazırlanması texnologiyası və qalxanlardakı təsvirlərin qoyulması üsulları 
haqqında ətraflı məlumat vermişdir (14, səh. 52, 69). 
Urartu incəsənət abidələrinin şumer ideologiyası ilə bağlı üçüncü qrupuna 
ovsunlanmış heykəlciklər aiddir. Bunların içində ən maraqlısı məişət əşyalarını və 
insanları qoruyan kiçik fiqurlardır. Karmir-blurda, şərab anbarında, qurbangahın 
yanında tapılmış saqqallı, balıq dərisinə bürünmüş, mavi boya ilə rənglənmiş 
keşikçi qoruqçuların gil fiqurları (14, səh. 111, şək. 77) diqqəti cəlb edir. Karmir-
blurun başqa bir anbarında isə gildən hazırlanmış saqqallı, əqrəb quyruqlu 
antropoid fiqur tapılmışdır. Onun üzü ağ, gözləri qırmızı, saç-saqqalı boz, baş 
geyimi mavi boyalarla rənglənmişdir. 
B. B. Piotrovski qeyd edir ki, belə “allah” nümunələri şumer 
padşahlarının birinci sülaləsi dövründə paytaxt olmuş Ur şəhərindəki padşah 
qəbirlərindən də tapılmışdır (14, səh. 112). 
Biz elə guman edirik ki, bu heykəlciklər B. Piotrovskinin dediyi kimi 
“allah” yox, anbarın ovsunlanmış qoruyucu-keşikçi fiqurlarıdır. Balıq dərisinə 
bürünmüş fiqurları Piotrovski haqlı 
olaraq şumerlərin yeraltı su allahı Enki 
(babillər ona Ea demişlər) ilə 
əlaqələndirir. Qeyd etmək lazımdır ki, 
mavi rəngə boyanmış keşikçi fiqurları 
da bu allah ilə bağlı olmuşdur. Başqa 
fiqurlar isə öz himayəkar allahlarının 
rəng simvoluna uyğun boya ilə 
boyanmışlar. Bu, ondan irəli gəlir ki, 
bu keşikçi fiqurlar ovsunlanarkən 
müxtəlif allahların himayəsinə 
verilirdi. Belə ki, Nanna Sinin 
himayəsinə verilən fiqurlar öküz başlı, 
İştarın himayəsinə verilənlər isə şir 
başlı və s. şəkildə olurdu. 
Şumerlər adi evləri (16, səh. 219) də, müqəddəs allahların məbədlərini də, 
tək-tək insanları da qorumaq üçün bu tipli ovsunlanmış keşikçilərdən istifadə 
edirdilər. Bu “keşikçi” fiqurlar öz himayəkar allahlarına bənzədildikləri üçün 
fantastik mifoloji görkəm almışlar. 
E. ə. VII əsrdə Assuri padşahı Assurbanipalın oğlu Sinbalatsuikbinin 
Nanna Sinin zövcəsi şəhərin ilahə hökmdar qadını Ninqalın Ur şəhərindəki 
məbədini babillərin hücumundan sonra xüsusi bir qayğı və hörmətlə bərpa 
etdirmişdi. Bizim dövrümüzdə bu məbədin xarabalıqlarını tədqiq etmiş arxeoloqlar 
döşəmənin altında vaxtilə məbədin sehrli keşikçi -qoruyucuları olmuş misdən it 
42 
 
Şəkil 16. Ziviyədən tapılmış e. ə. VIII əsrə aid 
qızıl bilərzik. 
 
təsvirli həmayil (amulet), gildən hazırlanıb əvvəlcə qatı əhəng, sonra isə üz və 
geyimləri qara və qırmızı rənglərlə boyanmış kiçik fiqurlar tapmışlar. Bu 
sehrlənmiş gil fiqurlar həm insan, it və ilan kimi real varlıqlar, həm də fantastik 
obrazlar şəklində hazırlanmışlar. 
Burada qrifonlar, şir və ya öküz 
başlı insanlar, öküz ayaqlı insanlar, 
insan başlı balıqlar və sair fantastik 
fiqurlar magik-sehrkar duaların 
müşayiətilə məbəddə qoyularkən, 
onların (əlaqədar allahların -N. R.) 
şərəfinə qurbanlar (nəzir) da 
verilmişdir (16, səh. 220). 
Urartu incəsənətində 
nəzərə çarpan əsərlərdən biri də 
usları ilan başı formasında olan 
tunc bilərziklərdir (14. səh. 12). 
İnsanların bədxah qüvvələrdən 
qorunmasına həsr edilmiş bu 
bilərziklər yuxarıdakı “qoruqçular” 
qrupuna daxildir. 
Yaxın Şərqdə “keşikçi” və “qoruyucular” təsadüfən yaranmamışdı. Onlar 
qədim şumerlərin dünyagörüşü, dini təsəvvürləri ilə əlaqədar olaraq ortaya 
çıxmışdır. 
R. Vipperin yazdığına görə: “Ölüm şumerlərə ən böyük müsibət və dəhşət 
kimi görünürdü. Dünyanın bütün əzəməti və qüvvəsi ölümlə itib gedirdi. 
Yeraltı cəhənnəm iyrənc ruhlarla doludur. Qana susamış bu yırtıcılar hər 
şeyi məhv edir və hətta allahların təsvirlərinə də rəhm etmirlər. Onlar ilanlar təki 
sürünərək insanların evlərinə soxulurlar. Onlar kişinin arvadını oğurlayır, uşağı 
anasının əlindən qoparırlar... onlar kənddən kəndə keçərək uşaqları qaçırır, quşları 
öz yuvasından qovur, öküzləri və quzuları vururlar; bu pis niyyət iblislər- vəhşi 
quldurlardır. Onlar quraqlıq gətirir, xəstəlik göndərirlər: biri qızdırma, digəri-taun, 
üçüncüsü isə adamı boğazlayır” (18, səh. 39-40). 
Odur ki, şumer ideologiyası ilə əlaqədar olaraq Yaxın Şərq ölkələrində, 
guya insanları bədxah ruhlardan “qoruya bilən” bilərziklər geniş miqyasda 
yayılmışdır. 
Qədim Azərbaycanda şumer və Urartu “qoruyucula”-rından fərqli olaraq 
“qoruyucular” ovsunlanmayıb allahların simvolları şəklində olduğundan ilahi 
qoruyucu qüvvəyə malik idilər. Onlardan Manna zərgərlərinin hazırladığı bilərzik 
yüksək bədii səviyyədə yaradılmışdır (şək. 16). Ziviyədən tapılmış, e. ə. VIII ə. aid 
bu qızıl bilərzik indi Nyu-Yorkun Metro-Politen İncəsənət Muzeyində saxlanır (9, 
səh. 136, tabl. 39). Bu zərgərlik əsərində bilərzik şir başı fiqurları ilə 
bəzədilmişdir; şir başlı fiqurlar asimmetriya üsulu ilə, ikisi yuxarıda, ikisi isə əks 
43 
 
tərəfdə, aşağıda yerləşdirilmişdir. “Qoruyucu” qüvvəsi ilahə İştarın şir başı 
simvollarından gələn bu bilərziyin uclarını dişlərini qıcırdatmış şir başı fiqurları 
bəzəyir. 
Mingəçevirdən tapılmış I ə. aid ucları qoyun və ilan başları formasında 
olan gümüş bilərziklər ilahə Anahitin (qoyun) və əcdadların ruhunun (ilan) 
simvolları ilə diqqəti cəlb edir. 
Yaxın Şərqin mərkəzi rayonunda yerləşmiş Urartu bütün qonşularının 
mədəni yaradıcılıq nailiyyətlərini, az və çox dərəcədə öz incəsənətində əks 
etdirmiş və qarşılıqlı olaraq onlara öz təsirini göstərmiş, şumer və Manna 
mədəniyyətinin şimal rayonlarına (skiflərə və Zaqafqaziyada) yayılmasında 
“ötürücü” rolu oynamışdır. 
Şumer dövləti coşğun fəaliyyət göstərdiyi e. ə. III minilliklərdə və 
tənəzzülə uğradığı e.ə. II minillikdən sonra da şumer mədəniyyəti Hindistandan 
İtaliyaya, İran körfəzindən skif çöllərinə qədər geniş bir sahədə yayılmışdır. Odur 
ki, bu regiondakı ölkələrin qədim mədəniyyət və incəsənət problemlərini, şumer 
mədəniyyətini nəzərə almadan həll etmək olmaz. Bu münasibətlə B. B. Piotrovski 
çox doğru qeyd etmişdir: “Saqqız (Manna-N. R.) və Karmir-blur qazıntılarının 
materialları skif incəsənətinin Urartu vasitəsilə qədim Şərq ilə əlaqəsini aydın bir 
surətdə ortaya çıxarır. M. İ. Artamonov skif incəsənətinin yaradılmasında qədim 
Şərqin formalaşdırıcı rolu haqqında hətta məsələ qaldırır” (14, səh. 123). 
E. ə. 59-cu ildə Urartu dövləti Midiya qoşunları və Van padşahlığına tabe 
qəbilələr tərəfindən məhv edildi (14, səh. 41). 
Urartu dövləti dağıdıldı, lakin şumer mədəniyyəti və incəsənəti Urartu 
sənətkarlarının əsərlərində yaşamaqda davam edir.  
 
  
44 
 
Şəkil 17. Qobustanın qaya təsviri. 
 
Naxışlarımızın mənşəyi və inkişaf mərhələləri 
 
Azərbaycanda naxış sənətinin tarixi təsviri sənətimizin tarixi qədər qədim 
olub, orta daş (mezolit) dövründən (e. ə. XII-VIII minilliklərdən) başlayır. 
Naxışlar ilk dəfə daş üzərində həkk edilmişdir. Bu ibtidai naxışlar sonrakı tarixi 
mərhələlərdə, neolit, yemi daş dövründə (e. ə. VII-V minilliklərdə) daş və gil 
üzərnidə, tunc dövründə (e. ə. III-II minilliklərdə) metal, ağac, sümük, üzərində, 
dəmir dəvründə (e. ə. I minillikdə) isə əvvəlki dövrlərin materiallarından əlavə, 
tikmələrdə, toxumalarda da öz əksini tapmışdır. Müxtəlif dövrlərin müxtəlif 
materiallarından gəlmiş naxışlarımız çoxlu təhriflərə, forma dəyişkənliyinə 
uğrayaraq, kull halında, indi gördüyümüz xalça kompozisiyalarında cəmləşmişdir. 
Xalçalarımızı ornamentsiz, naxışsız təsəvvür etmək olmaz. İndi xalça sənətində 
tədqiqata ehtiyacı olan ən çətin məsələ bu naxışların ilkin formalarının təsviri sənət 
baxımından açılması, onlarda baş 
vermiş forma dəyişgənliyinin 
izahı, semantik cəhətdən 
mənalandırılmasıdır. Mürəkkəb 
şəklə düşmüş, sxematikləşib 
mücərrəd forma almış indiki 
naxışlarımızın semantik mənasını, 
hansı varlıqların təsvirlərindən 
yarandığını aydınlaşdırmaq üçün 
onların çox qədim dövrlərdəki 
ibtidai, sadə və real təsvir 
formalarına varmaq, onların ilkin 
təsvirlərini “bərpa” etmək lazımdır. 
Bu məqsədlə həmin naxışların 
keçmiş olduğu, sadədən mürəkkəbə doğru istiqamətlənmiş inkişaf yollarını, 
mərhələlərini izləməyə çalışsaq, onları tarixi-nəzəri cəhətdən “bərpa” etməyə, 
öyrənməyə çalışsaq məsələ aydınlaşmış olar. 
Naxışlarımız indiki şəklə düşənəcən, üç inkişaf mərhələsi, formalaşma 
dəvrü keçmişdir. Birinci mərhələ ibtidai icma quruluşu dövrünə (e. ə. XII-II 
minilliklər) təsadüf edir. Bu dövr, naxışların piktoqrafik dövrüdür; yəni naxışların 
hələ real varlıqların təsviri formasında olduğu mərhələdir. Buna misal olaraq 
Qobustanda, Böyükdaşın yuxarı mərtəbəsindəki 46 №-li daşın üstündəki iki 
cərgədə rəqs edənlərin təsvirini göstərmək olar (şək. 17) Mezolit dövründə bu 
rəsmlərə həm qəbilə üzvülərinin kollektiv rəqsinin təsviri kimi, həm də göz 
oxşayan dekorativ bir şəkil kimi baxırmışlar. Burada bir-birindən fərqlənməyən 
insan fiqurları, müasir mənada, vahid naxış kompozisiyasının ritmik surətdə təkrar 
edilən elementləri kimi baxılır. Odur ki, indi biz bu qaya təsvirini naxış kimi də 
qəbul edirik. Çünki müasir naxışlarımıza xas olan sxematiklik, ritmik təkrar” 
simmetrik düzülüş kimi xüsusiyyətlər bu əsərdə özünü göstərir. 
45 
 
Şəkil 18. Gədəbəy rayonundan tapılmış tunc kəmər 
Bu mərhələyə aid ikinci nümunə Naxçıvan MSSR Şaxtaxtı kəndindən 
tapılmış boyalı gil qabın üstündəki təsvirlərdir. Burada çəhrayı rəngli qabın 
gövdəsini, dairəvi kompozisiya boyu, qara rəngli heyvan və quş təsvirləri bəzəyir. 
Onlar ovsunlama ayininin keçirilməsi üçün çəkilmiş piktoqrafik yazılar, təsvirli 
yazılar idi. Tunc dövründə bu əsərə təsviri yazı kimi baxılırdı. Piktoqrafiyanın 
sirlərinə vaqif olmayanlar üçün isə bu təsvirlər, adicə olaraq, dekorativ xarakterli 
bir tablo idi. Bu təsvirdə də ritmik və simmetrik naxış xüsusiyyətləri olduğu üçün 
biz indi ona naxış kompozisiyası kimi baxırıq. Əsərin aşağı zolağında verilmiş 
romblar sırası o vaxt artım simvolu kimi yaradılmışdır. İndi isə biz onu 
sxematikliyinə, ritm və simmetriyasına, mücərrədliyinə görə naxış kimi qəbul 
edirik. 
Qeyd etmək lazımdır ki, bu mərhələ totemizm dövrü olduğu üçün ilahi 
totemlərin zoomorfik obrazlarının geniş surətdə yayılması və təbliğ edilməsi dövrü 
idi. 
Bu dövrün naxış xarakterli təsvir motivlərindən biri də günəş rəsmi idi. 
Keramikada daha çox yayılmış bu motiv çevrənin düz və əyri radius xətlərilə kiçik 
sektorlara parçalanması 
formasında yaradılırdı. 
Bu ilkin mərhələdə, daş 
və keramik abidələrdə 
həkk edilmiş göstərilən 
motivlər və bu tipli 
təsvirlər gələcək 
naxışlarımızın əsasını, 
piktoqrafik mərhələsini 
yaratmışdır. Piktoqrafik dövrün təsvirləri, bəzi hallarda, ənənəvi olaraq, 
dövrümüzə qədər gəlib çıxmış süjetli xalçalarda özünü göstərir. Müəyyən 
süjetlərlə əlaqələndirilmiş bu piktoqrafik surətlər qədim ilahi obrazları, totemlərin 
bədii obrazları formasındadır. 
Naxışlarımızın yaranmasının ikinci dövrü simvollar dövrüdür. Bu 
mərhələ e. ə. I minilliyi əhatə edir. Bu dövrdə ibtidai icma quruluşunun qalıqları 
olan bəzi təsərrüfat formaları və ideoloji prinsiplər dəyişilib yenilərilə əvəz edilir, 
xüsusi mükiyyət ortaya çıxır və Azərbaycanda ilk qədim dövlətlər yaranır. E. ə. 
Cənubi Azərbaycanda (Manna və Midiyada) və Şimali Azərbaycanda (Qafqaz 
Albaniyasında) A.zərbaycan dövlətlərinin yaranması məhsuldar qüvvələrin 
inkişafını sürətləndirdiyi kimi, ideologiyaya da mütərəqqi təsir göstərmişdir; yeni-
yeni bədii formaların ortaya çıxmasına, köhnə təsvir motivlərinin metamarfoza 
dəyişkənliyinə uğramasına və yenilərilə əvəz edilməsinə imkan yaratmışdır. Odur 
ki, bu dövr təsviri sənət və ornamentimizin tarixində mühüm bir mərhələ təşkil 
edir. 
Bu ikinci mərhələdə, əvvəlki birinci dövrün dini səciyyəli real surətləri, 
totem obrazları, əksər halda, simvolik obrazlara, rəmzi işarələrə çevrilir. Bu 
46 
 
Şəkil 19. Ziviyədən tapılmış e. ə. VIII 
əsrə aid gil qab. Nyu-Yorkun 
Metropoliten İncəsənət muzeyində 
saxlanır. 
 
dövrün simvolları dini ictimai mahiyyət daşıyırdı. Onlar hələ də tam qrafik 
rəsmlər, surətlər şəklində təsvir edilirdi, konkret real obrazları təmsil edirdi. Bu 
realistik obrazları, simvolları bəzi hallarda şərti, simvolik işarələr və rəsmlər 
müşayiət edirdi, Azərbaycanın bu dövrə aid simvollarına misal olaraq Avesta 
allahlarının simvollarını göstərmək olar. 
Ahura-Mazdanı (Hörmüzdü) - şir, Anqra Manyanı (Əhrimanı)-ilan, 
Mitranı (Mehri)-at, Vertraqnanı-qaban, 
Anahiti-qoç, Tiştryanı öküz kimi 
heyvanların simvolik təsvirləri təmsil 
etmişdir. Burada göstərilən, hələ naxış 
olmayan, lakin simvollara çevrilmiş 
digər heyvan təsvirləri birinci dövrdə 
“ayrı-ayrı qəbilələrin totemləri kimi, 
sonra əcdad və daha sonra allahları kimi 
təbliğ edilmişdir.  
İkinci dövrün sənət əsərlərini, 
əksər hallarda, bu simvollar bəzəmişdir. 
Bu halda təsvirlər naxış vəzifəsini 
görməmiş, yəni dekorativ səciyyəli 
mücərrəd anlayışlar kimi yox, konkret 
ilahi varlıqların simvolları kimi 
verilmişdir. Buna baxmayaraq, yəqin ki, 
təsvirlərin tamaşaçılara estetik təsiri 
olmuş və onlar əşyaların bədiiliyinə də 
xidmət etmişdir. 
Hələ naxış olmayan bu 
simvolların əsas vəzifəsi isə müxtəlif 
əşyaların üzərində allah və ilahələrin rəmzi təsvirlərinin təbliğ edilməsi və 
yayılması idi. 
Bu dövrdə, Cənubi və Şimali Azərbaycanda gil və metal şərab qabları, 
sehrkarlığa və təsərrüfata xidmət edən dulusçuluq məmulatları şumerlərin Ay 
allahı Nanna Sinə və ilahə Anahitə həsr edildiyindən onların simvolları olan öküz 
və qoç təsvirlərilə bəzədilmişdir. Bu dövrün sonunda simvolik təsvirlər magiyanın, 
sehrkarlığın təsiri altında forma dəyişkənliyinə uğrayaraq buynuz şəklini alır. 
Həmin bu buynuz motivi sonrakı üçüncü dövrdə (birinci əsrlərdə) Azərbaycan 
naxışları sırasına daxil olaraq “buynuz naxışlı xalça” kompozisiyalarını 
yaratmışdır. 
Azərbaycanda son tunc dövründə (e. ə. II minillikdə) bədii keramikada 
ortaya çıxmış antisimmetriya, nəzərdən keçirdiyimiz bu ikinci dövrdə, cilalı qara 
dulusçuluq məmulatlarının bəzədilməsində geniş surətdə istifadə edilmişdir. 
Simmetriya və anti-simmetriya kimi, kompozisiya formalarına sonrakı dövrlərdə 
naxış ustaları tez-tez müraciət etmişlər. Bu ikinci dövr üçün çox xarakterik olan 
47 
 
Şəkil 20. Mingəçevirdə tapılmış VI əsrə aid 
atəşpərəstlik məbədinin daş qurbangahı. 
 
təsvirli əşyalardan biri də tunc kəmərlərdir. Onların ən qiymətli nümunəsi Gədəbəy 
rayonundan tapılmışdır (şək. 18). Bu kəmərin üzü simvollarla bəzənmişdir. Burada 
biz xeyirin, həyatın yaradıcısı və müdafiəçisi Hörmüzd ilə şər və ölüm allahı 
Əhrimanın mübarizəsinə həsr edilmiş təsvirli yazı, piktoqrafik yazı ilə rastlaşırıq; 
bir sırada verilmiş üç şir iki təkbuynuzlunu təqib edir. Şirləri svastika, 
təkbuynuzluları isə ilan təsvirləri müşayiət edir. İkinci simvollardan svastika 
Hörmüzdə, ilan isə Əhrimana məxsusdur. Svastika günəşin, ilan isə yeraltı ölülər 
dünyasının simvoludur. Kəmərin sol və sağ kənarlarını gecə və gündüzü, günəş və 
ayı təmsil edən qoşa burmalardan (spirallardan) ibarət simvollar bəzəyir. Bu kəmər 
başdan-başa simvollarla 
“naxışlanmış”, bəzədilmişdir. 
Bu təsvir motivlərini o dövr 
üçün naxış adlandırmaq 
olmaz. Çünki o təsvirlərin 
hamısı ilahi varlıqların 
simvollarının və xeyirlə şərin 
mübarizə ideyasının təbliğ 
edilməsinə həsr olunmuşdur. 
Biz bu rəsmlərin piktoqrafik 
məzmunundan xəbərsiz 
olduğumuzdan onlara naxış 
kimi baxırıq. Kəmərin simvolik təsvir motivlərinin traktovkasında, əvvəlki birinci 
dövrdən yadigar qalmış, piktoqrafik üsuldan istifadə edilmişdir. 
E. ə. I minillikdə hazırlanmış bütün metal, keramik məmulatların və s. 
əşyaların üzərindəki təsvirlər naxışlı bəzək yaratmaq məqsədilə yox, dini 
ilahiyyətli simvolları təbliğ etmək üçün yaradılmışdır. 
Cənubi Azərbaycanda da belə nümunələr çox hazırlanmışdır. E. ə. VIII 
əsrdə Ziviyədə yaradılmış, indi isə Nyu-Yorkdakı Metropoliten İncəsənət 
Muzeyində saxlanan şirələnmiş boyalı gil qabın təsvirləri şumerlərin Ay allahı 
Nanna Sinin və Günəş allahı Utunun simvolik rəsmlərindən və artım rəmzi olan 
romblar sırasından ibarətdir (şək. 19). E. ə. VIII əsrdə yaradılmış qızıl Ziviyə 
sinəbəndinin təsvirləri də Hörmüzd ilə Əhrimanın, işıqlı dünya ilə qaranlıq 
dünyanın ilahi simvollarının əksliyinə, təzadına həsr edilmişdir. 
Bu ikinci dövrün xüsusiyyətlərindən biri də odur ki, simvollar arasındakı 
yaxın əlaqə, təsvir kompozisiyası monolit şəkildə yaradılırdı. Buna misal olaraq 
Xanlarda tapılmış qara gil qabın üzərində həyat ağacı simvolunun iki svastika 
formalı günəş simvollarının əhatəsində təsvir edilməsidir. Bu təsvir kompozisiyası 
sonrakı üçüncü dövrdə yazılı Mingəçevir daşında özünün yeni şərhini tapmışdır. 
Bu daşda şərti və sxematik naxış şəklində təsvir edilmiş həyat ağacı iki realistik 
tərzdə yaradılmış tovuz quşunun arasında qabarıq şəkildə təsvir edilmişdir (şək. 
20). VI əsrə aid atəşpərəstlik məbədində qurbangah, nəzirqabı kimi istifadə edilmiş 
48 
 
Şəkil 21. Bakının güləbətinli naxışlarından. XX əsrin 
əvvəli. 
 
bu daşdakı tovuz təsvirləri müqəddəs odun qoruyucuları və simvolları kimi 
verilmişdir. Dinin təbliği ilə əlaqədar olaraq bu təsvirlər ikinci dövrdəki öz arxaik 
simvolik formalarını hətta üçüncü dövrdə simvolik təsvirlərin sxematikləşərək 
naxışlara çevrildiyi dövrdə 
də qoruyub saxlamışdır. 
Həmin daşda təsvir edilmiş 
həyat ağacı isə tovuzlara 
nisbətən od məbədində 
ikinci dərəcəli dini rol 
oynadığı üçün üçüncü 
dövrün tələblərinə uyğun 
olaraq sxematikləşərək 
tamamilə naxışa 
çevrilmişdir. Həyat 
ağacının buradakı naxış 
motivini VI-VII əsrlərdə 
Cənubi Dağıstanda (Qafqaz 
Albaniyasında) hazırlanmış 
tunc qabların naxışlarında aydınca görürük. Deməli, həyat ağacının e ə. I 
minilliyin başlanğıcında ortaya çıxmış simvolik təsviri VI-VII əsrlərdə tamamilə 
naxışa çevrilmişdir. 
VI-VII əsrlərdə Qafqaz Albaniyasının misgərləri dini əhəmiyyəti olmayan 
tunc su qablarının üstündə tovuz quşunun buta formalı naxışa çsvrilmiş təsvirini 
verirdilər. Lakin belə buta naxışlarında tovuz quşunun quyruğu hələ də saxlanırdı 
(20, səh. 129, şək. 122). Daha sonralar, orta əsrlərdə tovuz quşunun təsviri 
bütünlüklə buta naxışına çevrilmiş oldu. 
Ayrı-ayrı təsvir motivləri naxışlaşandan sonra həyat ağacı və iki günəş 
(tovuz quşu) təsvir kompozisiyasının özü də, atəşpərəstliyin süqutundan sonrakı 
müsəlmanlıq dövründə naxışların üçüncü dövründə bütünlüklə sxematikləşərək 
naxış forması almışdır. Bakıda və Lahıcda güləbatınla işləyən naxış ustalarının 
bəzədikləri daraq qabının üstündə həmin qədim təsvir kompozisiyasının 
naxışlanmış formasını görürük ( şək. 21). Burada yada salmaq lazımdır ki, 
güləbatınlı naxışlar, bir qayda olaraq, kəsmə naxış ülgüləri üstündə tikilirdi. 
Naxışların yaranmasının üçüncü dövrü simvolların əsl naxışlara 
çevrilməsi dövrüdür. Qədim simvolik təsvirlərin naxışlara çevrilməsi prosesi yeni 
eranın ilk əsrlərindən başlayaraq, orta əsrlərdə də davam etmişdir. Sonrakı dövrdə, 
yəni islam ideologiyasının təsviri sənəti qadağan edib naxışlara üstünlük verdiyi 
dövrdə, bu proses xeyli sürətlənmişdir. Bu dövrdə simvolların rəsmləri dini-
ideoloji dəyişikliklərlə əlaqədar olaraq təhrifə uğramış, sxematikləşmiş, anlaşılmaz 
həndəsi şəkil alıb indi gördüyümüz mücərrəd formalı naxışlara çevrilmişdir. 
Maraqlı səhətdir ki, I və II dövrlərin bir çox bədii kompozisiya xüsusiyyətləri də 
III dövrə gəlib çıxaraq, naxış kompozisiyalarının yaranması və kamilləşməsində 
49 
 
iştirak etmişdir. Onlardan ritm, simmetriya, aitisimmetriya, sonlu xətti 
kompozisiyalar, sonsuz, qapalı dairəvi kompozisiyalar, naxışlarla yerlik (fon) 
arasında qarşılıqlı münasibət, naxışların siluet formasında verilməsini və s. 
göstərmək olar. 
Ritm bir naxış motivinin ardıcıl olaraq təkrar edilməsindən ortaya 
çıxmışdır. Ritm naxış kompozisiyasına dinamika gətirmiş, ona hərəkət təsiri 
bağışlamışdır. 
Simmetriya naxış kompozisiyasını daha da monolitləşdirmək və 
qavranışlı etmək üçün onu bərabər hissələrə parçalayır, bu hissələr arasında rəsm 
və rəng ahəngdarlığı, eləcə də müvazinət yaradır, bütün ornament quruluşuna bir 
sabitlik verir. 
Əgər simmetriya bir üfüqi xətt üzərində qurulmuş kompozisiyada özünü 
göstərirsə, antisimmetriya şaquli və dairəvi kompozisiyalarda yaradılırdı. 
Antisimmetriya şaquli xətt boyu eyni motivin iki dəfə (ayaq və başı üstdə) 
qarşılaşdırılmış şəkildə təkrarından ortaya çıxırdı. Son tunc və dəmir dövrlərində 
qara cilalı qabların çiyinlərində çoxdişli ulduz rəsmlərini andıran günəş simvolu 
təsvir edilərkən, antisimmetriya qanununa əsasən, fonun fəal iştirakı nəticəsində 
əks tərəfdə də həmin günəş rəmzinin rəsmi təkrar edilmiş olurdu. 
Bir üfüqi xətt üzərində qurulmuş simvolik naxışların kompozisiyası 
başlanğıcı və sonu olan məhdud bir quruluşdan ibarət olurdu. Misal üçün tunc 
kəmərlərdə olduğu kimi. Gil qabların gövdəsini bəzəyən dairəvi qapalı 
kompozisiyalarda isə “naxış” sırası elə bil sonsuz hərəkət, həyat anlayışını təbliğ 
edirdi. 
Qədim dövrlərin yuxarıda qeyd etdiyimiz bədii təsvir nailiyyətləri, üsul 
və vərdişləri ənənəvi olaraq kəsmə naxışlarda öz əksini tapmışdır. Eləcə də kəsmə 
naxışların siluet formaları Qobustanın mezolit dövrü rəssamlarından qalmış 
yaradıcılıq yadigarıdır. 
Qədim ustalarımızın min illər boyu əldə etdiyi yaradıcılıq vərdişləri, 
təsvir motivləri, bədii ümumiləşdirmə bacarığı üçüncü dövrdə naxış sənətinin 
yaradılması sahəsində çalışmış rəssamlarımız üçün, bir növ, yaradıcılıq xəzinəsi, 
əsl məktəb olmuşdur.. 
Üçüncü dövrün başlanğıcında,VIII-X əsrlərdə naxış sənətimiz islam dini 
ehkamları ilə əlaqədar olaraq geniş miqyasda yaradıcılıq imkanları əldə edir. İslam 
dini binalarındakı kitabələrin xəttatlıq və ornament əsərlərilə bəzədilməsi Quranın 
və dini səciyyəli başqa kitabların, sənətə, tarixə və ədəbiyyata həsr edilmiş 
risalələrin naxışlanması işinə xeyli xəttat və nəqqaş rəssamlar cəlb edilir. Dəfn 
adətlərinin dəyişilməsi qəbir daşlarının Quran ayələri, Allah, Məhəmməd, Əli 
sözlərilə və həndəsi ornamentlərlə bəzədilməsini qanun halına saldı. Məscid və 
mədrəsələrin minbərləri şəbəkələrlə, ağac oyma naxışlarla bəzədilməli oldu. Bu 
işdə də kəsmə naxışların ülgülərindən geniş surətdə istifadə edilirdi. Bütün bu işlər 
naxış ustalarından tələb edirdi ki, çoxlu sifarişlərin öhdəsindən gələ bilmək üçün 
çoxlu naxış ülgüləri (trafaretlər), yəni kəsmə naxışlar hazırlaşırlar. Belə tarixi bir 
50 
 
şəraitdə kəsmə naxışlara olan tələbat kəsmə naxış sənəti ustalarına qol-qanad 
verdi, onları o dövrün ən mötəbər sənətkarları ilə bir səviyyəyə qaldırdı. Kəsmə 
naxış ustaları o dövrdə islam ehkamlarına yaxşı bələd olan, “ilahiyyət”ın 
sirlərindən baş çıxaran adamlar olmalı idi. Kəsmə naxış ustaları “ilahi” bir işlə 
məşğul olduqları üçün onların cəmiyyətdəki mövqeyi çox yüksək idi. Nəticədə, bu 
sənət nəqqaşlığın başqa növlərindən - bədii tikmə, xalçaçılıq, misgərlik, zərgərlik 
və s. bu kimi naxış sənətlərindən öz imtiyazları ilə fərqlənərək tərəqqi tapır. Orta 
əsrlərdə kəsmə naxış sənətinin inkişafı yüksək zirvəyə qalxır. 
XV-XVI əsrlərdə Azərbaycanda qəbirlərin üstünə qoyulmuş daş xatirə 
abidələri həmişə xəttatlıq yazıları və kəsmə naxış ülgülərinə əsasən yonulmuş 
oyma naxışlarla bəzədilirdi. Belə nadir memorial (xatirəvi) qəbir sənduqələrindən 
biri Azərbaycan SSR Elmlər Akademiyasının şəhərciyinə gətirilmişdir. Bütün 
qəbir daşları kimi, onun naxışları da kəsmə ülgülərlə oyulmuşdur. Bu qəbir daşı 
Şah İsmayılın atası Şeyx Heydərə (1456-1488) məxsusdur. 
 
Novruz bayramı və meydan teatr tamaşalarının mənşəyinə dair 
 
Musiqişünaslarımızın Kəlbəcər rayonunda aşkar etdikləri maral 
oyununun televiziya tamaşası, təkcə musiqi folklorumuzun deyil, bütün 
mədəniyyət tariximizin araşdırılması üçün qiymətli bir faktdır. Bu tamaşada 
qırmızı rəngli maral cildinə girmiş xalq oyunçusu zurna-balabanın gur musiqi 
sədaları altında, marala xas olan hərəkətlərlə rəqs edir. Xalqımızın qədim meydan-
teatr tamaşalarından yadigar qalmış bu maral oyunu mədəniyyət tariximizin 
qaranlıq səhifələrindən xəbər verir. 
Tarixi mərhələlərdən irs qalmış öküz və maral obrazları xalqımızın 
müqəddəs varlıqlar kimi həqq edilmiş, xeyir və bərəkət, artım simvolu kimi, yeni 
ilin, dirçələn təbiətin rəmzi kimi əcdadlarımızın təfəkküründə daim yaşamış və 
incəsənətimizə təsir göstərmişdir. Rayonlarımızda bir çox yaşayış evlərinin qapı və 
divarlarını maral buynuzları bəzəyir. Zaqatala və başqa rayonlarda ağacdan 
düzəlmiş yaşayış evlərinin sütun başlıqlarını öküz buynuzları formasında olan 
bəzək ünsürləri gözəlləşdirir. Memarlıqda maral və öküz təsvir motivlərinin tətbiq 
edilməsi minilliklər boyu formalaşmış və bir adət şəklini almışdır. Bu adət estetik 
məqsədlərə xidmət etməklə yanaşı, evlərə bərəkət, bolluq gətirəcəyi inamı ilə də 
bağlıdır və çox qədimdən irs qalmış magik ovsunçu təfəkkürün qalığı kimi indi də 
yaşamaqdadır. 
Öküz və maral obrazlarının mənşəyi, tarixi kökləri, qədim dövrdə, Yaxın 
Şərqdə baş vermiş elmi, astronomik kəşflərlə əlaqədar olmuşdur. E. ə. III 
minillikdə qədim şumer münəccimləri təqvim tərtib edərkən ulduzlar aləmini çox 
diqqətlə öyrənmişlər. Bu vaxt onlar kəşf etmişlər ki, göydəki ulduz topalarının 
(qruplarının, bürclərinin) öz yerlərini dəyişməsi, bir-birini əvəz etməsi yer 
üzərindəki fəsillərin bir-birini əvəz edərək dəyişmələrinə uyğun bir şəkildə baş 
verir. Beləliklə, onlar aşkar etmişlər ki, bahar girəndə, tarla, çöl işlərinin başladığı 
51 
 
vaxtda, martın 22-də şir adlı ulduzlar topası göy qübbəsinin zirvəsini fəth edərək 
orada qərar tutur. Bu zaman öküz (Pleyad) və maral (Kassiopeya) adlı ulduz 
topaları isə çəkilib gedir və üfüqün arxasında yox olur. 
Qədim dövrdə, Yaxın Şərqdə bu astral hadisəni simvolik rəsm motivləri 
vasitəsilə təsvir etmişlər. Beləliklə də, Yaxın Şərq aləmində, çox geniş yayılmış, 
şirin (sonralar isə qanadlı şirin-qrifonun) öküz və ya maral üzərində qələbəsi 
səhnəsi kimi yeni bir təsvir kompozisiyası ortaya çıxmışdır. Qədim dövrdə Yaxın 
Şərq xalqları bu təsvir kompozisiyasını, həmişə, təbiətin bahar dirçəlməsi rəmzi 
kimi, baharda gecənin gündüzə bərabər olduğu günün (martın 22-nin) rəmzi kimi, 
yeni ilin, Novruz bayramının simvolu kimi şərh etmişlər. 
Buradan aydın olur ki, Novruz bayramı öz mənşəyi etibarilə dini 
mahiyyət daşımayıb, xalqın baharda başlanan təsərrüfat, əkinçilik həyatı ilə 
əlaqədar olaraq ortaya çıxmışdır. Odur ki, qədim Azərbaycanda baharın, xeyir və 
bərəkətin simvolları olmuş öküz və marala xüsusi, doğma bir münasibət olmuş və 
onlara çoxlu miqdarda təsviri sənət əsərləri həsr edilmişdir. O ki, qaldı şir adlı 
ulduzlar topasına, görünür, xalq onu da unutmamışdır. Masallı rayonunun 
Boradigah kəndində, e. ə. I minilliyin əvvəlinə aid, başında günəş lövhəsi olan 
kiçik şir fiquru tapılmışdır. Çox guman ki, bu tunc fiqur baharda, göy qübbəsinnn 
zirvəsində, zenitdə yerləşən şir adlı ulduzlar topasının simvolu kimi yaradılmışdır. 
Arxeoloq Q. Aslanov Qax rayonunun Qarabulaq kəndi yaxınlığında 
(Topraxqalada) III əsrə aid gümüş bir cam aşkar etmişdir. O camın dibində, çevrə 
içində, yuxarıda qeyd etdiyimiz Novruz bayramının simvolik təsvir kompozisiyası, 
maralı parçalayan qanadlı şir (qrifon) təsviri cızılmışdır. Bu baxımdan Azərbaycan 
tarixi muzeyində nümayiş etdirilən, e. ə. I minilliyin əvvəlinə aid olan ikibaşlı tunc 
maral fiquru da çox maraqlıdır. Bu fiqurun üstündə beş və altıguşəli iki ulduz 
rəsmi kəsilmişdir. Onlar maral ulduzlar topasına daxil olan (beş on parlaq və 
cəmisi altı olan) ulduzları təmsil edir. 
Mingəçevirdən tapılmış, I əsrə aid keramik ritonu (su və şərab qabını) ona 
bitişmiş maral başı fiquru bəzəyir. Maral fiqurunun alnında altı oyuq görünür ki, 
onlar da maral ulduzlar topasına daxil olan ulduzların sayını (6) göstərir. 
Qeyd etdiyimiz bu qədim sənət əsərləri baharı təmsil etmiş, yeni ilə 
(Novruza), xeyir və bərəkət etiqadına həsr edilmişdir. Bu abidələrdən Novruz 
bayramı günlərində, bolluq və artım ayinlərində istifadə edilmişdir. 
Lakin baharın dirçəlməsi günü, təzə ilin “yeni günü” (Novruz) sonrakı 
tarixi dövrlərdə mürtəce təsirlərə məruz qalmış, mahiyyətcə, məzmunca 
dəyişdirilmişdir. Belə ki, Sasanilər dövründə Novruz bayramı günü İran 
padşahlarının taxta çıxması günü kimi qeyd edilirmiş. Müsəlmanlıq dövründə isə 
islam din xadimləri Yaxın Şərq xalqlarının bu qədim bahar bayramı gününü 
Məhəmməd peyğəmbərin Əlini şiyələrin başçısı elan etdiyi gün kimi qələmə 
vermişlər (H. Quliyev, Ş. Həsən, İ. Mahmudov. Azərbaycanda bahar bayramı. 
“Qobustan”, №1, 1986). Buna baxmayaraq, bahar bayramı hakim siyasi və dini 
52 
 
dairələrdə təhrif edilsə də o, xalq arasında, həmişə, öz qədim fəlsəfi mahiyyətini, 
dünyəvi məzmununu, zəhmətə bağlılığını qoruyub saxlamışdır. 
Bahar bayamı minilliklər boyu xalqımızın mənəvi həyatına təsir etmiş, 
ona mütərəqqi ideyalar aşılamış, bir sıra təsviri sənət motivlərinin və meydan-teatr 
tamaşalarının yaramasına səbəb olmuşdur. İslamiyyətin qadağan etdiyi bu 
tamaşalardan bizə ancaq ayrı-ayrı parçalar, fraqmentlər gəlib çatmışdır. Onlardan 
kos-kosa oyununu, maral oyununu, qodu-qodu oyununu, kəndirbaz oyununu və s. 
göstərmək olar. 
Qədim kos-kosa oyununda, öküz obrazında, onun üz maskasında çıxış 
edən xalq “aktyorları” bolluq, artım kimi xeyir, bərəkət və baharla bağlı zəhmət 
ideyalarını təbliğ edirdilər. 
Sasanilər dövründə kosmoqonik öküz obrazını, dəmir dövründə Günəş 
allahının simvolu olmuş keçi əvəz edirdi. Bu dəyişiklik sasanilərin keçmiş 
dövrlərdəki atəşpərəstlik qayda-qanunlarını yenidən bərpa etməsilə əlaqədar idi. 
Buna baxmayaraq, keçi obrazı da əvvəlki öküz surətinin xeyirxah ideyalarını, 
bolluq, artım ideyalarını, baharın, zəhmətin obrazını təmsil etmişdir. Kos-kosa 
oyunu indi bizə bu şəkildə gəlib çatmışdır. Qədim dual ideyalara əsasən bu tamaşa, 
həmişə, xeyirlə şərin (yazla qışın) mübarizəsi şəklində göstərilmişdir. 
Söz yox ki, maral oyunu da kos-kosa oyunundakı mütərəqqi ideyalara 
sadiq qalmış və zəhmət carçısı baharın vəsfinə həsr edilmişdir. Lakin bu tamaşada 
baharın əmək qayğıları, təbiətin istək və arzuları, sevinci, kədəri, xalqa müraciəti 
baharın yeni bir obrazı, maral obrazı vasitəsilə tamaşaçılara çatdırılırdı. Lakin çox 
təəssüf ki, maral oyununun bir çox təsvir və poetik motivləri, tamaşa ünsürləri 
yaddan çıxmış, unudulmuşdur. Onları axtarıb tapmaq və bərpa etmək fədakarlıq 
olardı. Bu mümkün olmadıqda tarixi faktlara əsasən bu qədim tamaşanı elmi 
əsaslarlada bərpa etmək olar. 
İndi bizə məlum olan bu oyunlar, qədimdə, bir-birilə bağlı şəkildə olmuş, 
bahara həsr edilmiş böyük, çox hissəli, əzəmətli bir meydan-teatr tamaşasının ayrı-
ayrı hissələrini təşkil etmişdir. Müsəlman din xadimlərinin təzyiqilə dağılmış bu 
çox hissəli meydan tamaşasından indi ancaq qeyd etdiyimiz yarımçıq oyunlar 
qalmışdır. 
İndi bədii irsə, qədim mədəniyyətlərə yeni münasibət aşkarlıq şəraitində, 
teatr xadimlərimiz, etnoqraf və musiqi folklorşünaslarımız çox qədim bu bahar 
bayramı tamaşasını elmi-yaradıcı əsaslarla bərpa etsəydilər, qədim meydan-teatr 
tamaşalarının yenidən dirçəlməsi və mədəni həyatımıza qaytarılması sahəsində ilk 
böyük addım olardı. Bu isə, qədim ənənələrə əsaslanan yeni tipli musiqili satirik 
və yumoristik məzmunlu müasir, novator səciyyəli minlərlə tamaşaçı toplaya bilən 
meydan tamaşalarının yaradılması və təşkili üçün başlanğıc olardı. İnanırıq ki, belə 
tamaşaların şer, musiqi zənginliyi, meyxana ritmləri və satirik-yumoristik 
məzmunu tamaşaçıların ürəyincə olar. 
 
53 
 
AZƏRBAYCANDA GÜNƏŞƏ PƏRƏSTİŞ ƏQİDƏSİ 
 
Tunc dövrü qədim Azərbaycan mədəniyyəti və incəsənəti tarixində 
yüksəliş, dirçəlmə dövrü hesab edilməlidir. Bu dövrdə çoxlu memarlıq tikintiləri-
meqalitik abidələr, siklop tikintiləri, kurqanlar, qalalar yaradılır, bədii əhəmiyyəti 
etibarilə ən qiymətli keramika nümunələri və tuncdan ilk bəzək və dini ayin 
əşyaları hazırlanır. 
Günəşə pərəstiş bütün tunc dövrünün ideologiyasında görkəmli yer 
tutmuşdur. Günəş kultu tunc dövrünün mədəniyyət abidələrində də öz əksini 
tapmışdır. Belə abidələrə misal olaraq aşağıdakıları göstərmək olar: 
Kromlexlər. “Kromlex” sözü fransızca krom-çevrə, lex-daş sözlərinin 
birləşməsindən alınmışdır. Onlar bir çevrə, yaxud konsentrik çevrələr formasında 
tikilirdi. Kromlexlər günəş məbədləri idi. Bu məbədlərdə günəşə həsr edilmiş 
ayinlər icra edilirdi. Onların çevrə şəklində olması günəş kultu ilə bağlılığından 
irəli gəlmişdir. Adi, bir çevrə şəkilli kromlexlərə Qobustanda və Xankəndi 
rayonunda, konsentrik kromlexlərə isə Abşeronda, Şüvəlan kəndinin kənarı aşağı 
“Ağ daş” deyilən yerdə təsadüf edilmişdir. 
Xanlar rayonundakı kurqanları tədqiq etmiş Y. İ. Hummel onların günəş 
şüalarının yayılması sistemi əsasında tikildiyini qeyd etmişdir. Arxeoloq A. N. 
Bernştam Hummelin bu nəzəriyyəsinin Orta Asiya kurqanlarına da aid olduğunu 
söyləmişdir. 
Xanlarda kurqan qəbirlərindən tapılmış gil qabın qulpu üstündə günəşin 
rəmzi nişanı olan - svastikanın qrafik təsviri vardır. Svastika müqəddəs həyat 
ağacının (qədim iqtisadi həyatı təmsil edən həyat ağacının) üstündə verilməsidir. 
Bu, onu göstərir ki, iqtisadiyyat, kənd təsərrüfatı Günəş allahının himayəsində 
olmuşdur. Odur ki, tunc dövründə günəşin rəmzi olmuş keçinin iki təsviri həyat 
ağacının sol və sağında göstərilir. 
Svastika nişanına çərxi-fələk də deyilir. İran atəşpərəstləri Günəşin göydə 
dövr etməsini təmsil edən nişana svastika deyirlər. Tehran atəşpərəstlərinin baş 
kahini Rostam şahzadə Ənciman bu haqda belə demişdir: “Alman faşistləri bizim 
günəş simvolunu oğurlamış, biabır etmişlər. Lakin biz ondan əl çəkməyəcəyik. 
Çünki svastika sözünün mənşəyi qədim İranla bağlıdır. Bu termində “su” yaxşı, 
xeyir, “astika” isə-əsas, varlıq, həyat mənasını daşıyır. Odur ki, “suastika”-yaxşı, 
firavan həyat deməkdir” (В Алексеев. Визит к огнепоклонникам, “Вокруг 
света”, 1974, №3, səh. 61). 
Xeyirxah ruh olmuş al ruhu tunc dövründə günəşə etiqadla əlaqədar 
olaraq ortaya çıxmışdır. Bu al ruhunun simvolu qırmızı rəngdir. Odur ki, 
qədimlərdə bədxah ruhlardan, bəd nəzərdən qorunmaq üçün qırmızı parçalardan 
geniş surətdə istifadə etmişlər; gəlin avadanlığı, şirni və nəzir qönçələri bir qayda 
olaraq qırmızı parçadan hazırlanırdı. Qızılca və s. xəstəliyinə tutulmuş uşaqlar 
qırmızı parçadan don geyir, onun yorğan-döşəyi qırmızı parçadan olurdu. 
54 
 
Əcdadlarımız qırmızı rəngli çaxmaq daşına (serdolik-əqiq) günəşin 
simvolu kimi pərəstiş edib, insanı bədxah qüvvələrdən qoruyacağına inanaraq onu 
“xoşbəxtlik daşı” kimi, həmayil kimi boyunlarında gəzdirərmişlər. Bundan əlavə 
qırmızı boya, qırmızı rəngli daşlar, bir qayda olaraq, günəşin rəmzləri kimi 
müqəddəs sayılırdı. 
Əcdadlarımız öz axirət evlərinin-qəbirlərinin içini, daxili divarlarını oxra 
ilə, qırmızı rəngli boya ilə boyayırdılar ki, məzarlara günəş istisi, həyat istisi 
versinlər. Çünki onların təsəvvüründə qəbir əbədi yaşayış evi idi. Bu adət bir də 
onu göstərir ki, əcdadlarımız tunc dövründə, axirət dünyasını günəş allahının 
himayəsində təsəvvür etmişlər. Odur ki, o dövrün qəbir avadanlığında günəşin gil 
qablara çəkilmiş və tuncdan hazırlanmış dairəvi təsvirlərinə rast gəlirik. Günəşə 
pərəstiş əqidəsilə əlaqədar olaraq, bəzən qədim qəbirlərdə çıraqlara, ocaq 
qalıqlarına da təsadüf edilir. Bu faktlar belə fikir oyadır ki, bəlkə də əcdadlarımız 
qəbirlərdən bədxah ruhları qovmaq üçün ocaq yandırırmışlar. Bəlkə də qəbirdə 
ocaq və çıraqlar (fənər) yandırmaqla onlar qəbirlərin, axirət dünyasının 
işıqlandırılması qayğısına qalmış və bu məqsədlə, günəşi andıran müxtəlif işıq 
verən vasitələrdən istifadə etmişlər. Maraqlıdır ki, indi də bir adamı dəfn edəndə 
“qəbri nurla dolsun” deyirik. Görünür, qəbrin işıqlı olması ideyası bizə tunc 
dövründən miras qalmışdır. 
Qobustanın tunc dövrünə aid bəzi qaya təsvirləri də günəşə pərəstiş 
əqidəsilə əlaqədar olmuşdur. Buna misal olaraq oxra-qırmızı boya ilə boyanmış 
petroqlifləri və burnunda günəş rəsmi olan qayıq təsvirlərini göstərmək olar. 
Arxeoloq C. Rüstəmov Böyükdaşın yuxarı mərtəbəsində daşda cızılandan 
sonra oxra ilə boyanmış petroqlif aşkar etmişdir. Bu rəsmdə iri buynuzlu marala 
hücum edən xallı pələng təsvir edilmişdir. Burada heyvanların gərgin dinamik 
vəziyyəti realistcəsinə göstərilmişdir. Arxeoloji qazıntı zamanı Böyükdaşın 3 və 5 
nömrəli mağaralarından tapılmış oxra parçaları göstərir ki, mağara rəsmlərinin bir 
çoxu daş üzərində çəkiləndən sonra oxra ilə boyanmışdır. Lakin zamanın 
təsirindən rəngi solmuş qaya təsvirləri öz qırmızılığını itirmişdir. Belə təsvirlərə su 
çiləyəndə onların əvvəlki rəngi görünür. 
Burnunda günəş rəsmi olan qayıq təsvirləri günəş allahı və ölülər kultu ilə 
əlaqədar olmuşdur. Şumerlər və eləcə də qədim misirlilər kimi qədim qobustanlılar 
da öz ölülərini belə qayıqlarda axirət dünyasına yola salarmış (23, səh. 68-69). 
Tunc dövründə günəş kultunun səciyyəvi cəhətlərindən biri də onun guya, 
apotropeik (qoruyucu) xüsusiyyətə, magik-sehirkar qüvvəyə malik olması idi. 
Odur ki, əcdadlarımız özlərini bədxah ruhlardan, bədnəzərdən, xəstəliklərdən və s. 
zərərli xarici təsirlərdən qorumaq üçün günəşin müxtəlif formalı rəmzlərini 
özlərilə gəzdirirdilər. Onlar qırmızı çaxmaq daşından hazırlanmış həmayilləri 
boyunlarından asırdılar. Günəşi təmsil edən çoxlu tunc qolbağları qıçlarına və 
qollarına taxar və tunc kəmərləri bellərinə bağlayardılar. Bu tunc “qoruyucular” 
dəmir dövründə xeyir və bərəkət, artım kultunun rəmzlərinə çevrilir. Bu abidələr 
55 
 
getdikcə öz dini mahiyyətlərini dəyişdiyi kimi, formalarını da dəyişmişdir. Qıçlar 
qolbaqlardan azad olmuş, qollara isə tək bircə bilərzik taxılmışdır. 
I əsrdə, Qafqaz Albaniyasında ucları qoç və ilan başı şəklində olan gümüş 
bilərziklər geniş yayılmışdır. Belə bilərziklər də əcdadlarımızın xarici təsirlərdən 
“qorunmaq” ideyasına xidmət etmişdir. Lakin bu dövrdə, belə bilərziklər artıq 
başqa kultları təmsil edirdi; qoç başlı bilərziklər Anahit kultunun, ilan başlı 
bilərziklər isə atalar kultunun rəmzləri olmuşdu. 
Maddi-mədəniyyət abidələri göstərir ki, qədim Azərbaycanda günəşə 
pərəstiş əqidəsi çox geniş yayılmış, günəş kultu qədim Azərbaycan mədəniyyətinin 
xarakterik xüsusiyyətlərindən olmuşdur. Lakin arxeoloq A. A. Formozov, nədənsə 
“İbtidai incəsənət üzrə oçerklər” kitabında Qobustanda günəşə pərəstiş əqidəsinin 
olduğunu şübhə altına alır. O qeyd edir ki, “Qobustanda günəş kultu ölkəmizin 
şimal rayonlarındakı petroqliflərə nisbətən zəif əks etdirilmişdir”. Müəllif bu 
fikrini əsaslandırmaq üçün göstərir ki, “günəş yayda hər tərəfi yandıraraq səhraya 
çevirdiyi üçün, Qobustanda günəşə münasibət soyuq şimala nisbətən tamamilə 
başqa cürə olmuşdur”, yəni Qobustanda günəşə münasibət yaxşı olmamışdır. 
Formozov burada Qobustanın günəş təsvirli qayıqlarını günəş kultu ilə bağlayır. 
Lakin o, bu təsvirlərin yerli mahiyyət daşımadığını iddia edərək göstərir ki, 
“Qobustan təsvirləri içərisində günəş qayıqları xaricdən gətirilmiş yeganə süjetdir” 
(24, səh. 54) . 
Bu fikrin elmi əsası yoxdur. Qobustanda ənənəvi olaraq davam etdirilmiş 
günəşli qayıq təsvirləri yerli mədəniyyətdir. Bundan başqa Qobustanda günəş 
kultu ilə bağlı olan, əlində günəş təsviri olan insan petroqlifi, günəş rəmzi olan 
keçi rəsmləri və kromlex tikintisi də vardır. Qobustanın tunc dövrünü tədqiq etmiş 
arxeoloq Firuzə Muradova namizədlik dissertasiyasının sonunda göstərir ki, 
qobustanlıların mənəvi aləmində oda və günəşə pərəstiş əqidələri geniş yer 
tuturdu. 
Qeyd etmək lazımdır ki, günəşin yandırıcı təsiri olan Afrikada və Yaxın 
Şərqdə yaşamış qədim misirlilər, şumerlər və iranlılar da coğrafi iqlim 
şəraitlərindən asılı olmayaraq günəşə pərəstiş əqidəsilə yaşamışlar. Bu qədim 
xalqların Amon-Ra, Utu, Mitra adlı günəş allahları olmuşdur. 
İctimai formasiya, tarixi dövr dəyişiləndə, yenisi ilə əvəz ediləndə, köhnə 
dövrün ideologiyasının yetişdirmiş olduğu dini obrazlar yeni dövrdə öz əvvəlki 
hüququnu və ictimai mahiyyətini qoruyub saxlaya bilmir. Onlar yeni dövrün 
ictimai tələbatına uyğun olaraq yeni məzmun, yeni mahiyyət kəsb edirlər. Misal 
üçün, tunc dövründə (yəni ibtidai icma quruluşunda) günəşin rəmzi surəti olan 
keçi, sonrakı dəmir dövründə, qəbilə ittifaqları və dövlətlərin yaranması dövründə 
öz əvvəlki məzmununu dəyişib xeyir və bərəkət kultuna xidmət edir, xeyir və 
bərəkət ilahəsi Anahitin simvoluna çevrilir. Tunc dövründə keçi günəşin rəmzi 
kimi hakim mövqedən xeyir və bərəkət kultuna, əkin-biçinə himayədarlıq 
göstərirdisə, dəmir dövründə o, əvvəlki yüksək mövqeyindən əl çəkib xeyir və 
bərəkət kultunun fəal iştirakçısına çevrilir. Odur ki, bu dövrdə ortaya çıxmış 
56 
 
məhsuldarlıq-bolluq mərasimində (kos-kosa oyunlarında) keçi xeyir və bərəkət 
kultunu təmsil edir. Bu dəyişiklik dialektik inkişafın nəticəsi idi. Dini obrazların 
belə məzmun dəyişgənliyinin dialektik qanunauyğunluğu vardır. 
Azərbaycanda günəş kultu ənənəvi surətdə, zəif şəkildə olsa da, sonrakı 
dövrlərdə də özünü göstərmiş və dekorativ sənətlərə öz təsirini verə bilmişdir. 
Misal üçün, alban dövründə (e. ə. IV-e. I əsrləri) dulusçular günəşin plastik və 
qrafik təsvirlərini yaratmışlar. Bu sahədə Mingəçevir dulusçularının hazırladığı 
günəşin plastik obrazı və piktoqramları-təsvirli yazıları diqqəti cəlb edir. 
Bu əsərlərdə hələ də günəş kultunun dini mahiyyəti özünü 
göstərməkdədir. Mingəçevirin VI əsrə aid atəşpərəstlik məbədində də günəş kultu 
ilə əlaqədar abidələr tapılmışdır. Onlardan iki tovuz quşu təsvirli daş nəzirqabını, 
qurbangahı göstərmək olar. Günəş bütünün təsiri orta əsrlərə qədər və ənənəvi 
şəkildə olaraq zəmanəmizə kimi gəlib çıxmışdır. Lakin bu təsir əvvəlki dini 
mahiyyətdən tamamilə uzaq olub, xalis dekorativ məqsədlərə xidmət etmişdir. 
Buna misal olaraq memarlığımızda, dekorativ sənətlərimizdə - güləbatın və 
təkəlduz tikmələrdə, xalça sənətində, daş və ağac oymalarda, şəbəkələrdə əks 
etdirilmiş günəş təsvirini göstərmək olar. Naxış, ornament şəklini almış günəşin bu 
təsvirinə qönçə deyirik. “Qönçə” istilahı günəşin adıyla bağlıdır. O, Güncə (kiçik 
gün) sözündən alınmışdır. İndi günəşin bu rəmzi bir ornament motivi kimi 
Azərbaycanın naxış kompozisiyalarında mərkəzi yer tutur. 
Maraqlı cəhət odur ki, tunc dövrünün (e. ə. III minilliyin ikinci yarısı - II 
minillik) günəşə pərəstiş ayinlərindən biri olan qəbir avadanlığının oxra ilə 
boyanması dövrümüzə qədər gəlib çıxmışdır. Lakin başqa bir formada, başqa bir 
şəkildə. Belə ki, 20-ci illərin sonunda, Bakıda, Cənubi Azərbaycanda olduğu kimi, 
xəstə adamlar can verərkən onların ayaqlarına həna qoyarmışlar. Babam tarzən 
Mirzə Fərəc 1927-ci ildə vəfat edərkən bu ayin icra edilmişdir. Lakin müsəlman 
ehkamları ilə heç bir əlaqəsi olmayan bu ayini icra edən yaşlı qadınlar, onun 
günəşə pərəstiş əqidəsilə əlaqəsindən xəbərsiz idilər. Onlar bu qədim ayini ənənəvi 
bir adət kimi davam etdirirdilər. Cənubi Azərbaycanda olduğu kimi. 
 
FONETİK YAZILARIMIZIN TARİXİNDƏN 
 
E. ə. I minilliyin ortalarında yaradılmış Avesta mədəniyyət tariximizə ilk 
fonetik yazılı abidə kimi daxil olmuşdur (25, səh. 9). 
Tarixçilər müəyyən etmişlər ki, Şimali Azərbaycanda, alban dövründə ilk 
fonetik tipli yazı V əsrin birinci rübündə ortaya çıxmışdır. Onun yaradıcısı məlum 
deyildir. Bu, bizim ikinci səsli əlifbamız hesab edilir. Bir rəvayət də vardır ki, guya 
bu əlifbadan əvvəl də Şimali Azərbaycan qəbilələri arasında yazı məqsədi ilə 
işlənən hərfi işarələr olmuşdur. Qədim yazı mədəniyyətimizin araşdırrılmamış 
problemlərindən biri də budur. 
57 
 
Şəkil 22. Xanlar muzeyinin yazılı daşı (kitabə). 
Alban əlifbasından hökkumət idarələrində, məktəb və kilsələrdə, xüsusi 
yazışmalarda istifadə edilmişdir. O, çox məhdud dairədə istifadə edildiyindən 
ümumxalq əlifbası olmadı və ərəb istilasından sonra tezliklə unuduldu. 
Alban əlifbası bir də 1937-ci ildə İ. V. Abuladze tərəfindən yenidən kəşf 
edildi. O, 1937-ci ildə Eçmiadzinin əlyazmaları içərisində XV əsrə aid olan bir 
dəftər tapdı; Forma Metsopskinin məktəbinə aid olan bu dərslikdə yunan, suriya, 
latın, gürcü, kopt, ərəb və alban əlifbaları göstərilmişdi. Qədim alban əlifbası 52 
hərfdən ibarət idi. 
1948-1952-ci illər ərzində Mingəçevirdən tapılmış bir çox abidələr-gil 
şamdanlar və gil parçalar üzərində 
alban yazıları aşkar edildi. 
Arxeoloji tapıntılar alban 
yazılarının Dağıstanda da 
yayıldığını ortaya çıxartdı. 
Dağıstanın Rutul rayonunun Attal 
kəndində üzərində alban yazıları 
olan iki daş tapılmışdır. 
Məşhur arxeoloq .Y. İ. 
Hummelin Xanlarda təşkil etdiyi 
arxeoloji muzey 1960-cı ildə ləğv 
edildi və onun materialları 
Azərbaycan muzeyləri arasında 
paylandı. Bu arxeoloji materialların 
əksəriyyəti Gəncənin ölkəşünaslıq 
muzeyinə verildi. Onların içərisində 
olan bir daş parçası üzərindəki 
qəribə yazıları ilə diqqətimizi cəlb etdi. İndi bu abidənin şəklini oxuculara təqdim 
edirik ( şək. 22). Bu qədim yazı, mütəxəssisləri maraqlandırmamış olmaz. 
Biz burada yazı mədəniyyətimizin qaranlıq, öyrənilməmiş səhifələrini də 
qeyd edirik ki, alimlərimizin, oxucularımızın diqqətini bu məsələlərə yönəldə 
bilək. 
Bu qaranlıq səhifələrdən birisi də Orxon-Yenisey əlifbası tipli əlifbanın 
qədim türk runi əlifbasının Azərbaycanda tətbiq edilib-edilməməsi məsələsidir. 
Bəzi tarixi faktlara müraciət edək. VI-VII əsrlərdə qədim Azərbaycan (Qafqaz 
Albaniyası) Dərbənd divarlarından şimalda yerləşmiş Xəzər xaqanlığından asılı 
vəziyyətdə idi. Xəzərlər isə runi əlifbadan geniş surətdə istifadə edirdilər. 
Onlardan qalmış runi yazılı matra, su qabı, məişət əşyaları və s. indi 
Novoçerkasski muzeyində saxlanır. Xəzərlərin bu yazı mədəniyyətinin 
Azərbaycanın türk qəbilələrinə təsiri olmalı idi. 
Digər tərəfdən bu dövrdə, Orta Asiyadan Azərbaycana köçüb gələn türk 
qəbilələri də özlərilə runi əlifbası gətirə bilərdilər. Bu məsələ də öz araşdırıcısını 
gözləyir. 
58 
 
Əbdürrəhim bəy Haqverdiyev 1920-ci ildə “Azərbaycan Dövlət 
Universitetinin ictimai elmlər üzrə Xəboərlər”ində rus dilində “Böyük islahat” adlı 
məqalə çap etdirmişdir. Bu, onun “yeni türk (Azərbaycan) əlifbasının 6 illiyinə”, 
yeni latın əlifbasına həsr etdiyi məruzəsinin mətnidir. Ə. Haqverdiyev bu 
məruzəsində türk xalqlarının mədəniyyət tarixində Orxon-Yenisey əlifbasının 
oynadığı mütərəqqi-tarixi rolundan danışır, türk dillərini süni surətdə tətbiq 
edilmiş yunan, latın, ərəb əlifbalarını tənqid edir. Məruzədən belə anlaşılır ki, runi 
əlifbanı bütün türk xalqları öz doğma əlifbası hesab etmişlər. 
 Azərbaycan ərazisində bu vaxta qədər, arxeoloji-etnoqrafik 
ekspedisiyalar çoxlu axtarışlar aparmışdır. Lakin nədənsə bir dənə də olsa runi 
yazılı qədim türk yazılı abidə tapılmışdır. 
Lakin belə yazı nümunələri Dağıstanda, Dərbənd divarlarında, Qaraçay-
Balkar MSSR Xumarın şəhərciyində və s. yerlərdə tapılmışdır. 
Yazı mədəniyyətimizin ən qaranlıq guşələrindən birini yaxşı 
işıqlandırmaq üçün bu sahədə, yeni axtarışlar aparmaq lazımdır. 
Ərəblər Azərbaycanı istila edəndən sonra, VIII əsrdən başlayaraq 28 
hərfdən ibarət olan fonetik ərəb ədifbası ölkəmizdə tədris edilmişdir. Ərəb 
əlifbasının tədrisi çox çətin idi. Bizim “z” hərfinə uyğun olaraq ərəblərin dörd hərfi 
(zey, zal, zad, za) və eləsə də “s” hərfimizə uyğun gələn üç hərfi (sin, sad, sey) 
harda gəldi yox, ancaq müəyyən edilmiş sözlərdə, standart şəklində tətbiq edilirdi. 
Bu və başqa tədris çətinliklərinə baxmayaraq, bu əlifba 1927ci ilə qədər 
Azərbaycanda savadsızlığın ləğvi və pedaqoji elmi kadrların hazırlanması işində 
görkəmli rol oynamışdır. 
Ərəb əlifbası müsəlman respublikalarını qədim Şərq ölkələri və eləcə də, 
qədim Yunanıstan və Roma mədəniyyətilə tanış etdi, ərəb əlifbası ilə yazıb oxuyan 
türkdilli ölkələrin arasında mədəni ünsiyyəti qüvvətləndirən vasitə oldu. 
Bu əlifba Azərbaycan mədəniyyətini qədim şərq xalqlarının ərəb əlifbası 
sistemi üzərində qurulmuş bir sıra yazı və xəttatlıq üsulları ilə zənginləşdirmiş 
oldu. Onlardan “əbcədi” yazı üsulu mədəniyyətimizlə doğmalaşmış, üzzi surətdə 
bağlanmış qədim Şərq nailiyyətidir. Bu üsulun başlıca xüsusiyyəti fonetik hərflərin 
eyni zamanda say, ədəd, midar, rəqəm ifadə etməsidir. Bu yazı üsulu Şərq 
xalqlarının hesablama fənni və onunla əlaqədar olan rəqəmlərin tapılması - 
təkmilləşdirilməsi sahəsində apardıqları axtarışların, etdikləri kəşflərin ən ali 
forması kimi çox qiymətlidir. Bu kəşflərin tarixi göstərir ki, qədim xaqlar hərflərin 
və ədədlərin (rəqəmlərin) yazılma işarələrini ayrı-ayrılıqda yox birlikdə sintez 
şəklində axtarmış və tapmışlar. Onlar üçün səsin qrafik işarəsi (Hərf) həm də 
sayın, ədədin, miqdarın işarəsi, hələ 5000 il bundan əvvəl qədim yaponlar və 
çinlilər heroqlif yazılarından istifadə edirdilər hər bir heroqlif bir hərfi yox, bir tam 
sözü qrafik şəkildə ifadə edirdi. Dildə işlənən sözlərin sayı qədər heroqliflər olmalı 
idi. Bu heroqliflərin içərisində say, ədəd (5, 15, 40 və s.) ifadə edən işarələr də var 
idi. Bu xalqlar öz təsərrüfat haqq-hesablarını, riyazi məsələlərini həmin heroqlif 
işarələri vasitəsilə həll etmişlər. 
59 
 
Lakin qədim cəmiyyətlər inkişaf etdikcə sayma, hesabama sənətinin də 
inkişaf və təkmilləşdirilməsi tələb olunurdu. Sayları ifadə edən yeni xüsusi 
işarələrə ehtiyac artmışdı; say heroqliflərinin rəqəmlərlə əvəz edilməsi vacib bir 
məsələ olmuşdu. Lakin say ifadə edən rəqəmlər birdən-birə tapılmadı. Əvvəlcə 
fonetik əlifbalar kəşf edildi. Onlar ortaya çıxandan sonra fonetik hərflərdən səsləri 
ifadə etməkdən başqa sayları da göstərmək üçün istifadə edildi. Bu vaxt adamlar 
minə qədər saya bilirdi. Lakin onlara az miqdarda olan hərflərlə çoxlu ədədləri, 
sayları ifadə etmək lazım idi. Bunun üçün qədim xalqlar hesablama sistemi 
yaratdılar. 
Üç min il bundan 
əvvəl finikiyalılar və 
yəhudilər hərflər vasitəsilə 
sayların, rəqəmlərin ifadə 
edilməsi sistemini yaratmış 
və ondan müvəffəqiyyətlə 
istifadə etmişlər. Bu 
sistem, guman edildiyinə 
görə, qədim yunanlara, 
onlardan da romalılara və slavyanlara keçmişdir. Bu sistem, üsul əsasında qədim 
romalılar danışdıqları latın dilinin fonetik əlifbasından rəqəmləri yazmaq üçün 
aşağıdakı formada istifadə etmişlər: 
I-1, V-5, X-10, L-50, S-100, D-500, M-1000. 
Bu işdə romalılar böyük hərflərdən, slavyanlar isə kiçik hərflərdən 
istifadə etmişlər. 
F. Engels “İlkin xristinlıq haqqında” (26, səh. 43) əsərində göstərir ki, 
qədim gildanilər və yəhudilər arasında fonetik hərflərin iki mənalılığı (hərf və 
rəqəm) ilə məşğul olan sehrkarlıq (magiya) sənəti geniş yayılmışdı. Sehrkarlar 
adamların adlarını təşkil 
edən hərflərin say 
ifadələrinin cəminə əsasən 
onların taleyi haqqında xəbər verirdilər. Qədim yəhudilər bu sənətə e. ə. III əsrdə 
yiyələnmişdilər. 
Marksist klassikləri qədim yəhudilərin fonetik hərflərinin rəqəm ifadələri 
haqqında ətraflı məlumat hələ 5000 il bundan əvvəl qədim yaponlar, və çinlilər 
məlumat vermişlər: H-50, P-200, O-6, K-100, S-60 (27, səh. 159-164). 
Ərəblər qədim yəhudilərin bu mədəni nailiyyətlərindən istifadə edərək 
“əbcədi” yazı üsulunu tərtib etdilər. Bu yazı üsulu ilə yazılan mətnləri, üsulun 
sirlərindən xəbərsiz adamlar oxuya bilmirdi (7, səh. 62-66). 
Burada hərflərin əbcəd üsulu ilə müəyyənləşmiş ədədi qiymətləri 
verilmişdir: 
 
60 
 
Bu “əbcədi” yazı üsulu mədəniyyətimizə ərəb əlifbası ilə daxil olmuşdur. 
Bir çox memarlıq abidələrimizin tarixi, şer formasında bu üsul ilə yazılmışdır. 
Nəhayət, say rəqəmlərinə müstəqil qrafik forma vermək və bu işi sistem 
halına salmaq hindlilərə müyəssər olmuşdur. Ərəblər hindlilərdən rəqəmlərin 
qrafik işarələrini və onluq say rəqəmlərinin yazılış sistemini qəbul edib, Avropa 
ölkələrinə yaymışlar. Lakin avropalılar bu sistemi saxlayaraq rəqəmlərin qrafik 
şəklini aşağıdakı şəkildə dəyişmişlər: 
M. F. Axundov öz sağlığında ərəb əlifbasının tədris çətinliklərini görərək, 
latın əlifbası əsasında dilimizin tələblərinə uyğun bir əlifba tərtib etmişdi. O, bu 
əlifbanın Türkiyə və başqa Şərq ölkələrində müzakirəsini keçirmişdi. 
1927-ci ildə Azərbaycan sovet məktəblərində ilk dəfə olaraq, ərəb əlifbası 
əvəzinə M. F. Axundovun əlifbası tədris edilməyə başladı. 1940-cı ildə isə bu 
əlifba rus əlifbası ilə əvəz edildi. 
 
İNCƏSƏNƏTİMİZİN QƏDİM MƏRHƏLƏLƏRİ. 
 
İbtidai İicma quruluşunda (e. ə. XII-II minilliklər) cəmiyyətin ictimai-
iqtisadi vəziyyəti və eləcə də üstqurumun müsbət fəal təsiri nəticəsində qədim 
insanların estetik şüuru və bədii təfəkkürü, gözəlliyi dərk etməsi tərəqqi tapmış 
təsviri sənətin ilk motivləri ortaya çıxmış və formalaşmağa başlamışdır. 
İbtidai icma quruluşunun daş, mis və tunc ibtidai istehsal alətləri və 
ibtidai şüur formaları qədim Azərbaycanın iqtisadi və mənəvi həyatının əsasını 
təşkil etmiş və incəsənətin yaradılması üçün ictimai şərait hazırlamışdır. 
Qədim ovçu, təbiəti müşahidə üsulu ilə öyrəndikcə, özünün təbiət 
üzərindəki üstünlüyünü də getdikcə öyrənməyə başlamışdır. Ancaq bundan sonra, 
yəni ibtidai əcdadlarımız özlərini ictimai varlıq və yaradıcı qüvvə hesab edəndən 
sonra ətraflarındakı canlı və cansız varlıqlara qarşı olan münasibətlərini müxtəlif 
üsullarla göstərməyə çalışmışlar. Onlar əvvəlcə əldə etdikləri təcrübi vərdişlər 
əsasında ətraf mühitə təsir göstərməyə başlamışlar. Misal üçün, Qobustanın 
mezolit dövrü ovçuları ov zamanı vəhşi öküzlərə yaxınlaşa bilmək üçün heyvan 
cildinə girirdilər. Daha sonrakı eneolit dövründə isə əcdadlarımız real həyati 
təsilərdən başqa, dini-sehrkar təsirlərdən də istifadə etməyə başlamışlar. 
Qeyd etmək lazımdır ki, lap qədim dövrlərdə ictimai iqtisadi şəraitin 
sabitliyi, istehsal alətlərinin dəyişməzliyi bir çox minilliklər ərzində bədii 
formaların ənənəvi şəkildə davam etməsinə imkan yaratmışdır. Belə bir ictimai 
şəraitdə qaya təsvirlərində insanların və heyvanların hərəkətsiz, standart təsvir 
motivləri formalaşmış və qanun şəklini almışdır. Bununla belə, hər bir konkret 
təsvir motivində, qədim rəssamın istedadından asılı olaraq, realistik xüsusiyyətlər 
az və çox dərəcədə özünü göstərir. İbtidai təsviri sənətdə realistik xüsusiyyətlər 
sənətin ictimai həyat ilə bağlılığından doğmuşdur. Bunu biz Qobustanın mezolit 
(orta daş) dəvrünə aid olan qaya təsvirlərində yaxşı görürük. 
61 
 
Mezolit dövründə (e. ə. XII-VIII minilliklər) Qobustanda yaşamış 
qəbilələrdə ovçuluq təsərrüfatının inkişafı, yeyinti təchizatının yaxşılaşması və 
əcdadlarımızın şüurca yetkinliyi onların mənəvi həyatına qüvvətli təsir 
göstərmişdir. Heç təsadüfi deyil ki, ilk dini təsəvvürlərin ortaya çıxması da bu 
dövrlə bağlıdır. Dindarlığın ilk əlamətlərindən olan axirət dünyasına - ölülər 
dünyasına və dəfn ayininə inam bu dövrdə özünü göstərir. Bu dini təsəvvürün 
nəticəsidir ki, qədim qobustanlılar bu dövrdə öz ölülərini qrup halında, bir nəslə 
məxsus olan və qəbilə düşərgəsi ərazisində qazılmış qəbirdə dəfn etmişlər. 
Qobustanın kiçik daş ətəklərindəki Firuz yaşayış məskənində tapılmış qəbir bunu 
sübut edir. Burada keçirilmiş dəfn ayinində ölülərin daş (və sümük alətlər və bəzək 
əşyaları ilə təchiz edilməsi göstərir ki, əcdadlarımız axirət dünyasına ikinci bir 
həyat kimi baxır, ölülərin canlı varlıq olmasına və həyatın əbədiliyi ideyasına 
inanırmışlar. 
Real həyatın ölüm kimi təbii bir hadisəsinin, əcdadlarımız tərəfindən belə 
fantastik bir tərzdə təhrif edilməsi və ona fövqəltəbii bir xüsusiyyət verilməsi, 
sonralar ilk dini təsəvvürlərdən birini “axirət dünyasına”, “ölülər dünyasına” 
pərəstiş etiqadını ortaya çıxarmışdır. Dini təsəvvürlər hələ ibtidai, formalaşmamış 
şəkildə olduğu üçün cəmiyyətdə qəbul edilmiş ümumi ideologiya formasına 
çevrilmədiyi üçün Qobustanın mezolit dövrü sakinlərinin maddi və mənəvi 
həyatında təsiredici rol oynaya bilməmişdir. Buna görə də qədim Azərbaycan 
incəsənəti mezolit dövründə, özünün başlanğıc mərhələsində, heç bir dini 
təsəvvürlərlə, sehrkar-magik ayinlərlə bağlı olmamışdır. İlk təsviri sənət əsərlərini 
yaradan əcdadlarımız dindarlığın ilk başlanğıc mərhələsində yaşamışlar. Bu 
dövrdə onların bədii təfəkkürü yenicə yetişməkdə olan totemizm, animizm kimi 
dini təsəvvürlərlə hələ qaynayıb qarışmamışdı. Odur ki, mezolit dövrünün 
rəssamları öz qaya təsvirlərini gündəlik həyatlarına, ov məşğələlərinə həsr etmiş və 
realistik rəsmlər yaratmışlar. Bu dövrün qaya təsvirləri ovçuluğun ortaya çıxartmış 
olduğu bədii sənət növü idi. 
Qeyd etmək lazımdır ki, Qobustanın mezolit dövrü insanları qədim 
Azərbaycanın maddi və mənəvi inkişafında görkəmli rol oynamışlar. Onlar bir sıra 
təbii kəşflərə nail olmuş və şüur formalarının (incəsənət, din) yetişməsi sahəsində 
tarixi fəaliyyət göstərmişlər. 
Xalqımızın və eləcə də incəsənətimizin köklü olduğunu və qədimliyini 
göstərən təsvirlər, ən böyük abidə Qobustanın qaya təsvirləridir. Qobustanın həm 
mağaraları, həm də qaya təsvirləri ibtidai icma quruluşunun yetişdirməsi idi. 
Qobustanın qaya təsvirləri ulu babalarımızın bədii təfəkkürünün məhsulu kimi 
ortaya çıxmışdır. Bədii təfəkkür isə qədim əcdadlarımızın ovçuluq təsərrüfatı 
sahəsində əldə etdikləri nailiyyətlərə, texniki kəşflərə, istehsal alətlərinin və icma 
üzvləri arasındakı əmək bölgüsünün təkmilləşməsinə əsaslanırdı. 
İncəsənət və mədənnyyətimizin ən qədim kökləri qaya təsvirlərilə 
bağlıdır. 
62 
 
Orta daş dövrü təsviri sənətimizin inkişafında ilkin bünövrə mərhələsi 
kimi xüsusi əhəmiyyətə malikdir. Ovçuluq təsərrüfatının əsasında ortaya çıxmış 
qaya təsvirləri əzəmətli və kiçik ovçu fiqurları, əksər halda ov məşqlərində istifadə 
edilmiş böyük öküz təsvirləri, gizləncəklər-ov müqəvvaları, qaban, at kimi vəhşi 
və it kimi əhilləşmiş heyvan rəsmlərilə səciyyələndirilir. Mezolit rəssamlarının 
əsərlərində texniki nöqsanlar vardır. Heyvan və insan fiqurlarında qulaq, burun, 
göz, ağız qeyd edilmir, nisbət gözlənilmir. Buna baxmayaraq rəssamlar təsviri 
sənətdə ilk böyük yaradıcılıq kəşfləri edir, ovçuların üç yandan-ön, yan və arxa 
tərəfdən rəsm edilməsinə çalışır, çox fiqurlu, dairəvi kompozisiya yaratmağa cəhd 
edirlər. Onlar əyri xətlərin qüvvətli estetik təsir qüvvəsini kəşf edərək realistik və 
plastik xarakterli öküz təsvirləri yaradırlar. Qədim rəssamlar ov maskaları-
gizləncəklər yaratmaqla və onları petroqliflərdə göstərməklə ovçuların heyvan 
cildinə girməsi, obraz yaradıcılığı sahəsində görkəmli nailiyyətlərini daşlara qeyd 
etmişlər. Bu ilk teatr ünsürlərindən birinin - maskaların kəşf edilməsi sahəsində 
qədim qobustanlıların müvəffəqiyyətli addımı idi. 
Orta daş dövründə, ibtidai icma quruluşunun minilliklər ərzində 
dəyişilməyən ovçuluq təsərrüfatına, ideoloji tosəvvürlərinə, qəbilə qayda-
qanunlarına uyğun olaraq rəsm formaları sabit, standart şəkil alır və sonrakı 
dövrlərdə də ənənəvi surətdə davam etdirilir. 
Orta daş dövrünün böyük mədəni nailiyyətlərindən biri də qobustanlıların 
qaya təsvirləri içərisində ilk dəfə təsvirli yazılar yaratmaq cəhdidir. Böyükdaşın 78 
nömrəli daşında həkk edilmiş yaddaş səciyyəli piktoqram qəbilədə inisiasiya 
(gəncləri ov sənətinə öyrətmək) ayininin necə keçirildiyini nəql edir, gəncləri bu 
mühüm tədbirin qayda-qanunları ilə tanış edir, onlara yaddaş verir. Sonrakı 
dövrlərin bir çox petroqliflərində piktoqrafiya-təsvirli yazı mədəniyyəti özünü 
göstərir. 
Təsvirli yazı piktoqrafiya yazı mədəniyyətimizin ilk başlanğıc dövrünü 
əhatə edir. Bu ilkin yazılar-obrazlı təfəkkürün yetişdirməsidir. Piktoqrafiya adətən, 
bədii təfəkkürün inkişafının ilkin mərhələlərində ortaya çıxır. O, qobustanlıların 
şüurca yetkinliyini göstərən amil kimi və qəbilə üzvləri arasında baş vermiş 
mədəni ünsiyyət vasitəsi kimi tarixi əhəmiyyətə malikdir. 
İbtidai cəmiyyətə xas olan qayda və qanunların (inisiasiya və s.) 
petroqliflərdə əks etdirilməsi və eləcə də onların dərin mifoloji əsaslara və elmi 
idrak əhəmiyyətinə malik olması mezolit dövrünün xarakterik cəhətlərindəndir. 
Orta daş dövrünün ənənəvi xarakter daşıyan incəsənəti bir sıra xüsusi 
keyfiyyətlərə malikdir. Onlara misal olaraq, bədii əsərlərdə icma üzvləri üçün, 
ümumi qəbilə ayinləri üçün xarakterik olan mühüm ideya və idealların əks 
etdirilməsi, kollektiv fikirlərin təbliğ edilməsi, insanları öyrətmək, mühüm 
məsələləri onların yadına salmaq kimi xüsusiyyətləri göstərmək lazımdır. 
Qədim Azərbaycan ərazisində formalaşmış Kür-Araz eneolit mədəniyyəti 
ideologiya və bədii sənətlərimizin tərəqqisinə müsbət təsir göstərmiş, 
63 
 
dulusçuluğun, təsvirli yazıların, magiyanın-ovsunçuluğun inkişafı üçün şərait 
yaratmışdır. 
Mis-daş dövründə qaya təsvirləri mədəniyyəti yeni-yeni estetik 
keyfiyyətlər və sehrkar xüsusiyyətlər kəsb etmişdir. Eneolit rəssamları daş 
dövrünün realist təsvir ənənələrini davam etdirmiş, petroqliflərə yeni təsvir 
motivləri daxil etmiş, süjetli çoxfiqurlu bədii kompozisiyalar yaratmağa 
çalışmışlar. Onlar heyvan təsvirlərində mütənasibliyi, bədən üzvlərinin bütünlüklə 
verilməsi kimi realistik xüsusiyyətləri gözləmiş, petroqliflərin yaradılmasında, orta 
daş dövründə olduğu kimi, siluetşəkilli və kontur xətli təsvir üsullarından istifadə 
etmişlər. Bu dövrün təsviri sənəti, ovçu və maldarların yaratdıqları dinamik 
kompozisiyalı rəqs təsvirləri, maral, keçi, şir kimi heyvanların realistik rəsmləri ilə 
səciyyələnir. 
Mis-daş dövründə ənənəvi təsvir motivləri yeni ortaya çıxmış magiya-
ovsunçuluq meylləri ilə çox zaman əlaqəli şəkildə özünü göstərir. Totemizm və 
animizm ideyalarına əsaslanmış magiya, bu dövrdən başlayaraq, qaya təsvirlərinin 
məzmun və formasında görkəmli rol oynayır. Totemizm və animizm kimi, magiya 
da ibtidai icma quruluşunun yetişdirmiş olduğu dini-ideoloji formalarından biri idi. 
Qəbilənin ictimai həyatında, ovçuluq, maldarlıq və s. təsərrüfat sahələrində xeyir, 
bərəkət, artım tədbirlərinin keçirilməsində ovsunlama ayinlərindən geniş surətdə 
istifadə edilmişdir. 
Qədim Azərbaycanda dini təsəvvürlər yetkin şəkildə meydana çıxandan 
sonra onlar incəsənətə müxtəlif dərəcədə təsir göstərməyə başlamışdır. Magiya-
sehrkarlıq da fövqəlbəşər qüvvələrə əsaslandığı üçün dinin ayrılmaz bir hissəsi 
hesab edilirdi. Magiya Azərbaycanda eneolit (mis-daş) dövründə, yəni eramızdan 
əvvəl IV-III minilliyin birinci yarısında ortaya çıxaraq təsviri sənətə ciddi təsir 
göstərmişdir. Eneolit və tunc dövrlərinin Qobustandakı qaya təsvirlərində magiya-
ovsunçuluq, totemə pərəstiş və başqa dini təsəvvürlər özünü göstərir. 
Mürəkkəb səciyyəli magik-sehrkar dini təsəvvürlərin yaranması üçün 
qədim əcdadlarımızın şüuru müəyyən inkişaf mərhələsinə çatmalı idi. Ancaq 
bundan sonra onlar bu mərhələdə mücərrəd təfəkkürə malik olduqları üçün, 
həyatda real çətinliyə rast gəldikdə, çıxış yolu axtararkən, müxtəlif qeyri-real 
varlıqlar (xeyirxah və bədxah ruhlar və s.) haqqında fantastik təsəvvürlər yarada 
bilərdilər. Bu dini mərhələyə çatanacan əcdadlarımız fiziki və əqli cəəhətcə uzun 
inkişaf yolu keçmiş, istehsal alətlərini xeyli təkmilləşdirmiş və zəngin həyat 
təcrübəsinə malik olmuşlar. 
Tunc dövründə magiya ilə yanaşı totemizm, animizm, günəş allahına 
sitayiş kimi dini təsəvvür, xeyir və bərəkət etiqadı ilə bağlı əqidələr müxtəlif 
dərəcədə incəsənətə öz təsirini göstərmişdir. Qədim əcdadlarımızın kosmoqonik 
dini təsəvvürləri də qədim incəsənətdə öz əksini tapmışdır. 
Azərbaycanın qədim dövrlərində, ibtidai-icma quruluşunda insanların 
obyektiv varlıqları sintetik şəkildə, bir-birilə əlaqəli formada dərk edirdilər. Bu 
halda ibtidai insanlar bütün xarici aləmi bir-birilə bağlı, əlaqədar şəkildə dərk 
64 
 
etməklə özlərini də təbiətin ayrılmaz bir hissəsi hesab edirdilər. Belə ibtidai 
dünyagörüşü əcdadlarımızın şüurunda kosmoqonik dini təsəvvürlərin yaranmasına 
səbəb olmuşdur. Bu dini təsəvvürlər onların ibtidai ideologiyasına və bədii estetik 
şüuruna qüvvətli təsir göstərmişdir. 
Qədim əcdadlarımızın obyektiv aləmi estetik şəkildə dərk etdiklərini 
onların yaratdıqları bədii sənət əsərləri sübut edir. Bu baxımdan qaya təsvirləri, 
bədii keramika xüsusi əhəmiyyət kəsb edir. 
İbtidai incəsənətin formalaşması və inkişafı əcdadlarımızın bədii, obrazlı 
təfəkkürü ilə sıx surətdə əlaqədar olmuşdur. Odur ki, qədim rəssamlar təsvir 
formalarından çox zaman şərti-simvolik əhəmiyyəti olan rəsmlər kimi də istifadə 
etmişlər. Bunu biz eneolit və tunc dövrlərinin dini səciyyəli qaya təsvirlərində, 
Xanlar və Baba dərviş keramikasının piktoqrafik təsvirlərində görürük. Mezolit 
dövrünün qaya təsvirləri praktiki əhəmiyyət daşıyıb ictimai həyat ilə bağlı olduğu 
üçün realistik mahiyyət daşımış, daha qüvvətli estetik təsirə malik olmuşdur. 
İbtidai icma quruluşunda təsviri sənətin yaranması və inkişafı 
əcdadlarımızın obyektiv varlığa olan estetik münasibətlərinin ali forması kimi 
dünyanın obrazlı şəkildə dərk edilməsi kimi qəbul edilməlidir. Bədii praktikanın 
zənginləşməsi və mücərrəd obrazlı təfəkkürün formalaşması ilə əlaqədar olaraq 
eneolit (mis-daş) dövründən başlayaraq, qədim əcdadlarımız öz fikir və arzularını 
və eləcə də sehrkarlıq istəklərini obrazlı-simvolik formada, piktoqrafik-təsviri 
yazılar şəklində ifadə etməyə çalışmışlar. 
Piktoqrafik yazılar öz dövrlərində anlaşılıb oxuna bildiyi üçün onların 
kommunikativ, tərbiyəvi, sənət və dini əhəmiyyəti olmuşdur. Sonrakı dövrlərdə isə 
onlar yeni nəsillər tərəfindən oxunmadığı və anlaşılmadığı üçün xalis təsviri sənət 
formaları və dekorativ-ornamental motivlər kimi qəbul edilmişdir. 
Tunc dövründə qədim incəsənətimiz daha qol-budaqlı şəkildə, daha geniş 
miqyasda inkişaf tapmışdır. 
Azərbaycanın coğrafi mövqeyi onu qədim Şərq mədəniyyətinin tərkibinə 
daxil etmiş, şumer mədəniyyətinin təsir dairəsində saxlamışdır. Heç təsadüfi deyil 
ki, şumer mədəniyyətinin Azərbaycana təsiri e. ə. III minillikdən başlayaraq yeni 
eranın ilk əsrlərinə qədər uzun bir dövrdə davam etmişdir. Qədim mədəniyyət və 
incəsənətimizin bir sıra mühüm problemləri və inkişaf prosesləri, eləcə də son 
zamanlar aktual şəkil almış, etnogenez (xalqımızın mənşəyi) və dil məsələləri də 
bu təsir ilə əlaqədardır. 
Azərbaycanda tunc dövrünün ideologiyası artıq formalaşıb ictimai 
əqidəyə, cəmiyyətin mənəvi mədəniyyətinə çevrilmiş bir sıra dini təsəvvürlərdən, 
kultlardan ibarət olmuşdur. Burada əvvəlki dövrlərdən gəlmiş totemizm, animizm, 
magiya kimi dini təsəvvürlər, yeni ortaya çıxmış günəş allahına pərəstiş, xeyir, 
bərəkət və artım əqidəsi, atalara və ölülərə etiqad və s. dini əqidələrlə əlaqədar 
şəkildə özünü göstərir. 
Bu dövrdə tərəqqi tapmış qaya təsvirləri, bədii keramika, metal, meqalitik 
tikintilər əksər halda dini təsəvvürlərlə bağlı olmuşdur.  
65 
 
Bu dövrdə qaya təsvirləri mədəniyyəti daha geniş miqyasda yayılmış, 
Qobustanın, Ordubad rayonunun və Abşeronun qayalıqlarında həkk edilmişdir. 
Kontur xətli, siluet şəkilli və səthi qabarıq formalı bu rəsmlər süjet və kompozisiya 
mürəkkəbliyi ilə fərqlənir. Onların mövzusu həm dini təsəvvürlərə, həm də 
əcdadlarımızın əmək fəaliyyətinə, ovçu, maldar və əkinçilərin təsərrüfat həyatına 
həsr edilmişdir. 
Azərbaycanın qaya təsvirləri, özünün rəsmetmə üsullarının zənginliyi, 
mövzu, məzmun və forma müxtəlifliyi və kompozisiya mürəkkəbliyi, tarixi 
dövrlərin ardıcıl olaraq əks etdirilməsi ilə dünya petroqlifləri içərisində xüsusi yer 
tutur, ümumbəşər mədəniyyəti tarixinin ən böyük və mühüm abidələrindən sayılır. 
Tunc dövründə cilalı qara və boyalı keramika öz inkişafının ən yüksək 
mərhələsinə çatmış, yüksək sənətkarlıqla yaradılmış nadir nümunələri ilə Yaxın 
Şərq incəsənətində özünə görkəmli mövqe qazanmışdır. 
Tunc dövrünün memarlığı meqalitik abidələr, yaşayış və qala tikintilərilə 
xarakterizə olunur. İnşaat işləri ibtidai icma quruluşunun kollektiv yaradıcılıq 
prinsipinə və qəbilə ittifaqlarının iqtisadi birliyinə əsaslanmışdır. Əcdadlarımız ən 
sadə memarlıq quruluşu olan menhirlərdən başlamış mürəkkəb konstruksiyalı 
şəhər-qala tikintilərinə qədər hər cür memarlıq formalarının cəsarətli həllində öz 
hünərlərini sınamışlar. E. ə. II-I minilliklərdə həm Cənubi, həm də Şimali 
Azərbaycanda (xüsusilə Naxçıvan rayonunda) geniş miqyasda aparılmış qala 
tikintiləri qonşu xalqların gildanilərin, babil və assurilərin, hett və urartuluların 
qəsbkarlıq niyyətlərinə cavab olmuş, əcdallarımızın müstəqillik uğrunda 
mübarizəsinin simvolları kimi ucaldılmışdır. 
Tunc dövrünün nəfis sənətləri xalq yaradıcılığı növlərinin çoxluğu və 
bədii formaların zənginliyi ilə qədim incəsənətimizin qızıl dövrünü təşkil etmişdir. 
Bu dövrdə daha qədim bədii ənənələr davam və inkişaf etdirilib, yüksək mərhələyə 
qaldırılmışdır. Bu baxımdan tunc dövrü qədim incəsənətimizin zirvəsi hesab edilə 
bilər. 
E. ə. I minillik həm Cənubi, həm də Şimali Azərbaycanda dövlətlərin 
yaranması ilə səciyyələnir. Bu dövrdə atəşpərəstlik dini, “Avesta” ehkamları bütün 
Azarbaycanda geniş surətdə yayılmış, Manna və alban incəsənətinə qüvvətli təsir 
göstərmişdir. Bu baxımdan Şimali Azərbaycanda yayılmış tunc kəmərlər və qara 
keramika mədəniyyətinə və s. atəşpərəstlik ideyalarının göstərdiyi ideoloji təsir 
diqqəti cəlb edir. Təpəsiyalk və Göytəpə kimi boyalı keramikanın cənub 
mərkəzləri, tunc və dəmir dövrlərində, Naxçıvan dulusçularının işi üçün faydalı 
yaradıcılıq mənbəyi olmuşdur. 
Gədəbəy rayonunda tapılmış tunc kəmərdə “heyvan stili”nin formalaşmış 
təsvir kompozisiyası özünü yaxşı göstərir. Skiflər bu vaxt hələ tarix səhnəsində 
görünməmişdilər. E. ə. VIII əsrdə kimmerlər Urartuya gedərkən Manna 
ərazisindən keçirdilər (3, səh. 242). skiflər isə Mannada e. ə. 670-ci illərdə olmuş 
və uzun zaman bu rayonun siyasi-hərbi hadisələrində fəal iştirak etmişlər (3, səh. 
245-246). 
66 
 
Yuxarıdakılardan aydın olur ki, skiflər Mannada olarkən bu ölkənin 
təsviri sənətində geniş yayılmış “heyvan stili” rəsmlərilə yaxından tanış olmuş, 
onların qızıl, gümüş və tunc əşyalar üzərində və keramikada yaradılması 
texnologiyasını öyrənmiş və 70 il keçəndən sonra, öz vətənlərinə qayıdandan sonra 
skif çöllərində “heyvan stili” adı ilə şöhrət tapmış təsvir kompozisiyalarını 
yaratmış və onları Dunay ilə Monqolustan arasındakı geniş bir ərazidə yaymışlar. 
Skiflər Mannadan öz vətənlərinə Qara dəniz sahili çöllərinə Urartu ərazisi 
ilə qayıtmışlar. Onlar Yaxın Şərqə gələndə də Urartudan keçib getmiş və bu 
ərazidə xeyli skif məskən salmışdı (29, səh. 34). Manna incəsənətinin skiflərə 
keçməsində urartuluların da vasitəçiliyi, ötürücü rolu olmuşdur. 
“Heyvan stili” təsviri sənət axtarışları sahəsində Mannanın rəssam və 
heykəltəraşlarının böyük yaradıcılıq nailiyyəti kimi Azərbaycan incəsənət tarixinə 
daxil edilməlidir. 
Bu dövrə aid, Yaxın Şərq incəsənətinin Azərbaycanla bağlı mühüm 
məsələləridən biri təsviri sənət yaradıcılığında ortaya çıxmış “heyvan stili”-nin 
mənşəyini müəyyənləşdirmək, onun ilk dəfə hansı ölkədə yaradıldığını 
aydınlaşdırmaqdır.  
Real və fantastik heyvan obrazlarından yaradılmış dinamik təsvir 
kompozisiyaları “heyvan stili” anlayışını və terminini ortaya çıxarmışdır. 
Bir çox alimlər “heyvan stili”ni yaratmış heyvan obrazlarını ilk dəfə skif 
kurqanlarından tapılmış metal əşyaların təsvirlərində gördükləri üçün bu üslubun 
mənşəyini skif incəsənətilə bağlamışlar. Bu fikir elmi ədəbiyyatda çox geniş 
yayılaraq ənənəvi bir şəkil almışdır. Bu ideyanın elmi əsasları olması da, onu 
ümumən qəbul edilmiş bir “kəlam” kimi indi də təkrar edənlər vardır. Skif 
incəsənətinin tədqiqatçılarından olan E. E. Kuzmina bu məsələ ilə əlaqədar olaraq 
yeni işində belə yazır: E. ə. VI-IV əsrlərdə Yevrasiya çöllərinə yayılmış... “heyvan 
stili”nin obrazını skiflər yaratmışlar” (19, səh. 38-39). Lakin müəllif öz fikrini 
lazımi faktlarla əsaslandıra bilmir. 
Mannanın Ziviyə adlı qədim yaşayış yerindən bir dəfinə tapılmışdır. Bu 
dəfinənin zəngin təsviri sənət əsərlərilə bəzənmiş qızıl, bürünc əsərləri yerli əhali 
tərəfindən talan edilib dağıdılmışdı Fransız alimi A. Qodar dəfinənin taraş edilmiş 
əşyalarını bir yerə toplayaraq onları elmi surətdə tədqiq etmiş və 1950-ci ildə, 
Haarlamda “Ziviyə dəfinəsi” adlı əsər nəşr etdirmişdir. O, bu əsərində, Ziviyə 
tapıntılarına əsasən, Midiyanı “heyvan stili”nin vətəni hesab etmişdir. A. Qodar 
burada Kiçik Midiyanı-Mannanı nəzərdo tutur. Onun bu fikrini bəyənən İ. M. 
Dyakonov “heyvan stili”nə misal olaraq Ziviyədən (Mannadan) tapılmış aypara 
formalı Qızıl sinəbəndin və digər əsərlərin təsvirlərini göstərib qeyd edir ki, e. ə. 
VIII əsrdə “Ziviyə dəfinəsi”nin əsas əsərləri “yaradılanda skiflər və hətta 
kimmərlər də Yaxın Asiyada görünməmişdilər” (3, səh. 405). 
Nəzərə almaq lazımdır ki, Elam, Babilistan, Assuriya, Midiya, Manna, 
Urartu, hett və s. qonşu ölkələr şumer mədəniyyəti və incəsənətindən, şumerlərin 
ideologiyası ilə əlaqədar olaraq yaranmış ilkin realist və fantastik heyvan 
67 
 
obrazlarından faydalanmışlar. Buna görə də biz guman edirik ki, “heyvan stili”nin 
ilkin və əsl vətəni şumer torpağı olmuşdur. 
Bir çox minilliklər (e. ə. III-I minilliklər) boyu şumer mədəniyyətindən 
gəlmiş real və fantastik heyvan surətləri Manna ərazisində, uzun zaman ənənəvi 
şəkildə təkrar edilmiş və kök salmışdır. 
E. ə. II minillikdə şumerlər tarix səhnəsindən çəkiləndən sonra bu 
“heyvan stili” mədəniyyəti Manna ərazisində özünə ikinci vətən tapıb daha da 
zənginləşmiş və e. ə. I minillikdə formalaşaraq qonşu xalqlara da (Urartu, skif və 
s.) keçib, geniş yayılmışdır. 
Bu məsələdə ilkin təsvir kompozisiyalarının süjet xarakterli piktoqrafik 
yazılar olmasının da tarixi əhəmiyyəti olmuşdur. Misal üçün, e. ə. XV əsrə aid 
məşhur Şahtaxtı qabının təsvir kompozisiyası süjet xarakterli təsviri yazıdır. 
Burada heyvan və quş rəsmləri dinamikliyi ilə fərqlənir. Bu, e. ə. II minilliyin 
yarısında Azərbaycanın cənub hissəsində “heyvanların bir-birini qovması stilinin 
özünün əsas xüsusiyyətlərini artıq göstərdiyinə bir misaldır. Daha sonra e. ə. I 
minilliyin başlanğıcında, e. ə. VIII əsrdə Ziviyənin qızıl aypara, boyalı gil qab və 
b. əsərlərində də bu xüsusiyyət nəzərə çarpır. 
E. ə. I minilliyin başlanğısından sonuna kimi Cənubi və Şimali 
Azərbaycanın ideologiyasında və müxtəlif sənət növlərində, şumer mədəniyyəti və 
incəsənətinin təsiri özünü göstərir. 
Bu dövrdə, e. ə. IV əsrdən başlayaraq alban qəbilələri bəzən daha qədim 
politeizm dini əqidələrinə sadiq qalmış, çox zaman atəşpərəstlik ehkamlarına və 
hakim siniflərin yaymağa çalışdığı xaçpərəstliyə pərəstiş etmiş, bədii sənət 
ənənələrini davam etdirmiş, dulusçuluq, zərgərlik, heykəltəraşlıq və bədii oyma 
sahəsində maraqlı abidələr yaratmışlar. 
Qafqaz Albaniyası incəsənətinin birinci dövründə (e. ə. IV-e. I əsrləri) 
daha qədim mərhələlərin totemistik, animistik politeizm və s. dini təsəvvürlərinin 
qüvvətli təsiri özünü göstərmişdir. Bütün bu dini təsəvvürlərin incəsənətə təsiri 
eramızın birinci əsrinə qədər davam etmişdir. Bundan sonra sasani dövlətinin 
rəsmi dini olan atəşpərəstlik və IV əsrdə ortaya çıxan xristianlıq dini Albaniyada 
bu vaxta qədər mövcud olan politeist ölkələrlə ticarət əlaqələri daha qədim 
dövrlərdən qalmış inşaat ənənələrinin davam etdirilməsi, atəşpərəstlik və 
xaçpərəstlik dinlərinin cəmiyyətdə hakim ideoloji qüvvəyə malik olması 
Azərbaycanda memarlığın inkişafı üçün şərait yaratmışdır. 
Zaqafqaziyaya yiyələnmək uğrunda Sasanilərlə Vizantiya arasında gedən 
hərbi döyüşlərdə Qafqaz Albaniyasının da iştirak etməsi və daxili feodal 
münasibətlərinin kəskinliyi nəticəsində ölkədə çoxlu qalalar tikilmişdi. Ticarət 
yolları üstündə olan bu qalalar tədricən şəhərlərə çevrilmişdir. Sasanilərin inzibati 
mərkəzi olmuş Bərdə belə şəhərlərdən idi. 
Nəhəng suvarma, müdafiə və qala tikintiləri, körpülər, atəşpərəst və 
xaçpərəst məbədləri, feodal sarayları bu dövrün memarlığını yaxşı səciyyələndirir. 
68 
 
Qədim incəsənət tariximizi səhifə-səhifə vərəqlədikcə xalq yaradıcılığının 
zəngin xəzinəsilə rastlaşırıq. Burada biz əcdadlarımızın minilliklərin sınağından 
çıxmış, tarix boyu cilalanmış bədii təfəkkürünün parlaq aynasını görürük. 
  
69 
 
ƏDƏBİYYAT 
 
1. Nəsir Rzayev. Möcüzəli qərinələr. Azərnəşr. 1984 
2. V. Q. Lukonin. Qədim İran incəsənəti. M., 1977 (rus dil.). 
3. İ. M. Dyakonov Midiya tarixi. M.-L.. 1956 (rus dil). 
4. İqrar Əliyev. Midiya tarixi. Bakı, 1960 (rus dil). 
5. İ. M. Dyakonov. Qədim İran tarixi oçerki M., 1961 (rus dil).  
6. A. O. Makovelski. Avesta. Bakı, 1960 (rus dil.). 
7. Nəsir Rzayev. Əsrlərin səsi. Azərnəşr. 1974. 
8. İ. S. Braqinski. İran və tacik ədəbiyyatları tarixindən. M., 1972 (rus dil.). 
9. E. Porada. Qədim İran. London, 1965 (ingilis dil.). 
10. Riçard Fray. İranın irsi. M., 1972 (rus dil.). 
11. Heredot. Tarix. I c., M., 1888 (rus dil.) 
12. Polibiy. V. 27. 6 (rus dil.) 
13. Арриан. Поход Александра М. -Л., 1962. 
14. B. B. Piotrovsлi. Urartu incəsənəti (e. ə. VIII-VI ə ) L., 1962 (rus dil.) 
15. Semyuel Kramer. Tarix Şumerdən başlayır. M., 1965 (rus dil.) 
16. Leonard Vulli. Ur xaldeev. M., 1961 (rus dil.) 
17. Герман Шиллер. Древная История. т. I, С.-Петербург, 1906-7 (rus dil.) 
18. Р. Виппер. Учебник древней истории М.-Петроград, 1923. 
19. E. E. Kuzmina. Pərdə qaldırılır. “Bilik-qüvvədir”, noyabr. 1985 (rus dil.) 
20. N. İ. Rzayev. Qafqaz Albaniyası incəsənəti. “Elm”, 1976 (rus dil.) 
21. V. M. Masson. Altın-təpə. L., 1981 (rus dil.) 
22. İvan Efremov. Afiniyalı Tais. Alma-Ata. 1980 (rus dil.) 
23. Nəsir Rzayev. Qayalar danışır. Elm 1985. 
24. A. A. Formozov. İbtidai incəsənət üzrə oçerklər. M., 1969 (rus dil.) 
25. Ə. Səfərli, X. Yusifov. Qədim və orta əsrlər Azərbaycan ədəbiyyatı. Maarif, 
1982 
26. F. Engels. İlkin xristianlıq haqqında M. 1962 (rus dil.) 
27. Marks və Engels. Əsərləri. XVI c., I hissə. M., 1937 (rusdil.) 
28. E. Berzin. Kimmerlər və skiflər-əski tapmacalar və yeni kəşflər. “Bilik-
qüvvədir”, № 10, 1985 (rus dil.) 
29. G. V. Trever. Qafqaz Albaniyasının tarix və mədəniyyəti üzrə oçerklər. M.-L., 
1959 (rus dil.) 
 
 
  
70 
 
Рзаев Насир Исмаил оглы 
По следам предков 
(На азербайджанском языке) 
 
 
 
Bədii redaktoru: 
B. Xananyev 
Texniki redaktoru: 
Z. Nəcəfova 
Korrektorları: 
M. Sasani, V. Musayeva 
 
 
 
 
İB № 5060 
 
Yığılmağa verilmiş 11. 09. 89.  
Çapa imzalanmış 16 03. 92.  
Formatı 84X108 
1/32
.  
Mət. kağızı № 2.  
 
Ədəbi qarnitür. Yüksək çap üsulu ilə.  
Şərti çap vərəqi 5,46. Şərti rəngli surəti 5,67.  
Uçot nəşr vərəqi 5,4  
Tirajı 20 000. sifariş 243. Qiyməti 4 man. 
 
 
 
Azərbaycan Respublikası Dövlət Mətbuat Komitəsi. 
Azərbaycan Dövlət Nəşriyyat-Poliqrafiya Birliyi “Azərnəşr”. Bakı, -370005,  
Hüsü Hacıyev. küçəsi, №4. 
3 №-li Bağı kitab mətbəəsi, Bakı, Əli Tağızadə küçəsi, № 4. 
 
 
 
 
Государственный комитет Азербайджанской Республики по печати. 
Азербайджанское государственное издательско-полиграфическое 
объединение Азернешр. Баку-370005, ул. Гуси Гаджиева, 4 
Бакинская книжная типография №3, Баку, ул. А. Тагизаде, 4. 
