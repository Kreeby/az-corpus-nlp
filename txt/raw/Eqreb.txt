Ceyhun Hidayətli
ƏQRƏB
Ceyhun Hidayətli
Əqrəb
 
Bakı, Qanun Nəşriyyatı, 2015, 208 səh. tiraj 500
Çapa imzalanmışdı:
Korrektor: Ceyran Abbasova
Qanun Nəşriyyatı
Bakı, AZ 1102, Tbilisi pros., II Alatava 9
Tel: (+994 12) 431-16-62; 431-38-18
Mobil: (+994 55) 212 42 37
e-mail: info@qanun.az
www.qanun.az
www.fb.com/Qanunpublishing
www.instagram.com/ Qanunpublishing
ISBN 978-9952-36-
                                © Qanun Nəşriyyatı, 2015
                                © Ceyhun Hidayətli, 2015
3
GiRiş
Bir gün qurbağa ilə əqrəb dost olurlar. Bir-birlərinə 
ömür boyu sadiq qalacaqlarına, həmişə kömək edə-
cəklərinə söz verirlər. Aradan bir müddət keçdikdən 
sonra çayın qırağında dayanan qurbağa əqrəbin çaya 
yaxınlaşdığını görür. Əqrəb qurbağadan onu çayın di-
gər tərəfinə keçirtməsini xahiş edir. Qurbağa əqrəbə 
onu belinə alıb qarşı tərəfə keçirtməkdən qorxduğu-
nu deyir. Əqrəb bunun səbəbini soruşduqda qurbağa, 
əqrəbin onu sancmasından çəkindiyini bildirir. Əqrəb 
qurbağaya:
–  Axı biz dostuq. Həm də mən səni sancsam, özüm 
də suda boğulub ölərəm. Belə bir şeyi niyə edim? – 
deyir.
Qurbağa bir qədər fikirləşdikdən sonra əqrəbin de-
diklərinə inanır. Əqrəbi belinə götürüb çaya girir və 
üzməyə başlayır. Düz çayın ortasına çatdıqda qurba-
ğa belində bir ağrı hiss edir. Çox keçmədən əqrəbin 
onu sancdığını başa düşür. Ölmək üzrəykən son nəfə-
sində əqrəbdən bunun səbəbini soruşur: 
–  Bəs biz dost idik, əqrəb qardaş?! Mən sənə 
kömək edirdim. Sən niyə belə bir şey etdin? İndi iki-
miz də birlikdə öləcəyik. 
Əqrəb isə cavabında:
4
–  Nə edə bilərəm, qurbağa qardaş? Mən əqrəbəm. 
Sancmaq və xəyanət mənim təbiətimdə var, – deyir.
Bundan sonra ölən qurbağanın belində olan əqrə-
bin özü də suda boğularaq ölür.
5
     
I FƏSiL
Yenə də yorucu bir iş günü başa çatmışdı. Gündüz-
lərin uzanması aşkar olaraq müşahidə olunurdu. Hələ 
bir neçə həftə əvvəl bu saatlarda zil qaranlığa qərq 
olan şəhər indi batmaqda olan günəşin şüaları ilə əhatə 
olunmuşdu. Kərim ofisdəki işlərini yekunlaşdırıb ora-
dan ayrıldı və avtomobilinə doğru addımlamağa baş-
ladı. Qapıdan çıxarkən adəti üzrə qarovulçu Rasim 
dayı ilə sağollaşmağı da unutmadı. Rasim dayı əlli 
yaşlarında, qarayanız, alçaqboy bir kişi idi. Üzündəki 
qırışlara hopmuş dərin kədərə baxdıqda çox da asan 
olmayan həyat keçirdiyi aşkar olunurdu. Artıq dörd il 
idi ki, bu binada qarovulçu işləyirdi. Həddindən artıq 
ciddi və zəhmli olmasına baxmayaraq insanlara qarşı 
mehribanlığı onun hamı tərəfindən sevilməsinə səbəb 
olurdu. Elə Kərim ilə də araları yaxşı idi. 
Kərim gülümsədi və binadan çıxdı. Avtomobilinə 
əyləşib mühərriki işə saldıqdan sonra bir müddət da-
yanıb ofisin yerləşdiyi bu köhnə binaya baxaraq fikrə 
getdi. Həqiqətən də zaman istənilən məkanı necə də 
doğmalaşdırırmış. Bu köhnə, baxımsız bina indi Kə-
rimə ikinci evi qədər doğma gəlirdi. Axı o ilk olaraq 
çalışmağa burda başlamış və zəhmətinin bəhrəsi olan 
ilk məvacibini də elə bu iş yerindən almışdı. Kərimə 
6
bu binanın doğma gəlməsinin səbəblərindən biri də 
ilk məhəbbətini bu binadan tapması idi. Kərim dalğın 
fikirlərdən ayrılıb avtomobili hərəkətə gətirdi. Qoca-
man Bakının yolları yenə də son vaxtlar adət halını 
almış tıxaclar ilə dolu idi. Kərim şəhərin səs-küylü 
tıxaclarının içində qəribə bir sükut yaşayırdı. Yol 
boyu fikri uzaqlara çox uzaqlara gedirdi. O bu fikir-
lərdən yalnız evə çatdıqda uzaqlaşa bildi.
Kərim ailəsi ilə birlikdə həyət evində yaşayırdı. 
Həyətə daxil olduqda burada üçmərtəbəli dəbdəbə-
li yaşayış evini görmək olardı. Həyətləri çox geniş 
olmasa da Kərimin atası Qurban müəllim burada 
müxtəlif meyvə ağacları əkdirmişdi. Ağacların ara-
sı müxtəlif rənglərə və qoxulara sahib güllərlə əhatə 
olunmuşdu. Yaz aylarında təbiətin oyandığı vaxtlar 
başqa bir aləm olurdu bu həyət. Qurban müəllim də 
axşamlar ailəsini başına yığıb bu həyətdə çay içməyi 
xoşlayırdı. 
Qapını Kərimə yenə həmişəki kimi anası açdı:
–  Axşamın xeyir, ana. 
–  Hər vaxtın xeyir, a bala. Xoş gəlmisən.
–  Yenə deyəsən yeməyin hazırdır, iyi həyətə qədər 
gəlir?!
Anası gülümsəyib:
– Yemək çoxdan hazırdır. Səni gözləyirik süfrəyə 
oturmaq üçün. Keç əllərini yu, gəl süfrə arxasına.
Kərim adəti üzrə öz otağına keçib əvvəlcə palta-
rını dəyişdi. Evə gələn kimi paltarını dəyişməyə adət 
etmişdi. Belə daha rahat olurdu. Daha sonra əl-üzünü 
7
yuyub mətbəxə yollandı. Atası Qurban müəllim yenə 
stolun baş tərəfində əyləşmişdi. Onun sağ tərəfində 
anası Səkinə xanım, anasının yanında bacısı Nailə, 
onlarla üzbəüzdə isə qardaşları Kamran ilə Nurlan 
əyləşmişdi. Kərim isə həmişə atası ilə üzbəüzdə sto-
lun digər ucunda əyləşirdi. Kərim ailənin ən böyük 
övladıydı. Qardaşları və bacısı ona həmişə böyük qar-
daş kimi hörmət qoymuş, onun sözündən çıxmamağa 
çalışmışdılar. Bircə evin sonbeşiyi olan Nurlan bir 
az ərköyün böyümüşdü. Hələ uşaqlıqdan hamı tərə-
findən əzizlənən Nurlanın xətrinə daha sonralar da 
heç kim dəymirdi. İki il dalbadal universitetə qəbul 
ola bilməmiş, buna baxmayaraq heç kim ona güldən 
ağır söz deməmişdi. Halbuki atası Qurban kişi digər 
övladlarına belə bir şeyi heç vaxt keçməz, ən yüngül 
halda aylarca danışdırmazdı. Hərçənd bütün digər öv-
ladları universitetə daxil olmuşdular, lakin atalarının 
xasiyyətinə də bələd idilər. 
Kərim süfrə arxasında əyləşənlərə şən və gümrah 
səslə:
–  Axşamınız xeyir, ev əhli, yenə baş aşpaz göstə-
rib hünərlərini? – deyərək anasını nişan verdi və gü-
lümsədi.
Qurban kişi oğlunun zarafatına cavab olaraq:
– Evlənərsən görərik sənin gətirdiyin baş aşpaz nə 
hünərlər göstərəcək, – dedi.
Bu söz Səkinə xanımın sinəsinə yağ kimi yayıl-
dı. Elə süfrə arxasında əyləşənlər hamısı güldülər bu 
sözə. Kərim utandığından qızardı və tutuldu. Qarda-
şının bu halını görən Nailə sözə qarışıb:
8
– İşiniz yoxdur mənim qardaşımla. O eləsini gə-
tirəcək ki, heç anam onun bişirdiklərinin yarısını bi-
şirə bilməyəcək, – dedi və Kərimə göz vurdu.
Kərim bundan sonra özünə gələrək anasına baxıb:
– Daha bizi niyə acından öldürüb o gözəl qoxu-
lu yeməyin intizarında qoyursan? Gətir bir dadına 
baxaq da.
Nailə anasından əvvəl cəld ayağa qalxdı və yemə-
yi böyük bir buluda çəkib stola gətirdi. Stolun üstünə 
gələn yarpaq dolması hələ də isti olduğundan buğla-
nırdı. Ailənin demək olar bütün fərdləri yarpaq dol-
ması ilə birlikdə qatıq olmasını istədiyindən Səkinə 
xanım heç vaxt süfrədən qatığı əskik etmirdi. Kamran 
səliqə ilə bükülmüş dolmaya baxıb:
– Bəh-bəh elə bil dolma dil açıb adamla danışır, 
özünə çəkir. Ana sənin bu başı boş qızın nə vaxt öy-
rənəcək yemək bişirməyi? – deyərək Nailəyə sataşdı.
Nailə incik halda:
– Niyə bişirə bilmirəm ki? Bax bu salatı özüm ha-
zırlamışam. Dolmanı da hazırlamağa kömək etmişəm 
anama.
Səkinə xanım Kamranın sözünün Nailənin xətrinə 
dəydiyini görüb:
– İşin yoxdur  mənim ağıllı qızımla. Tayları onun 
əlinə heç su da tökə bilməzlər. Maşallah, hər işimə 
kömək edir.
Nailə anasının tərifindən sonra özünə gəlib işta-
hayla öz düzəltdiyi salatdan qabına çəkməyə başla-
dı. Süfrə arxasındakı hamı artıq yeməyə başlamışdı. 
9
Yeməyi bitirdikdən sonra Kərimlə Qurban müəllim 
televizorda xəbərlər proqramına baxmağa keçdilər. 
Kamran yenə kompüter arxasına qaçdı. Nurlan da 
atasıgillə birgə oturmuşdu. Səkinə xanım və Nailə 
süfrəni yığışdırırdılar. Kərim atası ilə həmsöhbət 
olmağı xoşlayır, sanki bundan xüsusi bir zövq alır-
dı. Kamran daha çox təkliyi sevdiyi üçün gününün 
çox hissəsini kompüter arxasında keçirdirdi. Onun 
bu hərəkətini həm Qurban müəllim, həm də Səkinə 
xanım dəfələrlə tənqid etmişdilər. Lakin Kamran xa-
siyyətini heç cür dəyişmirdi. Nurlan isə son vaxtlar 
evdə tapılmırdı. Gecə gec saatlara qədər çöldə olur, 
evə səhərə yaxın gəlib çatırdı. Qurban kişi dəfələrlə 
onu danlamaq istəsə də Səkinə xanım mane olmuşdu. 
Yenə də Nurlanın mobil telefonuna zəng gəldi:
– Alo. Hə Samir. Siz görüşmüsünüz? 15-20 
dəqiqəyə orda olaram. Görüşərik. Hələlik.
Kərim eşitdiklərindən heç də xoşhal olmadı:
– Yenə hara gedirsən bu saatda? Kim idi o zəng 
edən?
– Samirdi. Sinif yoldaşım. Şəhərdə məni gözlə-
yirlər.
– Bəsdir gecə vaxtı çölə çıxdığın. Nə var bu şəhər-
də, başa düşmürəm. Qoşulmusan özün kimi səfehlərə 
hər gün bir yerə gedirsən. Bir gün də evdə, ailənin 
yanında otur.
Səkinə xanım qışqırıq səslərinə içəridən gəldi:
– Kərim, qadan alaram, işin yoxdur uşaqla. Qoy 
getsin gəzsin bir az fikri dağılsın. Mən tanıyıram 
dostlarını heç biri pis uşağa oxşamırlar.
10
Kərim üzünü atasına tutub ondan dəstək gözlədi, 
amma atası heç nə demədiyinə görə daha anasına eti-
raz etmədi:
– Nə deyirəm ana gəzsin deyirsən getsin gəzsin. 
Amma bax axırı yoxdur belə gecə vaxtı səfeh-səfeh 
gəzməyin.
Nəticədən razı qalan Nurlan sevincək ayağa qalxdı. 
Gəlib anasını qucaqlayıb öpdü və evdən çıxdı. Nurlan 
on səkkiz yaşını üç ay əvvəl tamamlamışdı. Elə o vaxt-
dan özünü azad fərd hesab edir, nə istəsə sərbəst edə 
biləcəyini düşünürdü. Qardaşlarına nisbətən hündür 
boylu idi. Onu çox vaxt dayısına oxşadırdılar. Dəblə 
geyinməyi sevirdi. Saçlarına da xüsusi diqqət ayırırdı. 
Bəzən saatlarla aynanın qarşısında saçını darayırdı. 
Hərdən Nailə ona sataşaraq qız kimi bəzəndiyini de-
yirdi. Bu Nurlanın acığına getsə də bacısına heç nə 
deyə bilmirdi. Hər dəfə bir formaya saldığı qara saç-
ları, səliqəli qaşları, üzündə hələ yeni-yeni formalaşan 
tükləri ilə ümumilikdə yaraşıqlı saymaq olardı Nurla-
nı. Üzündəki əsas eybi alnında yaşı ilə bağlı yaranan 
səpgilər idi. Bu səpgilər Nurlanın yaraşığına kölgə 
salsa da saçları ilə həmin səpgiləri gizlədirdi.
Xəbərlər bitdikdən sonra Kərim atası ilə şahmat 
oynamağa başlamışdı. Nailə qardaşı ilə atasına çay 
verdikdən sonra anası ilə televizorda sevimli tele-
serialına baxmağa yollanmışdı. Qurban müəllim ilə 
Kərim çaylarını içərək cidd-cəhdlə edəcəkləri gediş-
lər haqqında fikirləşirdilər. Aralarında olan şahmat 
oyununda gah ata, gah da oğul qalib gəlirdi. Şahmat 
11
oynamağı Kərimə öyrədən də, elə onu sevdirən də 
Qurban kişi olmuşdu. Kərimə şahmatı yeddi yaşında 
öyrətmişdi. Elə o vaxtdan hər həftə azı bir dəfə şah-
mat oynayırdılar. İlk əvvəllər Qurban kişi kiçik oğ-
lunun könlü xoş olsun deyə qəsdən uduzmasına bax-
mayaraq vaxt keçdikcə Kərim artıq həqiqi qələbələr 
qazanmağa başlamışdı. Hazırda isə şahmatda Qurban 
kişinin ciddi rəqiblərindən idi.
Kamran vaxtını daha çox kompüter oyunlarına sərf 
edirdi. Arada internetdə sosial şəbəkələrdə dostları ilə 
danışır, bir azdan bezib yenə də oyunlara qayıdırdı. 
Onun ayrı aləmi varıydı. Nə kimləsə görüşməyi, nə 
də evdəkilərlə söhbət etməyi sevərdi. Kompüterlə 
məşğul olmadığı vaxtlarda belə otağında tək oturub 
musiqiyə qulaq asar, ya da nəsə cızma-qara edərdi.
Şahmat oyunu bu dəfə Qurban kişinin qələbəsi ilə 
başa çatdı. Kərim daşları səliqə ilə qabına yığdı və 
taxtanı aparıb yerinə yerləşdirdi. Daha sonra saata 
baxdı. Saat artıq on ikini adlamışdı. Anasını səsləyib:
– Ana, bu Nurlan harada qaldı? Nə vaxt təşrif bu-
yuracaq evinə bəyzadə?
Bu dəfə atası Qurban kişi də oğluna dəstək verdi:
–  Səkinə, sən çox üz verirsən o uşağa. Nə özün 
bir qabağına qoyub başa salırsan ki, belə olmaz, nə də 
mənə imkan verirsən.
Bu sözlərdən Səkinə xanım da narahat olub Nurla-
nın mobil telefonuna zəng vurdu. Nurlan telefona ca-
vab vermirdi. Səkinə xanım daha bir dəfə zəng vurdu 
yenə telefona cavab verilmədi.
12
Qurban kişi əsəbiləşərək:
– Bu saata qədər küçələrdə veyilləndiyi bəs deyil 
hələ bir telefona da cavab vermir – dedi və Nurlana 
özü zəng etdi.
Bu dəfə artıq telefona zəng çatmırdı. Qurban kişi 
indi, ümumiyyətlə, hövsələdən çıxmışdı:
– And olsun Allaha, Səkinə, sən bu dəfə də imkan 
verməsən ki, mən o küçüyü necə lazımdırsa başa sa-
lım, onda vay sənin halına – dedi və yatmağa yollandı.
Səkinə xanımın narahatlığı indi birə-beş artmışdı. 
O, dəfələrlə oğluna zəng edir yenə də bir nəticə əldə 
edə bilmirdi. Kərim də artıq yerində dura bilmir, evin 
içində o tərəfə-bu tərəfə gedirdi. Səkinə xanım Kam-
ranı səslədi:
– Kamran. Gəl bəri görüm. Qardaşın ortalıqda 
yoxdur yenə gedib yıxılmısan o zəhrimarın qabağına. 
Dədəndən, anandan artıq olub o kompüter sənə.
Kamran anasının səsindəki hiddəti hiss edib cəld 
yanına gəldi:
– Nə olub, ay ana?
– Nə olacaq, Nurlan ortalıqda yoxdur. Telefonuna 
da zəng çatmır. Sən o Samirdir nədir, o oğlanın nöm-
rəsini bilmirsən?
– Yox, ay ana, mən haradan bilim Samirin nömrə-
sini?
– Başqa dostundan-tanışından kimin nömrəsini bi-
lirsən?
– Vallah heç kəsin nömrəsi yoxdur məndə. Darıx-
ma, ana, harada olsa çıxıb gələr. Birinci dəfə deyil ki, 
13
Nurlan bu saatlarda gəlir evə. Bundan da gec gəldiyi 
vaxtlar olub.
– Sən necə qardaşsan, bir dostunun, tanışının nöm-
rəsini bilmirsən? Səninki odu elə yıxılasan o zəhri-
marın qabağına, dünya-aləmi vecinə almayasan. Mən 
neyniyim indi? Başıma haranın daşını salım? – ana-
nın narahatlığı getdikcə artırdı.
Dəqiqələr sanki illər kimi keçirdi. Qurban kişidən 
başqa ailənin bütün üzvləri bir otağa yığışmış, Nurla-
nın gəlməsini gözləyirdilər. Heç kimin gözünə yuxu 
getmirdi. Qurban kişi də gedib yerinə uzanmasına 
baxmayaraq yata bilməmişdi. O, da qulağı səsdə Nur-
lanın gəlişini gözləyirdi. Artıq saat gecə üçü adlamış-
dı. Bu müddət ərzində Səkinə xanım nələr yaşamışdı 
bir Allah bilirdi. Dəfələrlə olunan telefon zəngləri 
heç bir nəticə vermirdi. Artıq günün işığı yavaş-yavaş 
özünü göstərməyə başlayırdı. Qurban kişi də yerin-
də qala bilməyib ailə üzvlərinin yanına gəlmişdi. Bu 
dəm Nailə Nurlanın otağından köhnə mobil telefonu-
nu tapıb gətirdi. Kərim cəld telefonu Nailədən alaraq 
nömrələrin yazıldığı yaddaşdan Samirin nömrəsini 
tapıb zəng etdi. Bir xeyli cavabsız qalan telefon zən-
gini Samirin yuxulu səsi dayandırdı:
– Alo. Kimdir?
– Alo. Samir sənsən?
– Hə mənəm. Kimdir danışan?
– Kərimdir, Nurlanın qardaşı.
Samirin bayaqdan yuxulu gələn səsi sanki indi 
özünə gəldi:
14
– Bəli, Kərim qardaş, eşidirəm. Nə lazımdır?
– Samir Nurlan sənin yanında deyil? Gecədən onu 
axtarırıq. Telefonuna zəng çatmır. Evdən səninlə gö-
rüşmək üçün çıxmışdı.
– Hə, Kərim qardaş, axşam bir yerdəydik. Getdik 
şəhərdə gəzdik bir az. Amma axşam saat on ikinin ya-
rısı olardı biz ayrıldıq. O da evə gəlirdi. Necə gəlib 
çıxmayıb?
– Nə danışırsan, Samir? Harada ayrıldınız siz? 
Sənə dedi evə gedirəm?
– Hə elə Nizami küçəsində sağollaşdıq. Yollarımız 
ayrı idi. O da dedi ki, gedirəm evə. Ondan sonra xə-
bərim olmayıb ondan.
– Yaxşı, Samir. Sən Allah, bir xəbər bilən kimi 
bizə də bildir. Sən bizdən daha yaxşı bilərsən onun 
dost-tanışını.
– Arxayın ol, Kərim qardaş. Bir məlumat alan kimi 
sizə xəbər edəcəyəm.
– Xudahafiz.
– Xudahafiz.
Səkinə xanım bütün telefon danışığını səbirsizliklə 
dinləyib Kərim telefonu qapayan kimi həyəcanla sual 
verdi:
– Nə dedi, ay oğul? Hardaymışlar? Yanındadır 
Nurlan?
– Axşam görüşüblər. Amma on ikinin yarısında sa-
ğollaşıblar. Nurlan da deyib ki, gedirəm evə. Ondan 
sonra xəbər almayıb Nurlandan.
Səkinə xanımın eşitdiyi sözlərdən sonra bənizi 
soldu. Əli ilə dizlərinə çırpa-çırpa:
15
– Allah, bu nə iş idi başımıza gəldi? Sənə qurban 
olum, Allah, balamı sağ-salamat yetir mənə, –  deyə 
nalə çəkdi.
Qurban kişinin də, Kərimin də, elə digərlərinin də 
narahatlığı az deyildi. Qurban kişi özünü tox tutma-
ğa çalışır, mümkün qədər sakit hərəkət edirdi. Kərim 
həyəcandan yenə otağın içində var-gəl edir, yerində 
dayana bilmirdi. Səkinə xanımla Nailə göz yaşlarına 
boğulmuşdular. Kərim atasına üzünü tutaraq:
– Ata, qalx gedək polisə xəbər verək. Onlar da ax-
tarsınlar. Adam belə əli-qolu bağlı oturduqca lap dəli 
olur.
Qurban kişi razılıq əlaməti olaraq başını tərpədib 
paltarını dəyişməyə yollandı. Elə Kərim də paltarını 
dəyişdi. Artıq beş dəqiqə sonra hər ikisi Kərimin av-
tomobilinin yanında idilər. Daha bir beş dəqiqədən 
sonra qara “Nissan” artıq yola düzəlmişdi. Qurban 
müəllim hörmətli, sayılıb-seçilən adamlardan idi. Elə 
polis bölməsində də tanıyırdılar onu. Onları burada 
xüsusi ehtiramla qarşılayıb məsələnin nə yerdə oldu-
ğunu soruşdular. Qurban müəllim bütün baş verənləri 
olduğu kimi danışdı. Daha sonra onlardan ərizə alıb 
əllərindən gəldikləri qədər kömək edəcəklərinə söz 
verdilər:
– Darıxmayın, Qurban müəllim, cavan oğlandır, 
bəlkə də gedib harasa. Telefonu da yaddan çıxarıb. 
Qayıdıb gələr. Biz də bütün əməkdaşlarla Nurlanın 
tapılmasında əlimizdən gələni əsirgəməyəcəyik. 
Yenidən qayıdıb evə gəldilər. Səkinə xanım Qur-
ban kişini görən kimi qabağına yüyürüb:
16
– Nə oldu, a kişi? Nə dedilər polisdə?
– Heç nə. Nə deyəcəklər? Dedilər axtaracağıq. Sən 
də özünü bir az ələ al. Birtəhər tapacağıq uşağı.
 Elə bu vaxt Kərimin mobil telefonuna zəng gəldi. 
Bu Kərimin iş yoldaşı, həm də ən yaxın dostu Elnur 
idi. Kərim telefonu götürüb:
– Alo. Eşidirəm Elnur.
– Alo. Kərim salam. Necəsən? Gördüm işdə yox-
san narahat oldum. Sən heç gecikməzdin işə. Nəsə 
problem yoxdur ki?
– Balaca qardaşım Nurlan dünən gecədən itib. 
Tapa bilmirik. İndicə polis idarəsindən qayıtmışam.
– Necə itib? Bir görən olmayıb? Nəsə kömək la-
zımdı sənə?
– Uzun söhbətdir bu. Məni soruşan olmayıb işdə? 
Soruşan olsa vəziyyəti izah edərsən də zəhmət olmasa.
– Sən narahat olma işdən. Yoluna qoyarıq. Nəsə 
lazım olsa dərhal əlaqə saxlaya bilərsən mənimlə. 
Xudahafiz.
– Xudahafiz.
Səkinə xanım yenə həyəcanla:
– Kimdir, bala? Nurlandan xəbər var nəsə?
– Yox, ay ana. Dostumdu, Elnur. Görüb işə gəl-
mirəm, narahat olub.
Daha sonra Kərim üzünü Nailəyə tutub:
– Nailə, get o Nurlanın köhnə telefonunu gətir 
görək kimi tapırıq nömrələrdən.
Nailə tez Nurlanın otağına yüyürüb dərhal da əlin-
də telefonla qayıtdı. Kərim telefondakı nömrələri 
bir-bir incələyib beyninə batan bütün adamlara zəng 
17
eləməyə başladı. Artıq axşam düşürdü. Saat yeddiyə 
yaxınlaşırdı. Kərim yaddaşdakı demək olar bütün 
nömrələri yığmış lakin Nurlan haqqında heç bir mə-
lumat öyrənə bilməmişdi. Evdə ölü bir sükut hökm 
sürürdü. Heç kim bir kəlmə belə danışmadan gözlə-
yirdi. Hər dəqiqə nəsə bir məlumatın gəlməsi ilə ötüb 
keçirdi. Hər keçən dəqiqə ev sakinlərini daha da bəd-
binliyə qərq edirdi.
Artıq Nurlanın yoxa çıxmasından iki gün ötmüş-
dü. Sirli bir şəkildə yoxa çıxan Nurlandan iki gündür 
heç bir xəbər almaq mümkün olmurdu. Polisin də, 
Qurban müəllimgilin də axtarışları nəticəsiz qalırdı.
 
18
II FƏSiL
Bütün ailə üzvləri yenə də qonaq otağına yığıl-
mış hər an bir xəbərin gəlməsini gözləyirdilər. Kərim 
yaxın dostu Elnurla birgə Nurlanın ən son dəfə gö-
rüşdüyü yerə baxmağa yollanmışdı. Nurlanın özünü 
olmasa belə ona aid hər hansı bir iz tapacağına ümid 
edirdi. Düzdür, bu hər gün minlərlə insanın keçdiyi 
küçədə demək olar ki, qeyri-mümkün idi, lakin Kə-
rimin evdə sakit oturub gözləməyə səbri çatmırdı. 
Saat beşi adlamışdı ki, Kərimlə Elnur evin qapısın-
dan içəri daxil oldular. Bütün ailə bir ümidlə Kərimin 
gözünün içinə baxırdı. Kərimin üzündəki ifadə heç 
bir əlavə kəlməyə ehtiyac olmadığını hiss etdirirdi. 
Kərimlə Elnur bütün küçəni dəfələrlə gəzsələr belə 
hər hansı bir izə rast gəlməmişdilər. Qurban müəllim 
də öz növbəsində dövlət orqanlarında çalışan dostla-
rına müraciət etmiş, onlardan kömək istəmişdi. Artıq 
bəlkə də yüzlərlə insan müəmmalı şəkildə yox olan 
bu on səkkiz yaşlı oğlanı axtarırdı. Kazımovlar ailəsi 
bəlkə də həyatlarının ən uzun iki gününü yaşamışdı-
lar. Hava getdikcə qaralmağa başlamışdı. Günəş artıq 
yarım saat idi ki batmışdı. Düşən qaranlıq Kazımov-
lar ailəsinin azalan ümidlərini bir az da zəiflədirdi. 
Gecənin sükutunu Qurban kişinin mobil telefonu-
nun zəngi pozdu. Qurban kişi həyəcanlı olaraq dərhal 
telefona cavab verib:
19
– Alo. Kimdir? Bəli mənəm. Nurlanla bağlı nəsə 
xəbər var? Bu saat gəlirəm.
Səkinə xanım halsız vəziyyətdə yıxılıb qaldığı 
stuldan cəld durub:
– Nə olub, a kişi? Nə dedilər? Nə xəbər var balam-
dan?
– Dedilər sizi polis bölməsində gözləyirik. Zəhmət 
olmasa gələrsiniz. Gedim görüm nə məsələdir.
– Tez get, a kişi, qurbanın olum tez get. Get oğlu-
mun şad xəbəri ilə qayıt.
Qurban kişi, Kərim və Elnur birlikdə evdən ayrı-
lıb polis bölməsinə yollandılar. Qara rəngli “Nissan” 
şəhərin yollarında sürətlə hərəkət edirdi. Yolda Qur-
ban kişi bir az titrəyən səslə:
– Nəsə heç xoşum gəlmədi polisin danışığından. 
Qurban olum Allaha, axırın xeyrə calasın.
Kərim sanki atasının dediklərini heç eşitmirdi də. 
Bütün diqqəti ilə yola baxır və əlindən gəldiyi qədər 
sürətlə hərəkət etməyə çalışırdı. Lakin fikrinin yalnız 
yolda olmadığı açıq-aydın müşahidə olunurdu. Elnur 
narahatlığı azaltmaq üçün sözə qarışdı:
– Narahat olmayın, ay Qurban əmi. Bir də görərik 
elə Nurlanın özü yanlarındadır. Ya da nə bilim harda 
olduğunu tapıblar. Sıxmayın ürəyinizi.
– Nə bilim Elnur. Nəsə fikrimə heç yaxşı şeylər 
gəlmir.
Avtomobil artıq polis bölməsinin qabağında idi. 
Hər üçü cəld avtomobildən düşərək bölməyə doğru 
yüyürdülər. Qapıdakı növbətçidən zəng vuran adamın 
20
otağını öyrənib oraya yollandılar. Otaqda otuz-otuz 
beş yaşlarında polis qarşıladı onları. Qısa kəsilmiş 
saçları, qalın qaşları, iri gözləri və dolu bədəni ilə ilk 
başda insanda heç xoş təəssürat oyatmayan insan idi 
bu polis. Əynində olan forma çox səliqəsiz görsənir-
di. Çiyinlərində yerləşən ulduzlardan kapitan olduğu 
müəyyənləşirdi. Polis kapitanı sözə başladı:
– Qurban müəllim sizsiniz?
– Bəli, mənəm. Siz Allah deyin görüm Nurlan 
haqqında nə məlumat var?
– Qurban müəllim əvvəlcə onu deyim ki, çalışın 
sakit olun. Biz hələ dəqiq heç nə bilmirik.
– Niyə sakit olum? Deyin görüm nə baş verib?
– Bizim əməkdaşlar bu gün hissələrə parçalan-
mış on yeddi on səkkiz yaşlı gənc oğlan meyiti aşkar 
ediblər. Oğlan sizin təsvir etdiyiniz qədəri ilə Nurlana 
bənzəyir, amma üzərindən heç bir sənəd tapılmadığı-
na görə kimliyini müəyyən edə bilməmişik.
– Aman Allah. Siz nə danışırsınız? Necə hissələrə 
parçalanmış?
Qurban kişi az qalırdı uşaq kimi ağlasın. Amma 
özünü birtəhər toplayıb məsələnin nə yerdə olduğu-
nu aydınlaşdırmağa çalışırdı. Kərim ilə Elnur da polis 
kapitanının danışdıqlarından sonra donub qalmışdı-
lar. Polis kapitanı davam etdi:
– Xahiş edirəm sakit olun. Biz hələ dəqiq heç nə 
bilmirik. Sizi buraya çağırmaqda məqsədimiz həmin 
meyitə baxıb onun Nurlan olub-olmadığını aydınlaş-
dırmağınızdır – dedi və bənizi solmuş Qurban kişiyə 
su təklif etdi.
21
Qurban kişi sudan bir neçə qurtum içib yenidən 
polis kapitanına müraciət etdi:
– Sən Allah, ləngimə dur gedək baxaq görək kim-
dir o oğlan. Onu görənə qədər mənim bağrım yarılar.
Polis kapitanı kiməsə zəng vuraraq maşını hazır-
lamağı tapşırdı. Daha sonra Qurban müəllim, Kərim, 
Elnur və polis kapitanı birlikdə otaqdan çıxıb aşağı-
ya endilər. Polis maşınına əyləşib hərəkətə başladılar. 
Bir neçə dəqiqədən sonra artıq gedəcəkləri ünvana 
çatmışdılar. Yolda keçən bu bir neçə dəqiqə Qurban 
kişiyə illər qədər uzun görsənmişdi. Onlar avtomobil-
dən enib binaya daxil oldular. Morqun qapısına çat-
dıqda polis kapitanı üzünü onlara tutub:
– Dediyim kimi meyit hissələrə parçalanıb və bu 
səhnəni görmək olduqca çətin olacaq. Sizdən artıq 
dərəcədə xahiş edirəm mümkün qədər sakitliyinizi 
qoruyasınız – dedi və morqun qapısını açıb içəri daxil 
oldular.
Buranın qəribə ab-havası heç nə görməyəndə belə 
insanın içində bir qorxu yaradırdı sanki. Onlar birlikdə 
üzərinə ağ parça sərilmiş meyitə yaxınlaşdılar. Meyitin 
başı üzərində əlli-əlli beş yaşlarında saçları gicgahdan 
başlayaraq ağarmış, üzündə kiçik çapıq izi olan, gö-
zünə eynək taxmış ağ xalatlı kişi dayanmışdı. Onlar 
meyitin yanına çatdıqda həmin ağ xalatlı kişi yavaşca 
meyitin üzünü açdı. Meyitin üzü açılar-açılmaz Qur-
ban kişinin dizləri boşaldı. O dizi üstə yerə çöküb:
– Nurlan, bu nə haldır düşmüsən, bala? Sənə bunu 
kim eləyib Nurlan? – deyə nalə çəkdi. 
22
Kərim hönkürtü ilə ağlamağa başladı. Həm Qur-
ban kişi, həm də Kərim göz yaşlarına boğulmuşdular. 
Elnur da bir yandan onları sakitləşdirməyə çalışır bir 
yandan da göz yaşlarını saxlaya bilmirdi. Vəziyyəti 
görən ağ xalatlı adam tez meyitin üzünü örtdü. Polis 
kapitanı digər polis əməkdaşlarının köməkliyi ilə me-
yitin yaxınlarını dəhlizə çıxarmağa çalışırdı. Lakin nə 
Qurban kişi, nə də ki, Kərim oradan ayrıla bilmirdilər. 
Elnurun və polis işçilərinin vasitəsilə Qurban kişi və 
Kərim otaqdan uzaqlaşdırıldılar. Hər ikisi dəhlizdə 
divarın dibi ilə yığılmış stullarda əyləşdirildi. Polis 
əməkdaşlarından biri qaçıb hər ikisinə su gətirdi. On-
lar sudan bir az içdilər. Daha sonra Elnur sudan həm 
Kərimin, həm də Qurban kişinin üzlərinə vurdu.
Aradan yarım saat keçmişdi. İndi bu xoşagəlməz 
binanın soyuq dəhlizində oturmuş Qurban kişi və Kə-
rim nisbətən sakitləşmişdilər. Kərim özünü ələ alıb 
atasını sakitləşdirməyə çalışırdı. Elnurla Kərim Qur-
ban kişinin qoluna girərək onu binadan çıxarıb polis 
maşınına doğru apardılar. Qurban kişinin ayaqlarında 
taqət yox idi. Sanki ayaqları onu daşımır, yer ayağı-
nın altından qaçırdı. Birlikdə polis maşınına əyləşdik-
dən sonra Qurban kişigilin evlərinə doğru yollandılar. 
Qurban kişi yolda:
– Mən indi gedib Səkinəyə necə deyim ki, yoxdur 
Nurlan? Necə deyim balamız yoxdur? Necə izah edim 
ki, hansısa alçaq qatil balamızı vəhşicəsinə öldürüb? 
– deyib yenidən hönkürtü ilə ağlamağa başladı. 
Kərim atasının sözlərindən təsirlənərək yenidən 
göz yaşlarına boğuldu. Elnurun da bədənindən sanki 
23
titrətmə keçdi bu sözlərdən sonra. O da göz yaşlarına 
hakim ola bilmirdi. Artıq evin qapısına çatmışdılar. 
Qurban kişi çox yaxşı başa düşürdü ki, indi onu çox 
çətin bir vəzifə gözləyir. Bəlkə də həyatı boyu üzləş-
mədiyi qədər çətin vəzifə. İndi o özünü ələ almağa 
çalışırdı. Axı o bu acı xəbəri Səkinə xanıma çatdır-
malı, daha sonra da sarsılmış ailəyə dayaq olmalı idi. 
Bu fikirlərlə Qurban kişi özünü ələ alıb həyət qapısı-
na yaxınlaşdı. Elə Kərim də ailənin ən böyük övla-
dı olaraq üzərinə düşən vəzifələri başa düşür və o da 
özünü toplamağa çalışırdı. Onları gətirən polis maşını 
hərəkətə gələrək gözdən itdi. İndi Qurban kişi, Kərim 
və Elnur həyət qapısını aralayıb həyətə daxil oldular. 
Bir neçə addım atmışdılar ki, Səkinə xanım evin qa-
pısını açaraq qabaqlarına yüyürdü:
– Qurban, nə xəbər var balamdan? Haradadır 
Nurlan?
Hər üçü başlarını aşağı dikib susurdular. Qurban 
kişi özündə güc tapıb xəbəri vermək istəyirdi, lakin 
bacarmırdı. Səkinə xanım onların susduqlarını görüb 
yenidən soruşdu:
– Niyə susursuz? Nə dedilər Nurlandan? Niyə 
cavab vermirsən, Qurban? – deyib Qurban kişini 
silkələməyə başladı.
Qurban kişi bir anlıq Səkinə xanımın üzünə baxıb:
– Yoxdur Nurlan, Səkinə. Yoxdur balamız. Öldür-
dülər Nurlanı – deyib yenidən hönkürtü ilə ağlamağa 
başladı.
Səkinə xanım indi Qurban kişini daha möhkəm 
silkələyərək:
24
– Nə danışırsan, Qurban, nə danışırsan, a kişi? 
Necə yoxdur Nurlan? – deyib son bir ümidlə Qurban 
kişinin üzünə baxdı. 
Qurban kişinin hələ də ağladığını görən qadın əl-
lərini dizinə çırpıb elə bir nalə çəkdi ki, harayı ərşə 
ucaldı. Sonra Səkinə xanım özünü yerə çırpıb saç-
larını yolaraq ağlamağa başladı. Kərim əyilib yerə 
yıxılan anasını qucaqladı və göz yaşlarını saxlaya bil-
mədi. Ev qapısının həndəvərində dayanmış Nailə ilə 
Kamran da hönkür-hönkür ağlayırdılar. Kərim ana-
sını yerdən qaldırıb qucağında evə apardı. Elnur da 
Qurban kişinin qolundan yapışıb yeriməsinə kömək 
edirdi. Kərim anasını çarpayıya uzatdı. Səkinə xanım 
sakitləşmək bilmirdi. Elə hey əlləri ilə sinəsinə, diz-
lərinə çırpır, hönkürtü ilə ağlayırdı. Kərim anasının 
yanında oturub saçlarını sığallayaraq onu sakitləşdir-
məyə çalışırdı. Kamran ilə Nailə də çarpayının aşağı-
sında dayanaraq göz yaşlarına qərq olmuşdular. Qur-
ban kişi Elnurla birlikdə qonaq otağına keçmiş, halsız 
vəziyyətdə oturmuşdu. Elnur mətbəxdən su götürərək 
Kərimə apardı. Kərim sudan anasının üz-gözünə vu-
rub yenə saçlarını sığalladı.
Artıq səhər açılırdı. Dan yeri sökülməyə başlamış-
dı. Ailənin hər bir üzvü taqətsiz və pərişan halda idilər. 
Xəbəri eşidən qohumlar və Qurban kişinin dostları da 
gəlmişdilər. Evdə xeyli adam var idi. Yaxın qohum-
ların köməkliyi ilə həyətdə müsəlman adət-ənənəsinə 
uyğun olaraq mərasim çadırı qurulmağa başlanmışdı. 
Gələn qonaqlar bu çadırda yerləşdirilir, onlara çay 
25
verilirdi. Kərim əl-üzünü yuyub nisbətən özünə gəl-
dikdən sonra Elnurla birgə evdən çıxıb yenidən polis 
bölməsinə yollandı. Yoldan keçən bir taksini işarə ilə 
saxladıb əyləşdilər. Taksi sürücüsü gənc bir oğlan idi. 
Onlardan gedəcəkləri yeri soruşub yola düzəldi. Gən-
cin əhvalı yaxşıya bənzəyirdi. O, radioda şən bir mah-
nı qoymuşdu ki, Elnur radionu söndürməsini xahiş 
etdi. Kərim, sadəcə, donmuş halda pəncərədən çölə 
baxırdı. Lakin baxışları sanki çox uzaqlara yönəlmiş-
di. Çöhrəsində həm kədər, həm də qorxu hiss olunur-
du. Kiçik qardaşı Nurlanın ölümünə görə keçirdiyi 
dəhşətli kədərlə birlikdə hazırda üstünə düşən vəzifə-
nin ağırlığı qorxudurdu onu. Kərim bu vəzifənin öh-
dəsindən lazımınca gələ bilməyəcəyindən qorxurdu.
Taksi artıq polis bölməsinin qarşısında idi. Elnur 
taksinin pulunu ödədikdən sonra hər ikisi taksidən 
düşüb polis bölməsinə daxil oldular. Yenidən dünənki 
polis kapitanı Zeynalovun otağına yollandılar. Qapını 
döyüb içəri keçmək istədikdə qapının bağlı olduğunu 
gördülər. Kapitan Zeynalov otağında deyildi. Onlar 
dəhlizdə əyləşib Zeynalovun gəlişini gözləməyə qərar 
verdilər. Kərim stulda əyləşib başını divara söykəmiş, 
gözlərini yummuşdu. Elnur isə hərdən onun yanında 
əyləşir, hərdən isə dəhlizdə gəzişməyə başlayırdı. 
Kapitan Zeynalov təxminən iki saat sonra gəlib çat-
dı. Otağına yaxınlaşdıqda qapının yanında əyləşmiş 
gəncləri dərhal tanıdı. Onlara yaxınlaşıb əl uzatdı:
– Salam. Bağışlayın, deyəsən çoxdandır gözləyir-
siniz. Xidmətlə əlaqədar əraziyə çıxmışdıq.
26
Kərim yorğun halda ayağa qalxıb Zeynalovun əli-
ni sıxdı. Elnur da polis kapitanı ilə görüşdükdən sonra 
Zeynalov onları içəri dəvət etdi. Hər üçü içəri daxil 
olub əyləşdilər. Kapitan Zeynalov sözə başladı:
– İnsan bilmir belə vaxtlarda nə desin, necə təs-
kinlik versin. Bəlkə də heç təskinlik vermək mümkün 
deyil. Sadəcə, demək istəyirəm ki, başınız sağ olsun. 
Allah rəhmət eləsin!
– Çox sağ olun. Allah ölənlərinizə rəhmət eləsin. 
Buraya gəlməkdə məqsədim sizdən daha ətraflı məlu-
mat almaqdır. Nurlanı hardan tapmısınız? Cinayətlə 
bağlı hər hansı başqa bir izə rast gəlmisinizmi?
– Bildiyiniz kimi Nurlanın meyiti hissələrə parça-
lanmışdı. Səhər saatlarında süpürgəçi bir qadın bizim 
qaynar xəttə zəng vuraraq un kisəsinin içində meyit 
hissəsi tapdığını bildirmişdi. Bizim əməkdaşlar dər-
hal əraziyə gedərək hadisə yerinə baxış keçirmişdilər. 
Müəyyən fasilələrlə daha beş zəng daxil oldu və şəhə-
rin başqa hissəsində daha beş meyit hissəsi tapıldığı 
bildirildi. Nurlanın cəsədi altı hissəyə parçalanmış və 
meyitin hissələri şəhərin müxtəlif hissələrinə qoyul-
muşdu. Lakin cinayətkarın şəxsiyyəti və ya cinayə-
tin törədilməsi ilə bağlı heç bir izə rast gəlinməyib. 
İşin materialları artıq prokurorluğa yollanmışdır. Bil-
diyim qədəri ilə işlə bağlı ibtidai istintaqı müstəntiq 
Rauf Eyvazov həyata keçirir.
Bu eşitdiklərindən sonra Kərimin bənizi yenidən 
soldu. Qəhər onu boğurdu sanki. Özünü toplayıb:
– Bəs cənazəni nə vaxt təhvil ala bilərik?
27
– Hazırda meyitin üzərində ekspertiza işləri apa-
rılır. Ümid edirəm ki, üç-dörd gün ərzində sizə təhvil 
verilər.
– Çox sağ olun. Xudahafiz.
– Xudahafiz.
Kərimlə Elnur otaqdan çıxıb aşağı endilər. Polis 
bölməsindən çıxıb bir az hava aldıqdan sonra dünən-
dən bölmənin qabağında qalmış avtomobillərinə tərəf 
addımlamağa başladılar. Kərim sakit və titrək səslə:
– Heç cürə başa düşə bilmirəm, Elnur, kim nə istə-
yirdi Nurlandan? Axı niyə öldürdülər onu? Həm də 
belə vəhşiliklə niyə öldürdülər?
– Darıxma, Kərim, tapılacaq o alçaq canavar. Tapı-
lıb cəzasına çatacaq.
– Onun tapılması Nurlanı geri qaytarmayacaq ki, 
Elnur. Nurlan əbədiyyətə qədər ayrıldı aramızdan.
– Məkanı cənnət olsun. Allah sevdiyi bəndələri ya-
nına tez aparır. Sən bu halda maşın sürə bilməzsən. 
Açarları ver mən sürərəm.
Kərim maşının açarlarını Elnura uzadıb özü də 
maşına əyləşdi. Avtomobil polis bölməsindən ayrılıb 
evə doğru yol almağa başladı. Məhəlləyə çatdıqda 
burada xeyli maşın və onlarla insanın toplaşdığı gör-
sənirdi. Qapının ağzında dayanmış təcili yardım ma-
şınını gördükdə Kərim cəld maşından aşağı sıçradı və 
evə doğru qaçmağa başladı. Evə girdikdə həkimlərin 
anasıgilin otağından çıxdığını gördü. Cəld içəri daxil 
oldu. Nailə Kərimi görüb ayağa qalxdı və gəlib onu 
qucaqlayaraq:
28
– Anamın vəziyyəti pisləşmişdi, Namaz əmi təcili 
yardım çağırdı. Onlar da gəlib sakitləşdirici vurdular. 
İndi-indi yuxuya gedib – dedi və hıçqıraraq ağlamağa 
başladı.
Kərim Nailənin saçını sığallayıb onu sakitləşdir-
məyə çalışdı. Sonra əyilib yanağından öpdü və otaq-
dan çıxdı. Atasını axtardıqda mərasim çadırının ya-
nında gələn qonaqları qarşıladığını öyrəndi. Kərim də 
atasının yanına gedərək Nurlanı nə vaxt təhvil alacaq-
ları barədə məlumat verdi və o da qonaqları qarşıla-
mağa başladı.
Dəhşətli qətl hadisəsi kütləvi informasiya vasitələ-
rində öz əksini tapmışdı. Bütün qəzetlər vəhşicəsinə 
qətlə yetirilən on səkkiz yaşlı gəncdən bəhs edirdi. 
Televizorda xəbərlər proqramında da bu xəbərə yer 
verilmişdi. Bu xəbər ölkə ərazisində böyük sensasiya 
yaratmışdı. Artıq şəhərdə şayiələr də yayılmağa baş-
lamışdı. Kimisi bunun bir manyak tərəfindən törədil-
məsindən bəhs edir, kimisi atasının düşmənləri tərə-
findən törədilməsini deyir, kimisi isə namus məsələsi 
üstündə öldürüldüyünü söyləyirdi. Amma məsələnin 
nə yerdə olduğunu dəqiq olaraq hələ heç kim bilmirdi.
29
III FƏSiL
Səhərin erkən saatlarında prokurorluğun qarşısın-
da bir avtomobil dayandı. Bu prokurorluğun təcrübəli 
müstəntiqi Rauf Eyvazovun avtomobili idi. Adəti üzrə 
işə tam vaxtında gəlmişdi. Getdiyi yerlərə gecikməyi 
heç sevməzdi. Avtomobili saxlayıb prokurorluğun 
binasına daxil oldu. İçəri girər-girməz ona prokuro-
run təcili olaraq onu gözlədiyini söylədilər. Təcrübəli 
müstəntiq bu hallara artıq öyrənmişdi. Prokuror Rauf 
Eyvazovun bacarığına və iş təcrübəsinə etimad edir-
di. Bunun üçün də çətinliyi ilə fərqlənən işləri onun 
öhdəsinə verirdi. Rauf Eyvazov da daima prokurorun 
ona olan etimadını doğruldurdu. O, işinə qarşı hər 
zaman diqqətli idi. Rauf müəllimin iki ay sonra qırx 
dörd yaşı tamam olacaqdı. Qara saçlarının arasında 
gözə dəyən ağ saçlar ona xarizmatik görünüş verirdi. 
Səliqə ilə qırxılmış üzü və saçları, nisbətən uzun çənə 
quruluşu, qövsvarı qaşları ilə insanda özünə qarşı 
müsbət emosiya oyadırdı. Geyindiyi formanın səliqə-
sinə daim fikir verərdi. O, həmişə deyirdi ki, insanın 
işinin səliqəsi ilk növbədə xarici quruluşunun səliqə-
sindən başlayır. Rauf müəllimin atletik bədən quru-
luşu gəncliyində idmanla məşğul olmasından xəbər 
verirdi. Alnındakı qırışlar isə işinin ağırlığını özündə 
əks etdirirdi sanki.
30
Rauf Eyvazov təmkinlə prokurorun otağına qalx-
dı. Qapını döyüb icazə istədikdən sonra otağa daxil 
oldu:
– Buyurun, cənab prokuror, məni çağırmısınız.
– Hə, gəl əyləş, Rauf. Rauf, mənim bir yaxın dos-
tumun oğlunu iki gün əvvəl qətlə yetiriblər. Bəlkə elə 
sən də eşitmiş olarsan adını, Qurban müəllimin oğ-
lunu.
– Qurban müəllimi qiyabi olaraq tanıyıram, bəli.
– Məsələ burasındadır ki, qətl xüsusi amansızlıq-
la törədilib. Oğlanın meyiti altı hissəyə parçalanıb və 
şəhərin müxtəlif hissələrinə tullanıb.
– Dünən bu qətl barədə eşitmişdim. Amma qətlə 
yetirilənin Qurban müəllimin oğlu olduğunu bilmir-
dim.
– Qulaq as, biz ən qısa müddətdə cinayətkarı tap-
malıyıq. Bu bizim ilk növbədə vəzifə borcumuzdu, 
ikinci növbədə isə mənim dostuma olan borcumdu. 
Başa düşürsən məni, Rauf?
– Aydındır, cənab prokuror. 
– İndi mən səndən bu işə maksimum diqqətlə ya-
naşmağı və əlindən gələn ən qısa müddətdə qatili ta-
pıb təqsirini sübut etməyini istəyirəm.
– Baş üstə, cənab prokuror. Qatilin tapılmağı və 
cəzasına çatması üçün əlimdən gələni əsirgəməyəcə-
yimə əmin ola bilərsiniz.
– Buna əminəm. İndi isə get və artıq işə başla. 
Nəsə köməyə ehtiyacın olsa və ya nəsə məlumat əldə 
etsən dərhal mənə məlumat ver.
31
– Oldu, cənab prokuror.
– Gedə bilərsən.
Prokuror cinayət işinin materiallarını Rauf Eyva-
zova uzatdı. Rauf müəllim cinayət işini götürüb otaq-
dan çıxdı. Pilləkənlərə doğru addımlayıb bir mərtəbə 
aşağı endi. Rauf müəllimin otağı prokurorun otağının 
altında yerləşirdi. O, otağının qapısını açıb içəri daxil 
oldu. Köməkçisi onu gördükdə dərhal ayağa qalx-
dı. Bu gənc oğlan hüquq fakültəsini yenicə bitirmiş, 
atasının xahişi ilə Rauf müəllim işi öyrənməsi üçün 
onu öz yanına götürmüşdü. Amma bacarıqlı oğlan 
idi. Rauf müəllimin izah etdiklərini ilk dəfədən başa 
düşür və sonra da sərbəst tətbiq edə bilirdi. İşlərin-
də xeyli kömək edirdi ona. Rauf müəllim əlini gəncə 
doğru uzatdı:
– Salam, Şamil. Necəsən?
– Salam Rauf müəllim. Çox sağ olun, siz necə-
siniz?
– Şükür olsun Allahın bu gününə, yaxşıyam. Nə 
etdin, yekunlaşdıra bildin dünən tapşırdığım işləri?
– Bəli, Rauf müəllim. Demək olar hamısı hazırdır. 
Dediyiniz sorğunu da göndərdim. Bu gün cavab gəl-
məlidir.
– Yaxşı eləmisən. Yeni bir cinayət işi var. İndi 
cidd-cəhdlə bununla məşğul olmalıyıq. Zəhmət ol-
masa mənə bir çay denən gətirsinlər, sonra başlayaq 
görək nə edə bilirik.
– Baş üstə, Rauf müəllim, – dedi və zəng edib 
Rauf müəllimin otağına bir çay gətirilməsini tapşırdı.
32
Rauf müəllim cinayət işinə nəzər yetirməyə baş-
ladı. Yazılan hər bir detalı diqqətlə incələyir, xüsusi 
marağına səbəb olan hissələri qələmlə qeyd edirdi. 
Beş dəqiqədən sonra artıq çayı da gətirmişdilər. Rauf 
müəllim səbirlə cinayət işini nəzərdən keçirdi və göz-
dən keçirməsi üçün Şamilə uzatdı. Şamilin bu işlərə 
marağı böyük idi. Rauf müəllim də onun bu marağın-
dan xəbərdar idi. Bunun üçün də o, imkan olduqca 
Şamilə cinayət işləri ilə tanış olmaq şansı verirdi. Şa-
mil cinayət işini həvəslə vərəqləyərkən Rauf müəllim 
çayını içməyə başlamışdı. O, çayını içdikcə görəcəyi 
işləri planlaşdırırdı. İşə haradan başlayacağına qərar 
verməyə çalışırdı. Çayını içdikdən sonra sakit bir 
tərzdə ayağa qalxdı. Qapıya doğru addımladı və qapı-
dan çıxarkən üzünü Şamilə çevirib:
– Şamil, mən mərhumun ailəsi ilə görüşməyə ge-
dirəm. Nə isə vacib bir şey lazım olsa zəng edərsən. 
Ola bilsin axşam mən gec qayıdası oldum bura. Sən 
axşam həmişəki vaxtda bağlayıb gedərsən.
– Oldu, Rauf müəllim. Siz narahat olmayın.
– Xudahafiz.
– Xudahafiz.
Rauf müəllim bundan sonra otağı tərk etdi və pil-
ləkənlərlə aşağı enməyə başladı. Yolda rastlaşdığı iş 
yoldaşları ilə fikirli halda salamlaşıb prokurorluğun 
binasından çıxdı. Avtomobilinə əyləşib mühərriki işə 
saldı və dərhal da hərəkətə başladı. On beş dəqiqədən 
sonra “BMW” artıq Qurban müəllimgilin evinin qar-
şısında idi. Rauf müəllim avtomobilinə yer tapıb sax-
33
ladıqdan sonra Qurban müəllimgilin həyətinə daxil 
oldu. Burada xeyli insan var idi. O, insanların arası ilə 
addımladı və mərasim çadırının qarşısına çatdı. Rauf 
müəllimin Qurban müəllimlə şəxsən tanışlığı yox 
idi. Lakin o, Qurban müəllim haqqında çox eşitmiş-
di. Hətta bir dəfə qəzetdə Qurban müəllim haqqında 
çıxan məqalədə onun şəklini də görmüşdü. Bu səbəb-
dən də o, Qurban müəllimi dərhal tanıdı. Ona yaxın-
laşıb əlini uzatdı:
– Salam. Başınız sağ olsun. Allah rəhmət eləsin.
– Salam. Çox sağ olun, Allah ölənlərinizə rəhmət 
eləsin. Amma üzrlü hesab edin, sizi tanıya bilmədim.
– Adım Raufdur, Rauf Eyvazov. Prokurorluğun 
müstəntiqiyəm. Oğlunuz Nurlanın qətli ilə bağlı işi 
araşdırıram. İcazə versəniz sizə bir neçə sualım olacaq.
– Buyurun, Rauf müəllim, gəlin keçək içəri əy-
ləşək, – dedi və əli ilə Rauf müəllimə yol göstərdi.
Hər ikisi içəri daxil olub bir stol arxasında üzbəüz 
əyləşdilər. Qurban müəllim əli ilə işarə edib çay gəti-
rilməsini xahiş etdi. Dərhal hər ikisi üçün çay gətiril-
di. Rauf müəllim çaydan bir qurtum alıb sözə başladı:
– Sizin üçün nə qədər ağır və çətin bir mərhələ ol-
duğunu başa düşürəm. Sizi belə bir vaxtda bu suallar-
la narahat etmək istəməzdim, lakin oğlunuzun qatili-
nin tez bir zamanda tapılması üçün buna məcburam.
– Yox, Rauf müəllim, siz qətiyyən narahat olma-
yın. Mənim üçün Nurlanın qatilinin tapılması hazırda 
yaşadığım kədərdən daha vacibdir. Buyurun nə öy-
rənmək istəyirsinizsə mən cavablandırmağa hazıram.
34
– Anlayış göstərdiyiniz üçün sizə təşəkkür edirəm. 
Nurlanı son dəfə nə vaxt və harada görmüsünüz?
– Mart ayının ikisində. Evdəydik. Ailəlikcə şam 
yeməyi yedikdən sonra mən böyük oğlum Kərimlə 
televizorda xəbərlər proqramına baxmağa keçdim. 
Nurlan da bir müddət bizim yanımızda əyləşdikdən 
sonra telefonuna zəng gəldi və o telefondakı şəxsə ev-
dən çıxıb gələcəyini bildirdi.
– Zəng edən kim idi? Kiminlə danışdığını bilmə-
diniz?
– Yaxın dostlarından Samir adlı oğlan idi zəng 
edən. Nurlanla sinif yoldaşı olublar. Həmişə onunla 
görüşərdi.
– Bəs Nurlan evdən çıxarkən saat neçə olardı?
– Təxminən saat doqquz olardı. Nurlan zəng gələn-
dən təxminən beş dəqiqə sonra evdən çıxdı. 
– Hara gedəcəyi barədə bir məlumat vermədi?
– Dedi ki, şəhərdə dostları ilə gəzməyə gedir. Bö-
yük oğlum Kərim gec olduğu üçün getməyinə imkan 
vermək istəmirdi. Lakin anasının xahişi ilə getməsinə 
mane olmadı.
– Bundan sonra onunla hər hansı formada danış-
mısınızmı?
– Xeyr. Gecə saat on ikini keçdikdən sonra yenə də 
Kərim ilk olaraq Nurlanın harada olmasını maraqlan-
dı. Bundan sonra anası Nurlanın telefonuna zəng etsə 
də cavab verən olmadı. Daha sonra mən zəng etdim 
onun mobil telefonuna. Bu dəfə artıq telefon söndü-
rülmüşdü. Səhərə qədər gözlədik, amma heç bir xəbər 
35
ala bilmədik. Səhər saatlarında onun köhnə mobil te-
lefonundan Samirin nömrəsini tapdıq. Kərim Samirə 
zəng etdi. Samir bizə bildirdi ki, Nurlanla gecə on 
ikinin yarısı ayrılıblar və Nurlan ona evə gedəcəyini 
söyləyib. Bundan sonra biz polisə məlumat verməyi 
qərara aldıq və polis bölməsinə yollandıq. Ayın dör-
dündə isə mənə polisdən zəng edib bölməyə dəvət et-
dilər. Biz oradakı polis kapitanı ilə birgə meyitə bax-
mağa getdik və burada cəsədin Nurlana aid olduğunu 
öyrəndim. Bütün bildiyim bu qədərdir.
Rauf müəllim Qurban müəllimə diqqətlə qulaq 
asdı və əli ilə alnını ovuşdurdu. Bir qədər fikrə get-
dikdən sonra ayağa qalxdı. Onlar birlikdə çadırın 
çıxışına doğru addımlamağa başladılar. Birlikdə ad-
dımlayarkən Rauf müəllim Qurban müəllimə üzünü 
tutub:
– Qurban müəllim, Nurlanın köhnə mobil telefo-
nunu mənə verə bilərsinizmi? Ümid edirəm ondan is-
tintaqa kömək edəcək materiallar tapa bilərəm. 
– Bəli, bəli, bu saat tapşıraram gətirərlər telefo-
nu, – dedi və Kamranı yanına çağırıb Nurlanın köh-
nə telefonunu gətirməsini tapşırdı. Daha sonra üzünü 
müstəntiqə tutub:
– Oğlumdur, Kamran.
– Allah saxlasın. Allah qalan övladlarınıza dəymə-
sin, Qurban müəllim. Ailəniz neçə nəfərdən ibarətdir, 
ümumiyyətlə?
– Böyük oğlum Kərim, ondan iki yaş kiçik oğlum 
Kamran, qızım Nailə, rəhmətlik Nurlan və həyat yol-
daşım Səkinə xanım.
36
– Hazırda psixoloji vəziyyətlərinin qaydasında ol-
madığını başa düşürəm, lakin daha sonra onlarla da 
söhbət etməli olacam.
– Buyurun, nə zaman istəsəniz.
– Bir də mənə Nurlanın həmin gün istifadə etdiyi 
telefon nömrəsini deyərdiniz zəhmət olmasa.
Qurban müəllim Nurlanın nömrəsini səsləndirdi. 
Elə bu vaxt Kamran əlində “Samsung” markalı tele-
fonla qaçaraq gəldi. Kamran telefonu atasına uzatdı 
və dönüb gəldiyi istiqamətə qayıtdı. Qurban kişi tele-
fonu Kamrandan alıb müstəntiqə uzatdı. Rauf müəl-
lim telefonu alıb bir qədər nəzər yetirdikdən sonra ci-
binə qoydu. Daha sonra Qurban müəllimə əl uzadıb:
– Çox sağ olun, Qurban müəllim. Allah bir daha 
rəhmət etsin.
– Siz sağ olun, Rauf müəllim. Sizdən çox xahiş 
edirəm tezliklə tapın o alçaq canavarı. Tapın ki, ürə-
yim bir zərrə təskinlik tapsın.
– Arxayın olun, Qurban müəllim, bunun üçün 
əlimdən gələni edəcəyəm.
– Sağ olun.
– Sağ olun.
Rauf müəllim həyətdən çıxdı. Avtomobilə doğru 
irəliləyib qapını açdı. Əyləşmək istəyərkən jurnalist-
lərin həyətə daxil olmaq istədiklərini gördü. Bu dəm 
o daxili aləmində fikirləşməyə başladı ki, baş verən 
hadisələr insanın baxdığı prizmadan asılı olaraq də-
yişir. Bu kimilərinin faciəsidir, kimilərininsə, sadəcə, 
sabah dərc edərək reytinq qazanmaq istədiyi kiçik bir 
37
məqalədir. O bu fikirləri beynindən kənarlaşdırıb av-
tomobilə əyləşdi. Nurlanın telefonunu cibindən çıxa-
rıb avtomobilin saxlanc qutusuna qoyduqdan sonra 
avtomobili işə salıb hərəkətə başladı. İndi o, Nurlanın 
cəsədinə baxış keçirmək niyyətində idi. Bunun üçün 
də o, avtomobili ilə morqa doğru istiqamət aldı. Yol 
boyu hərəkəti çətinləşdirən tıxac və bəzi təcrübəsiz 
sürücülərin etdiyi hərəkətlər insanı hövsələdən çıxa-
rırdı. Bu tıxaclardan çətinliklə canını qurtarıb morqun 
yerləşdiyi binaya tərəf dönən müstəntiq avtomobilini 
saxlayıb binanın giriş qapısına yaxınlaşdı. Qapının 
ağzındakı növbətçi hissədə gənc bir polis nəfəri əy-
ləşmişdi. Polis nəfəri Rauf müəllimi görüb cəld ayağa 
qalxdı. Rauf müəllim polis nəfəri ilə salamlaşdıqdan 
sonra morqa doğru addımlamağa başladı. Morqun qa-
pısını açıb içəri daxil oldu. Ağ xalatlı kişi Rauf müəl-
limi görən kimi qarşılamaq üçün qabağına gəlib əlini 
uzatdı. Səmimi şəkildə görüşməklərindən bir-birləri-
ni uzun müddətdir tanıdıqları aydın olurdu:
– Salam, Rauf, necəsən?
– Salam, Akif müəllim. Siz necəsiniz? – deyə ca-
vab verdi. Akif müəllim müstəntiqdən yaşca böyük 
olduğu üçün Rauf müəllim ona “siz” deyə müraciət 
edirdi.
– Nə bilim, Rauf, yaxşı sayılaram. Bu dəfə kimin 
üçün gəlmisən?
– Kazımov Nurlan Qurban oğlunun meyitinə bax-
malıyam.
– Hə, o cavan uşaq. Dəhşətli qətldir. Uzun müddət 
idi ki, belə qətl ilə rastlaşmırdım. Gəl gedək göstərim.
38
Onlar birlikdə içəri otağa keçdilər. Burada üzə-
rinə ağ parça çəkilmiş meyit uzadılmışdı. Akif müəl-
lim parçanı bütünlüklə cəsədin üstündən çəkdi. Rauf 
müəllim tez-tez insan meyitləri görməsinə baxmaya-
raq bu gördüyü mənzərə qarşısında narahatlığını giz-
lədə bilmədi. Özünü toplayıb meyiti nəzərdən keçir-
məyə başladı. Meyit altı hissəyə parçalanmışdı. Qol-
ları, ayaqları və başı gövdəsindən ayrılmışdı. Rauf 
meyitə baxarkən Akif müəllim danışmağa başladı:
– Kəsici alətlə endirilmiş qüvvətli zərbələrlə bədən 
hissələri gövdədən ayrılmışdır. Xəsarətlər böyük ehti-
malla baltayla yetirilmişdir. Daha bir maraqlı məqam 
isə meyitin alın nahiyəsində “V” işarəsinin olmasıdır.
Rauf müəllim bundan sonra Nurlanın alın nahiyə-
sinə baxdı. Burada həqiqətən də “V” hərfini xatırla-
dan işarə mövcud idi. Amma görəsən, nə demək idi bu 
işarə? Nə mənaya gəlirdi? Hər halda bunun üzərində 
kifayət qədər düşünmək lazım gəlirdi. Rauf müəllim 
meyitə son dəfə ümumi nəzər yetirib Akif müəllimlə 
sağollaşdı və otağı tərk etdi. Yeyin addımlarla dəhlizlə 
addımlayıb binadan çıxdı. Sanki sürətlə yeriyib içəri-
də gördüyü mənzərədən kifayət qədər tez uzaqlaşmaq 
istəyirdi. Uzun illər müstəntiq işləməsinə və bu kimi 
hallarla demək olar tez-tez üzləşməsinə baxmayaraq 
o, hələ də bir insanın başqa bir insana bu cür vəhşi-
lik etməsini başa düşə bilmirdi. Avtomobilinə doğru 
addımlayarkən saatına baxdı. Saat artıq beşə iyirmi 
dəqiqə işləyirdi. Maşına əyləşib yenidən prokurorlu-
ğun binasına doğru sürdü. Prokurorluq binasına daxil 
39
olub dərhal da otağına qalxdı. O, yanında Nurlanın 
“Samsung” markalı telefonunu da götürmüşdü. Ota-
ğına daxil olduqda Şamil yenə də ayağa qalxıb onu 
qarşıladı. Rauf müəllim telefonu Şamilə uzatdı:
– Şamil, telefonu aç, telefon nömrələrinin olduğu 
yaddaşa daxil ol. Oradan Samir adını tap və nömrəsi-
ni mənə bildir.
– Baş üstə, Rauf müəllim, bu saat taparam, – dedi 
və dərhal telefonu açıb deyilən nömrəni axtarmağa 
başladı. 
Aradan bir neçə dəqiqə keçdikdən sonra Şamil ax-
tardığı nömrəni tapdı və kağız parçasına qeyd edib 
Rauf müəllimə verdi. Rauf müəllim nömrəyə nəzər 
yetirdikdən sonra Şamilə Nurlanın nömrəsini söylədi. 
Daha sonra əlavə etdi:
– Bu nömrənin mobil operatoruna sorğu göndərər-
sən. Qoy mart ayının ikisində olan bütün zənglərin 
siyahısını göndərsinlər.
Şamil başı ilə razılıq etdikdən sonra dərhal sorğu-
nu yazmağa başladı. Rauf müəllim Samirin nömrəsi-
ni yığdı. Cavabın gəlməsi uzun müddət gözlənilmədi. 
Samir dərhal telefona cavab verdi:
– Alo. Salam. Samirdir danışan?
– Salam. Bəli mənəm. Kim idi danışan?
– Prokurorluğun müstəntiqi Rauf Eyvazov. Nurlan 
Kazımovun qətli ilə bağlı zəng etmişdim. 
– Buyurun, eşidirəm sizi.
Samirin səsindəki həyəcan aşkar hiss olunurdu. 
Səsi titrəməyə başlamışdı. Yalnız özünü sakit göstər-
məyə çalışırdı. Rauf müəllim sözə davam etdi:
40
– Samir, qətl ilə bağlı bildiklərini danışmaq üçün 
prokurorluğa gəlməlisən.
– Nə vaxt?
– Elə indi gəlsən daha yaxşı olar.
– Yaxşı, gəlirəm indi. Hara yaxınlaşmalıyam?
– Elə mənim otağıma gələrsən.
– Yaxşı. Yarım saata orda olaram.
– Hələlik.
– Hələlik.
Rauf müəllim indi Samirin gəlməsini gözləyir-
di. Siyirməsini açıb bir siqaret götürdü. Ötən doğum 
günündə dostunun bağışladığı “Zippo” alışqanı ilə 
siqaretini yandırdı. Rauf müəllim daimi olaraq siqaret 
çəkən insan deyildi. O, yalnız çox fikirli və ya stress-
li olduğu vaxtlar siqaretdən istifadə edirdi. Hazırda 
isə təcrübəli müstəntiq həm fikirli idi, həm də bu gün 
Nurlanın meyitini gördükdən sonra əhvalı əhəmiy-
yətli dərəcədə dəyişmişdi. Bütün bunlardan qaçmaq 
üçün siqareti, sadəcə, çıxış yolu kimi görürdü. Şamil 
də artıq bələd idi Rauf müəllimin bu xasiyyətinə. O 
da gözəl bilirdi ki, belə vaxtlarda Rauf müəllimlə 
mümkün qədər az ünsiyyətə girmək lazımdır. Bunun 
üçün də o heç bir əlavə sual vermədən, sadəcə, ci-
nayət işini nəzərdən keçirirdi. Rauf müəllim siqaretin 
yarısını çəkdikdən sonra onu əzərək söndürdü. İndi 
o, qətl barədə düşünürdü. Mümkün variantları fikrin-
də götür-qoy edirdi. Hələ ki əlində cinayətə dair heç 
bir iz yox idi. Sadəcə, Nurlanın alnında qoyulan “ V 
” işarəsi nədənsə xəbər verə bilərdi. Görəsən, bu iz 
41
qatil tərəfindən qəsdən qoyulmuşdu, ya sadəcə, təsa-
düf nəticəsində belə bir iz yaranmışdı. Diqqətlə nəzər 
yetirdikdə heç də təsadüfən düşmüş izə bənzəmirdi. 
Bəs onda nə demək idi bu “ V ” işarəsi? Qatil niyə 
belə bir iz qoymuşdu, görəsən? Bəlkə bu psixoloji və-
ziyyəti yerində olmayan manyak tərəfindən törədilmiş 
bir qətldir və o, sadəcə, öz adının baş hərfini yazmağa 
çalışıb? Və yaxud da bu işarə caniləşmiş bir qatilin 
imzası kimi çıxış edir? Rauf Eyvazov bu suallar ətra-
fında fikirləşərkən qapının səsi onu fikrindən ayırdı. 
O, başını qaldırıb nisbətən uca səslə gəl dedi. Qapı 
açıldı. İçəri ortaboylu, qarayanız, nisbətən qıyıqgözlü, 
gənc bir oğlan daxil oldu. Əyninə geyindiyi paltarların 
markasından maddi vəziyyətinin yaxşı olduğu aşkar 
olunurdu. Lakin heç də səliqəli geyim sayılmazdı ge-
yindikləri. Gözlərinə baxdıqda hiss olunan narahatlıq 
prokurorluğa ilk dəfə gəlməsini hiss elətdirirdi. İçəri 
daxil olan gənc zəif bir səs tonu ilə danışmağa başladı:
– Bağışlayın, Rauf müəllim sizsiniz?
– Bəli, mənəm. Sən də yəqin ki, Samirsən?!
– Bəli. Samir Hüseynov.
– Əyləş, Samir. Sənə bəzi suallarım olacaq. Amma 
bəri başdan səndən xahiş edirəm suallarıma düzgün 
və bacardığın qədər dəqiq cavab ver.
– Buyurun, Rauf müəllim. Arxayın ola bilərsiniz.
– İlk növbədə Nurlanı son gördüyün gün olanları 
başdan danış, zəhmət olmasa.
– Mart ayının ikisi idi. Axşam şam yeməyini evdə 
yedikdən sonra evdən çıxdım və şəhərə yollandım. 
Yolda olarkən Nurlanın mobil telefonuna zəng vur-
42
dum. Ona şəhərdə olduğumu bildirdim və onun da 
gəlməsini təklif etdim. Mənimlə razılaşdı və on beş-i-
yirmi dəqiqəyə gələcəyini söylədi. Daha sonra tele-
fon danışığımız sona çatdı və mən Nizami küçəsində 
onunla həmişə görüşdüyümüz yerə yollandım. Mən-
dən beş-on dəqiqə sonra Nurlan da gəldi. Birlikdə 
yaxınlıqdakı çay evinə getdik. Burada həm çay içir-
dik, həm də nərd oynayırdıq. Sonra həmin çay evin-
dən ayrıldıq və Nizami küçəsində bir az gəzişdik. Saat 
təxminən on ikinin yarısında onunla sağollaşdıq. Biz 
fərqli istiqamətlərə getdiyimiz üçün elə Nizami küçə-
sindəcə sağollaşdım onunla. Daha sonra mən evə gəl-
dim və yatdım. Səhər tezdən Nurlanın böyük qardaşı 
Kərim mənə zəng çaldı və Nurlanın evə gəlmədiyini 
söylədi. Məndən onun harada olmasını maraqlanırdı. 
Mən də ona heç bir məlumatım olmadığını bildirdim. 
Bütün bildiklərim bu qədərdir.
– Getdiyiniz çay evinin adı nə idi?
– “Roma”. Biz demək olar hər gün gedirdik ora. 
Həm rəhmətlik, həm də mən çox sevirdik oranı. 
Amma Nurlandan sonra daha mən də gedə bilmərəm 
o çay evinə. 
Samirin gözləri dolmuşdu. O, həm bu sorğu-sual-
dan həyəcanlanmış, həm də ən yaxın dostunun ölü-
münü xatırlayıb pis olmuşdu. Rauf müəllim başı ilə 
Şamilə işarə etdi. Şamil stəkana su süzüb gətirdi. 
Rauf müəllim təzədən üzünü Samirə tutub:
– Yaxşı, sakitləş. Sudan iç bir az. Sən gərək bizə 
kömək olasan ki, dostunun qatili tez bir zamanda ta-
pılsın. İndi özünü ələ al.
43
– Yaxşı. Buyurun davam edə bilərik.
– Ay sağ ol, bax belə. Çay evindən saat neçədə çıx-
dınız?
– Saat təxminən on bir olardı. Hava sərin olduğun-
dan çox da gəzmədik. Yarım saat gəzişib sonra sağol-
laşdıq.
– Bəs dəqiq olaraq harada sağollaşdınız Nurlanla?
– Nizami küçəsindəki “Mc Donald’s” restoranı-
nın qarşısında. Mən “İçərişəhər” metrosuna doğru 
hərəkət etdim. O isə Rəşid Behbudov küçəsinə doğru 
getdi. 
– Nurlanın kiminləsə bir problemi və yaxud da 
ədavəti yoxuydu ki?
– Mən bildiyim qədəri ilə heç kimlə ədavəti 
yoxuydu. 
– Bəs son zamanlar əhvalı necə idi? Sənə qəribə 
görsənən hər hansı bir məqam yoxuydu?
– Onun əhvalı həmişə yaxşı olurdu. Elə son gö-
rüşümüzdə də xeyli zarafat edib gülmüşdük. Heç bir 
qəribəlik də diqqətimi çəkməmişdi.
– Yaxşı, Samir. Gedə bilərsən indi. Amma nə isə 
xatırlasan və yaxud nə isə səndə şübhə oyatsa dərhal 
mənimlə əlaqə yarat.
– Oldu, Rauf müəllim. Bütün bildiklərimi danış-
mışam. Amma nəsə xatırlasam mütləq sizə xəbər 
verəcəyəm. 
– Çox sağ ol, Samir. Xudahafiz.
– Xudahafiz, Rauf müəllim.
Samir əyləşdiyi stuldan qalxdı və otaqdan çıxdı. 
Rauf müəllim Samirin danışığından nədənsə tam razı 
44
qalmamışdı. Ona elə gəlirdi ki, Samir nəyisə gizlə-
dir. Amma onunla daha sonra yenidən söhbət etməyi 
planlaşdırırdı. İndi o yenidən fikrə getmişdi. Yenə də 
beynində bu “V” işarəsini fikirləşirdi. Cinayət işini 
Şamildən alıb indi daha diqqətlə nəzərdən keçirməyə 
başlamışdı. 
45
IV
Qurban müəllim indi dostları ilə qonaq otağında 
əyləşmişdi. Stolun baş tərəfində Salman Muradov 
əyləşmişdi, onun sağında Qurban müəllim, solun-
da Faiq Qürbətov, Faiq müəllimin yanında isə Fuad 
Niyazov əyləşmişdilər. Faiq Qürbətov Qurban müəl-
limin uşaqlıq dostu idi. Onlar orta məktəbi də, daha 
sonra universiteti də bir yerdə oxumuşdular. Salman 
Muradov yaşca Qurban müəllimdən böyük idi. Qur-
ban müəllimin onunla ünsiyyəti işlə əlaqədar olaraq 
yaranmışdı. Sonralar bu ünsiyyət möhkəm dostluğa 
çevrilmişdi. Fuad Niyazov isə Qurban müəllimin 
sahibi olduğu şirkətin müdiri idi. Qurban müəllim-
lə Fuad uzun illərdir ki, birlikdə çalışırdılar. Qurban 
müəllim böyük bir tikinti şirkətinin sahibi idi. Salman 
Muradov sözə başladı:
– Qurban, indi nə etməyi fikirləşirsən? Qatilin ta-
pılmasını elə təkcə prokurorluğun ümidinə buraxa-
caqsan?
– Başqa nə edə bilərəm, ay Salman? Əlimdən nə 
gələr? Mümkün qədər müstəntiqin işinə köməklik 
edəcəyəm. 
– Qurban, bu çox təhlükəli cinayətdir. Burada ilk 
növbədə qatilin şəxsiyyətindən çox cinayətin törədil-
mə səbəbini müəyyən etmək lazımdır. Siz özünüz də 
46
təhlükəsizliyinizi gözləyin. Maksimum dərəcədə eh-
tiyatla hərəkət edin.
– Bunları yaxşı bilirəm, Salman. Amma mən düşüb 
küçə-küçə qatil axtara bilmərəm ki. Buna nə əlimdə 
imkanım var, nə də taqətim.
– Mən sənə demirəm ki, sən özün düş küçə-küçə 
qatili axtar. Hər halda qatilin tapılması üçün kömək-
lik edən təcrübəli birini tapsan sənin üçün daha yaxşı 
olar.
Fuad Niyazov söhbətə qarışdı:
– Qurban müəllim, məncə də Salman müəllim haq-
lıdır. Təcrübəli bir detektiv və ya bu işləri yaxşı baca-
ran hər hansı bir şəxs tapıb onun köməyindən istifadə 
etmək bizə heç bir ziyan gətirməz, əksinə, xeyir edər.
– Bunları mən də yaxşı başa düşürəm, Fuad. Amma 
mənim tanıdığım elə biri yoxdur axı. Tanıdığınız biri 
varsa buyurun deyin, gedək söhbət edək.
Faiq Qürbətov da səssizliyini pozdu:
– Uşaqların dedikləri ilə mən də razıyam, Qurban. 
Biz bir axtaraq görək elə birisini tapırıq, ya yox?! Ola 
bilməz ki, bu boyda respublikada istədiyimiz kimi bir 
insan tapılmasın.
– Yaxşı nə deyirəm ki, axtarın görək kimi tapırıq. 
Gərək məni üzrlü sayasız. Mən bu işdə sizə köməklik 
edə bilməyəcəyəm. Həm gələn qonaqları qarşılayı-
ram, həm də dediyim kimi bu işlərlə məşğul olmaq 
üçün özümdə taqət hiss etmirəm. 
– Sən heç narahat olma, Qurban. Dostlar belə gün-
lər üçün lazımdır. Biz şəhəri ələk-vələk edib taparıq. 
İndi bizə icazə ver gedək bu işi yoluna qoyaq.
47
– Buyurun.
Salman, Faiq və Fuad bir-bir Qurban müəllimlə 
görüşdülər:
– Allah bir daha rəhmət eləsin, Qurban, məkanı 
cənnət olsun. Sağ ol.
– Ölənləriniz rəhmətlik. Gedin, xeyir aparın. Sağ 
olun. 
Qurban müəllim qonaqlarını qapıdan yola saldı. 
Elə qapının kandarından çadıra nəzər yetirib hər şe-
yin qaydasında olduğunu gördü. Yenidən evə daxil 
olub fikirli halda dəhlizlə addımlamağa başladı. Nur-
lanın otağının qapısına yaxınlaşdı. Bir anlıq tərəd-
düd etdikdən sonra əlini qapının dəstəyinə uzatdı. 
Qapını açıb içəri daxil olan kimi onu yenidən qəhər 
boğmağa başlamışdı. Nurlan öz şəkillərini kiçik çər-
çivələrdə otağın müxtəlif yerlərində yerləşdirmişdi. 
Qurban kişi stolun üzərindəki çərçivəni götürdü. Şək-
lə diqqətlə baxmağa başladı. İndi onun gözlərindən 
yaşlar qeyri-ixtiyari axmağa başlamışdı. Göz yaşla-
rı yanaqları ilə aşağıya süzülürdü. Qurban kişi sanki 
əlini qaldırıb göz yaşlarını silməyə özündə güc tap-
mırdı. O, Nurlanın şəklini qaldırıb öpdü və çərçivəni 
möhkəmcə bağrına basdı. Elə şəkillə birlikdə Nurla-
nın yatağına doğru getdi və sakitcə onun çarpayısına 
uzandı. Ata indi öz övladının iyini yatdığı bu yerdən 
alırdı. Gözlərini yummuş, Nurlanın hələ də yataqda 
qalmış iyini içinə çəkərək onunla keçən günləri xəyal 
edirdi. Nurlanın dünyaya gəldiyi gündən onu son gör-
düyü günə qədər olanlar bir film kimi gözünün qarşı-
48
sından keçirdi sanki Qurban kişinin. Artıq sabah onun 
meyitini təhvil alıb torpağa tapşırmalıydı. Böyüdüb 
boya-başa yetirdiyi oğlunu indi torpağa verməliydi. 
Bu fikirlər ürəyini ağrıdırdı. Qurban müəllim bunları 
fikirləşdikcə ciyərində sanki tonqal qalandığını hiss 
edirdi. Qurban kişi bu fikirlərlə Nurlanın çarpayısın-
da yuxuya getmişdi. 
Səhər saat səkkizin yarısı Kərim gəlib Nurlanın 
otağına daxil oldu. Atasına yaxınlaşıb onun Nurlanın 
şəklini qucaqlayıb yatdığını gördü. Bu mənzərə Kəri-
min ürəyini titrədirdi. Atasına yaxınlaşıb onun üzün-
dən öpdü. Sonra Qurban kişini səsləməyə başladı. 
Bir neçə dəfə səslədikdən sonra Qurban kişi yuxudan 
ayıldı. Kərim atasına baxaraq:
– Ata, qalx. Saat səkkizin yarısıdır. Bir saatdan son-
ra Nurlanı təhvil götürməliyik. Qalx hazırlaş, gedək.
– Yuxumda onu gördüm, Kərim. Balamı gördüm 
yuxumda. Yenə gülürdü həmişəki kimi.
Kərim atasını qucaqladı. Sonra birlikdə otaqdan 
çıxdılar. Kərim otağın qapısını açarla bağladı və açarı 
da özü ilə götürdü ki, atası və yaxud başqa biri otağa 
daxil olub daha da pis olmasın. Qurban kişi əl-üzü-
nü yuyaraq aynada özünə baxırdı. İndi o özünü ələ 
alıb oğlunu layiqincə son mənzilə yollamağı düşünür-
dü. Kərim artıq paltarını dəyişmişdi. Qurban kişi də 
beş dəqiqədən sonra artıq hazır idi. Qurban kişinin 
qardaşları, dünənki dostları, Kərim, Kamran, Elnur, 
Kamranın bir neçə yaxın dostu və digər yaxın qo-
humlar birlikdə Nurlanın meyitini təhvil almağa yol-
landılar.
49
Saat dörddə artıq Nurlanı torpağa tapşırıb qayıt-
mışdılar. Qurban kişi yenə dostları ilə birlikdə qonaq 
otağına keçmişdi. Masa arxasında dünənki qayda ilə 
əyləşən dostlar artıq söhbətə başlamışdılar. Söhbətə 
ilk öncə Faiq Qürbətov başladı:
– Qurban istədiyimiz kimi bir adam tapmışam. 
Uzun illər Türkiyədə yaşayıb. Orada detektiv kimi 
işləyirmiş. Türkiyədə kifayət qədər məşhur insan-
dır. Bir çox qaranlıq qalan cinayətlərin üstünü açıb. 
Bu sahədə fitri istedada malik olduğunu deyirlər. Siz 
də məsləhət görsəniz, məncə, onunla görüşüb-danış-
maqda fayda var.
– Necə öyrəndin onun barəsində? Həqiqətən baca-
rıqlı adamdır, ya bir xeyri dəyməyəcək heç?
– Onun barəsində bir dostumdan eşitdim. Ağızdo-
lusu danışdı haqqında. Yeddi-səkkiz ay əvvəl qayıdıb 
Bakıya. Deyirlər indi bu işlərlə məşğul olmaq istəmir. 
Amma dostum dedi ki, əgər istəsəniz bu işlə məşğul 
olmasını şəxsən xahiş edərəm. 
– Adı nədir bu detektivin? Əgər Türkiyədə bu qə-
dər məşhurdursa oradakı tanışlarımdan da maraqla-
naram. Onlar da detektivdən sən danışdığın kimi da-
nışsalar gedib söhbət edərik, köməklik etməsini xahiş 
edərəm.
– Adı Kənan Orucovdur. 
– Deməli, Kənan Orucov. Yaxşı maraqlanarıq bu 
Kənanla.
Bayaqdan söhbətə, sadəcə, qulaq asan Salman da 
söhbətə qarışdı:
50
– Qurban, Nurlan balamızın qatilinin tapılması 
üçün əlimizdən nə gəlirsə etməliyik. Ona görə bu de-
tektiv məsələsinə çox da dırnaqarası yanaşma. Onun-
la əlaqə saxlamağın bizə heç bir ziyanı olmayacaq. 
– Bilirəm, Salman müəllim. Mən detektivlə əlaqə 
yaratmağın əleyhinə deyiləm. Amma əgər belə bir 
adamla əlaqə yaradırıqsa ən azından bacarıqlı biri ilə 
əlaqə yaradaq deyirəm. Elə bunun üçün də həmin o 
detektiv haqqında maraqlanmaq istəyirəm.
– Orası da düzdür. Yaxşı onda maraqlanaq görək 
həqiqətən bacarıqlıdırmı?! Əgər həqiqətən bacarıqlı-
dırsa onu da cəlb edərik bu işə.
– Elə günü bu gün Türkiyədəki dostlarımla əlaqə 
saxlayacağam. Qoy onlar ətraflı maraqlansınlar.
– Sənə digər məsələlərlə bağlı nə isə köməklik la-
zım deyil? Bir şeyə ehtiyac yoxdur ki?
– Çox sağ olun, Salman müəllim. Hər şeyi yoluna 
qoyublar. Bircə qalır səbir etmək. Onu da əlimizdən 
gəldiyi qədər səbir etməyə çalışırıq.
– Allah köməyiniz olsun. Burada danışılacaq 
başqa bir şey qalmadısa keçək çadıra. Sən də gələn 
qonaqlarını qəbul et.
– Fikrimcə başqa bir məsələ yoxdur. Buyurun 
gedək.
Onlar birlikdə mərasim çadırına getdilər. İçə-
ri daxil olub qapının yanındakı masada əyləşdilər. 
Gələn qonaqları qarşılamaq üçün bura daha rahat idi 
Qurban müəllimə. Qurban müəllim gələn qonaqlarla 
görüşür, başsağlığı qəbul edir, onlara əyləşmək üçün 
51
yer göstərirdi. Səkinə xanım isə evdə qadınlarla bə-
rabər oturmuşdu. Ağlamaqdan göz qapaqları şişmiş, 
gözləri qan çanağına dönmüşdü. İndi taqətsiz halda 
oturmuşdu qadınların əhatəsində. Hərdən Nurlan-
la bağlı hansısa xatirəni xatırlayıb ağlayır bir azdan 
yenə sakitləşirdi. Nailə də anasının yanında idi. Onun 
da vəziyyəti anasından geri qalmırdı. Bu bir neçə 
gündə sanki qocalmışdı qızcığaz. Kamran qonaqla-
rın qarşılanması üçün təşkilati işlərə nəzarət edirdi. 
Qardaşının ölümünə onun da hədsiz kədər keçirtdi-
yi hiss olunurdu. Lakin Kamran nadir hallarda göz 
yaşı tökürdü. Ailənin böyük övladı Kərim isə gələn 
qonaqların qarşılanmasında atasına köməklik edirdi. 
İndi o, iş yoldaşları ilə birgə əyləşmişdi. Hadisədən 
xəbər tutan iş yoldaşları yığışıb ona başsağlığı ver-
məyə gəlmişdilər. Kərim iş yoldaşları arasında böyük 
hörmət sahibi idi. Hamı onun xətrini çox istəyirdi. 
Elə buna görə də hamı bu hadisədən kədərlənmiş-
di. İş yoldaşları qalxıb getmək üçün icazə istədilər. 
Kərim onları yola salmaq üçün qapının ağzına qədər 
gəldi. Bu zaman Kərim həyətləri ilə çıxışa doğru ge-
dən Lamiyəni gördü. Sevdiyi qızı öz evlərinə başqa 
formada gətirməyi fikirləşən Kərim hadisələrin belə 
baş verməsinə bir daha qəhərləndi. Onların baxışları 
bir anlıq toqquşdu. Lamiyənin də ağladığı hiss olu-
nurdu. O, saf hislərlə sevdiyi oğlanın qardaşının başı-
na gələnləri öz dərdi hesab edirdi. Bu qısa baxışmada 
onlar sanki uzun bir söhbət etmişdilər. Kərimə elə 
gəlirdi ki, Lamiyə baxışları ilə ondan güclü olmasını 
52
tələb edir. Lamiyə addımlarını sürətləndirib rəfiqələri 
ilə birlikdə həyətdən çıxdı. Kərim də iş yoldaşları ilə 
sağollaşıb yenidən çadıra qayıtdı. 
Qurban kişi həyətin sakit bir hissəsinə çəkilib mo-
bil telefonunu çıxardı. Telefonun yaddaş kitabçasın-
dan lazım olan nömrəni tapıb zəng etdi. Bir neçə ça-
ğırışdan sonra, nəhayət, telefona cavab verildi:
– Alo. Salam, Turqut. 
– Salam, Qurban, necəsən? Əhvalın necədir?
– Turqut, kiçik oğlum Nurlanı öldürdülər.
– Nə danışırsan, ay Qurban? Necə yəni öldür-
dülər? Ay Allah, mənim necə xəbərim olmayıb. Allah 
rəhmət eləsin, Qurban. Nə deyəcəyimi bilmirəm.
– Çox sağ ol, Turqut. Səndən kömək istəmək üçün 
zəng etmişəm.
– Buyur. Nə lazımdırsa canla-başla etməyə hazı-
ram. Özüm də sabah gəlirəm Bakıya. Üzrlü say ki, 
xəbərim olmayıb.
– Yox, yox. Sən mənə orda lazımsan. Səndən bir 
adam haqqında məlumat almağını istəyəcəyəm. Mənə 
köməklik edə bilərsən?
– Əlbəttə. Kimin barəsində məlumat istəyirsən? 
Qaldı ki, ora gəlməyimə, sən dediyin işi yoluna qo-
yan kimi yanında olacağam.
– Çox sağ ol, əziz dostum. Mənə Kənan Orucov 
adında şəxs haqqında məlumat lazımdır. Detektivdir. 
Onun haqqında mənə nə qədər vaxta bir məlumat 
deyə bilərsən? 
– Kənan haqqında mən də eşitmişəm. Amma ətraf-
lı məlumatım yoxdur. Elə deyirdilər ki, bir həmyerli-
53
miz yaman bacarıqlı detektivdir. Elə günü sabah onun 
haqqında ətraflı məlumat verərəm sənə. Nə edirsən 
ki, onun haqqında məlumatı?
– İstəyirəm oğlumun qatilini tapmaq üçün onun 
da köməyindən istifadə edim. Ona görə bilmək istə-
yirəm ki, həqiqətən bacarıqlı adamdır, ya yox.
– Başa düşürəm, Qurban. Dediyim kimi sabah 
onun haqqında bir məlumat verərəm sənə. Bir daha 
Allah rəhmət eləsin, yeri behişt olsun Nurlan bala-
mızın.
– Çox sağ ol, Turqut. Səndən xəbər gözləyəcəyəm. 
Xudahafiz.
– Xudahafiz, mənim əziz qardaşım.
Qurban müəllim telefon danışığını yekunlaşdırıb 
yenidən qonaqların arasına qayıtdı. Qatilin kimli-
yi barədə özü də günlərdir düşünürdü. Şübhələndiyi 
şəxsləri beynində götür-qoy edirdi. İşi ilə əlaqədar 
rəqibləri hətta düşmən sayılacaq rəqibləri çox idi. 
Lakin belə bir vəhşiliklə övladını kim, niyə qətlə 
yetirərdi, heç cür cavab tapa bilmirdi. Eyni sualları 
dəfələrlə özünə verməkdən yorulmuşdu. Sanki bey-
nini gəmirirdi bu suallar. Həm də intiqam alovu rahat 
buraxmırdı onu. Oğlunun qatilini prokurorluqdan əv-
vəl özü tapıb cəzasını özü vermək istəyirdi. Elə de-
tektivə maraq göstərməsinin əsas səbəblərindən biri 
də bu idi. 
Hava qaralmağa başlamışdı. Qonaqlar yavaş-ya-
vaş dağılmışdılar. İndi, sadəcə, yaxın qohum-əqrəba 
və yaxın dostlar qalmışdılar. Onlar yığışıb evə keç-
54
dilər. Ailəni bu vəziyyətdə heç kim tək qoyub getmək 
istəmirdi. Yalnız heç kim ağzını açıb bir kəlmə danış-
mırdı. Evdə böyük bir sükut hökm sürürdü. Kamran 
öz otağına keçib burada yuxuya getmişdi. Nailə hələ 
də anası və digər qohum qadınlarla birlikdə oturmuş-
du. Kərim Elnurla yanaşı əyləşmişdi. Lakin nə Kərim 
ağzını açıb bir kəlmə danışır, nə də Elnur onunla ün-
siyyətə girməyə cürət edirdi. Qurban kişi isə sakit-
cə təsbehini çevirirdi. Qardaşı Namaz Qurban kişiyə 
müraciət edərək:
– Qurban, dur get bir az yat dincəl. Bu gün çox yo-
ruldun. Gərək istirahət edəsən ki, sabah da gəlib-ge-
dəni qarşılamağa taqətin olsun. Kərim, sən də get yat. 
Bu gün səhərdən axşama qədər ayaq üstə olmusan. 
Biz burdayıq, nəsə lazım olsa xəbər edərik.
Qurban kişi təmkinlə ayağa qalxdı. Əlindəki təs-
behi sakit-sakit çevirərək yataq otağına doğru yol-
landı. Həmin suallar hələ də beynində fırlanırdı. Yata 
biləcəyini fikirləşmirdi. Lakin camaatdan uzaqlaşıb 
həmin sualların cavabını təkbaşına axtarmaq daha 
məqsədəuyğun olardı. Kərim isə yatmaq istəmirdi. 
Əmisinin ikinci dəfə təkidindən sonra o da ayağa 
qalxdı. Üzünü Elnura çevirib:
– Elnur, sən də dur get evə. Bu gün sən də bütün 
gün mənimlə birgə yorulmusan. Get dincəl, sabah gö-
rüşərik.
– Narahat olma Kərim. Mən burdayam. Sən rahat 
yat dincəl. Birdən bir şey lazım olar.
– Nəsə lazım olsa burda adam çoxdur. Sənin də 
qalmağına ehtiyac yoxdur. Dur get dincəl.
55
– Yaxşı, Kərim, gedirəm. Amma özün bilirsən ki, 
telefonum daima açıqdır. Nə lazım olsa saatdan asılı 
olmayaraq dərhal zəng et.
– Çox sağ ol, Elnur. Gecən xeyrə!
– Gecən xeyrə, Kərim!
Kərim üzünü çevirib öz otağına yollandı. Əslində 
özünü çox yorğun hiss edirdi. Lakin bədənindəki bu 
əzginliyin fiziki, yaxud mənəvi yorğunluq olduğunu 
ayıra bilmirdi. Elnur da Kərimdən sonra qalxıb ora-
dakı şəxslərlə sağollaşdı və evdən çıxdı. İndi otaqda 
təkcə Namaz, onun oğlanları, Qurban kişinin əmisi 
oğlu Teymur, bir də bacısının yoldaşı qalmışdı. Qur-
ban kişi eyni sualları təkrar edərək yuxuya getmişdi. 
Kərim də yuxu dərmanı qəbul edib yatmışdı.
Səhər yenə erkən saatlarda yuxudan oyandılar. 
Qurban kişi bu gün dostundan gələcək cavabı göz-
ləyirdi. Əgər Turqutun cavabı müsbət olsaydı onda 
bu gün gedib o detektivlə görüşməyi planlaşdırırdı. 
Amma bir məsələ də varıydı ki, görəsən, detektiv işi 
üzərinə götürəcəkdimi? Faiq demişdi ki, indi bu iş-
lərdən uzaq durur. Hər halda bunların hamısı ilk növ-
bədə Turqutdan gələn cavabdan asılı idi. Qurban kişi 
əl-üzünü yuyub aşağı endi. Onun arxasınca Kərim də 
gəldi. Onlar birlikdə həyətə çıxdılar. Gələn qonaqları 
qarşılamaq üçün azuqələrin olub-olmaması ilə ma-
raqlandılar. Çatışmayan ərzaqların siyahısını aldıq-
dan sonra Qurban kişi Kamranı çağırıb siyahını ona 
verdi. Kamran siyahıdakıları almaq üçün yollandı.
Günorta saat biri adladıqdan sonra Qurban kişinin 
telefonu zəng çaldı. Bu Qurban kişinin gözlədiyi zəng 
56
idi. Zəng edən Turqut idi. O, telefona dərhal cavab 
verdi:
– Alo. Eşidirəm, Turqut.
– Qurban, salam. Dediyin adam haqqında maraq-
landım. Sözün düzü, onun haqqında öyrənmək çox da 
çətin olmadı. Bir-iki həmyerlimizə zəng etdim, hamı-
sı məlumatlı idilər onun haqqında.
– Nə dedilər? Bacarıqlı detektivdir, ya yox? 
– Burda kimi dindirirsən ondan ağızdolusu danışır. 
Deyirlər onun aça bilməyəcəyi cinayət yoxdur. Burda 
o, haqq qarşılığında tapşırılan işləri yerinə yetirirmiş. 
Ancaq deyirlər indi daha çalışmaq istəmir bu işlərdə. 
İki övladı var. Gördüyü işə görə övladlarının başına 
bir şey gəlməsindən qorxur. Elə buna görə də yenidən 
Bakıya köçüb gedib.
– Aydındır, Turqut. Çox sağ ol verdiyin məlumata 
görə. Sənə də əziyyət verdim.
– Nə əziyyəti, Qurban? Bu mənim borcumdu. 
Özüm də artıq bilet almışam. Axşam Bakıda olaca-
ğam. Ən geci sabah səhər görüşərik səninlə.
– Oldu, köhnə dost. Sağ ol.
– Sağ ol.
Qurban kişi detektiv haqqındakı fikrini qətiləşdir-
mişdi artıq. Məsələni çox yubatmadan elə bu gün ge-
dib görüşmək istəyirdi onunla. İndi qarşıdakı yeganə 
əngəl detektivin bu işi qəbul etməsi idi. Hər halda ən 
azından onunla görüşüb onu bu işə razı salmaq lazım 
gəlirdi. Qurban kişi Faiqə zəng vurdu. Çox keçmədən 
Faiqin özünəməxsus tutqun səsi eşidildi:
57
– Alo, eşidirəm, Qurban.
– Faiq, salam. İndicə Türkiyədən gözlədiyim mə-
lumat gəldi. Bu sən dediyin detektiv haqqında orda 
da müsbət fikir var. Zəng etdim ki, dostundan xahiş 
edəsən bizi görüşdürsün.
– Hə, narahat olma, bu saat danışaram onunla. 
Bizimlə görüşməsini xahiş edər. Dostumun həm də 
uzaq qohumluğu çatır həmin detektivə. Ümid edirəm 
ki, bizə yox deməz.
– Danış, mənə xəbər et zəhmət olmasa. Bir də əgər 
imkan edə bilsən onunla görüşməyə də birgə gedək.
– Əlbəttə, birlikdə gedərik. Yarım saata sənə bir 
xəbər edərəm.
– Oldu. Gözləyirəm, Faiq.
58
V FƏSiL
Kənan Orucov ailəsi ilə birlikdə şəhərdəki kafelər-
dən birində nahar edirdi. Çoxdandır uşaqlara onları 
şəhərə gəzməyə aparacağı barədə verdiyi sözü, nə-
hayət, bu gün yerinə yetirmişdi. Bir müddət şəhərdə 
gəzdikdən, uşaqları dənizkənarı parkda quraşdırılan 
atraksionlara mindirdikdən sonra birlikdə nahar et-
mək qərarına gəlmişdilər. Kənanın oğlu Həsənin yed-
di, qızı Yağmurun isə beş yaşı var idi. Uşaqların hər 
ikisi atalarını çox istəyirdilər. Elə Kənanın da həyata 
baxışını dəyişdirmişdi uşaqları. Həyat yoldaşı Nuridə 
ilə tanış olub evləndikdən sonra bir neçə il uşaqları-
nın olmasını istəməmişdi Kənan. Evliliklərinin beşin-
ci ilində Həsən dünyaya gəldi. Həsəni ilk dəfə quca-
ğına alarkən, ilk dəfə atalıq duyğusunu hiss edərkən 
bu duyğunun bir kişi üçün əvəzsiz bir şey olduğunu 
anlamışdı. İndi də uşaqlarının üzündəki sevinci gör-
mək ona dünyaları bağışlayırdı sanki. Kənan otuz 
səkkiz yaşında, ucaboylu, qarayanız bir insan idi. 
Saçları arasında tək-tək ağaran tüklər seçilirdi. Nis-
bətən qalın qaşları, uzun kirpikləri, mavi gözləri, aza-
cıq saqqalı ilə yaraşıqlı sayıla bilərdi. 
Uşaqlar yeməklərini bitirdikdən sonra Kənan ofi-
siantı səsləyib çay və uşaqların xoşladığı şirniyyat-
lardan sifariş etdi. Sifarişlərin gəlməsini gözləyərkən 
59
mobil telefonu zəng çaldı. Telefonun ekranında ya-
zılan ad Kənanı təəccübləndirdi. Bu uzun müddətdir 
ki, əlaqə saxlamadığı uzaq qohumu Yusif idi. Çox da 
ləngimədən zəngə cavab verdi:
– Alo.
– Alo, salam, Kənan. Necəsən? Uşaqlar necədir?
– Salam, Yusif. Çox sağ ol. Sən necəsən?
– Şükür Allaha, salamatıq. Kənan indi deyəcəksən 
ki, işi düşməsə məni axtarmır, amma səndən bir xa-
hişim olacaq.
– Yox, yox. Buyur, Yusif, xoşdur.
– Mənim yaxın bir dostumun oğlunu öldürüblər. 
İşi prokurorluqda araşdırırlar. Lakin dostum qatili on-
lardan əvvəl tapmaq istəyir. Bunun üçün də bu işdən 
başı çıxan birini axtarırdı. Mən də səni məsləhət gör-
düm. İcazə versən bu gün səninlə görüşərdilər.
– Yusif, Allah dostunun oğluna rəhmət eləsin 
amma mən artıq bu işlərlə məşğul olmuram. Elə bu-
nun üçün də Türkiyədən bura qayıtmışam ki, bu işlər-
dən uzaq olum. Məndən incimə, amma edə bilmərəm 
istədiyini.
– Səni başa düşürəm, amma inan ki, dostumun 
vəziyyəti acınacaqlıdır. Ən azından özü ilə görüşüb 
söhbət edərdin.
– Yusif, söhbət etməyin heç bir mənası yoxdur. Ar-
tıq mən o işlərlə heç cür məşğul olmaq istəmirəm.
– Aydındır, Kənan. Yenə də çox sağ ol. Bağışla na-
rahatlıq verdiyim üçün.
– Sən Allah məndən incimə, Yusif.  
60
– Yox, yox incimirəm. Xudahafiz.
– Xudahafiz.
Kənan Yusif incimirəm desə də səsindən incidiyini 
hiss etmişdi. Lakin həqiqətən artıq detektivlik eləmək 
istəmirdi. Ankarada sonuncu araşdırdığı cinayətdə 
cinayətkarlar oğlu Həsəni qaçırtmışdılar. O, oğlunu 
xilas edib, cinayətkarları tapmağı bacarsa da bundan 
sonra bərk qorxmuşdu. Onun işi səbəbilə ailəsinə 
zərər gəlməsini özünə bağışlaya bilməzdi. Elə buna 
görə də Türkiyədən ayrılıb vətəninə qayıtmışdı. Ora-
da qazandığı pulla burada özünə fərdi biznes yarat-
mağı planlaşdırırdı. 
Artıq uşaqların şirniyyatı da gəlib çıxmışdı. Uşaq-
lar iştahayla sevdikləri şirniyyatı yeyirdilər. Kənan 
yenidən onların üzündəki sevincə tamaşa etməyə 
başlamışdı. Uşaqlar şirniyyatı da bitirdikdən son-
ra Kənan hesabı ödədi və kafedən ayrıldılar. Uşaq-
lar yüyürüb atalarının maşınına oturdular. Kənan da 
adəti üzrə Nuridənin qapısını açıb onun əyləşməsini 
gözlədi. Daha sonra qapını bağlayıb sükan arxasına 
keçdi. Yaşıl “Audi” hərəkətə başlayıb şəhərin küçələ-
ri ilə irəlilədi. Kənan bayaqkı telefon zəngi barəsində 
düşünürdü. Aynadan arxada oturmuş oğluna baxırdı. 
Yusifin dostunun oğlunu öldürmüşdülər. Bir anlıq o 
da oğlunun öldürüldüyünü fikirləşdi və dərhal da bu 
dəhşətli fikri beynindən uzaqlaşdırdı. Bu barədə fikir-
ləşmək belə ona bu qədər ağır gəlirdisə həmin hissi 
yaşamağın necə ağır olacağını düşündü. Görəsən, ən 
azından həmin adamla görüşüb söhbət etməliydimi? 
61
Yusifin xahişini yerə salmaqdan da narahatlıq keçi-
rirdi. Avtomobil yaşadıqları binanın həyətinə daxil 
oldu. Uşaqlar qapını açıb cəld aşağı düşdülər. Nuridə 
də qapını açıb enmək istəyəndə Kənanın hərəkətsiz 
qaldığını gördü. Üzünü Kənana tutub:
– Nə olub, Kənan? Sən gəlmirsən?
– Yox. Siz qalxın evə. Mənim bir balaca işim var. 
Onu yoluna qoyub sonra gələcəyəm.
– Yaxşı, çox gec qalma. Bilirsən də axşam bizi ad 
gününə dəvət ediblər. Mənim ən yaxın rəfiqəmin ad 
günüdür. Mütləq iştirak etməliyik. 
– Bilirəm, xatirimdədir. Narahat olma, çox gec 
qalmayacam.
– Yaxşı onda. Yaxşı yol.
Nuridə xanım qapını açdı və avtomobildən düşüb 
uşaqları səslədi. Birlikdə evə doğru hərəkət etdilər. 
Kənan mobil telefonunu çıxarıb Yusifə zəng vurdu. 
Bir neçə siqnaldan sonra Yusifin incik səsi eşidildi:
– Eşidirəm, Kənan.
– Yusif, bağışla, bayaq deyəsən sənin xətrinə dəy-
dim. Zəng etdim deyim ki, dostunla görüşüb söhbət 
etməyə razıyam. Lakin işi öhdəmə götürməyə söz 
vermirəm.
– Çox sağ ol, Kənan, çox sağ ol, qardaş. Məni hə-
dsiz dərəcədə sevindirdin. 
– Dəyməz, Yusif. Dostuna de ki, yarım saatdan 
sonra Hüseyn Cavid parkındakı kafedə olsun. 
– Oldu, Kənan. Elə indi zəng vurub xəbər edərəm 
orda olar.
62
Kənan Yusifin səsindəki sevinci duyduqdan sonra 
doğru qərar verdiyinə bir daha əmin oldu. Avtomobili 
yenidən yaşadıqları evin həyətindən çıxarıb Hüseyn 
Cavid parkı istiqamətində hərəkətə başladı. Şərtləş-
dikləri vaxtdan on beş dəqiqə əvvəl Kənan artıq hə-
min kafedə idi. Gedəcəyi yerə gecikməyi sevməzdi. 
Bir neçə dəqiqə əvvəl getməyin gecikməkdən daha 
yaxşı olduğunu fikirləşirdi. Elə gözlədiyi adamlar 
da vaxtından əvvəl gəlmişdilər. İki nəfər ona doğru 
yaxınlaşıb:
– Bağışlayın, Kənan müəllim sizsiniz?
– Bəli, mənəm.
– Mən Yusifin dostu Faiqəm, bu da Qurban müəl-
limdir.
– Tanışlığımıza şad oldum. Buyurun əyləşin.
– Çox sağ olun. Yəqin ki, Yusif sizə məsələni az-
dan-çoxdan danışıb.
– Bəli, telefonda qısa məğzini dedi məsələnin. Öl-
dürülən sizin oğlunuzdur?
– Xeyr, Qurban müəllimin.
– Başınız sağ olsun.
Qurban müəllim söhbətə qarışdı:
– Çox sağ olun. İstərdim ki, sizə məsələni danı-
şım. Ümid edirəm ki, bizə kömək etməkdən imtina 
etməzsiniz.
– Buyurun, eşidirəm sizi.
– Mart ayının ikisində kiçik oğlum Nurlan dostları 
ilə görüşmək üçün evdən çıxdı. Ondan iki gün xəbər 
ala bilmədik. İki gündən sonra polisdən mənə zəng 
63
vurub bildirdilər ki, şəxsiyyəti müəyyən olunmayan 
meyit aşkar ediblər. Nurlana uyğun gəldiyi üçün me-
yitə baxıb onun olub-olmadığını deməyimi istədilər. 
Böyük oğlum Kərimlə birgə getdik. Tapılan meyit 
oğluma məxsus idi. Nurlanın cəsədini altı hissəyə 
parçalayıb şəhərin müxtəlif yerlərinə atmışdılar.
Qurban kişi bu sözlərdən sonra yenə də özünü tuta 
bilməyib göz yaşlarına boğuldu. Dəsmalla gözünü si-
lib bir az özünə gəldikdən sonra sözünə davam etdi:
– Bu caniliyi, vəhşiliyi oğluma kim edib, niyə edib 
indi bunu tapmaq mənim üçün ən vacib şeydir. Ona 
görə də bir ata kimi sizdən xahiş edirəm mənə oğlu-
mun qatilini tapmaqda köməklik göstərin.
– Qurban müəllim, yaşadığınız bu hadisələrə kə-
dərləndiyimi bilmənizi istərdim. Mən də bir atayam 
və bir ata kimi sizi çox gözəl başa düşürəm. Ancaq 
məndən inciməyin mən artıq detektifliklə məşğul ol-
maq istəmirəm.
– Kənan müəllim, sizin necə bacarıqlı detektiv ol-
duğunuzu eşitmişəm. Ona görə də sizin köməyinizə 
çox ehtiyacım var. Özünüz də dediniz ki, siz də atası-
nız. Məndən köməyinizi əsirgəməyin. Zəhmət haqqı-
nız nədirsə artıqlaması ilə ödəməyə hazıram.
Kənan bir qədər fikrə getdi. İndi o özünə verdiyi 
sözdən dönüb-dönməyəcəyi barədə düşünürdü. Bir 
tərəfdən bir ata kimi Qurban müəllimə yardım etmək 
istəyir, digər tərəfdən də uşaqlarının başına bir şey 
gəlməsindən qorxurdu. Yaranmış sükutu Faiq pozdu:
– Hə, nə deyirsiniz, Kənan müəllim? Bizə bu işdə 
köməklik göstərəcəksiniz?
64
– Bəli, edəcəyəm. Lakin bunu ödəyəcəyiniz zəh-
mət haqqı üçün yox, atalıq hissimə görə edəcəyəm. 
Çəkdiyim zəhmət üçün təbii ki, sizdən qonorar ala-
cam. Amma işi qəbul etmək səbəbi kimi qonorarın 
çıxış etdiyini fikirləşməyin.
– Çox sağ olun, Kənan müəllim. İnanın ki, çox bö-
yük xeyirxahlıq etdiniz. Siz oğlumun qatilini tapsanız 
ömrüm boyu sizə minnətdar qalaram.
– Təşəkkürə ehtiyac yoxdur. Mən hələ ki, heç nə 
etməmişəm. Amma işi qəbul etmək üçün bir şərtim 
var. Mənə lazım olan məlumatları tam dəqiqliyi ilə 
verəcəksiniz.
– Təbii ki, Kənan müəllim. Mənim dövlət orqan-
larında yaxın dostlarım var. Elə prokurorla da dost-
luğum var. Sizə nə kömək lazım olsa əlimdən gələni 
edəcəm. Siz təki oğlumun qatilini tapın mənə.
– Onda razılaşdıq. İndi mənim həll etməli oldu-
ğum başqa bir neçə işim var. Sabah səhər tezdən in-
diyə qədər toplanmış cinayət işi materialı ilə tanış ol-
maq istəyirəm. Bunun üçün mənə köməklik göstərə 
bilərsiniz?
– Əlbəttə. Prokurorla danışaram sizə nə köməklik 
lazımdırsa göstərər. Heç bir problem yoxdur.
– Lap yaxşı. Onda sabah cinayət işinin materialları 
ilə tanış olduqdan sonra sizinlə və ailənizin digər üzv-
ləri ilə də söhbət etmək istəyərəm.
– Buyurun. Nə zaman istəsəniz biz məlumat ver-
məyə hazırıq.
– Onda sabahadək, xudahafiz.
65
– Xudahafiz.
Kənan ayağa qalxıb hər iki həmsöhbətinə əl uzatdı. 
Daha sonra avtomobilinə doğru addımlamağa başla-
dı. İndi beynində işi öhdəsinə götürməklə düzgün ad-
dım atdığını və yaxud səhv qərar verdiyini aydınlaş-
dırmağa çalışırdı. Hər halda atalıq duyğusu və vicdan 
hissi onu bu qərarı verməyə məcbur etmişdi. O, çox 
gözəl bilirdi ki, onun bu qərarı Nuridənin də xoşuna 
gəlməyəcək. Amma Nuridə həmişə Kənanın verdiyi 
qərarların arxasında olmuşdu. Hər daim dəstəkləmiş-
di onu. Kənan belə bir həyat yoldaşına sahib olduğu 
üçün özünü xoşbəxt hiss edirdi. Elə bu fikirlərlə gə-
lib avtomobilinə əyləşdi. Mühərriki işə salıb hərəkətə 
başladı və evə doğru yol aldı. İndi Nuridəyə söz ver-
diyi kimi çağırıldıqları doğum gününə getməliydilər. 
Kənan heç sevməzdi belə məclisləri. Onun bu tip qo-
naqlıqlarda ürəyi sıxılırdı və bütün baş verənlər onun 
üçün gərəksiz bir şey kimi görünürdü. Amma Nuri-
dənin xatirinə oraya mütləq gedəcəkdi. Kənan avto-
mobili ilə qaldıqları həyətə daxil olub hər zamankı 
yerində avtomobili saxladı və aşağı endi. Qaldıqları 
binaya doğru addımlayıb liftə daxil oldu və üzərində 
səkkiz yazılan düyməni sıxdı. Qapını döyər-döyməz 
içəridən uşaqların qışqırıqları eşidildi. Səs-küydən 
aydın olurdu ki, uşaqlar qapını kimin açacağına qərar 
vermək üçün bir tərəfdən dava edir, digər tərəfdən isə 
qapıya doğru qaçırdılar. Qapını Həsən açmışdı. Qar-
daşından geri qalıb qapını aça bilmədiyi üçün Yağ-
mur ağlamağa başlamışdı. Qapıda atasını görən kimi 
Həsən sevincək qışqırdı:
66
– Ata, qapını mən açdım. Yağmur mənə çata bil-
mədi.
Kənan Yağmurun ağladığını görüb onu qucağına 
aldı və yanağından öpdü. Yağmur bundan sonra bir 
az sakitləşdi və ağlamağı dayandırdı. Kənan Yağmuru 
qucağından endirdikdən sonra Həsənin başını sığal-
layaraq:
– Həsən, o sənin bacındır. Özü də səndən də bala-
cadır. Gərək sən həmişə onun arxasında olasan. Bir 
də bacınla dalaşıb onu ağlatma, yaxşı, ağıllı balam?
– Mən heç nə etmədim ki, ata. O özü mənimlə ya-
rışmaq istədi, çata bilmədi, sonra da başladı ağlamağa.
– Sən ondan böyüksən, gərək ona güzəştə gedəsən. 
Həmişə bir-birinizlə mehriban olun. İndi gedin birlik-
də oynayın.
– Yaxşı, ata.
Həsən bu söhbətdən sonra bacısı ilə birlikdə öz 
otaqlarındakı oyuncaqlarla oynamağa getdi. Kənan 
da mətbəxə doğru addımladı. Mətbəxə daxil olarkən 
Nuridənin anası Sünbül xanımın da burada olduğunu 
gördü. Kənan Sünbül xanımın xətrini çox istəyirdi. 
Elə Sünbül xanım da Kənanı çox istəyirdi. Onlar yenə 
mehribanlıqla görüşdülər:
– Salam, Sünbül xala. Necəsiniz? Xoş gəlmisiniz.
– Salam, Kənan. Çox sağ ol, sən necəsən?
– Şükür, ay Sünbül xala, yaxşıyıq. Qızın yenə sənə 
əziyyət verib hə? Uşaqlar yenə yoracaq sizi.
– Yox, ay Kənan, o nə sözdür. Onlar mənim ürəyi-
min parasıdırlar. Onlar niyə məni yorur?
67
Kənan bu sözdən sonra gülümsündü və qonaq ota-
ğına getdi. Kresloda əyləşib qəzetlərə göz gəzdirməyə 
başladı. Bir neçə dəqiqədən sonra Nuridə onun üçün 
çay gətirdi. Kənan yoldaşına təşəkkür edib qəzetlərə 
nəzər yetirməyə davam etdi. Nuridə yenidən axşam 
üçün yemək hazırlamağa yollandı. Sünbül xanım da 
bu işdə Nuridəyə kömək edirdi. Kənan qəzetləri sə-
liqə ilə qatlayıb kənara qoydu və çayını içməyə başla-
dı. O, indi sabah görəcəyi işləri planlaşdırırdı. Oğla-
nın öldürülmə tərzi Kənana çox pis təsir bağışlamışdı. 
O, neçə illərdir ki, cinayət işləri ilə məşğul olmasına 
baxmayaraq bu qədər qəddar cinayətlə qarşılaşması-
nı xatırlamırdı. Bunları fikirləşərkən zamanın necə 
keçdiyinin fərqinə varmamışdı. Saat artıq səkkizə on 
dəqiqə işləyirdi. Nuridə yan otaqdan gəldi və Kəna-
nın hazırlaşmadığını görüb:
– Sən hələ paltarlarını dəyişməmisən? Neçə saat 
əvvəldən geyəcəyin paltarları ayırıb qırağa qoymu-
şam. Get geyin. Axı biz saat səkkizdə orada olmalıyıq.
– Narahat olma, beş dəqiqəyə hazır olaram. Sən 
deyəsən artıq tam hazırsan?!
– Hə, mən hazıram artıq. Amma sən gözümə nəsə 
qəribə dəyirsən. Heç bir problem yoxdur ki?
– Yox, yox, nə problem olacaq? Bu saat hazırlaşıb 
gəlirəm.
Kənan paltarını dəyişmək üçün yataq otağına 
keçdi. O, Nuridənin bu xasiyyətini çox bəyənirdi. 
Kənanın əhvalındakı kiçik dəyişiklik belə Nuridə-
nin gözündən qaçmazdı. Amma nəyin baş verdiyini 
68
deməsi üçün Kənanı çox da sıxışdırmazdı. Ona görə 
də Kənan Nuridənin bu anlayışlı cəhətini çox sevir-
di. Kənan cəld əynini dəyişib geri qayıtdı. Nuridəni 
səsləyib hazır olduğunu bildirdi. Onlar ayaqqabıları-
nı geyinib çıxarkən uşaqlar yüyürüb gəldilər. Kənan 
üzünü uşaqlara tutub:
– Biz olmadığımız vaxt evdə dəcəllik etməyin. 
Nənəni incitməyin. Həsən, bacınla dalaşma. Yağmur, 
sən də qardaşının sözünə qulaq as. Yaxşı, uşaqlar?
– Yaxşı, ata.
– Siz də salamat qalın, Sünbül xala. Çalışarıq tez 
qayıdaq.
– Arxayın gedin. Uşaqlardan narahat olmayın.
Onlar birlikdə evdən çıxıb aşağı endilər. Avtomo-
bilə əyləşib gedəcəkləri restorana doğru irəliləməyə 
başladılar. Kənan yolda Nuridəyə bu gün öhdəsinə 
götürdüyü iş barədə danışmağı qərara aldı:
– Nuridə, bu gün Yusif mənə zəng edib bir iş barə-
də xahiş elədi. İlk əvvəl etiraz etsəm də sonda həmin 
şəxslərlə görüşməyə razılıq verdim. Bayaq sizi düşür-
dükdən sonra onlarla görüşməyə getmişdim.
– Nə işi, Kənan? Kiminlə görüşmüşdün?
– Yusifin bir yaxın dostunun oğlunu öldürüblər. O 
da məndən qatilin tapılmasına köməklik göstərməyi-
mi xahiş etdi.
– Kənan axı sən bu işlərdən uzaqlaşdığını demiş-
din. Məhz buna görə biz Türkiyədən köçüb Bakıya 
gəldik ki, keçmişdə açdığın işlər gələcəkdə övladla-
rımıza təhlükə yaratmasın. İndi də burda bu işlərlə 
məşğul olmaq istəyirsən? 
69
– Yox, Nuridə. Dediyim kimi mən də ilk əvvəl qəti 
etiraz etdim. Hətta onlarla görüşmək belə istəmədim. 
Lakin sonradan həm Yusifin xətrinə dəydiyimi hiss 
etdim, həm də bir çarəsiz atanı köməksiz qoyduğumu 
düşündüm. Ən azından görüşüb söhbət etmək istə-
dim. Kişinin vəziyyəti ürəyimi ağrıtdı. Təsəvvür et ki, 
oğlunun cəsədini altı hissəyə parçalayıblar. Mən də 
bir atayam. Bir anlıq Həsən gəldi gözümün qabağına.
– İraq olsun. O nə sözdür danışırsan, ay Kənan? 
Heç elə bir şeyi ağlına da gətirmə.
– Bax elə buna görə də işi qəbul etməyə qərar ver-
dim. Elə bir şeyi ağıla gətirmək belə insanı bu dərə-
cədə incidirsə indi gör o kişi nələr çəkir. Ona görə də 
onlara kömək edəcəyimə söz verdim. Ümid edirəm 
məni başa düşərsən.
– Yaxşı Kənan, nə deyirəm. Kömək et. Amma bax 
ehtiyatlı ol. Həm özün üçün, həm də uşaqlar üçün. 
– Narahat olma. İndi de görək rəfiqənə nə hədiyyə 
almısan? 
– Qızıl bir boyunbağı almışam. Çox gözəl qaşlarla 
bəzədilib.
– Siz qadınların bu zinət əşyalarına belə vurğunlu-
ğunuzu heç bir zaman anlaya bilmədim də.
– Nə olsun ki? Biz qadınlar da siz kişilərin futbola 
və avtomobilə olan marağınızı anlaya bilmirik.
Bu söhbətdən sonra onların hər ikisi gülüşdülər. 
Artıq restoranın qarşısına çatmışdılar. Kənan avtomo-
bili restoranın qapısına mümkün qədər yaxın saxlayıb 
aşağı endi və Nuridənin qapısını açdı. Nuridə də avto-
70
mobildən endi və Kənanın qoluna girib birlikdə res-
torana daxil oldular. Rəfiqəsi və onun həyat yoldaşı 
Kənangili qarşıladı. Nuridə rəfiqəsini təbrik edib hə-
diyyəsini təqdim etdi. Kənan da bu təbrikə qoşuldu. 
Daha sonra onlar masa arxasına keçib əyləşdilər. Res-
toranda canlı musiqi də var idi. Hələ ki, yavaş-yavaş 
yığışan qonaqları rahatlatmaq üçün həzin musiqi par-
çaları çalınırdı. Gecə maraqlı keçdi bütünlükdə. On-
lar axşam restorandan ayrılıb evə qayıtdılar. Uşaqlar 
artıq yatmışdı. Sünbül xanım da onları qarşıladıqdan 
sonra yatmağa yollandı. Kənan hamama gedib duş 
qəbul etdi və yatağına uzandı. Yenə də bir daha sabah 
görəcəyi işlər barədə düşünüb yuxuya getdi.
Kənan səhər saat doqquzda yuxudan oyandı. Əl-ü-
zünü yuyub, üzünü qırxdı. Daha sonra mətbəxə keç-
di. Nuridə artıq onun üçün səhər yeməyi hazırlamışdı. 
Kənan stulda əyləşən kimi Nuridə çayı süzüb gətirdi. 
Evləndikləri gündən bu günə kimi hər zaman Nuridə 
Kənandan daha əvvəl yuxudan oyanıb onun üçün özü 
səhər yeməyi hazırlamışdı. Artıq hər ikisi buna adət 
etmişdilər. Nuridə Kənanla üzbəüz oturub sözə baş-
ladı:
– Kənan, özün də yaxşı bilirsən ki, mən hər zaman 
qəbul etdiyin qərarlara dəstək olmuşam. Heç bir za-
man sənin qəbul etdiyin qərarlara etiraz etməmişəm. 
Elə ona görə də bu qərarına da etiraz etmirəm. La-
kin bu dəfə səndən xahişim çox ehtiyatlı olmağındır. 
Həm öz həyatını, həm də uşaqların həyatını təhlükəyə 
atacaq heç bir şey etmə. Övladımız oğurlananda nə 
71
vəziyyətə düşdüyümüzü yəqin ki, xatırlayırsan. Hə-
min hissləri bir daha keçirmək istəmirəm.
– Narahat olma, Nuridə, nə özümə, nə də uşaqlara 
zərər gəlməsinə imkan vermərəm. Hər ehtimala qarşı 
siz də ehtiyatlı olun. Amma narahat olacaq bir məsələ 
yoxdur. 
Kənan çayını içib evdən çıxdı. Avtomobilinə doğ-
ru addımlayarkən mobil telefonunu çıxarıb Qurban 
müəllimə zəng etdi. Çox keçmədən Qurban müəlli-
min səsi eşidildi:
– Sabahınız xeyir, Kənan müəllim.
– Hər vaxtınız xeyir, Qurban müəllim. Mən indi 
prokurorluğa gedib cinayət işi ilə tanış olmaq istə-
yirəm. Bilirsiniz ki, adi bir vətəndaş kimi gedib ci-
nayət işi ilə tanış ola bilmərəm. Siz mənə demişdi-
niz ki, bu barədə mənə köməklik göstərə bilərsiniz. 
Ona görə sizə zəng vurdum ki, həm sizdən işin hansı 
müstəntiqdə olduğunu öyrənim, həm də köməklik 
göstərməyinizi xahiş edim.
– Kənan müəllim, cinayət işi Rauf Eyvazovda-
dır. Cinayət işi ilə tanış olmaqla da bağlı sizin üçün 
heç bir problem yaranmayacaq. Mən prokurordan bu 
barədə xahiş etmişəm. İndi yenidən zəng edib xahiş 
edəcəyəm. Siz arxayın gedə bilərsiniz.
– Yaxşı, Qurban müəllim. Onda mən prokurorluğa 
gedirəm. Oradan çıxdıqdan sonra ola bilsin sizinlə və 
ailə üzvlərinizlə söhbət etməli oldum.
– Buyurun, Kənan müəllim. Nə vaxt istəsəniz mə-
lumat verməyə hazırıq. Başqa da nə köməklik lazım 
olsa əlaqə saxlaya bilərsiniz.
72
– Hələlik.
– Hələlik.
Kənan avtomobilinə əyləşib prokurorluğa yollan-
dı. Prokurorluğa daxil olub Rauf Eyvazovun otağını 
öyrəndi və pilləkənlərlə yuxarı qalxıb otağa doğru 
addımladı. Qapını açıb içəri daxil oldu. Burada qırx-
qırx beş yaşlarında bir kişi və cavan bir oğlan var idi. 
Kənan üzünü yaşlı olana tutub:
– Salam. Rauf Eyvazov sizsiniz?
– Bəli, mənəm. Siz də yəqin ki, Kənan müəllim-
siniz.
– Bəli.
– Gələcəyinizi xəbər vermişdilər. Buyurun əyləşin. 
– Çox sağ olun. Yəqin ki, gəliş səbəbimi də bilir-
siniz. Kazımov Nurlan Qurban oğlunun cinayət işi ilə 
tanış olmaq istəyirdim.
– Bəli məlumat veriblər. Başa düşdüyüm qədəri ilə 
detektivsiniz. Fikrimcə, bu işdə sizin köməyinizə eh-
tiyac yoxdur. Özümüz nə lazımdırsa edəcəyik. Amma 
bir halda ki, Qurban müəllim sizin köməyinizdən is-
tifadə etmək istəyir, buyurun cinayət işi ilə tanış ola 
bilərsiniz.
– Fikrimcə, Qurban müəllim mənim köməyimə 
ehtiyac duymasa mənə müraciət etməzdi. Hər bir hal-
da fikrinizi bildirdiyinizə görə təşəkkür edirəm.
Kənan Rauf Eyvazovdan cinayət işini alıb nəzər-
dən keçirməyə başladı. Ən xırda detallara belə diqqət-
lə fikir verir, heç nəyi gözdən qaçırmaq istəmirdi. 
Kənan meyitin fotoşəkillərinə baxmağa başladı. Çox 
73
dəhşətli görüntülər idi. Fotoşəkillərə baxdıqca Kə-
nan sanki qanının donduğunu hiss edirdi. Fotoşəkil-
ləri bir-bir diqqətlə nəzərdən keçirdirdi. Diqqətini ən 
çox çəkən məqam isə Nurlanın alnındakı “V” işarəsi 
oldu. O həmin fotoşəkilə uzun müddət diqqətlə baxdı. 
Bunu görən Rauf Eyvazov üzünü Kənana tutub:
– Deyəsən bu işarə sizin də diqqətinizdən qaçmadı? 
– Bəli, meyitin alnında “V” işarəsi var. Çox ma-
raqlıdır. Görəsən, qoyulma səbəbi nədir? Nə demək-
dir bu işarə? 
– Sizin fikrinizcə, nə məna ifadə edə bilər? 
– Hələ ki, heç bir fikrim yoxdur. Bəzən qatillər qur-
banlarının bədənləri üzərində öz imzalarını qoymaq-
dan zövq alırlar. Ola bilsin başqa bir mənası var. Hər 
bir halda üzərində ciddi olaraq düşünmək lazımdır.
– Bəli, bir az qaranlıq məqamdır. Lakin mənə 
elə gəlir ki, cinayətin açılmasına böyük köməklik 
göstərəcək bu detal.
– Ola bilsin. Amma ola da bilər ki, qatil, sadəcə 
olaraq, diqqəti yayındırmaqdan ötəri belə bir üsula əl 
atıb. Sizdən bu fotoşəkillərin bir nüsxəsini mənə ver-
məyinizi xahiş edə bilərəm?
– Bəli, əlbəttə. Şamil fotoşəkillərdən bir nüsxə 
çıxart Kənan müəllimə ver.
– Çox sağ olun, minnətdaram sizə.
Şamil dərhal kompüterin yaddaşından şəkilləri çap 
edib Kənana uzatdı. Kənan şəkilləri götürüb bir daha 
Şamilə və Rauf Eyvazova təşəkkür etdi və otaqdan 
çıxdı. Kənan prokurorluqdan çıxıb yenidən Qurban 
74
müəllimə zəng etdi. Onunla görüşmək üçün sövdələ-
şib Qurban müəllimgilin evinə doğru hərəkətə baş-
ladı. Qurban müəllimgilin həyət qapısı açıq idi. Kə-
nan addımlayaraq həyət qapısından içəri daxil oldu. 
Həyətdə bir neçə nəfər çadırı sökməklə, ətrafı təmiz-
ləməklə məşğul idi. Kənan bu şəxslərə nəzər yetirərək 
evin qapısına doğru getdi. Qapını gənc bir oğlan açdı:
– Buyurun. Kim lazımdır?
– Salam. Qurban müəllimin evidir?
– Bəli. Bəs siz kimsiniz?
– Adım Kənan Orucovdur. Qurban müəllim evdə-
dirsə zəhmət olmasa xəbər verin.
Kamran üzünü qonaq otağına doğru çevirib hün-
dürdən atasını səslədi. Qurban müəllim qonaq otağın-
dan çıxıb giriş qapısına doğru gəldi. Burada Kənanın 
dayandığını görüb addımlarını yeyinləşdirdi. Qapıya 
çatıb Kənana əl uzatdı:
– Xoş gəlmisiniz, Kənan müəllim. Buyurun keçin 
içəri. Üzrlü hesab edin, oğlum sizi tanımayıb.
–  Xoş gördük, Qurban müəllim. Zərər yoxdur, na-
rahat olmayın.
Kənan içəri daxil olub Qurban müəllimin arxasın-
ca getdi. Onlar birlikdə qonaq otağına daxil olub bir 
masa arxasında əyləşdilər. Qurban müəllim Kamra-
na qonaq üçün çay gətirməyi tapşırdı. Kənan tezliklə 
söhbətə başladı:
– Qurban müəllim, bura gəlməyimə səbəb sizdən 
bir neçə şeyi soruşmaqdır. Sizdən xahiş edirəm sual-
larıma mümkün qədər dəqiq və düzgün cavab verin. 
75
Məndən nəyi isə gizlətməyə çalışmayın ki, qatili ən 
qısa müddətdə tapa bilək.
– Buyurun, Kənan müəllim, bütün suallarınıza ca-
vab verməyə hazıram.
– Sizdən daha bir xahişim mənə, sadəcə, Kənan 
deyin. Müəllim deyilməsini sevmirəm. 
– Yaxşı, qoy olsun Kənan.
– Təşəkkürlər. İlk növbədə mənə Nurlanı son dəfə 
gördüyünüz günü danışın.
– Həmin gün çox da yaddaqalan hadisələr olma-
yıb. Axşam həmişəki kimi birlikdə yemək yedik. 
Sonra mən böyük oğlum Kərimlə birlikdə televizora 
baxmağa yollandım. Nurlan da bizimlə birgə idi. Elə 
bir müddətdən sonra Nurlanın telefonuna zəng gəldi. 
Bu zəngdən də bir qədər keçmiş Nurlan evdən çıxıb 
şəhərə yollandı. Sonra gecə Nurlanın hələ də qayıt-
madığını görüb telefonuna zəng etdik. İlk dəfə telefo-
nu götürmədi, daha sonra isə telefonuna, ümumiyyət-
lə, zəng çatmadı. Sonrası da bildiyiniz kimi meyitini 
tapdılar balamın.
– Nurlana zəng edənin kimliyini bilmirsiniz?
– Zəng edən Samir idi. Nurlanın sinif yoldaşı. 
Nurlan ən çox onunla oturub-dururdu. Demək olar ki, 
hər gün görüşürdülər.
– Zəng edənin həqiqətən Samir olmasını dəqiq bi-
lirsiniz?
– Bəli. Biz səhərə kimi gözlədik. Nurlanın gəlib 
çıxmadığını gördükdə onun köhnə telefonundan Sa-
mirin nömrəsini tapıb ona zəng vurduq. Samir birlik-
76
də olduqlarını təsdiq etdi. Lakin dedi ki, axşam on 
ikinin yarısında ayrılıblar.
– Nurlanın kiminləsə münaqişəsi yox idi ki? Son 
zamanlar kiminləsə dava-dalaşı olmayıb?
– Xeyr, xeyr. Nurlan elə uşaq deyildi. Sevməzdi 
kiminləsə dalaşmağı. 
– Qurban müəllim, bəs sizin necə? Sizin son za-
manlar münaqişəniz olan biri varmı? Ümumiyyətlə, 
siz bu cinayətin törədilməsində kimdənsə şübhələnir-
sinizmi?
– Bilirsən, Kənan, mən fərdi biznes fəaliyyəti ilə 
məşğulam. Bizim şirkət tikinti işi ilə məşğuldur. Bu-
nun üçün kifayət qədər rəqiblərim var. Bu rəqabət 
bəzən ifrat dərəcəyə çata bilir. Hətta bəlkə də düş-
mənçilik münasibətləri belə yarada bilir. Amma sırf 
bu rəqabətə görə oğlumu belə vəhşicə qətlə yetir-
mələri beynimə batmır.
– Son zamanlar münasibətlərinizin ən kəskin oldu-
ğu rəqibləriniz kimlərdir? 
– “Altay” MMC-nin müdiri Altay Nuriyev. Nur-
lanın ölümündən iki-üç ay əvvəl bir tenderdə biz bu 
şirkətə qalib gəldik. Altayın bu tenderdə uduzması 
onu külli miqdarda ziyana saldı. Nurlanın ölümün-
dən sonra mən işlərlə məşğul ola bilmədiyim üçün 
hazırda həmin işi yenidən “Altay” MMC-yə veriblər. 
Bəlkə də bunlar Altaydan şübhələnməyə kifayət qə-
dər əsas verir, amma mən yenə də sırf rəqabət üçün 
belə bir vəhşiliyə yol veriləcəyinə inanmıram.
77
– İnsanlar çiy süd əmib, Qurban müəllim. Bəzən 
öz mənfəətləri üçün təbiətdəki ən vəhşi heyvandan 
daha vəhşi ola bilirlər.
– Orası da düzdür. Amma nə bilim, daxilimdə nə 
isə elə fikirləşməyə imkan vermir.
– Qurban müəllim mümkündürsə həyat yoldaşınız 
və digər övladlarınıza da bir neçə sual vermək istər-
dim. Mümkündürmü? 
– Əlbəttə, mümkündür. Lakin həyat yoldaşım Nur-
lanın ölümündən sonra çox sarsıntı keçirdib. Hələ də 
sakitləşdirici dərmanlar qəbul edir. Mümkün qədər 
onu incidəcək suallardan uzaq durmağa çalış.
– Sizi başa düşürəm. Əlimdən gələni edəcəyəm. 
Həyat yoldaşınızı çağırın, zəhmət olmasa.
Qurban müəllim Səkinə xanımı səsləməyə başladı. 
Bir neçə dəqiqədən sonra Səkinə xanım otağa daxil 
oldu. O, əvvəlcə Qurban müəllimin üzünə baxdı, 
daha sonra otaqda əyləşmiş qonağa tərəf üzünü çevir-
di. Başı ilə salam verib xoş gəlmisiniz dedi. Qurban 
müəllim Səkinə xanıma üzünü tutub:
– Səkinə bu Kənandır. Sənə danışdığım detektiv. 
Səndən bir neçə söz soruşmaq istəyir. Gəl otur sual-
larına cavab ver.
Səkinə xanım Qurban müəllimin yanında əyləşdi. 
Donuq baxışlarla Kənanın üzünə baxırdı. Baxışların-
da həm də bir ümid vardı sanki. Gözlərinə baxdıqda 
belə qənaətə gəlmək olurdu ki, Səkinə xanım haqqın-
da təriflər eşitdiyi bu adamın suallarına cavab verdik-
dən sonra dərhal oğlunun qatilini tapacağını düşünür. 
Kənan çox keçmədən sözə başladı:
78
– Səkinə xanım, əvvəla qeyd etmək istəyirəm ki, 
bu hadisə məni də dərindən kədərləndirib. Başınız 
sağ olsun. Allah rəhmət etsin.
– Çox sağ olun. Minnətdaram.
– İcazə versəniz sizə bir neçə sual vermək istə-
yirəm.
– Buyurun. Eşidirəm sizi.
– Səkinə xanım son dövrlər Nurlanın hər hansı 
problemi olduğunu, kiminləsə münaqişəsinin oldu-
ğunu hiss etməmişdiniz? Yaxud da özü bu barədə hər 
hansı bir söz deməmişdi?
– Yox. Heç kimlə nə problemi var idi nə də mü-
naqişəsi. Belə bir şey olsa mən mütləq hiss edərdim.
– Bəs son zamanlar hərəkətlərində hər hansı qəri-
bəlik diqqətinizi çəkməmişdi?
– Xeyr. Sadəcə, son zamanlar evə gec gəlirdi. Gecə 
gec saatlara qədər gəzməyi xoşlayırdı. Cavan oğlan-
dır, qanının qaynayan vaxtıdır deyə heç bir söz demir-
dik. Lakin hərəkətlərində heç bir qəribəlik yox idi.
– Bəs sizin şübhələndiyiniz kimsə varmı? Sizcə, 
kim törədə bilər bu cinayəti? 
– Balamı kimin öldürdüyünü bilsəm həmin adamı 
çoxdan tapıb parça-parça etmişdim. Hər gecə o qati-
lin tapılması üçün Allaha yalvarıram.
– Aydındır. Təşəkkürlər suallarımı cavablandırdı-
ğınız üçün.
Səkinə xanım sakitcə durub otaqdan çıxdı. Kənan 
Qurban müəllimdən övladlarını çağırmasını xahiş 
etdi. Qurban müəllim sıra ilə Kamran və Nailəni ça-
79
ğırdı. Kərim həmin vaxt evdə deyildi. Bu gün səhər 
tezdən işə yollanmışdı. Evdən uzaqlaşıb işdə başını 
qatmaqla fikirlərdən uzaqlaşmaq istəyirdi. Kənan Sə-
kinə xanıma verdiyi sualları Kamrana və Nailəyə də 
ünvanladı. Lakin Səkinə xanımın cavablarına oxşar 
cavablar əldə etdi. Daha sonra Qurban müəllimdən 
Samirin telefon nömrəsini alıb sağollaşaraq oradan 
ayrıldı. Avtomobilinə əyləşdikdən sonra fikrə getdi. 
İndi o ilk növbədə Samirlə söhbət etməyi düşünür-
dü. Daha sonra isə bir bəhanə ilə Altay Nuriyevlə 
görüşüb onun ümumilikdə necə xarakterdə insan ol-
duğunu öyrənməyə çalışacaqdı. Fikirləri beynində 
dəqiqləşdirdikdən sonra mobil telefonunu çıxarıb Sa-
mirin nömrəsini yığdı. Çox keçmədən qarşı tərəfdən 
gənc bir oğlan səsi eşidildi:
– Alo.
– Alo. Salam. Samirlə danışıram?
– Salam. Bəli mənəm. Kiminlə danışıram?
– Samir, adım Kənandır. Nurlanın qətlini araşdıran 
detektivəm. Səninlə Nurlanın qətli ilə bağlı söhbət et-
mək istəyirdim. Görüşə bilərik səninlə?
– Mən müstəntiqə bütün bildiklərimi danışmışam. 
Ondan savayı heç nə bilmirəm.
– Müstəntiqə danışdıqlarını bir də mənə danışma-
ğını xahiş edirəm. Əgər istəyirsənsə dostunun qatili 
tapılsın mənə köməklik göstər.
– Yaxşı. Harada görüşək?
– Nurlanı sonuncu dəfə harada görmüşdün?
– Nizami küçəsində, “Mc Donald’s” restoranının 
qarşısında sağollaşmışdıq.
80
– Onda elə həmin yerdə də görüşək. Mən yarım 
saat sonra orda olacağam.
– Yaxşı. Mən də mümkün qədər tez gəlməyə çalı-
şaram.
Kənan telefon danışığını bitirdikdən sonra görüş-
məli olduqları yerə doğru hərəkət aldı. İyirmi dəqiqə 
sonra artıq “Mc Donald’s” restoranının qarşısına 
çatmışdı. Nizami küçəsində yenə də həyat qaynayır-
dı. Bu küçə yenə də insanlarla dolu idi. Kənan sakit 
nəzərlərlə buradakı insan kütləsini müşahidə edirdi. 
Burada yüzlərlə fərqli insan, yüzlərlə fərqli həyat var 
idi. Bu insanlar illər sonranın xəyallarını, planlarını 
qurub həyatlarını yaşayırlar, lakin beş dəqiqə son-
ra belə həyatın onlar üçün nələr hazırladıqlarından 
xəbərsizdirlər. Amma bəlkə də həyatı maraqlı edən 
cəhətlərdən biri də budur. Bəlkə də insan gələcəyi 
bilərək yaşasa artıq onun üçün yaşamağın heç bir ma-
rağı qalmazdı. Kənanı bu düşüncələrdən mobil tele-
fonunun zəngi ayırdı. Zəng edən Samir idi. Telefona 
cavab verərək həm də ətrafa boylandı. On səkkiz iyir-
mi yaşlarında gənc bir oğlanın əlində telefon tutaraq 
kiməsə zəng etdiyini görəndə bunun Samir olduğunu 
anladı. Birbaşa həmin cavan oğlana yaxınlaşaraq:
– Salam, Samir, sənsən?
– Salam. Bəli, mənəm. Siz də Kənan müəllimsiniz 
yəqin ki?!
– Bəli. Gəldiyin üçün çox sağ ol. Sənə bir neçə 
sual verəcəyəm. Yalnız səndən xahişim mənə yalnız-
ca doğruları deməyindi. Məndən heç nə gizlətmədən 
hər şeyi danış. Həmin gün bütövlükdə nələr olmuşdu? 
81
– Axşam Nurlana zəng edib şəhərə dəvət etdim. 
Onunla həmişə məhz elə burada görüşərdik. Həmin 
gün də elə burada görüşdük. Birlikdə yaxınlıqdakı 
“Roma” çay evinə yollandıq. Burda bir müddət çay 
içdik və nərd oynadıq. Sonra çıxıb şəhərdə bir az gə-
zişdik. Daha sonra yenə də burada sağollaşdıq. Saat 
təxminən on ikinin yarısı olardı. Ondan sonra mən 
evə getdim. Səhər tezdən Nurlanın qardaşı Kərim 
Nurlanın evə qayıtmadığını bildirdi mənə. Sonra da 
qara xəbərini aldıq. Bütün bildiklərim bu qədərdir.
– Haradadır bu “Roma” çay evi? Birlikdə ora gedə 
bilərik?
– Əlbəttə. Buyurun gedək.
Kənan Samirlə birgə “Roma” çay evinə doğru irə-
liləməyə başladı. Onlar beş dəqiqə piyada yeridikdən 
sonra həmin çay evinin qarşısına çatdılar. Birlikdə 
içəri daxil olduqda ofisiantlardan biri cəld qapının ya-
nına gəlib Samirlə görüşdü. Kənan onların görüşmə-
sindən bir-birlərini çoxdan tanıdıqlarını başa düşmüş-
dü. Samir Kənanı ofisiantla tanış etdi və onun kimliyi 
barədə məlumat verdi. Kənan ofisianta əl uzatdı:
– Salam. Samirin dediyi kimi mən Nurlanın qətli-
ni araşdıran detektivəm. Sizə bir neçə sualım olacaq. 
Xahiş edirəm suallarımı cavablandırasınız. 
– Buyurun, keçib əyləşək. Bir çayımızı için. İstə-
diyiniz sualı da verə bilərsiniz.
– Minnətdaram. Nurlanı nə vaxtdan tanıyırsınız?
– Səhv etmirəmsə iki ildir. Mən çoxdandır burada 
işləyirəm. Nurlanla Samir də bizim çoxdankı müştə-
rilərimizdir. Elə tanışlığımız da oradandır.
82
– Aydındır. Nurlanı sonuncu dəfə nə zaman gör-
müsünüz?
– Səhv etmirəmsə mart ayının ikisi idi. Samirlə 
birgə gəlmişdilər.
– Həmin gün əhval-ruhiyəsində nəsə dəyişiklik 
hiss etməmişdiniz? 
– Yox. Həmişəki kimi kefi yaxşı idi. Samirlə və 
yanlarındakı xanımlarla zarafat edib gülürdü.
– Yanlarında xanımlar da var idi?
– Bəli. İki xanım var idi yanlarında. Son bir ay idi 
ki, yalnız o xanımlarla birgə gəlirdilər.
– Aydındır. Verdiyiniz məlumatlara görə təşəkkür 
edirəm.
Samir bu söhbətdən sonra qıpqırmızı qızarmışdı. 
Sanki yerində donub qalmışdı. Nə edəcəyini bilmir-
di. Kənan Samirə çıxıb getməyi təklif etdi. Onlar bir-
likdə çay evindən çıxdılar. Bir qədər yeriyib oradan 
uzaqlaşdıqdan sonra Kənan sözə başladı:
– Samir, mən sənə dedim axı məndən heç nə gizlət-
mə. Nurlanı ən son görən insan sənsən. Səndən sonra 
müəmmalı şəkildə yox olub və iki gün sonra meyiti 
tapılıb. Belə bir vəziyyətdə ilk şübhəli sən hesab edi-
lirsən. Eyni zamanda müstəntiqə də yalan ifadə ver-
misən. Çox güman ki, o da bura gəlib həmin şəxslə 
söhbət edəcək və bundan sonra sənin vəziyyətin heç 
də yaxşı olmayacaq.
– Siz nə danışırsınız? Necə yəni şübhəli mənəm? 
Yəni Nurlanı elə vəhşicəsinə mən qətlə yetirmişəm? 
– Mən sənin qətlə yetirdiyini söyləmədim. Bunun 
üçün sübutlar yoxdur. Lakin sən yalan danışmaqla öz 
83
vəziyyətini də, bizim qatili tapmağımızı da çətinləş-
dirirsən. Ona görə indi həqiqətləri danış. Kim idi o 
qızlar?
Samir indi, ümumiyyətlə, həyəcanlanmışdı. Bu 
eşitdiklərindən möhkəm qorxmuşdu. Həm də xanım-
lar haqqında Kənanın bilməsindən narahat olmuşdu. 
Bir qədər fikrə getdikdən sonra danışmağa qərar verdi:
– Onlarla təxminən iki ay əvvəl tanış olmuşduq. 
Adları Sevinc və Gülşəndir. Nurlan Sevinclə, mən isə 
Gülşənlə görüşürdüm. Yaşları bizdən bir qədər çox-
dur. Sevinc evlidir. Nurlanın qətlə yetirilməsindən bir 
neçə gün əvvəl Sevincin həyat yoldaşı Nurlana zəng 
edərək ona xəbərdarlıq etmişdi. Telefonda bir qədər 
mübahisə etmişdilər. Hətta bir-birlərinə söyüşlər də 
söymüşdülər. Amma sonra ondan heç bir xəbər çıx-
mamışdı. Eşitdiyimə görə onun əvvəllər məhkumlu-
ğu olub. Adam öldürməkdən tutulubmuş.
– Bütün bu faktları niyə gizlədirdin? Gör bir necə 
vacib məlumatlardı. Niyə gerçəklərin ortaya çıxması-
na əngəl törədirsən, Samir? 
– Bilirsiniz, mən qorxurdum. Həm Sevincin ərinin 
kriminal keçmişinin olmasından, həm də qızlarla gö-
rüşdüyümüz barədə valideynlərimin xəbər tutmasın-
dan qorxurdum. Atam bu haqda eşitsə məni öldürər.
– Ən yaxın dostunun arxasından belə qorxaqlıq 
göstərmək nə dərəcədə doğrudur? Hər nə isə. Mənə 
Sevincin nömrəsini ver. Onunla da danışmalıyam. 
Özün də ehtiyatlı ol. Mən sənə xəbər verənə qədər 
şəhərdən kənar heç hara getmə. Ola bilsin yenə də 
84
sənin köməyinə ehtiyac duyuldu. Sənə məsləhətim 
müstəntiqin yanına gedib ona da həqiqətləri danışma-
ğındı.
Samir mobil telefonundan Sevincin nömrəsini 
tapıb Kənana söylədi. Kənan nömrəni özündə qeyd 
edib Samirdən ayrıldı. Avtomobilini saxladığı daya-
nacağa doğru addımlayarkən Sevincin nömrəsini yığ-
dı. Telefona cavab verən olmadı. Daha bir cəhd etsə 
də heç bir cavab gəlmədi. Avtomobilinə çatıb əyləşdi 
və mühərriki işə salıb dayanacaqdan çıxdı. Yola yeni-
cə düzəlmişdi ki, Sevincin nömrəsindən zəng gəldi. 
Avtomobili kənara çəkib telefon zənginə cavab verdi:
– Alo.
– Alo. Kimdir danışan? 
– Sevinc xanım, adım Kənandır. Nurlan Hüseyno-
vun qətlini araşdıran detektivəm.
Sevincin təlaşlanması hiss olunurdu. Səsi titrəyərək 
cavab verdi:
– Buyurun. Eşidirəm sizi.
– Sevinc xanım, sizə Nurlanla bağlı bir neçə sual 
verməliyəm. Əgər mümkündürsə sizinlə görüşərdik.
– Mən heç nə bilmirəm. Heç nədən xəbərim yoxdur.
– Sevinc xanım, on səkkiz yaşında gənc bir oğlan 
vəhşicəsinə qətlə yetirilib. Üstəlik bu gənc oğlanla si-
zin də münasibətiniz varıymış. Gözünüzün qarşısına 
onun valideynlərinin çəkdikləri iztirabları gətirin. Ola 
bilər özünüz də bilmədən elə bir şey deyərsiniz ki, 
cinayətkarın aşkar olunmasına kömək edər. Ona görə 
sizdən artıq dərəcədə xahiş edirəm köməklik göstərə-
siniz. Mənim sizə verməli olduğum bəzi suallar var. 
85
– Yaxşı. Mən hazırda evdəyəm. Sizi gözləyirəm. 
Ünvanı indi sizə mesajla yollayaram.
Kənan telefon danışığını yekunlaşdırdı. Bir qədər 
mesajın gəlməsini gözlədi. Çox keçmədən Sevincin 
nömrəsindən mesaj daxil oldu. Kənan ünvanı oxu-
duqdan sonra telefonu cibinə qoydu və yenidən av-
tomobili idarə etməyə davam etdi. Gedəcəyi ünvan 
hazırda olduğu yerdən bir qədər uzaqda yerləşirdi. Bu 
onun üçün vaxt itkisi idi və bu Kənanın qanını qaralt-
mışdı. O bacardığı qədər tez hərəkət etməyə çalışırdı. 
Şəhərin tıxacları da hərəkətə çətinliklər törədirdi. Kə-
nan təxminən əlli dəqiqə sonra artıq Sevincin yaşa-
dığı mənzilin qapısının qarşısında idi. Qapını döydü. 
Qapını sarı saçlı, mavi gözlü, orta boylu, iyirmi beş 
iyirmi altı yaşlı bir xanım açmışdı. Düz sarı saçla-
rı kürəyinə qədər tökülürdü. Əyninə geydiyi idman 
formasında belə çox gözəl görünürdü. Üzündə cüzi 
kosmetika var idi. Bu cazibədar xanımla söhbətə ilk 
olaraq Kənan başladı:
– Sevinc xanım sizsiniz?
– Bəli, mənəm. Siz də yəqin ki, bayaq telefonda 
danışdığım detektivsiniz.
– Doğrudur.
– Buyurun, keçin içəri.
Kənan ayaqqabılarını çıxardıqdan sonra içəri daxil 
oldu. Sevincin göstərdiyi otağa keçib kresloda əyləş-
di. Ev həm çox kiçik, həm də çox baxımsız vəziyyət-
də idi. Uzun müddətdir təmir olunmadığı hiss olunur-
du. Heç təmizlik baxımından da ürəkaçan vəziyyət 
86
yox idi. Sevinc də Kənanla üzbəüz stul çəkib oturdu. 
Onun hərəkətlərindən gələn qonaqdan razı olmadığı 
hiss olunurdu. Heç etika xatirinə çay belə təklif etmə-
dən sözə başladı:
– Sizə nə lazımdır? Xahiş etdiniz deyə sizinlə gö-
rüşməyə razı oldum. Amma mənim çox da vaxtım 
yoxdur. Həm də telefonda da dediyim kimi heç nədən 
xəbərim yoxdur.
– Sevinc xanım, çox da vaxtınızı almayacam. Sa-
dəcə, bir neçə sual verəcəm sizə. Nurlanla nə zaman-
dan görüşürdünüz?
– Nurlanı təxminən iki ay əvvəl tanımışam. Arada-
bir görüşüb otururduq. Amma onu kim öldürüb, niyə 
öldürüb xəbərim yoxdur.
– Bildiyim qədəri ilə siz evlisiniz. Nurlanla görüş-
məyiniz ailənizdə sizə problem yaratmırdı ki?
– Bu mənim şəxsi məsələmdi. Zənnimcə bu sualın 
Nurlanın ölümü ilə heç bir əlaqəsi yoxdur.
– Sevinc xanım, əsəbiləşməyinizə ehtiyac yoxdur. 
Bu, sadəcə, sizin şəxsi fikrinizdir ki, bu sualın Nur-
lanla heç bir əlaqəsi yoxdur. Xahiş edirəm sualıma 
cavab verin. Həyat yoldaşınızın Nurlanla görüşməyi-
nizdən xəbəri varıydımı?
– Bilmirəm.
– Sevinc xanım, sizdən artıq dərəcədə xahiş edirəm 
qatilin tapılmasında köməklik göstərin. Əgər istəyir-
sinizsə ki, Nurlanın qatili cəzasız qalmasın, onda su-
allarıma dəqiqliklə cavab verin. 
Sevinc bir qədər fikrə getdi. Sanki nə edəcəyini 
düşünürdü. Dərindən nəfəs alıb birdən sözə başladı:
87
– Yoldaşımla ailə münasibətlərimiz yox səviyyə-
sindədir. Evliliyimiz, sadəcə, sənəd üzərindədir. Hər 
ikimiz sərbəst olaraq həyatımızı yaşayırıq. Həyat 
yoldaşım Nurlan haqqında fevral ayının sonlarında 
öyrənmişdi. Lakin buna qarşı sərt bir reaksiya vermə-
mişdi. Sonradan Nurlandan ona zəng etdiyini öyrən-
dim. Telefonda mübahisə ediblər. Doğrusu, Vaqifdən 
belə bir reaksiya gözləmirdim. Amma Nurlanın qətli 
ilə onun hansısa əlaqəsi olacağına inanmıram.
– Vaqifin əvvəllər məhkumluq həyatı olubmu?
– Biz evlənməmişdən əvvəl məhkumluğu olub. 
Adam öldürdüyünə görə həbs olunubmuş. Sonra am-
nistiya qərarına əsasən həbsdən azad olunmuşdu.
– Kimi öldürdüyünə görə həbs olunmuşdu? 
– Düzü, bu barədə söhbət etməyi xoşlamadığı üçün 
çox da maraqlanmamışam. Amma bildiyim qədəri ilə 
keçmiş iş yerində iş yoldaşı ilə mübahisə etdikdən 
sonra onu bıçaqla vurmuşdu.
– Həyat yoldaşınız hazırda haradadır? 
– Biz evləndikdən sonra Vaqif uzun müddət işsiz 
qalmışdı. Məhkumluğu olduğu üçün heç kim ona iş 
vermək istəmirdi. Elə bu səbəbdən də aramızda tez-
tez mübahisə düşürdü. Bir-birimizdən soyumağa baş-
lamışdıq. Sonradan gəmidə iş tapdı. İndi on beş gün 
işdə on beş gün evdə olur. Hazırda da işdədir.
– Başa düşdüm. Vaqif təxminən nə qədər vaxta 
şəhərə qayıdar?
– Səhv etmirəmsə bir-iki günə Bakıda olmalıdır. 
İndi biz birlikdə yaşamırıq. Boşanmaq istəyirəm.
88
– Sizdən son bir xahişim daha var. Zəhmət olmasa 
mənə Vaqifin nömrəsini verərdiz. Bir də əgər onun 
şəhərə nə vaxt qayıtdığını xəbər alsanız mənimlə 
əlaqə saxlayarsınız.
– Bilirsiniz, yenə deyirəm. Biz indi ayrı-ayrılıqda 
yaşayırıq. Ona görə də gəlişindən xəbərim olacağına 
inanmıram. Amma nömrəsini sizə verə bilərəm. Əgər 
mən də hər hansı xəbər alsam sizə məlumat verərəm.
Kənan Vaqifin nömrəsini telefonunun yaddaş kita-
bçasına qeyd etdi. Daha sonra Sevincə bir daha təşək-
kürünü bildirib mənzildən çıxdı. Pilləkənlərlə düşüb 
avtomobilinə doğru getdi. Saat artıq səkkizi ötürdü. 
Kənan bu gün ərzində heç nahar da etməmişdi. O, evə 
gedib yemək yeməyə qərar verdi. Şəhərdəki tıxac nis-
bətən səngisə də hələ də avtomobillərin sıxlığı müşa-
hidə olunurdu. Kənan artıq yaşadığı mənzilə çatmış-
dı. Qapını Nuridə açdı. Hər zamankı kimi gülərüz-
lə qarşılayıb mətbəxə qayıtdı. Kənan əllərini yuyub 
Nuridənin ardınca mətbəxə getdi. Nuridə keçən illər 
ərzində Kənanın xasiyyətinə yaxşı bələd olduğundan 
artıq yeməyi hazırlayıb süfrəyə gətirmişdi. Kənan 
fikirli halda yeməyini yeməyə başladı. Nuridə belə 
vaxtlarda əlavə suallarla Kənanın diqqətini dağıtma-
maq lazım olduğunu yaxşı bilirdi. Kənan yeməyini 
bitirdikdən sonra kompüter arxasına keçdi. “Altay” 
MMC və müdiri Altay Nuriyev haqqında araşdırma-
ğa başladı. Müxtəlif saytlardan məlumatlar tapır, ma-
raqlı məlumatları ayrıca yaddaşda saxlayırdı. Gecə 
saat on birə qədər kompüter arxasında araşdırma 
89
apardıqdan sonra kompüteri söndürdü. İndi Nurlanın 
cəsədinin fotoşəkillərini əlinə götürüb diqqətlə nəzər-
dən keçirməyə başlamışdı. Yenə də bu şəkillərdə ona 
ən maraqlı gələn Nurlanın alnındakı “V” işarəsi idi. 
Lakin bunun nə məna kəsb etdiyi hələ də müəmmalı 
olaraq qalırdı. Saat ikiyə qədər topladığı müxtəlif ma-
terialları nəzərdən keçirdikdən sonra yatdı.
Ertəsi gün Kənan “Altay” MMC-nin yerləşdiyi 
binaya yollandı. Bura müasir dizayn verilmiş dəb-
dəbəli bir bina idi. Kənan Altay Nuriyevlə öz kimli-
yi ilə söhbət etmək istəmirdi. Dünən gecə o, şirkətə 
Türkiyədən gəlmiş iş adamı simasında gedəcəyini 
planlaşdırmışdı. İllərlə Türkiyədə yaşaması türk di-
lində ləhcəsiz danışmasına yardımçı olurdu. Elə buna 
görə də bu gün o, özünü Türkiyə vətəndaşı Erdem 
Kılıç kimi təqdim edəcəkdi. Bu gün o, sadəcə, Altay 
Nuriyevin şəxsiyyəti ilə bağlı bəzi məqamları aydın-
laşdırmaq istəyirdi. Ona törədilmiş cinayət barəsində 
heç nə deməyəcəkdi. Elə buna görə də öz kimliyini 
gizlətməyə qərar vermişdi. Binaya daxil olub Altay 
Nuriyevin otağını soruşdu. Bundan sonra onun otağı-
na yaxınlaşdı və katibəsinə özünü Erdem Kılıç kimi 
təqdim etdi. Altay Nuriyevə məlumat verildikdən 
sonra o, Erdem Kılıçı qəbul etdi. Bundan sonra onlar 
iki saata yaxın söhbət etdilər. Kənan Altay Nuriyevin 
yanından heç də xoş təəssüratlarla ayrılmamışdı. Bu 
yekəxana, özündənrazı və pulgir insanla söhbət Kəna-
nın heç də ürəyincə olmamışdı. Kənan söhbət ərzində 
bu şəxsin pul üçün hər şey edə biləcəyini anlamışdı. 
90
İlk əvvəl aralarındakı söhbətə dırnaqarası yanaşan Al-
tay müəllim Erdem Kılıçın ona təklif etdiyi layihələr-
dən sonra artıq söhbət tərzini dəyişmişdi. Lakin bu 
hələ onun cinayətlə əlaqəsinin olması demək deyildi. 
Binadan ayrıldıqdan sonra o, mobil telefonunu çıxa-
rıb Vaqifin mobil telefonuna zəng etdi. Dünəndən 
sönülü olan telefona indi zəng çatırdı. Vaqifin boğuq 
səsi eşidildi:
– Alo.
– Alo. Salam Vaqif müəllim. 
– Salam. Kimsən?
– Vaqif müəllim, adım Kənandır. Nurlan Kazımo-
vun qətlini araşdıran detektivəm.
– Nurlan kimdir? Tanımıram mən elə birini.
– Vaqif müəllim xahiş edirəm inkar etməyəsiniz. 
Sizin Nurlanla söhbətiniz də olub. Yəqin ki, mətbuat-
da verilən xəbərləri də eşitmisiniz və ölümü barədə də 
bilirsiniz. Ona görə sizinlə görüşüb sizə bir neçə sual 
verməliyəm. Xahiş edirəm etiraz etməyəsiniz.
– Nə sənin mənə verə biləcəyin sual var, nə də mə-
nim sənə verə biləcəyim cavab. Bir də narahat etmə 
məni. 
Vaqif sözünü dedikdən sonra dəstəyi asdı. Onun 
bu kobud danışığı Kənanı hövsələdən çıxarmışdı. Kə-
nan çox əsəbiləşən insan deyildi, lakin bəzən bu cür 
hallar onu əməllicə əsəbiləşdirirdi. O, yenidən Vaqifin 
mobil nömrəsinə zəng etdi. Bu dəfə Vaqif telefona, 
ümumiyyətlə, cavab vermədi. Kənan bir daha zəng 
etdikdə Vaqifin boğuq səslə qışqırığı eşidildi:
91
– Sənə demədim mənə zəng etmə bir də? Dedim 
ki, mən heç nə bilmirəm.
– Mənə bax, Vaqif, səninlə açıq danışacağam. Nur-
lanla söhbətinin olmasını, onu təhdid etməyini yaxşı 
bilirəm. Onun arvadınla olan münasibətindən xəbərin 
var idi və xəbərin olduğunu Nurlana da bildirmişdin. 
Əgər prokurorluqdan Nurlanın son bir aydakı telefon 
danışığını araşdırsalar sənin nömrəni də əldə edəcək-
lər və hadisədə şübhəli bilinən əsas şəxslərdən biri 
olacaqsan. Əleyhinə olan hallar çoxdur və bunlardan 
biri də bizim hazırkı telefon danışığımızdır. Sən bu 
tərzdə prokurorluq əməkdaşları ilə də danışsan onlar-
da olan şübhələri də dərinləşdirmiş olarsan. Odur ki, 
əgər Nurlanın ölümündən həqiqətən xəbərin yoxdur-
sa, təqsirli deyilsənsə onda mənimlə görüşüb bütün 
olanları, bildiklərini danış. 
– Mən, mən. Mən heç nə etməmişəm. Heç kimi 
öldürməmişəm mən. Nurlanla danışığımız, sadəcə, 
telefonda olub, vəssalam. Daha sonra nə onu gör-
müşəm, nə də telefonla danışmışam. 
– Bütün bunları birlikdə üzbəüz söhbət edək. Bir 
saatdan sonra səni “Atatürk” parkında gözləyəcəyəm.
– Yaxşı. Çalışaram orda olum.
Kənan telefon danışığını yekunlaşdırdıqdan son-
ra Nuridəni yığdı. Özünün və uşaqların hal-əhvalı-
nı soruşdu. Cinayət işini araşdırmağa başlayandan 
uşaqları ilə maraqlana bilmirdi. Telefon danışığından 
sonra Vaqiflə görüşənə qədər evə gedib uşaqları gör-
məyi qərara aldı. Mağazadan uşaqlar üçün şokolad da 
92
alıb evə yollandı. Uşaqlarla bir az danışıb Vaqiflə gö-
rüşmək üçün evdən çıxdı. Tam olaraq dediyi vaxtda 
“Atatürk” parkında oldu. Aradan yarım saat keçmə-
sinə baxmayaraq Vaqifdən hələ də xəbər yox idi. Te-
lefonu çıxarıb Vaqifə zəng etdi, lakin Vaqif telefona 
cavab vermədən dəstəyi asdı. Kənan artıq Vaqifin gəl-
məyəcəyini düşünməyə başlamışdı ki, bir nəfərin ona 
doğru yaxınlaşdığını gördü. Bu adam hündürboy, iri 
bədən quruluşlu, qarayanız, səliqəsiz geyimli, iyirmi 
səkkiz otuz yaşlı bir oğlan idi. Həmin adam Kənana 
yaxınlaşıb:
– Mənimlə telefonda danışan sən idin?
– Hə mən idim. Adım Kənandır. Yəqin ki, sən də 
Vaqifsən.
– Hə, mənəm. Nə sualın varsa tez ver. Çox vaxtım 
yoxdur. Getməliyəm.
– Gəl keçib əyləşək. Çox vaxtını almayacağam. 
Bir neçə sualım var, sadəcə.
– Əyləşməyə ehtiyac yoxdur. Elə burdaca sualları-
nı ver, çıxım gedim.
– Yaxşı. Elə olsun. İlk əvvəl mənə de görüm Nur-
lanla həyat yoldaşının münasibəti barədə nə vaxt öy-
rənmisən?
Bu sualdan elə bil Vaqif həm incidi, həm də əsə-
biləşdi. Qarayanız sifəti qızarmağa başlamışdı. Elə 
əsəbi formada da cavab verdi:
– Bunun məsələyə nə aidiyyəti var ki? Hər nə vaxt 
öyrənmişəmsə öyrənmişəm.
– Əsəbiləşmək lazım deyil. Hər halda aidiyyəti ol-
masa sual verməzdim. Sən suala cavab ver.
93
– Təxminən fevral ayının ortalarında. İlk əvvəl 
çox da fikir vermədim həmin məsələyə. Daha sonra 
münasibətlərinin davam etdiyini öyrəndikdə əsəbiləş-
dim. Bizim evliliyimiz hazırda, sadəcə, kağız üzərin-
dədir. Ona görə çox fikir vermək istəmirdim, amma 
nikahımız formal xarakter daşısa belə, mənimlə bo-
şanmadan kiminləsə görüşməsindən xoşum gəlmədi. 
Elə buna görə də Nurlanı yığıb xəbərdarlıq elədim.
– Bu barədə Sevinc xanıma nə isə demişdin? 
– Yox. Bilirəm ki, desəm də mənə qulaq asan de-
yil. Elə buna görə də Nurlanla danışıb onu xəbərdar 
etmək istədim.
– Təkcə xəbərdarlıqla kifayətləndin, yoxsa başqa 
hərəkətlər də etdin? 
– Başqa heç bir hərəkət etməmişəm. Cəmi iki dəfə 
telefonla danışmışam. Bir az mübahisə olub aramız-
da. Bundan savayı heç bir şey baş verməyib.
– Mart ayının ikisində axşam saatlarında harday-
dın?
– Mən neft şirkətində işləyirəm. Ayın on beş günü-
nü dənizdə, on beş gününü şəhərdə keçirirəm. Həmin 
vaxt da dənizdə olduğum vaxta düşür.
– Aydındır. Son bir sual. Bildiyim qədəri ilə sənin 
əvvəllər məhkumluğun olub. Bu nə ilə bağlı olub? 
Vaqif yenidən sifətini turşutdu. Görünür, bu sual 
da onun ürəyincə deyildi. Yenə də bir qədər əsəbi, bir 
qədər incik tərzdə:
– Məni boş-boş suallarla məşğul edirsiniz. İş yol-
daşımla mübahisəm düşmüşdü, ona görə də bıçaqla 
vurmuşdum.
94
– Yaxşı-yaxşı. Başa düşdüyüm qədəri ilə sən hələ 
dənizdən yenicə gəlmisən və on dörd-on beş gün bu-
rada olacaqsan. Həmin müddətdə çalış telefonun açıq 
qalsın. Lazım gəldikdə başqa suallara görə müraciət 
etməli ola bilərəm.
Vaqif daha heç nə demədən və sağollaşmadan üzü-
nü çevirib gəldiyi istiqamətdə qayıtmağa başladı. Kə-
nan onun arxasınca narazı halda başını yellədi. Sonra 
o da üzünü çevirib avtomobilinə doğru getdi. Avto-
mobilə doğru addımlayarkən mobil telefonunu çıxa-
rıb neft şirkətində işləyən köhnə dostlarından birinə 
zəng etdi. Ona Vaqifin adını və soyadını bildirdi və 
ondan Vaqifin mart ayının ikisi işdə olub-olmaması-
nı öyrənməsini xahiş etdi. Daha sonra avtomobilinə 
əyləşib evə doğru yollandı. Şam yeməyini yeyib bir 
qədər uşaqlarla vaxt keçirdikdən sonra topladığı ma-
terialları nəzərdən keçirməyə başladı. Gecə gec saat-
lara kimi həmin işlərlə məşğul olub daha sonra yatdı. 
