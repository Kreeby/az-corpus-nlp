    
Çingiz Abdullayev
(Detektiv roman. Azərbaycanca) 
    
Çingiz Abdullayev 
XAMMURAPİ
MƏCƏLLƏSİ 
(Roman) 
Bakı – 2011 
5 
Tərcümə edəni:   Pərvin Vəzir-Keani,  
                       Fidan-Vəzir Keani 
                 
                                      
Redaktorları:               Zeynəb Əliqızı  
Valeh Məhərrəmli  
ISBN 978-9952-440-04-1 
© Çingiz Abdullayev, 2011 
YYSQ - Milli Virtual-Elektron Kitabxananın e-nəşri  
Bаkı, YYSQ – 2015 
    
6 
O, vəkil kontorunun yalnız adi bir əməkdaşıdır… eyni 
zamanda, əvəzedici  iş üsulu ilə, əvəzsiz DETEKTİVDİR! 
Gənc qadın ondan izsiz–soraqsız itkin düşən biznesmen 
ərini axtarmağı xahiş edir – və o, TƏHQİQATA BAŞLAYIR. 
Əslində, NƏ BAŞ VERİB? 
Oğurlanma? 
Qətl? 
Yoxsa çoxsaylı problemlərdən qaçmaq cəhdi? 
Hələ ki, məlum olan budur, – itkin düşmüş şəxsə HƏR 
KƏS nifrət hissi ilə yanaşırdı - cangüdənindən 
məşuqəsinədək, əməkdaşlarından sürücülərinədək hamı nifrət 
edirdi, bir arvadından başqa. 
Lakin deyəsən, o da nəsə gizlədir. 
«Şəri xeyirdən ayırmağı bacaran kəs deyil, iki şərdən ən 
cüzisini seçməyi bacaran kəs kamil insandır». 
«Bizi məhv edə bilməyən şey bizi güclü edir». 
Fridrix Nitsşe 
Talmud 
                                        
7 
Birinci fəsil 
Bu səhər məndə qəfildən xoşagəlməz bir hiss yarandı. 
Əvvəla, ondan başlayım ki, biz yatıb qaldıq – zəngli saatım 
nədənsə işə düşmədi. Nəticədə mən oğlumu məktəbə yollamaq 
üçün yuxudan oyada bilmədim, balaca yaramaz isə həmişə 
mənim onu ayıltmağımı gözləyir və qəsdən öz zəngli saatını 
işə salmır. Amma onun nəyi balacadır? Artıq səkkizinci sinifdə 
oxuyur, boyu isə mənim boyumu da geridə qoyub. Lakin bu gün 
o, birinci dərsə mənim təqsirim ucbatından ləngidi. Zənnimcə, 
Saşa artıq səhərlər özü yuxudan oyanmağı və özünə səhər 
yeməyini hazırlamağı öyrənməlidir. Yetər, - deyə mən öz–özümə 
qət etdim, - sabahdan etibarən özü məktəbə sərbəst hazırlaşsın. 
Bu gün bir sentyabr ilə əlaqədar sonuncu zəiflikdir. Doğrudur, 
mən keçən il boyu da bu sözləri söyləmişəm, amma hər necə olsa 
ayağa qalxır, oğlumu yuxudan oyadır və mətbəxə qaçırdım. 
Sonra mühüm görüşə tələsən Viktor üzünü kəsmişdi. 
Vitya – mənim ikinci həyat yoldaşımdır, biz onunla keçən il 
evlənmişik. O, mənim Saşamı övladlığa götürdü və demək 
lazımdır ki, özünü qüsursuz aparır. Onlar bir neçə ay bir– birinə 
uyğunlaşmağa çalışırdılar, mən isə kişilərimin bir–biri 
    
8 
ilə tədricən necə münasibət yaratdıqlarını müşahidə edirdim. 
Viktor hətta bizim yanımıza da köçdü, baxmayaraq ki, 
vəziyyətin bu cür gedişi onun heç də ürəyincə deyildi. Axı o, 
bizim artıq bir ildir ki, əlverişli təmir etdirməyə səy 
göstərdiyimiz beş otaqlı mənzili alıb. Lakin yaxşı olar ki, 
təmir barəsində bəhs etməyək, çünki mənim dərhal təzyiqim 
qalxır. Bizə sanki yardım etmək üçün evimizə soxulan, əslində 
isə bizim bütün sinirlərimizə toxunan bu ustalar, santexniklər, 
parket ustaları, çilingərlər, rəngsazlar, xülasə, bütün bu 
qəsbkarlar ordusu gəbərsələr yaxşıdır. Ululardan kimsə 
demişdir ki, təmiri tamamlamaq mümkün deyil, onu yalnız 
dayandırmaq olar. Mən bu kəlmələri də əlavə edərdim: buna 
yalnız bütün ustaları qətlə yetirmək vasitəsilə nail olmaq 
mümkündür. Onlar bizi necə də təngə gətirirlər! Mən 
düşünürdüm ki, belə naqisliyi yalnız ustalara cüzi pul 
ödəyəndə və hər şeyin – santexnikadan tutmuş boyaya qədər 
hər şeyin əskik olduğu sovet dövründə edirmişlər. Amma əsla 
belə deyil! Onlara istədikləri qədər pul ödə, onları əcnəbi 
plitələr və boyalar ilə təchiz et, onlar, bu yaramazlar yenə də 
nəsə bir şey uyduracaqlar. Onların qəlbinə bizim islaholunmaz 
pofigizmimiz hakim kəsilib. Mənim qonşum Ella mənə 
taciklərə müraciət etməyi tövsiyə etmişdi. Səliqə ilə işləyirlər, 
pulu insafla qoparırlar, bir kəlmə belə söyləmirlər və hər şeyə 
9 
görə də minnətdarlıq edirlər. Əbəs yerə onun sözünü qulaqardına 
vurdum. Nə üçün Moskvada gəlmələri belə xoşlamırlar? Onlar 
olmasalar, bəs bizim evlərimizi kim təmir edər, kim tərəvəz 
və meyvələri bazara gətirər və ümumiyyətlə, kim bizim 
küçələrimizlə küçə qapımızı yığışdırar. Biz artıq belə şeylərə 
əlimizi bulaşdırmaq istəmirik, məğrur olmuşuq.  
Xülasə, Viktor veyillərin növbəti bölüyü ilə görüşə yubanırdı 
və ona görə də tələsirdi. Onun əla bir elektrik ülgücü var, amma 
o, nədənsə bu Nuh əyyamından qalmış ülgüclərə üstünlük 
verir. Bax, elə tələsdiyi üçün də üzünü kəsdi. Nəticədə biz 
onun sifəti ilə əlləşməli olduq və onun səhər yeməyinə vaxtı 
qalmadı. Qəhvə belə içmədən işə qaçdı. 
Tək qalan kimi anladım ki, əhval–ruhiyyəm elə səhərdən 
korlanıb. Bu azmış kimi, başım sancmağa başladı və mədəmdə 
səciyyəvi bulantını hiss etdim. Bu, o demək idi ki, sabah aybaşı 
olacağam və bu mənim ovqatımı daha da təlx etdi. Axı, nə üçün 
hər şey bu cür ədalətsizdir? Axı, nə üçün biz ayda bir dəfə belə 
bir xoşagəlməz hissləri yaşamalıyıq? Bilmirəm başqalarında 
necə, amma məndə aybaşı həmişə ağır keçir. Belə günlərdə mən, 
sadəcə, müvazinətsiz bir nacinsə çevrilirəm. Deyəsən, Viktor 
da bunu sezir. Özümü ələ almağa çalışsam da, heç nə alınmır. 
Bu gün bütün Moskvanın qəbul etdiyi dəbli həblər də dadıma 
yetmir.  Baxmayaraq ki, 
    
10 
deyilənə görə, bəzilərinə köməyi dəyir. Mən heç nə hiss 
etməyən qadınları görmək istərdim, amma hələ ki, belələrinə 
rast gəlməmişəm. Hamıya eyni şəkildə yaxınlaşan aybaşı 
siklinin bu səciyyəvi simptomları xoş gəlmir. Bəzilərində bu 
yüngül ötüşsə də, mənim kimilərə çox pis təsir göstərir. Başım 
ağrıyır, qarnım sancılanır, qanım qaralır. Ümumiyyətlə, elə bir 
təəssürat yaranır ki, ayda bir dəfə mənə heyvanlığımızın 
necəliyini və onlardan çox da uzağa getməməyimizi xatırladır. 
Kişilərdə belə hallara təsadüf olunmur, baxmayaraq ki, onlar 
heyvanlar aləminə bizə nisbətən daha çox yaxındırlar. Misal 
üçün, öz səfeh instinktləri ilə. 
Mən tez-tez bu barədə düşünürəm. İstənilən kişi yağlı sifət 
görən kimi dərhal olan–qalan ağlını da itirir. Onun tamamilə 
sarsaq olması və hamar dəri ilə gənc simadan başqa heç bir 
şeyə malik olmaması da onların vecinə deyil. Daha çox da gənc 
qadınlara bənd olurlar. Sanki biz heç qadın deyilik. Bəlkə mən 
özümə bununla təsəlli verməyə çalışıram? Otuz yaşından sonra 
hər bir qadın təlaşlanmağa başlayır: bunun sonrası necə olacaq? 
Heç nə baş verməyəndə biz ağlımızı itirməyə başlayırıq, sadəcə, 
fiziki cəhətdən necə qocaldığımızı hiss edirik. Kişilərdə belə bir 
aşkar müddət yoxdur, bizdə isə var. Hər bir ay dölləndirilmiş 
olmur və məhz elə bu səbəbdən də məhvə məruz qalan toxum 
hüceyrəsi bizə zamanın amansız 
11 
olduğunu xatırladır. Üstəlik, əgər kişilər altmış yaşına qədər 
xoruzlanırlarsa, biz artıq qırx yaşında heç kimə gərəkli olmuruq. 
Bəlkə mən həddindən artıq sərtəm? 
Mənim həyatımda birinci ərimlə boşandıqdan sonra kişilər 
olmuşdu. Mən onunla iyirmi altı yaşında ikən boşandım. Bir 
çırtma ilə bütün kişilərin ayağıma düşəcəyini düşünən gənc və 
sarsaq qadın olmuşam.  İndi nə qədər lovğa və ərköyün 
olduğuma təəccüb edirəm. Başqa cür ola da bilməzdi! Axı, 
mən Moskva Dövlət Beynəlxalq Əlaqələr İnstitutunun hüquq 
fakültəsini bitirmişdim və bir neçə il sonra Moskvanın ən məşhur 
vəkillərindən olan Mark Borisoviç Rozentalın yanında işə 
qəbul edilmişdim. Onda mənə elə gəlirdi ki, «bütün cümləaləm 
mənimdir». Ərimlə boşanma da, mənim birinci nigahımı, zənn 
etdiyim kimi, yalnız yüngül bir anlaşılmazlıq və qızlara xas 
diqqətsizliyin nəticəsidir. 
O tipi xatırlayanda dərhal əsəbiləşməyə başlayıram. Xeyr, 
biz onunla qalmaqal salmır, söyüşmürdük. Mənə onun bizim 
bütün tanıdığımız qadınlarla yatdığı məlum olana qədər, demək 
olar ki, söyüşmürdük. «Şorgöz - döllüyə» bir bax! Bax, elə o 
məqamda onun mənə gərəkli olmadığını qərara aldım. Biz çox 
sakitcə ayrıldıq. Hələ on iki il bundan əvvəl. Bir– birimizə 
tamamilə yad olduğumuzu anladıq. Yaxşı ki, bunu çox tez 
anladıq. Mənim iyirmi altı yaşım və iki yaşlı oğlum 
    
12 
var idi. Sonra isə mən uzun müddət mənə ərlik, oğluma isə 
atalıq etməyə münasib olacaq insanı axtardım. Lakin layiqlisini 
tapa bilmirdim. Sən demə, bu, çox çətin imiş – normal kişi 
tapmaq. Bütün münasib olanları çoxdan qapışdırmışdılar, yerdə 
qalanlar isə hətta özləri üçün belə maraq kəsb etmirdilər. 
Ərimin əlverişli biznesi var idi – o, avtomobillərin satışı 
ilə məşğul olurdu. Əsas etibarilə işlənmiş avtomobillərlə, 
lakin bəzən yeniləri ilə də alver edirdi. Mənsə o dövrlərdə
artıq normal məbləğdə pul qazanmağa başlamışdım və onsuz 
da yaşaya biləcəyimi qərara almışdım. Doğrudur, o öz oğluna 
qarşı vicdanla yanaşır – hər ay Saşa üçün min dollar ayırır. Mən 
də bu pulları yalnız oğluma sərf edirəm: yarı hissəsini onun 
təhsilinə, geyiminə, qidalanmasına xərcləyir, yerdə qalanlarını 
isə kənara qoyuram. Özüm də hal–hazırda yaxşı qazanıram. 
İndi mən Mark Borisoviç Rozentalın sağ əliyəm və ayda üç 
min dollara yaxın əmək haqqı alıram. Xülasə, özümü təmin edə 
bilərəm və hətta özümə dörd yüz altmış modelli, mavi rəngli 
«Pejo» avtomobili də almışam. 
İlk zamanlarda ərsiz həyat hətta maraqlı idi. İlk beş-altı il 
ərzində. Yaxşı iş, böyük imkanlar, çoxlu sayda görüşlər, 
naməlum kişilərlə ünsiyyət. Lakin biri məni tərk etdi, digəri 
evli çıxdı, üçüncüsü isə qarasevdalıya çevrildi… Sonradan 
13 
mən Nitsaya səfər etdim və «arzularımın» kişisi – hər bir 
qadının yalnız arzulaya biləcəyi italyan milyonçusu Alessandro 
ilə rastlaşdım. Yaraşıqlı, ağıllı, zəngin, öz yaxtası vardı. Lakin 
sonradan mənə məlum oldu ki, bu «yaraşıqlı» məni dərhal 
öldürməyi düşünürmüş. Nə çox, nə az. Mən də onların bu cür 
alçaq olduğunu düşünüb daha heç vaxt kişilərə inanmayacağımı 
qərara aldım. 
Lakin bir müddət sonra Viktorla qarşılaşdım. O, məni öz 
etibarlılığı, nəsə bir kəndlisayağı ciddiyyəti ilə ram etdi. Onun 
bütün ulu babaları kəndli olmuşdular – Voronej vilayətindən 
gəlmə idilər. Onun atası Moskvaya əllinci illərdə köçmüşdü 
və Viktor da artıq burada anadan olmuşdu. Məhz elə buna görə 
də, o, eyni zamanda həm də moskvalı idi. Viktor Moskvadakı 
iri Qərb kompaniyasının nümayəndəsi kimi çalışırdı. O, 
fırıldaqdan xoşlanmaz, ona borclu olanlara etibar etməz, 
müştərilərlə münasibətlərini çox aşkar bir şəkildə qurar və hər 
zaman ilkin məbləğin əvvəlcədən ödənilməsini tələb edərdi. Bax, 
belə sanballı və güvəniləsi adam idi. Onlar müxtəlif dəftərxana 
texnikasının tədarükü ilə məşğul olurlar. Viktor o qədər də pis 
qazanmır, ay ərzində onun mənim dərhal işimin müqabilində 
aldığım bir neçə ayın məvacibindən artıq qazancı olur. Bu da 
mənim xoşuma gəlir. Kişi qadından çox qazanmalı və ailəsini 
təmin etməlidir. Maraqlısı odur ki, mən 
    
14 
də onun ikinci arvadıyam. Birinci arvadını o, evdən heç nə 
götürməyərək tərk edib. Hətta alt paltarını belə götürməyib. O, 
mənə heç bir zaman onun barəsində bir kəlmə də olsun 
danışmayıb. Mən onun bacısından öyrənmişəm ki, onun arvadı 
ilə ciddi söhbəti olandan sonra o evi tərk edərək, qapını möhkəm 
bağlayıb və oraya bir daha qayıtmayıb. Onun ilk nikahdan uşağı 
yoxdur. 
Onun çalışdığı şirkət bizim xidmətlərimizdən istifadə etmiş 
və mən də bir neçə dəfə onun qəbulunda olmuşdum. Sanballı və 
çox işgüzar otaq idi. Deməliyəm ki, Viktoru dərhal bəyəndim. 
O, məndən bir neçə yaş böyük idi, yalnız sakit, asta səslə 
danışırdı və hər zaman da çox səliqəli geyinirdi. Sonra mən 
xəbər tutdum ki, o köynəklərini özü ütüləyirmiş və bu, mənə 
ağır təsir etdi. Mən, əlbəttə, onun xoşuna gəlməyə çalışırdım, 
bunun üçün dəridən–qabıqdan çıxırdım. Saçlarımı ağlasığmaz 
şəkildə düzəldirdim, hətta kimyəvi prosedurların keçirilməsinə 
də razılıq verdim. Hər dəfə də əynimə təzə paltar geyinirdim. 
Doğrudur, mən xoş sevgi romanından artığına da ümid 
bəsləmirdim. Amma qəlbimin dərinliyində, ola bilsin ki, onun 
haqqında şüuraltı surətdə düşünürdüm, axı o, bütün tanışlarım 
arasında yeganə nəzakətli subay kişi idi. Bir dəfə, bizim 
tanışlığımızdan beş ay sonra o, qəflətən məni axşam yeməyinə 
15 
dəvət etdi. Sonra isə nəcib bir tərzdə məni evimə qədər ötürdü. 
Bir həftə sonra yenə də yeməyə dəvət etdi. Sonra yenə də evimə 
qədər yola saldı, hətta «axşam yeməyinin davam etdirilməsi»nə 
də işarə etmədi. Bu, mənim xoşuma gəlmədi. 
O, məni üçüncü dəfə dəvət edəndə, mən qəsdən Saşanı 
anamın yanına yolladım və özüm Viktoru evimə dəvət etdim. 
Ümumiyyətlə, o, nəfsinə hakim çıxmağı bacarırdı. Lakin qadın 
istəyəndə… Mən əvvəlcədən çox da pis olmayan likörlər 
hazırlamışdım. Bizim onunla birlikdə axşam yeməyindən əvvəl 
içdiyimiz iki butulka şərab bizə kifayət 
etdi. O, mənim yanımda qaldı. Biz onunla iki ildən çox, onun 
mənə evlənmək təklif etməsinə qədər görüşdük. Bu zamana 
qədər o, artıq Saşa və hətta mənim oğlumdan savayı ətrafımdakı 
kişilərin heç birindən xoşlanmayan anamla da dostlaşmağa 
müvəffəq oldu. Keçən il isə biz evləndik. Bizim elə bir şən 
toyumuz oldu ki, bütün dostlarla qohumlar onu hələ indiyə 
qədər də xatırlayırlar. Mənim o zamanlar artıq otuz yeddi yaşım 
tamam olmuşdu. Buradan sizə asanlıqla məlum olur ki, mənim 
hal-hazırda otuz səkkiz yaşım var, artıq on dörd yaşlı oğlum 
var. 
Mənim rəsmlərim iki dəfə sanballı dərgilərdə nəşr olunub, 
haqqımda qəzetlərdə məqalələr yazılır. Rozentalın fikrincə, 
zaman keçdikcə, səbatlı və təmkinli olmağı öyrənsəm, 
    
16 
məndən yaxşı vəkil çıxacaq. Oy, mən ki özümü təqdim etməyi 
unutmuşam. Mənim adım Kseniya Morjikovadır. Sankt–
Peterburqda losman kimi çalışan əcdadlarımdan mənə gəlib 
çatan belə bir soyad. Anamın isə bir tərəfi ingilisdir. Onun 
geoloq atası Türkiyədə qarşılaşdığı ingilis qadınla evlənmişdi. 
Onun gülməli soyadı var idi – Marpl. 
Bu gün məndə, həqiqətən də, çox pis hiss baş qaldırmışdı. 
Bəlkə də Viktorun üzünü kəsməsinə görəmi, yoxsa Saşanın 
dərsə gecikməyinə görəmi? Bütün bunlar azmış kimi, mən 
bizim mətbəx servisimizdən bir boşqab da sındırdım. Əlbəttə, 
əhəmiyyətsiz şeydir, boşqabı almaq da olar, amma bu, mənə 
xoşagəlməz təsir bağışladı, mən qab yumağı kənara qoyub, yataq 
otağıma qayıtdım. Bircə mənə qabyuyan maşınları xatırlatmayın! 
Muxosranskdan alınan adi mətbəx qab– qacağının yuyulması 
üçün onlar demək olar ki, idealdırlar, lakin bizim «Vilera 
Boxdan» alınan bahalı qab–qacaqlarımız üçün yararsızdırlar –
onların üzərində elə bir iz və cızıq qoyurlar ki, onları 
korlamamaq üçün əllə yumaq istəyirsən. 
Xülasə, mən yataq otağıma qayıdaraq saata nəzər saldım. 
İşə getməyimə lüzum yox idi. Mən avqust ayının on dördündən 
məzuniyyətə çıxmışdım və məhz elə buna görə də irəlidə 
məni iki həfətəlik tam dəyərli istirahət gözləyirdi. Biz üçlükdə 
Portuqaliyaya, cənub sahillərinə səyahət etmişdik və 
17 
bura mənim çox xoşuma gəldi. Baxmayaraq ki, mən səyahət 
etdiyimiz hər yeri bəyənirəm. Lakin biz orada iki həftədən çox 
ləngiyə bilmədik. Viktorun işi, Saşanın isə təhsili var. Ondan 
əvvəl isə bütün bunlardan yaxa qurtarmaq alınmırdı. Mən digər 
aylar ərzində məzuniyyətə çıxanda Rozental da deyinməyə 
başlayır. Yalnız avqust ayında bizim ənənəvi olaraq, demək 
olar ki, işimiz olmur – bütün müştərilərimiz bu müddət ərzində 
işlə məşğul olmaqdan çox, istirahət etməyə üstünlük verirlər. 
Məhz elə buna görə də, biz yalnız avqust ayının on dördündə 
istirahətə yollanmalı olduq və hal–hazırda mənim də irəlidə 
tam iki sərbəst həftəm var. Məhz elə bu səbəbdən bizim 
qulluqçumuz da evdə yalnız sentyabr ayının ortalarında peyda 
olmalıdır.  Onun da «layiq olduğu» məzuniyyətə ehtiyacı var. 
Təbii ki, mən nə ilə məşğul olacağımı düşünməyə başladım. 
Bəlkə Viktora onun ustaları ilə köməklik edim? Lakin dərhal 
da onun mənim bu kimi səylərimdən xoşlanmayacağını qərara 
aldım. O, onlarla ünsiyyətin kişi işi olduğunu və mənim bu 
işlərə müdaxilə etməyimin vacib olmadığını düşünür. Bəlkə 
də o, haqlıdır. Sadəcə, mən kişi qayğısını yadırğamışam. Axı, 
neçə illər ərzində hər şeyi özüm etməli olmuşam! 
    
18 
Sanki mənim düşüncələrimə cavab olaraq bu məqamda 
telefon zəngi çalındı. Mən hətta düşündüm ki, dəstəyi qaldırım, 
ya yox? Viktor adətən, səhərlər evə zəng etmir, Saşa isə 
məktəbdədir. Sözsüz ki, anam zəng edə bilər, amma heç o da 
belə erkən saatlarda zəng etmir – saatın əqrəbləri onun yarısını 
göstərir. Nəhayət, istənilən halda cavab verməyin gərəkli 
olduğunu qərara aldım və dərhal da Leranın səsini eşitdim. 
 Ksyuşa, salam. İşlər necədir? 
Bu, mənim köhnə rəfiqəm Valeriyadır. Biz artıq uzun 
illərdir ki, rəfiqəlik edirik. Tez–tez zəngləşməsək də, onun 
səsini eşitmək mənim üçün hər zaman xoşdur. O, müəyyən 
üsluba riayət edən güclü qadındır, təklikdə iki oğul böyüdür. 
Bəzi hallarda mən bütün kişilərin qeyd-şərtsiz ağıldan kəm 
olduqlarını düşünürəm. Belə bir ağıllı, gözəl və işgüzar qadına 
necə nəzər salmamaq olar? Amma görünür, kişilərə nəsə ayrı bir 
şey lazımdır, əsk təqdirdə qırx yaşlı Valeriya iki–üç görüşdən 
sonra dərhal da yoxa çıxan təsadüfi tanışlarla 
«keçinməli» olmazdı. Ona görə və həm də bizim hər birimizə 
görə rəncidə oluram. 
 Hər zaman səni eşitməyə şadam, - deyə mən məhz bu 
məqamdan etibarən hansı məcaralara sürüklənəcəyimi təxmin 
belə etmədən rəfiqəmə cavab verdim. 
19 
 Mənim səninlə vacib işim var, - Valeriya bəyan etdi, - 
biz səninlə təcili görüşməli və söhbət etməliyik. Bu gün günorta 
işdə olacaqsan? 
 Xeyr, mən hələ ki, məzuniyyətdəyəm. 
 Təəssüf. Mən sənə nahar fasiləsində baş çəkib, səninlə 
kafelərdən birində oturub söhbətləşmək istəyirdim. 
 Gəl ən yaxşısı, mən sənə baş çəkim, - mən Leraya öz 
təklifimi bildirdim və saata nəzər saldıqdan sonra nahar fasiləsinə 
qədər özümü qaydaya salmağa macal tapacağımı düşündüm. 
Bundan başqa, onlarda qəlyənaltı etmək üçün yer də var. Lera 
Puşkin meydanındakı «Xəbərlər» kompleksinin keçmiş binasında 
bir neçə mənzili icarəyə götürmüş daşınmaz əmlakın satışı üzrə 
agentlikdə işləyirdi. Görüş üçün ideal məkandır – yaxınlıqda 
müxtəlif kafe və restoranlar da var. Amma şəhərin mərkəzinə 
bir saata getmək lazım gələcək. Orada hər zaman elə tıxaclar 
olur ki! Hərçənd ki, mən də Mir prospektində yaşayıram. 
 Sən heç olmazsa, mənə nələrin baş verdiyini söylə, - 
Leradan rica etdim. – Nəsə bir xoşagəlməz hadisə olub? 
 Tanrıya şükürlər olsun ki, mən yaxşıyam, - o, ah çəkdi. 
– Amma səninlə məsləhətləşməliyəm. Çox təcilidir. Bir sözlə, 
səni saat birdə aşağıda, vestibüldə gözləyəcəyəm. O vaxta qədər 
çata bilərsənmi? 
    
20 
 Razılaşdıq. – Mən dəstəyi asdım və bir qədər də yatmağa 
vaxtımın olduğunu düşündüm. Saat birə qədər hələ xeyli vaxt 
var idi. 
                                           İkinci fəsil 
Şəhərin mərkəzindəki bu lənətə gəlmiş tıxaclar məni lap 
təngə gətirib. Puşkin meydanına demək olar ki, yarım saata 
çatdım. Hərçənd ki, Mir prospektindən gəlirdim! Rüsvayçılıqdır! 
Görəsən, bizim şəhər hökuməti nə haqda düşünür? Yeri 
gəlmişkən, onların nə düşündüyünü mən çox yaxşı təsəvvür 
edirdim. Bizim bir tanışımız şəhər meriyasında işləyir. Onun 
əlli beş yaşı var və son otuz il ərzində onun əmək fəaliyyəti 
əvvəllər şəhər icraiyyə komitəsi adlandırılan məhz bu meriyada 
keçmişdir. Bax, belə bir «fədakar», əsil əmək qəhrəmanı 
kimi. Otuz ilindən çoxunu «şəhərin xoş rifahına» sərf edib. 
Mən onu hələ qız vaxtlarımdan xatırlayıram. O zamanlar o, 
sakit, məzlum və fağır bir adam idi. O mənim xalamın ərinin 
əmisi oğludur, xülasə, bizim bəzən mənim anamın bacısının
ad günlərində qarşılaşdığımız çox uzaq qohumlarımızdandır. 
Bu adamı görəydiniz! Əynində hər zaman artıq par–par yanan 
eyni boz rəngli kostyumu olur. 
21 
O, hətta pəsdən danışardı, sanki gurultulu nitqinin kənar 
şəxslərin diqqətini cəlb edəcəyindən ehtiyat edirdi. Bu zaman, 
müstəsna olaraq, özünü Eduard Petroviç kimi təqdim edirdi, 
baxmayaraq ki, əsil adı Edvarddır. Nədənsə o, adının bir qədər 
ayrı cür olduğunu etiraf etməkdən ehtiyat edirdi. İş yerində o, 
yerli komitə sədrinin müavini idi və onun dürüst öcəşkənliyi 
bütün şöbənin kefini açırdı. Eduard Petroviç qırx yaşında 
olarkən, kiçik yaşlı uşağı olan bir dul qadınla evlənmişdi. O 
zamanlar atamın hənək edərək söylədiyi kimi, o, uşağın təşkili 
üzrə məsuliyyətli işi də digər insanın üzərinə qoymağı qərara 
alıbmış. Onun işə yollandığı və öz ailəsini kinoya apardığı 
köhnə bir «Moskviç»i vardı. Mən onun həyat yoldaşı ilə onun 
balaca övladını xatırlayıram. Oğlan çox sakit və üzüyola uşaq 
idi. Həyat yoldaşı da gözə çarpmağı xoşlamazdı – yalnız bir 
boz kölgəni xatırladırdı. Onların istirahət günlərində 
kinoteatra səfərləri dünya mədəniyyətinə uyğunlaşmaları idi. 
Bax, beləcə, onlar doxsan birinci ilə qədər yaşadılar.  
Sonradan qəribə metamorfozlar meydana çıxmağa başladı. 
Eduard Petroviçin qəfildən yeni kostyumları peyda oldu, əvvəlcə 
o qədər də yaxşı və heç ona yaraşan da deyildi. Sonradan 
kostyumlar onun bədən quruluşuna uyğun şəkildə alınmağa 
başladı. O, bahalı siqaretlər çəkməyə və… maşınlarını ayrı 
maşınlarla əvəz etməyə başladı: «Moskviçi» - 
    
22 
«Volqa»ya, «Volqa»nı isə «Audi»yə dəyişdi… Hal–hazırda 
onun yeddinci modelli «BMV»si var. Onun qolundakı 
saatların necə bir tezliklə dəyişdiyini gərək öz gözlərinlə 
görəydin. Saatlarının indiki modellərinin dəyəri iyirmi min 
dollardan ucuz olmaz. Arvadı da yaxşı geyinməyə başlayıb, 
ona da maşın alıb. Artıq böyümüş oğulları isə xüsusi 
məktəbdə təhsil alır. Bir dəfə Eduard Petroviç bizi qonaq 
çağırmışdı və biz onun Rublyov şosesində inşa etdirdiyi bağ 
evinə heyran olduq. Mənim rəfiqəm Valeriya bu bağ evinin 
torpaq sahəsi ilə birlikdə milyon dollar dəyəri olduğunu 
söyləmişdi. Bütün bunlara keçmiş şəhər icraiyyə komitəsinin 
indiki şəhər meriyasının təvazökar əməkdaşı nail olmuşdur. 
Deyilənə görə, o, sadəcə, daşınmaz əmlakla bağlı sazişlərin 
tərtibatı ilə məşğul olur. Mənə elə gəlir ki, o, bu məqamlarda 
yüksək dəyərlər haqqında az düşünür. Çünki digərlərinin 
özlərini necə apardıqlarını görür. Özünüzü inandırmağa 
çalışmayın ki, bizim məmurlarımız xalqın, bizim problemlərim-
izin və şəhər tıxaclarının qayğısına qalırlar. Əgər onlar 
həqiqətən də nəyəsə can yandırırlarsa, bu tamamilə fərqli bir 
şeydir. Mən heç də kasıb insan deyiləm, ərimin də qazancı 
qənaətbəxşdir, lakin mən tıxaclarda ilişib qalmağa məcbur 
olanda, o an, hal–hazırda asanlıqla Edvarda çevrilən Eduard 
Petroviçi xatırlayıram və bizim hələ uzun müddət bu 
23 
qarmaqarışıqlıqdan yaxa qurtara bilməyəcəyimizi anlayıram. 
Amma bütün bunların mənə nə dəxli? 
Ümumiyyətlə isə hamının vəziyyəti yaxşılığa doğru dəyişib. 
Mənim xalam özünə xeyir axtarmadan, qohumu ilə əlaqədən 
istifadə etməklə, bütün tanışlarına əl tutur. Xoşagəlməz atalığı 
olan oğlan sanballı və etibarlı himayədarını tapıb, onun anası isə 
nəhayət, yaxşı geyinməyə və adam arasına çıxmağa başlayıb. 
Burada pis nə var ki? Bəlkə onlarda pul, onun müvəffəqiyyətli 
kommersiya fəaliyyəti ilə məşğul olması nəticəsində peyda 
olmağa başlayıb? 
Mən özümü aldatdığımı dərk edirdim. İstənilən əliəyri 
məmur xalqa meydan oxuyan şəxsdir. Onlar bizim pullarımızı 
oğurlayır, çətinliklərimizin hesabına pul qazanır və zəifliklərim-
izdən istifadə edirlər. Mən biznesmenlərlə kommersantların 
böyük pullar qazanmasına etiraz etmirəm. Bu, normal və 
yaxşı haldır. Lakin ölkədə ən zəngin insanlar məmurlardırsa, 
bu, sadəcə olaraq, pis deyil. Bu, çox pisdir. Məmurlar və 
onların qohumları. Dövlət qulluğuna təyin olunan insanların 
əksəriyyəti buraya məcburi olaraq gedirlər. Ən ağıllılar elmə, 
ən istedadlılar – incəsənətə, ən işgüzar və özünə yol açmağı 
bacaran insanlar isə biznes sahəsinə meyil göstərirlər. Dövlət 
xidmətinə isə zaman keçdikcə öz siyasi 
    
24 
dividendlərini maddi dividendlərə çevirən ikiüzlü konformistlər 
təyin olunurlar. Əgər mən nə zamansa bizim Rozentalın 
kontorunda necə işlədiyimiz haqqında memuarlar yazmalı olsam, 
məni sadəcə, kiçik tikələrə bölərlər. İnanın, bizim bütün vəzifəli 
müştərilərimiz bu və ya digər şəkildə dövlət hakimiyyəti ilə 
əlaqəli olmuş və onların vasitəsilə də özlərinin ən ağlasığmaz 
gəlirlərini əldə etmişdir. Xülasə, mən mövzudan kənara çıxdım. 
Tıxaclar müdhiş idilər və mən, əlbəttə, gecikdim. Bundan 
başqa, bütün səma da buludlarla tarıma çəkilmişdi və istənilən 
məqamda leysan yağışları yağacığı hiss olunurdu. 
Lera artıq iyirmi dəqiqə idi ki, məni vestibüldə gözləyirdi. 
Lakin o, mənim qəsdən yubanmadığımı anladığı üçün heç 
üzrxahlığımı da dinləmədi. Biz dərhal qonşuluqda olan kafeyə 
keçdik və Lera məni nə üçün belə təcili görmək istədyini nağıl 
etməyə başladı. 
 Mənim əmim qızı Maşanın başına müdhiş bir hadisə 
gəlib, - deyə o, dərhal söhbətə keçdi. – Biz nə edəcəyimizi 
bilmirik. Bu dəhşət, demək olar ki, bir həftədir davam edir. Biz 
milisə müraciət etdik, bütün meyitxanalara və xəstəxanalara 
zəng etdik… 
 Bir dəqiqə, - mən rəfiqəmin sözünü yarımçıq kəsdim, - 
bəlkə mənə nələrin baş verdiyini normal tərzdə başa salasan? 
25 
 Maşanın əri yoxa çıxıb, - Valeriya dərindən nəfəs aldı. 
– Sən belə bir müdhiş səhnəni təsəvvürünə gətirə bilərsənmi? 
Artıq bir həftədir ki, nə milis, nə də prokurorluq heç nə edə 
bilmir. O, sanki havada buxarlanıb. Maşa isə qızı ilə birlikdə 
qorxunc vəziyyətdədir. Dəhşətdir, çox dəhşətdir! 
 Necə yəni yoxa çıxıb? – mən onun söylədiklərindən 
heç nə anlamadım. Mənə rəfiqəmin əmisi qızının – ölkə ilə 
şəhərin siyasi gecələrində görünməyi xoşlaması səbəbilə tez–
tez ekranlarda görünən məşhur biznesmen Vadim Strekavinin 
həyat yoldaşı olduğu bəlli idi. Xatırladığım kimi, onun öz 
mühafizə dəstəsi, öz sürücüləri var idi və o, ailəsi ilə birlikdə 
sutka ərzində xüsusi olaraq mühafizə olunan çox bahalı seçmə 
evdə yaşayırdı. Onun ofisində də belə mühafizə var idi. 
Strekavin tikinti biznesində ən  tanınmış iş adamı, məşhur bir 
kompaniyanın vitse–prezidentidir. O, səbəbsiz yoxa çıxa 
bilməzdi. Bu, ümumiyyətlə, mümkün deyil… - Vadim yoxa 
çıxıb? – mən təəccüblə xəbər aldım. – Axı, o, necə yoxa çıxa 
bilər? Axı, nə üçün bu barədə qəzetdə bir kəlmə belə 
yazılmayıb? 
 Artıq yazılıb, - Valeriya cavab verdi. – Bugünkü 
qəzetlərdə yazılıb. Amma hələ ki, bütün bunların şayiə olması 
şərtilə. Maşa qızı ilə birlikdə bağ evində qalır, mühafizəçilər 
heç kimi onun yanına buraxmırlar. Rəsmi olaraq Strekavin 
    
26 
məzuniyyətdədir. Qəzetlərdə məhz bu məlumatları verirlər, onun 
ofisində də məhz bu kəlmələr deyilir. Məhz elə bu səbəbdən 
də jurnalistlər onun yoxa çıxması haqqında versiyanın, hələ ki, 
bir şayiə olduğunu söyləyirlər. Lakin artıq sabahdan etibarən 
hər kəs onun itdiyindən hali olacaq. 
 Yox, mən yenə də başa düşə bilmirəm, axı, o, necə 
yoxa çıxa bilər? Axı, onun mühafizə dəstəsi, köməkçiləri, 
katibələri var. Axı, mən onun hər zaman üzərində iki və ya üç 
əl telefonu gəzdirdiyini xatırlayıram. Yəni onların hər üçü eyni 
zamanda susub? Və o, haraya gedə bilər? Axı, o, hansısa bir 
evsiz–eşiksiz deyil, iri şirkətin vitse–prezidentidir. Bəlkə onu 
oğurlayıblar və buna görə girov pulu istəyirlər? 
 Elə buna görə də, Maşa əvvəlcə heç kimə heç nə demək 
istəməyib, - Valeriya izah etdi. – Hamı elə belə də düşünürdü. 
Biz düz iki gün gözləməli olmuşuq və yalnız bundan sonra 
milisə müraciət etmişik. Orada isə müstəntiqin özü ehtimal 
olunan oğruların bizimlə əlaqə yaradacaqlarına qədər heç kimə 
heç nə deməməyimizi rica etdi. Lakin artıq yeddi gün keçib, 
əlaqə saxlayan isə olmayıb. Tam yeddi gün. 
 Onlara necə ağır olduğunu təsəvvür edirəm, - mən 
səmimi təəssüf hissi ilə dilləndim. – Naməlumluq hər şeydən 
pisdir. Ağlına min cür fikir gəlir, nə edəcəyini bilmirsən… 
27 
 Heç biz də nə edəcəyimizi bilmirik, - Lera etiraf etdi. –
Maşa elə bir haldadır ki, istənilən saman çöpündən yapışır. 
Dünən biz hətta falçı da dəvət etmişdik, ümid edirdik ki, 
Vadimin haraya yoxa çıxdığını bizə söyləyəcək. Falçı dedi ki, 
o, sağdır, lakin Moskvadan uzaqdadır. 
 Əbəs yerə dəvət etmisiniz, - mən öz münasibətimi 
bildirdim. – Bütün bu falçılar belə hallarda kömək edə bilmirlər. 
 Mən də belə düşünürəm, - həddindən artıq praqmatik 
olan Lera məni dəstəklədi. İkinci dərəcəli evlərlə alver etməklə 
falçılara inanmaq uyğun gəlmir. Köhnə evləri yeni sakinlərə 
satmaq üçün mistik deyil, rasional praqmatik və optimist olmaq 
lazımdır. Bax, elə bu cəhətinə görə də mən Leranı sevirəm. 
 Həmin qadını görəydin! – O mənimlə düşüncələrini 
bölüşdü. – Məncə, bu falçı öz söylədiklərinə belə inanmırdı. 
Lakin bizi inandırmağa çalışırdı. Öz kələkbazlığına görə də 
bizdən beş yüz dollar qopardı. 
 Onların hamısı elədir. 
 Heç müstəntiqlər də yaxşı deyillər, - Valeriya bəyan 
etdi. – Elə bir təəssürat yaranır ki, sanki milisdə yalnız əbləhlər 
çalışırlar. Sən onların Maşaya verdikləri sualları eşidəydin! 
Vadimin hansı vərdişlərə malik olduğunu, onun 
    
28 
ailəsinə xəbərdarlıq etmədən harayasa təcili olaraq ezamiyyətə 
yollanmasının mümkün olub–olmadığını soruşurdular. Hətta 
onun iş otağını da axtardılar, sanki bu, onlara kömək edəcəkdi. 
Bundan başqa, biz ehtimal olunan oğrulardan zəngin 
gözlənilməsi ilə nə qədər zaman itirdik. 
 Bəs o, necə itib? – mən işin təffərrüatı ilə maraqlandım. 
– Axı o, ümumiyyətlə, necə yoxa çıxa bilər? Onun mühafizə 
dəstəsi, maşını, köməkçiləri harda olublar? 
 Elə iş də burasındadır. Maşa qızı ilə birlikdə kurortda, 
İsveçrədə dincəlirmiş, o da onlara baş çəkərək, geri qayıdıbmış. 
Sonuncu dəfə Moskvaya onlardan iki gün əvvəl, keçən şənbənin 
axşam vaxtı qayıdıb. Onun təxirəsalınmaz işləri olub. Növbəti 
səhər, bazar günü isə işə yollanıb. Onu orada keşikçilər görüblər. 
Onu adətən, cangüdəni Artur müşayiət edirmiş, lakin həmin 
gün Vadim onu çağırmayıb və yalnız sürücü ilə işə gəlib. İş 
yerində saat iki və ya üçə qədər olub, sonra isə maşına əyləşərək 
tez–tez baş çəkdiyi restorana nahar etməyə yollanıb. Orada o, 
tək olub, amma tez–tez kiməsə zəng edirmiş, həmin adamın 
kimliyi artıq müstəntiqlərə məlumdur. Sonra hansısa bir anda 
restorandan çıxaraq, sürücünü buraxıb və yenidən restorana 
qayıdıb. Bu qədər. Bundan sonra onu daha heç kim görməyib 
və heç kim də onun barəsində bir kəlmə də olsun eşitməyib. 
Bütün 
29 
telefonları da bağlıdır. Maşa isə Moskvaya növbəti gün 
qayıdıb. O, bazar günü onun zəngini gözləsə də, axşama qədər 
zəng etməyib. Belə olan təqdirdə, o özü sürücüyə zəng edərək 
Vadimin restoranda qaldığını aydınlaşdırıb. Onun dostları ilə 
əyləndiyini düşünüb. Telefonları açıq imiş, amma zənglərə cavab 
vermirmiş. Lakin Vadim sabahısı gün də peyda olmayıb. Onlar 
Moskvaya qayıdanda isə onun telefonları artıq söndürülübmüş. 
Maşanı qızı ilə birlikdə şübhəsiz ki, qarşılayan olub. Arturla digər 
sürücüyə gəldikdə, Vadim barəsində onların heç bir məlumatı 
olmayıb. Vadim özü Artura maşınla sürücünü götürərək, bazar 
ertəsi Maşa ilə qızını aeropotda qarşılamağı həvalə edibmiş. 
Onlar adətən, VİP zalı sifariş edirlərmiş. 
Məhz o anda Maşa nəsə bir dəhşətli hadisənin baş verdiyini 
qərara alıb və Vadimin bütün dostlarına zəng etməyə başlayıb, 
restorana belə yollanıb. Artıq axşam məlum olub ki, o, yoxa 
çıxıb, hər iki əl telefonu isə söndürülüb. 
 Vadim evə baş çəkibmi? Bəlkə evdən nəsə itib?  Heç nə 
itməyib. Evə də qayıtmayıb. Orada onların 
mühafizə dəstəsi var, onu görərdilər. Bazar günü bağ evində də 
olmayıb. Xülasə, kişi izsiz–soraqsız qeyb olub. Artıq sabahısı 
gün Maşa mənə zəng etdi. Biz onun kiçik qardaşı ilə birlikdə 
bütün meyitxana və xəstəxanalara zəng etdik, 
    
30 
Vadimin hər iki katibəsini bu işə qoşduq ki, telefonları 
yoxlasınlar. Amma onu heç bir yerdə tapa bilmədilər. 
 Müdhiş zəmanədir! – Mən üz–gözümü turşutdum. –
Əgər belə bir insan yoxa çıxırsa, təsəvvür edirsənmi, bizim 
hamımız üçün küçələri dolaşmaq nə qədər təhlükəlidir? Bizdə 
məktəb evin yaxınlığındadır və Saşanı məktəbə Viktorun 
sürücüsü aparır, amma yenə də ona görə nigaran qalıram. 
 Mənim tanışımın başına belə bir əhvalat gəlmişdi, - 
Lera bəyan etdi, - əri onu evə gətirdikdən sonra maşını qaraja 
salmağa gedib. Qaraj isə yaxınlıqda imiş – qonşu küçədə. 
Darvazanı açıb, maşını qaraja salıb və qəfildən iki veyillə 
qarşılaşmalı olub. Hər biri on altı yaşında olan yeniyetmə. Sən 
demə, könüllərindən maşında bir qədər gəzmək keçirmiş, sonra 
isə maşını oğurlayaraq satmağı qərara alıblar. Tanışımın ərinin 
başına boru ilə zərbə endirdikdən sonra «doqquzluğu» sürüb 
aparıblar. Hələ yaxşı ki, öldürməyiblər. Bəlkə də öldürdüklərini 
zənn ediblər, gəncdirlər axı, yoxlamaqdan çəkiniblər. Parka 
gedən yolun üzərinə atıblar. O isə bir neçə gün xəstəxanada 
huşsuz vəziyyətdə qalsa da, ölməyib. Onun arvadı sevincindən 
«doqquzluğu» belə xatırlamayıb. Təsəvvür edirsənmi? Əgər 
o, ölsəydi, heç kimin bundan xəbəri olmazdı. Adam maşını ilə 
birlikdə yoxa çıxıb, sanki havada 
31 
buxarlanaraq, qeybə çəkilib. Ya da onu yadplanetlilər 
oğurlayıblar. 
 Vadimin üstündə pulu olubmu? 
 Yəqin ki, olub. Amma o qədər də çox deyilmiş. Axı o, 
normal insandır, üstündə pul gəzdirmir, yalnız kredit 
kartları… 
 Bəs onları yoxlayıblarmı? 
 Əlbəttə ki, yoxlayıblar. Kredit kartlarının bütün nömrələri 
müstəntiqə təqdim olunub. Bütün banklar üzrə. Heç kim bu 
günlər ərzində hesabdan bir dollar, bir rubl belə çıxarmayıb. 
Əgər onlar quldurdurlarsa, bəs onda nə üçün onun kredit 
kartlarından yararlanmayıblar? Heç olmasa, geyimlərinə və ya 
restorana xərcləyəydilər. Orada kim imzaları yoxlayır ki? Kart 
işləyirsə, deməli, hər şey qaydasındadır. 
 Pasportu da üzərindəymiş? 
 Xeyr. O, şənbə günü evə qayıdandan sonra onu evdə 
qoyub. Ümumiyyətlə, evdən heç nə, heç bir sənəd itməyib. 
Ofisdə də hər şey öz qaydasındadır. Onun kompaniyasının bu 
rüb üzrə gəliri də olacaq. Ümumiyyətlə, bu il üzrə də. Onların 
düşmənləri olmayıb, onlar mötəbər adamlardır, şəxsi biznesləri 
var, hal–hazırda Moskvada mövcud olan inşaat ilə bağlı 
canlanmanın necə əhəmiyyətə malik olduğu sənə də 
    
32 
məlumdur. Vadimin qırx və ya əlli milyon «dəyəri var idi». 
Bəlkə bundan da bir qədər artıq. 
 Şerlok Holms üçün sadəcə, bir tapmacadır, - mən etiraf 
etdim. – Bəs sən niyə məni çağırmısan? 
 Məhz bu cürdür, Şerlok Holms üçün, - Lera qaşqabaqlı 
tərzdə gülümsədi, - yalnız hal–hazırda milis belələrini işdə 
saxlamır. Prokurorluqda da belələrinə təsadüf etmək mümkün 
deyil, hamı biznesə keçib. Xülasə, onlar ümumiyyətlə, 
axtarmayacaqlar da. Onların pis qırxılmış üzlərini, geyimlərini 
görəydin! Axı, onlar bütün bu «oliqarxlara» nifrət edirlər. Onların 
hər birinin idbar sifətlərində bu sözlər yazılıb: «Sizə elə belə də 
lazımdır. Sizi nə qədər çox əzsələr, bir o qədər yaxşıdır». Heç 
kim də axtarışla ciddi şəkildə məşğul olmaq istəmir. Deyirlər ki, 
o, harayasa yollana və bu barədə məlumat verməyə də bilərdi. 
Bu səbəbdən də onlara xüsusi olaraq güvənməyə dəyməz. 
Doğrudur, Maşaya kompaniyanın prezidenti zəng edib, öz 
xidməti istintaqlarını aparacaqlarını bildirib, lakin bundan da bir 
şey alınmayacaq. Axı, onlar Pinkerton deyil, inşaat işçiləridirlər. 
 Sizə Pinkerton lazımdır? 
 İndi anladın? – Lera başını yırğaladı. – Biz Maşa ilə 
söhbət etdik və sənə zəng etməyi qərara aldıq. Sən bizim 
hüquqşünasımızsan, hələ Rozental kimi insanla işləyirsən. 
33 
Maşanın qardaşı dedi ki, Vadimi, necə deyərlər, fərdi qaydada 
axtaraq. 
 Siz işə fərdi detektiv cəlb etmək istəyirsiniz? 
 Bu, vacib deyil. Biz bunun xəlvəti olmasını istəyirik. 
Nə qədər lazımdırsa, pul verəcəyik. Müstəntiq bizə heç bir 
təşəbbüs göstərməməyimizi tapşırıb, əks təqdirdə, Vadimə 
xətər yetirə bilərlər. Bizim sərbəst axtarışa başladığımızı və ya 
fərdi detektivə müraciət etdiyimizi bilsələr, onu oğurlayan 
şəxslər qorxar və bizimlə əlaqə saxlamaqdan çəkinərlər. 
Deyirlər ki, biz hər şeyi korlaya bilərik. Axı, sən məşhur 
hüquq kompaniyasında işləyirsən və hər kəs inanar ki, siz öz 
müştərinizi axtarırsınız. Əgər qəzetlər Maşanın fərdi detektiv 
tutduğunu bilsələr, onu sadəcə, işləmək imkanından məhrum 
edəcəklər. Dərhal bu barədə yazacaqlar, lazımsız hay–küy 
qopacaq, Maşa isə riskə getməkdən qorxur. Məhz elə buna 
görə də biz səndən əlaqələrini işə salmaqla, Vadimin haraya 
yoxa çıxdığını və kimin tərəfindən oğurlandığını aydın-
laşdırmağı rica etmək istəyirik. Onun ofisində çalışan qızlarla 
söhbət et. Onlar sənə müstəntiq və ya detektivlərlə 
müqayisədə daha çox etibar edərlər. Biz səni Maşanın vəkili 
kimi rəsmiləşdirə bilərik və o zaman heç kim heç nədən 
şübhələnməz. 
    
34 
 Ümumiyyətlə, mən məzuniyyətdəyəm, - Leraya bunu 
bəyan etsəm də, əslində, onun təklifi məni də ilhamlandırmışdı. 
Ömrümün sonuna kimi Rozentalın köməkçisi olmayacağam ki. 
Bəlkə mənim içimdə qüdrətli bir xəfiyyə tələf olur, mənim isə 
bundan heç xəbərim də yoxdur? Məhz elə buna görə də, əlavə 
etdim: - Amma bir qədər işləyə bilərəm. 
 Sən bunu artıq mənə demisən, - Lera xatırlatdı, - Maşa 
elə bir haldadır ki, Vadimi tapmaq üçün istənilən saman 
çöpündən belə yapışmağa hazırdır. Qızın da altı yaşı var, artıq 
hər şeyi başa düşür. 
 Əslində, mən belə işlərlə heç bir zaman məşğul 
olmamışam, - mən rəfiqəmə səmimi şəkildə bunu etiraf etdim 
və Fransadakı macəralarımı xatırladım. Necə yəni məşğul 
olmamışam? Orada mən beynəlxalq cinayətkarlar dəstəsini ifşa 
etməyə yardım etmişəm. Bütöv bir sindikatı. Deməli, mənim 
belə bir bacarığım var. Maşa ilə Lera da mənə  müraciət etməkdə 
düzgün ediblər. 
 Gəl bu gün axşam Maşaya baş çəkək, - mən təklif 
etdim. – Görək nə edə bilirik. Ancaq o, qoy heç kimə heç nə 
deməsin. Əgər Vadimi həqiqətən oğurlayıblarsa, o zaman sakitcə 
gözləmək lazım olacaq. Bəzi hallarda cinayətkarlar oğurlanmış 
insanın qohumlarına əzab verməkdən ötrü vaxtı 
35 
qəsdən uzadırlar. Heç kimə sizin də axtarış apardığınızı 
söyləməyin. 
 Eyni sözləri bizə müstəntiq də demişdi, - Lera sevindi. 
– Bax, görürsənmi, sən hər şeyi düzgün anlayırsan. Gəl birlikdə 
gedək, bəlkə də sən bizə həqiqətən də nəyisə açıqlaya bildin? 
                                          Üçüncü fəsil 
Leysan heç nəyə baxmayaraq yağdı. Son dövrlərdə 
Moskvada bəzi hallarda elə yağışlar yağır ki, sanki biz 
subtropik qurşaqda yaşayırıq. Mən anamgilə yollanıb, orada 
yağışın səngiməsini bir qədər gözləməli oldum. Əksər hallarda 
belə olur: əvvəl sözü deyirəm, sonra isə düşünürəm. Məgər öz 
anana baş çəkmək haqqında bu cür danışmaq olarmı? Mən artıq 
çoxdan idi ki, ona baş çəkəcəyimi planlaşdırmışdım və budur, 
cədvəlimdəki boş «pəncərədən» istifadə etməyi qərara aldım. 
Biz hamımız necə də diqqətsizik! Mən tez–tez Saşanın da mənə 
münasibətdə bu cür davranacağını düşünürəm. Əlbəttə, mən 
anamı çox sevirəm, amma biz tez-tez görüşmürük, mən nadir 
hallarda ona baş çəkirəm. Mənim həmişə təxirəsalınmaz işlərim 
olur və ona hətta zəng etməyi belə unuduram. Saşanı isə bircə 
dəqiqə də 
    
36 
olsun unutmuram. Bu yaxında Bakıda mənə bir köhnə Şərq 
hekayəsi nağıl etmişdilər. Uşağın ruhu bədəninə yerləşməmiş, 
o, Tanrı ilə qarşılaşır. «İlahi, – ruh həyəcan keçirir, - mən 
getdiyim yerdə heç kimi tanımıram, dünyaya çılpaq və köməksiz 
vəziyyətdə, hətta danışmağı belə bacarmadan göz açıram. Bəs 
mən nə edim?». Tanrı ruha hər zaman körpənin yanında olacaq 
iki mələyi yol yoldaşı edəcəyini bildirir. «Bəs mən onları necə 
tanıyacam? – gənc ruh soruşur. – Mənə onların adlarını de». O 
zaman Tanrı ona bu mələklərin adlarının müxtəlif olduğunu, 
lakin hamının onları «Ana» və 
«Ata» kimi çağırdıqlarını söyləyir. Bax, belə bir ibrətamiz 
hekayə. Bizim yanımızda anadan olduğumuz məqamdan 
etibarən məqsədi bizi müdafiə etmək, qorumaq, sevmək və 
əvəzində heç nəyi tələb etməmək olan iki mələk yaşayır. 
Axşam, Leranın işinin sona yetməsindən sonra biz Maşa 
Strekavinanın bağ evinə yollandıq. Mən sükan arxasında 
əyləşmişdim və Valeriya mənə bələdçilik edirdi. Amma buna 
elə də lüzum yox idi, mən özüm də təqribən yola bələd idim. 
Axşamlar Rublyov şosesində bütün maşınlar yeni bağ 
qəsəbələrinə tərəf hərəkət edirlər. Bu maşınları görəsiniz! 
Sadəcə, kapitalist ölkələrinin maşınqayırma sahəsi üzrə 
nailiyyətlərinin sərgisidir. Bütün məşhur şirkətlər bu 
«şöhrətpərəslik yarmarkasında» iştirak edirlər, bircə mənim 
37 
yeni «Pejo»m möhtəşəm «rolls-roys»ların arasında görünən 
köhnə «Zaporojets»ə bənzəyirdi. Daha dəqiq desək, bu yolda 
əsas etibarilə, böyük yolkənarı maşınlara – «Leksus»lar ilə 
Amerika istehsalı olan ciplərə təsadüf etmək mümkündür, 
onların arasından isə sonuncu modelli «Mersedes»lər ilə 
«BMV»lər fərqlənir. 
Biz lazımi döngəyə qədər həddindən artıq sürətlə yetişdik 
və bağ evinə döndük. Hasar ilə  çəpərlənmiş qəsəbənin öz 
mühafizə dəstəsi vardı. Bizim kimin yanına gəldiyimizi 
dəqiqləşdirdikdən sonra bizi buraxdılar. Mən yenə də öz–
özlüyümdə şəxsi mühafizəçilər ilə sürücülərin daimi nəzarəti 
altında yaşamağın o qədər də xoşagəlməz bir hal olduğunu 
düşündüm. Biz giriş hissəsində iki avtomobilin dayandığı 
ikimərtəbəli evə yaxınlaşdıq. Valeriya boz rəngli cipi görən kimi 
Maşanın itkin düşmüş ərinin işlədiyi kompaniyada çalışan kiçik 
qardaşı Nikolayın buraya gəldiyini izah etdi. Nikolaya onun 
qohumunun iş yerində hər hansı xoşagəlməzliklərin mövcud 
olub–olmadığı hamıdan yaxşı məlum olmalı idi. 
Adətən, belə qəsəbələrdə evlərin qapılarını bağlamırlar, 
amma bu dəfə istisna təşkil edirdi. Biz qapı açılana qədər uzun 
müddət gözləməli olduq. Valeriya hətta aşkar tərzdə 
əsəbiləşmişdi. Nəhayət, bizi evə buraxdılar. Mətbəxdə yaşlı 
    
38 
bir qadın, çox güman ki, o, aşpaz idi, əl–ayağa düşmüşdü. 
Qonaq otağında bizi Maşa ilə qardaşı gözləyirdi. Maşanın 
ağlamaqdan gözləri şişmişdi. O özünü ələ almağa çalışırdı, 
lakin onun son günlər ərzində çox təlaş keçirdiyi hiss 
olunurdu: gözlərinin altında qara dairələr, kosmetik bərbəzəy-
in olmaması, bir yığın dağınıq saç… Maşanın əynində ağ 
sviter ilə cins şalvar var idi. Mən onu tamamilə fərqli tərzdə 
görməyi vərdiş etmişdim – yaxşı qulluq görmüş və cəlbedici 
bir tərzdə. On il bundan əvvəl Maşa gözəllik müsabiqəsində 
hansısa bir mükafatlı yeri tutmuşdu. Təsəvvürünüzdə hündür 
boylu, xoşagəlimli üz cizgili, açıq rəngli saçlı və mavi gözlü 
bir qızı canlandırın… O, kişilərin xoşuna gəldiyini yaxşı 
bilirdi. Məhz elə bu səbəbdən də birinci dəfə hansısa bir 
bankirə ərə getmişdi. Doğrudur, bu nikah o qədər də uzun 
sürmədi, iki ilə yaxın davam etdi. Onlar boşanandan sonra isə  
Maşa Vadimlə qarşılaşdı və ona ərə getdi. Amma yox. 
Əvvəlcə iki il onlar dost kimi yaşadılar, sonra isə evləndilər. 
Yalnız bu vaxt o, uşaq doğdu. Çox düzgün qərardır. Əvvəlcə 
yaşamağa başladığın insanı tanımaq və yalnız bundan sonra 
belə bir məsuliyyətli addımı atmaq lazımdır. Əlbəttə, övladını 
qanuni nikahla dünyaya gətirmək. Maşa həddindən artıq 
özünə bənzəyən gözəl bir qız uşağını dünyaya gətirdi. Uşaq 
həm də atasına oxşayırdı. Gözlərinin 
39 
ifadəsi eynən atasınınkı kimi idi. Mən Maşa üçün indi nə qədər 
ağır olduğunu təsəvvürümə gətirdim. Belə bir əri itirmək! Özü 
heç yerdə işləməyib, heç bir şeylə məşğul olmayıb. İndi isə 
özünün yeganə çörək gətirənini itirib… 
Onun yanında kiçik qardaşı Nikolay oturmuşdu. 
Xarici görünüşünə görə o da böyük bacısına bənzəyirdi. 
Yalnız bir baş qədər bəstə boyu, zəif insanın çənəsini 
xatırladan çənəsi, həlim və rəvan üz cizgiləri var idi. Mən öz–
özlüyümdə onun ən cəlbedici xüsusiyyətinin dalğavari şabalıdı 
saçları olduğunu qət etdim. Amma belə kişiyə nəzər salmaqla, 
o dəqiqə başa düşürsən ki, o, heç bir zaman lider olmayacaq. 
Bəşəriyyətin güclü yarısının əsil nümayəndələrini digər 
insanlardan fərqləndirən həmin iti energetikasız mənasız gözlər. 
Onun əynində yaxası açıq köynək ilə boz rəngli kostyum var idi 
və hiss olunurdu ki, o da bacısından az təlaşlanmır. Bu ailədə 
hər şey Vadimin çiyinləri üzərində idi. 
 Xoş gördük, Kseniya, - Maşa qəmgin səslə nəzakətli 
tərzdə dilləndi. – Çox sağ olun ki, gəldiniz. Buyurun, əyləşin. 
Mən onun uzun incə əllərinə diqqət yetirdim. O, əsəbi halda 
siqaret çıxararaq, onu alışdırdı. Dərisi də hamardır, bunu mən 
dərhal sezdim. Mən də öz dərimdən şikayətçi deyiləm, amma 
onun dərisi sanki cilalanmış perqamentə bənzəyirdi. Bircə dənə 
də olsun damarı görünmürdü. 
    
40 
 Axşamınız xeyir, - Nikolay nəzakətli tərzdə salamlaşdı. 
– Salam, Lera! 
Valeriya təmtəraqlı şəkildə başını yırğaladı və stulda 
əyləşdi. Mən onun yanında özümə yer elədim. Belə hallarda ən 
yaxşısı əvvəlcə susmaq və dinləməkdir. Mən onların dərdini 
anlayırdım. 
 Sizə artıq hər şeyi nağıl ediblər? – Maşa məndən 
soruşdu.  – Təsəvvür edirsinizmi, biz nə edəcəyimizi bilmirik. 
Dünən falçıya müraciət etmişdik, bizə nəsə deyəcəyini 
düşünürdük… Bütün bu hadisələr… bütün bu intizarda qalmaq 
dəhşəti… nə edəcəyini və nə düşünəcəyini belə bilmirsən. 
Müstəntiq də deyir ki, gözləmək lazımdır. Bir neçə gün də 
gözləmək. Mən isə havalanacağımı hiss edirəm. Bax, Kolya 
da Vadimin katibələri ilə danışacaq qadının tapılmasının 
gərəkliyini söyləyir. Bəlkə də hansısa yeni bir təfərrüat aşkar 
olundu. Müstəntiq fərdi xəfiyyələrə müraciət etməyə izn 
vermir. Prokurorluqdan da gəlmişdilər, onlar da gözləməyin 
vacib olduğunu söyləyirlər… Lakin nə qədər gözləmək olar? 
Mən nə edəcəyimizi təssəvvürümə belə gətirə bilmirəm. 
 Siz mənim ərinizin qadın əməkdaşları ilə söhbət 
etməyimi istəyirsiniz? – Mən işgüzar ton ilə konkret təkliflərin, 
ona mənim təsəlliedici içimi çəkməmdən daha 
41 
sürətlə sakitləşdirəcəyini anlamaqla, dəqiqləşdirməyə çalışdım. 
 Bunu Nikolay təklif edir, - Maşa qardaşına işarə etdi. –
O, Vadimin kompaniyasında işləyir və mənim ərimin kat-
ibələrinin bizimlə müqayisdə sizinlə daha səmimi olacaqlarını 
düşünür. Onlarla danışa biləcək qadın vəkilə müraciət etməyi 
də o, təklif edib. 
 Sizin ərinizin iki katibəsi var? – Mən ev sahibəsindən 
xəbər aldım. 
 Bəli, - o, təsdiq etdi, - Esmira və Lena. Birincisi –
başqırddır, otuz bir yaşındadır, ərdədir, bir oğlu var. İkincisi –
daha gəncdir, institutda təhsil alır, ərdə deyil. Onun deyəsən, 
iyirmi yeddi, ya da iyirmi səkkiz yaşı var. 
 İyirmi beş, - Nikolay bacısının səhvinə düzəliş verdi. 
Bunu o, belə deyir, - Maşa onun söylədiklərini laqeyd 
qarşıladı, - Əslində, onun yaşının neçə olmasının bizə nə dəxli? 
Onların hər ikisi ərimin yanında artıq kifayət qədər işləyiblər. 
Vadim yad insanlara etibar etmir, onun katibələri ilə sürücülərini 
dəyişməkdən xoşu gəlmir. 
 Sizin iki sürücünüz var? 
 Üç, - Maşa dilləndi. – Pyotr Petroviç adətən, yalnız 
ərim ilə işləyir, onun artıq əlli altı yaşı var. Ravil ona 
    
42 
təsərrüfat işlərində kömək edir, alış-veriş üçün supermarketə 
gedir. Şurik Qolyayev isə mənimlə işləyir. 
 Sizin ərinizin cangüdənləri də var? 
 O, bizim ailəmizin üzvü kimidir. Artur Mişarov. Biz 
onu da, onun gənc arvadını da tanıyırıq. Yeri gəlmişkən, arvadı 
hamilədir. Məncə, Artur bizdən daha çox həyəcan keçirir. 
Müstəntiq ona əlahiddə heç bir təşəbbüs göstərməməyini 
tapşırıb. Amma Artur heç nəyə baxmayaraq, hər dəfə həmin o 
restorana baş çəkərək, Vadim Yevgenyeviçin necə yoxa 
çıxdığını aydınlaşdırmağa çalışır. 
 Mənfur cangüdən! – Nikolay qəzəblə əlavə etdi. – Yox 
bir, ailə üzvüdür. Onun vəzifəsi bazar günü gəzmək yox, Vadimi 
mühafizə etmək idi. Əgər o, restoranda öz sahibinin yanında 
olsaydı, belə bir hadisə baş verməzdi. 
 Sənə ki Vadimin özünün onu yanına çağırmadığı 
məlumdur, - bacısı etiraz etdi. 
 Bunu bizə o, belə deyir. Bizsə bunu yoxlaya bilmirik. 
Bəlkə, Vadim ona zəng edib, o da gənc arvadı və məşğul 
olduğuna dair nağıl uydurub. Onu müdafiə etmə. Əgər sahib 
itibsə, deməli, təqsir cangüdəndədir. Sənin yerinə olsaydım, 
onu işdən qovardım. 
43 
 Dediyindən dönmə, - Maşa onun sözünü yarımçıq kəsdi, 
- amma mənim işlərimə qarışma. 
Onların arasında qalmaqal düşəcəyini hiss etdiyim üçün 
növbəti sualımı verdim: 
 Həmin gün ərinizin yanında kim olub? 
 Pyotr Petroviç. O, çox etibarlı və vicdanlı işçidir. O, 
uzun illərdir ki, bizim ailəmizlədir. Onun iki nəvəsi var, elə 
heyranedici oğlanlardır ki. 
 Kimsə sizin ərinizlə yaxın ünsiyyətdə olubmu? Onun 
köməkçiləri, mətbuat katibləri, digər cangüdənləri olubmu? 
 İşdə olublar. Amma mən onların hamısını tanımıram. 
Berta İosifovnanı istisna etmək şərtilə, - Nikolay 
xatırlatdı. 
Maşanın üzündə açıq–aydın təzahür edən narazılıq meydana 
çıxdı. O, siqaretini söndürdü. Maşanın onun üçün qoyduğu 
külqabını görmək lazım idi! Belə əşyanın min beş yüz dəyəri 
olardı. Bəlkə də, ondan da çox. 
 Onun bu işə nə dəxli? – Maşa qəzəb hissi ilə maraqlandı. 
– Sən həmişə lazım olmayan məqamdan yapışırsan. Barı 
müstəntiqlə də belə ünsiyyətcil olaydın. Ya da cinayət axtarışı 
şöbəsinin əməkdaşları ilə. 
  Yenə də sən mənə təzyiq göstərirsən! - Nikolay 
qəzəbləndi. – Kifayət deyilmi? Mən yardım etmək istəyirəm, 
    
44 
sənsə məni təngə gətirirsən… - O, ayağa qalxaraq hirslə otaqda 
gəzişdi. 
 Otur! – bacısı ona amiranə təzrdə bildirdi. – Səndən xahiş 
etməyincə, hər kəlmədən yapışma. Yenə də Berta İosifovna, o, 
baş iqtisadçıdır, Vadim Yevgenyeviçin sağ əlidir. Qarımış 
qızdır, amma özünü maddi və iqtisadi biliyinə görə füsunkar 
qadın zənn edir. 
 O, çox ağıllı qadındır, - Nikolay təkidlə dilləndi. 
Qadın heç nəyi ilə fəxr edə bilməyəndə, təhsilini 
artırmağa çalışır, - Maşa acı–acı etiraz etdi. – Xülasə, o, hamının 
dediyi kimi, onların baş iqtisadçısı və baş köməkçisidir. Mənim 
onu qısqandığımı düşünməyin. Onun qırx yaşı var, ibtidai sinif 
müəlliməsinə bənzəyir, amma əlli və ya altmış yaşlı qadını 
xatırladır. Lakin onu kompaniyada yüksək qiymətləndirirlər, 
bunun səbəbini isə anlaya bilmirəm. 
 Sənə onun necə işlədiyi bəllidir, - Nikolay yenidən 
müdaxilə etdi. 
O, bacısını necə əsəbiləşdirdiyini özü də anlamırdı. Onun 
problemləri onsuz da başından aşırdı. Həyatda böyüklərin 
boynunda qocalana qədər oturan belə kiçik qardaşlara da təsadüf 
etmək mümkündür. Onlar hətta ayrı insanların hesabına dəfn 
olunmaq üçün böyük qardaş və ya bacılarından 
45 
tez ölməyə belə cəhd edirlər. Nikolay açıq–aşkar bu kateqoriyaya 
aid idi… 
 Kəs səsini! – Maşa tab gətirə bilmədi. – Mən artıq səni 
dinləmək istəmirəm. Onun ağıllı və ya sarsaq olmasının 
mənim üçün heç bir fərqi yoxdur. Bu, sənin ideyan idi – bizim 
bütün qadın əməkdaşlarımız ilə söhbət etmək üçün qadın vəkil 
dəvət etmək. Eləcə də kişi əməkdaşlarımızla. Əgər bu Vadimi 
tapmağa yardım edəcəksə, onda mən razı. Mənə ərimin kimin 
tərəfindən və nə üçün oğurlanmasını aydınlaşdırmaq vacibdir. 
Nə səbəbdən onlar indiyə qədər susurlar… 
Maşa yenə siqaret çıxardı. Bu qədər siqaret çəkmək olmaz, 
bu onun dərisinə öz təsirini göstərə bilər. Sifətinə də həmçinin. 
Lakin mən məsləhət verməkdən ibrətamiz tərzdə çəkindim. 
Bunun əvəzinə isə digər sarsaq hərəkətə yol verdim. 
- Sizin ərinizin güclü xarakteri var, - mən əminliklə bəyan 
etdim, belə ki, mənim fikrimcə, belə bir xarakterə malik 
olmadan bu növ sanballı kompaniyanın vitse–prezidenti 
vəzifəsində çalışmaq qeyri-mümkündür. – Bəlkə onu doğrudan 
da, oğurlamağa cəhd ediblər və o, müqavimət göstərib? Belə 
bir variantın mövcudluğu mümkündürmü? İndi onlar Vadimin 
vəziyyətinin yaxşılaşmasını gözləyə bilərlər. Axı, Vadim 
Yevgenyeviç təqribən sizin boydadır… - İfadəmi bitirməmiş, 
mən məhz nə dediyimi dərk etdim. 
    
46 
Nikolay ağzını açdı və müdhiş bir tərzdə bacısına nəzər 
saldı. Valeriya tənə ilə başını yırğalayırdı. Mən isə qəti 
cəfəngiyyat danışdığımı dərk etdim. Lakin Maşa bunu sakit 
qarşıladı. İsterik hallar ona xas üslub deyil. Mən onun əlinin 
necə titrədiyini gördüm, sualını isə o, tamamilə sakit bir səslə 
verdi: 
 Sizcə, bu, istisna olunmur? 
 Üzr istəyirəm, mən düşünmədən danışdım. – Daha nə 
deyə bilərdim ki? – Onlar mütləq zəng edəcəklər. Sadəcə, bizim 
əsəbiləşməyimiz və onların şərtlərini tezliklə qəbul etməyimiz 
üçün vaxtı uzatmaq istəyirlər. 
 Bəlkə onu çeçenlər oğurlayıb? – Nikolay yenidən 
müdaxilə etdi. 
Maşa ona nəzər salaraq, başını yellədi: 
 Nə üçün məhz çeçenlər? Məgər sizin çeçenlərlə biznes 
əlaqələriniz var idi? 
 Yox. Amma onlar adətən, məşhur biznesmenləri 
oğurlayırlar… - Sözünün yarımçıq kəsilmədiyini hiss edən 
Nikolay nə isə əlavə etmək istəyirdi ki, Maşa qaşlarını çatıb 
onu kəskin tərzdə dayandırdı: 
   Kifayətdir! Mən onsuz da ağlımı itirmək 
dərəcəsindəyəm. Görünür, sən mənim axırıma çıxmaq 
47 
niyyətindəsən. Deyin görək, Kseniya, biz hansı tərzdə düzgün 
hərəkət etməliyik? Biz müqaviləni tərtib edib, sizə sərf etdiyiniz 
vaxta görə haqqınızı ödəyəcəyik. Valeriya mənə zəng edib, sizin 
məzuniyyətdə olduğunuzu söyləmişdi. Deməli, sizin vaxtınız 
var? 
 Yalnız iki həftə. 
 Əgər siz nəyisə aydınlaşdıra bilsəniz, sizə minnətdar 
olardıq. Sözsüz ki, bütün məsrəflərinizi ödəyəcəyik. Bəlkə, biz 
onun haraya yollandığını və ya kimin tərəfindən oğurlandığını 
anlaya bildik. Valeriya sizin ofisinizə baş çəkib, müqaviləni 
tərtib edəcək. 
 Mənim sizə bir neçə sualım olacaq, - bloknotumu çıxarıb 
orada qeyd edə-edə ona xatırlatdım. Mən xüsusi şifr ilə qeydlər 
aparıram və məndən savayı heç kim onu başa düşə bilməz. 
Dəhlizdən nəsə bir taqqıltı eşidildi. Valeriya Maşaya sınayıcı 
nəzər saldı. O, siqaretini söndürdü, başını yırğaladı, ayağa qalxdı 
və qonaq otağından keçərkən izahat verdi: 
 Yenə də Katya yatmır. 
Mənim əyləşdiyim yerdən onun dəhlizə keçməsi yaxşı 
görünürdü. Sonra isə onun səsi eşidildi. Maşa qızının yuxarı, 
yataq otağına qalxması üçün onu dilə tutmağa çalışırdı. Nəhayət, 
onların pilləkəndə ayaq səsləri eşidildi. 
    
48 
 Katya da mütəəssirdir, - Valeriya əlavə etdi, - hər dəfə 
atasının harada olduğunu soruşur. Zavallı Maşa sonuncu qüvvəsi 
ilə təskinlik tapmağa çalışır. 
 Mən bütün bu qarayağızları paytaxtdan köçürərdim, - 
Nikolay yumruqlarını düyünlədi. – Deyəsən, onlardan hansısa bu 
yolla qazanmağı qərara alıb. Əgər çeçenlər deyillərsə, hansısa 
bir qafqazlıdırlar – bütöv bir kriminal kütlə. Onları Moskvadan 
qovmaq lazımdır. 
 Siz qohumunuzun oğurlandığına əminsinizmi? Onu 
kimsə təhdid edibmi? Onun düşmənləri varmı? – Mən 
maraqlandım. 
 Vadimin necə düşməni ola bilər axı? – Bacısının 
söhbətdə iştirak etməməsindən istifadə edən Nikolay, küncdə 
dayanan təkərli masanın üzərindəki iri konyak butulkasını 
əlinə alaraq, enli qədəhə özü üçün içki süzdü. – Konyak 
istəyirsinizmi? – o, xəbər aldı. 
 Xeyr, təşəkkür edirəm. 
 Onun düşmənləri yoxdur. Hamı ona hörmətlə yanaşır və 
ondan qorxurlar. Ər oğuldur! Ona kompaniyanın prezidenti belə 
həsəd aparır. Anlayır ki, Vadim əsil mütəxəssisdir. Peşəkardır. 
Kompaniyada yaranan bütün mübahisəli 
49 
məsələləri yoluna qoyur. Arvadların da ondan xoşları gəlir. Üzr 
istəyirəm, qadınların. 
 Sizin kompaniyanızdakı qadınların, yoxsa ümumiyyətlə, 
qadınların? 
 Hamısının. Həm bizdəkilərin, həm də digər yerlərdəki 
qadınların. 
 Bəs sizin bacınız onun qadınlar arasında belə məşhur 
olmasından xəbərdardırmı? 
 Əlbəttə, xəbərdardır, - Nikolay konyakı içərək qımışdı. 
– O ki axmaq deyil, əsil kişinin bəzi hallarda zəiflik göstərmək 
hüququna malik olduğunu anlayır. Amma o, yaxşı ər və yaxşı 
atadır. Onun kənarda olan qızları isə onun arvadı üçün problem 
olmamalıdır. Hər bir kişi özünə elə bir ixtiyar verə bilər… - 
Bu məqamda o, otağa daxil olan Maşanı gördü və dərhal da 
susdu. 
 Sözünü tamamla, - yanımda əyləşən bacısı onun 
sözünü tamamlamasına izn verdi. – Necə səfeh olmusansa, elə 
də qalmısan. Siz isə, Kseniya, ona fikir verməyin. «Azad 
məhəbbətin tərənnümçüsünə» bir bax! Amma Nikolay haqlıdır. 
Əgər kişi belə bir vəzifədə çalışarsa, onun pulu varsa, o, mütləq 
qadınlar arasında müvəfəqiyyət qazanacaqdır. Onun xarici 
görünüşü ilə xarakteri qadınlarda cüzi maraq oyadır. Ən əsası 
– onun pul kisəsidir. Bu mənada mənim qardaşım 
    
50 
haqlıdır. Mən ondan fərqli olaraq, bir o qədər də səfeh deyiləm. 
Lakin Vadim digər qadının yanına qaçıb, Katya ilə məni unuda 
bilməzdi. Bu, mümkün deyil. O, gizlənməyə belə çalışmazdı, 
o, tamamilə fərqli bir insandır. O, mənə hər şeyi açıq-aşkar 
tərzdə söyləyərdi. Siz mənə daha daha hansı sualla müraciət 
etmək istəyirdiniz? 
 Bax elə bunu soruşmaq istəyirdim. Onun düşmənləri 
olubmu? 
 Bilmirəm. Heç birini tanımıram. 
 Bəs borcları? 
 Heç bir zaman borcu olmayıb. Borclu olmaqdan xoşu 
gəlmir. Heç kimə heç bir zaman borclu olmaması ilə fəxr edir. 
 Vadim Yevgenyeviç sizin yanınızdan gedərkən nəsə 
şübhəli bir şey sezmədinizmi? Mən onun İsveçrədən geri 
qayıtmasını nəzərdə tuturam. Axı, o, Moskvaya sizdən iki gün 
əvvəl qayıtmışdı. O, səfərə çıxmağının təcililiyini necə izah 
etmişdi? 
Maşa mənə təəccüblə, xeyr, hətta deyərdim ki, heyrətlə 
baxdı. Sonra Valeriyaya, daha sonra isə Nikolaya nəzər saldı. 
Mən bu baxışı dərhal başa düşdüm. O, bəlağətli tərzdə bu 
sözləri ifadə edirdi: «Siz belə bir kütbeyini mənim yanıma 
gətirmisiniz?» 
51 
 Sizcə, o, hər dəfə mənə nə üçün Moskvaya qayıtmaq 
qərarına gəlməyinin səbəbini izah etməlidir? – O soruşdu. –
Əziz Kseniya, siz çox güman ki, bu kimi iri miqyasda fəaliyyət 
göstərən sahibkarların iş xüsusiyyətini tam şəkildə anlamağa 
qadir deyilsiniz. Vadim Yevgenyeviçin heç kimə məruzə etməyə 
borclu olmadığı işləri də ola bilər. 
Məni öz yerimdə oturtdular. Mənə çox görünən üç min 
dollarlıq əmək haqqım ilə mən və mənim on və ya on beş min 
dollarlıq qazıncı olan ərim demək olar ki, bu insanlar üçün yoxsul 
idilər. Onların fərqli miqyasları və fərqli reallıq qavrayışları vardı. 
Mən özümü sahibəsi tərəfindən tənbeh olunan ev qulluqçusu 
kimi hiss etdim. Düşündüm ki, onların hamısını cəhənnəmə 
göndərmək və elə indi buradan getmək lazımdır. Amma digər 
tərəfdən bu, çox maraqlıdır! Bəlkə, mənim bu kimi təhqiqatları 
aparmaq üçün həqiqətən də lazımi istedadım var? 
 Gəlin mən elə bu gündən təhqiqata başlayım, - mən öz 
emosiyalarıma hakim çıxaraq söylədim. – Hal–hazırda hələ ki, 
axşam saat doqquzdur. Bəlkə mən elə indi gedib sizin ərinizin 
katibələri ilə söhbət edim? Məsələni süründürməçiliyə salmamaq 
üçün. 
Maşa qardaşının üzünə baxdı. O, çiyinlərini çəkdi, qədəhi 
masanın üzərinə qoydu və telefonu götürdü. Nömrəni yığıb, 
    
52 
uzun müddət cavab gözlədi. Məlum məsələdir, o, bir o qədər 
də məmnun deyildi. Bu məqamda mən onun bacısına nəzər 
saldım. Qadın daha çox narazı idi. Onun bütün görünüşündən 
bu kəlmələri oxumaq mümkün idi: «Hətta belə bir göstərişi də 
o, normal şəkildə yerinə yetirə bilmir». Nikolay şeytana lənət 
deyərək, digər nömrəni yığdı. 
 Nə olub?  - Maşa maraqlandı. 
 Esmiranın telefonu bağlıdır, - o, izah etdi. – Yəqin ki, 
evə çatmış olar. İndi Lenanın nömrəsini yığaram. 
Maşanın üzünə nəzər yetirməyə gərək yox idi. Qardaşına buz 
kimi nəzərlərini tuşlamaqla, o, artıq bizimlə əlaqə yaratmaqdan 
təəssüf hissi keçirirdi. Hər üçümüzlə. 
 Lena, - Nikolay dərhal dilləndi, - sən haradasan? Biz 
səninlə təcili görüşməliyik. Səninlə vəkil söhbət etmək istəyir. 
Yox, o, Maşanın vəkilidir. Qadındır. O, səninlə təcili görüşmək 
istəyir. – O, əli ilə telefon dəstəyini örtdü və mənə müraciət 
etdi: - Sizin soyadınız nədir? 
 Kseniya Morjikova. 
 Morjikova, - o, dəstəyə bu kəlmələri təkrar etdi. – Sən 
bir saatdan sonra harada olacaqsan? Bəs iki saatdan sonra? 
Harada? Yaxşı, mən həmin yeri tanıyıram. Biz oraya gələrik. 
İkilikdə. Morjikova ilə birlikdə. Hələlik. O, «Yaşıl alliqator» 
53 
klubunda olacaq, - Nikolay mənə izah etdi. – Bu, yaxşı klubdur. 
Orada hər zaman çoxlu adam olur. 
 İt qızı! – Maşa dişlərini qıcıyaraq qəzəblə dilləndi. –
Onun şefi itib, amma o, gecələr klublarda veyillənir. Murdar! 
Məni daha Maşa adlandırma. Onlar üçün mən Maşa deyiləm. 
Mənim barəmdə xidməti heyətlə söhbət edərkən də, məni 
zəhmət olmasa, adım və atamın adı ilə çağır. Lena, zənnimcə, 
Vadim Yevgenyeviçin yoxa çıxmasına heç də təəssüf etmir. 
Alçaq qadın. Vadim ona nə qədər yaxşılıq etmişdi. 
Bax, bu yerdə mən onunla heç cürə razı ola bilməzdim. 
İnsanlar nə qədər zəngin olurlarsa, onlara tabe olan insanlardan 
bir o qədər çox şey tələb edirlər, sanki eyni zamanda, onların 
loyallığı ilə sədaqətliliyini satın alırlar. Əslində, ayrı cür 
olmalıdır: siz bizə pul ödəyir, biz isə onun əvəzində sizə 
işləyirik. Münasibətlər elə bura qədərdir. Heç kim heç kimi 
sevməyə borclu deyil. Əgər mənim Rozentalım itsə, elə həmin 
gün ən yaxşı restorana yollanaram. Yalnız bizim kompaniyanın 
növbəti zaman ərzində də mövcud olması şərtilə. Təəssüf, 
amma biz inşaat biznesi ilə məşğul olmuruq. Vəkilləri onların 
peşəkarlığına görə qiymətləndirirlər. Mark Borisoviçin adı 
olmadan isə bizim kontorun qara qəpik qədər də dəyəri yoxdur. 
Bizim bütün hüquqşünaslar bunu yaxşı başa düşürlər. 
    
54 
- Biz birlikdə gedərik, - Valeriya bəyan etdi, - üçümüz də.
Maşa razılıqla başını tərpətsə də, onun gözlərində aşkar 
məyusluq sezdim. Məndən Pinkerton çıxmaz. Cəhənnəm olsun! 
Ən uzağı zəhmət haqqımı ödəməyəcək. Biz soyuq bir tərzdə 
sağollaşdıq və mən Nikolayın ardınca evi tərk etdim. Valeriya 
evdə yubanmalı oldu və mən dərhal xəyalımda Maşanın ondan 
belə bir tormozlanmış ağıldan kəm qadını haradan eşələyib 
çıxardığını xəbər aldığını canlandırdım. Mən maşınımın sükanı 
arxasına keçdim və Nikolayın nə zaman öz cipinə oturacağını 
gözlədim. Valeriya mənə yaxınlaşdı, yanımda oturdu və 
qapını gərəkli olduğundan daha möhkəm bir tərzdə çırpdı. 
Görünür, Maşa heç nəyə baxmayaraq, ona mənim barəmdə 
düşündüklərinin hamısını söyləmişdi. 
 Məlum məsələdir, o, vəkili bəyənmədi, - mən sadəcə, 
cavabı eşitmək üçün etiraf etdim. 
 Maşa təlaş içindədir, - Lera mənim sözlərimi təsdiqlədi, 
- amma sən ondan incimə. Ona elə gəlir ki, hamı onun dərdinə 
şərik olmalıdır. Sən ki onun ərinin katibəsini necə söydüyünü 
öz qulaqlarınla eşitdin. Maşa həyatın davam etdiyini hətta 
təsəvvürünə belə gətirmir. 
 Fəqət, mən onun katibəsi deyiləm, - mən rəfiqəmə 
kifayət qələr kobud bir tərzdə cavab verdim və cipin arxasınca 
yola çıxdım. Mən gərək elə dərhal bu işdən imtina edəydim, 
55 
elə bağ evində. Lakin mənim buna nə qətiyyətim, nə də arzum 
yetmədi. Bunun da cəfasını çəkməli oldum… 
                                     Dördüncü fəsil 
                                    
Bu bağ qəsəbəsindən uzaqlaşdığımız ilk dəqiqələr ərzində 
biz bir kəlmə də olsun danışmadıq. Mənim söhbət etməyə 
həvəsim yox idi, Valeriya isə çox güman ki, özünü mənim 
yanımda narahat hiss edirdi. Mən Maşanın böyük dərdinin 
olduğunu və belə bir vəziyyətdə onun hissələrinə hakim çıxmağa 
qadir olmayacağını da anlayırdım. Lakin mənə elə gəlirdi ki, o, 
ümumiyyətlə, bu cürdür. Artıq indi qazandıqlarını itirməkdən 
qorxan zənginləşmiş rəzil qadın. Hamıya bəllidir ki, əri onun 
həyatdakı yeganə dayağıdır və indi o, bundan sonra necə 
yaşayacağını düşünərkən dəli olmaq dərəcəsinə çatır. Valeriya 
sanki mənim kəlmələrimi eşidirmiş kimi dilləndi:  
 Sən gərək onun necə qorxduğunu başa düşəsən. Maşa 
onun bütün problemlərinin Vadim tərəfindən həll olunmasına 
vərdiş edib.  
 Onun kiçik qardaşı bu rola yaramır, - mən çənəm ilə 
irəliyə, iri cipində gedən Nikolaya işarə edərək, melanxolik bir 
    
56 
tərzdə dilləndim. Mən onun bu maşını da öz qohumu sayəsində 
əldə etdiyinə dair mərcə girməyə belə hazır idim.  
 Yaramır, - Valeriya razılaşdı və qəfildən etiraf etdi: - 
Əslində, o, mənim əmim qızı deyil, əmimin nəvəsidir. Onun 
anası ilə mənim anam əmi qızıdırlar. Anam da Popovlara 
rəhmlə yanaşardı, bu, onların həqiqi soyadıdır. Klava xala 
Ryazanda yaşayırdı, orada politexnik institutunu bitirəndən 
sonra öz təyinatı üzrə işləyirdi. Sonra isə ərə gedib Zarayska 
köçdü, bu, lap yaxınlıqdadır. Onun əri, Anton əmi orada 
elektrik işləyirdi və onun ikiotaqlı mənzili var idi. Hələ 
yetmişinci illərin əvvəllərində. Deyilənə görə, Maşa ona çox 
bənzəyir. Kolya da, həmçinin. Amma onların həyatı çox ağır 
keçib. Onların atası həddən çox içərdi. Uşaqlar kiçik 
yaşlarında olarkən həlak oldu. Bir dəfə növbədən qayıdırmış, 
evdə isə cərəyan qapanması olub. O, naqilləri yoxlamağa 
gedib, naqillər isə açıq imiş. Nəsə bir qəza baş veribmiş. 
Həmin gün güclü yağış da yağıbmış. Sonradan məlum oldu ki, 
həlak olan adam tamamilə sərxoş imiş, dostları ilə hansısa bir 
mükafatı içkiyə sərf edibmiş. Xülasə, uşaqlar yetim qaldılar. 
Maşanın o vaxtlar cəmi doqquz, Kolyanın isə – dörd yaşı var 
idi. Onlar üçün necə çətin olduğunu təsəvvür edə bilərsənmi? 
Klava xala isə bundan sonra ərə getmədi. İki övladını təklikdə 
ayağa qaldırdı.  
57 
 Bunu mən yaxşı anlayıram, - mən rəfiqəmə cavab 
verdim, - mən də birinci ərimdən boşanandan sonra tək 
qalmışdım.  
 Amma sənə sonradan nələrin baş verdiyi məlum deyil. 
Axı, Maşa o qədər də yaxşı oxumurdu. Onu iki dəfə 
məktəbdən qovmaq istəmişdilər. Amma o, sinifdə ən füsunkar 
qız idi. Sinfin bütün oğlanları da hər an onun çantasını evinə 
qədər aparmağa, ona düzgün cavabların qeyd olunduğu 
şparqalkaları ötürməyə hazır idilər. On yeddi yaşında o, 
nəhayət, məktəbi bitirdi. Aktrisa olacağını qət etdi. ÜDKİ – ə 
daxil olmaq üçün şəhərə gəldi, bunun üçün istedadının 
olduğunu güman edirdi. Şübhəsiz ki, müvəfəqiyyətlə də 
imtahandan kəsildi. Bizim evdə yaşamağa başladı, üç ay 
haradasa işlədi, deyəsən, hansısa bir çertyoj bürosunda 
qarovulçu kimi çalışırdı. Sonra isə birdən - birə model 
agentliyinə işə düzəldi. O zaman onun heç on səkkiz yaşı belə 
tamam olmamışdı. Onun orada nələr ilə qarşılaşdığını 
təsəvvürünə gətirə bilərsənmi? Bir dəfə mənim yanıma sifəti 
qançır vəziyyətdə gəldi. Mən ömrümdə belə şey görməmişdim 
– sanki üzünə göy məhlul sürtmüşdülər. Sən demə, onu 
hansısa bir «sponsor» belə döyübmüş. Qızın onunla görüşmək 
istəməməsi, onun dostları ilə birlikdə bağ evində keçirdiyi 
gecəyə getməkdən imtina etməsi oğlanın xoşuna gəlməmişdi. 
    
58 
Sən ki model biznesində işlərin necə çətin olduğunu bilirsən. 
İnsan arasına çıxmaq istəyirsənsə, hər şey ilə razılaşmaq 
gərəkdir. Əks təqdirdə, səndən bir şey çıxmayacaq.  
Mən susurdum. Əlbəttə, mənə hər şey məlumdur. Bizim 
model biznesimiz də, həmçinin. Paytaxtı özünə ram etmək üçün 
buraya üz tutan əyalətli qızlar barəsində də çox şey bilirəm. 
Birinin bəxti gətirir, digərləri isə tələf olurlar. Hələ yaxşı ki, 
Maşanın şəxsi izzəti–nəfsi, gözəl görünüşü və Moskvada 
qohumları olub. Əks təqdirdə, ömrünü yol kənarına çıxmaqla 
bitirərdi. Ya da digər qorxunc yerlərdə. 
 Sonradan isə Qolşteynlə qarşılaşdı, - Valeriya sözünə 
davam etdi, - o, qızdan iyirmi altı yaş böyük olsa da, ona 
himayədarlıq etməyə başladı. Hətta anasından da böyük idi. 
Onun sayəsində Maşa «Miss Rusiya» müsabiqəsində mükafatlı 
yeri tutdu. Elə o zamanlar onun rəsmləri bütün qəzetlərdə 
peyda oldu. Xatırlayırsanmı, mən hələ o zamanlar sənə jurnallar 
göstərmişdim? On il bundan əvvəl. Sən hələ o vaxtlar mənə 
qohumumun füsunkar olduğunu söyləmişdin. 
 Əlbəttə, xatırlayıram. Sən də onun aktrisa olmaq 
istədiyini demişdin. 
    - Olmadı. O, o zamanlar dost adlandırdığı Qolşteynin evinə 
köçdü. Sonra başqa mənzilə köçdü. Daha yarım ildən sonra 
dedi ki, Qolşteyn onunla əlaqəsini kəsmək haqda qərar verdi. 
59 
Bir il ya da bir il yarım normal yaşadılar. Sonra isə o, digər evə 
köçdü. Bir il, yaxud il yarım sonra isə ondan ayrılmaq istədiyini 
bəyan etdi. Və ona Moskvanın dairəvi yolundan kənarda 
birotaqlı mənzil almasını təklif etdi. Onu evdən çıxardı. Necə 
tip olduğunu təsəvvürünə gətirirsənmi? Ona birotaqlı mənzil 
ilə on min dollar pul verdi. Ondan canını qurtarmaq üçün fidyə 
verdi. Bu da sonu. Onu tək buraxdı. 
 Necə yəni tək buraxdı? Bəs nə üçün o, ondan aliment 
ilə əmlakın bölüşdürülməsi tələbi ilə məhkəməyə müraciət 
etmədi? Axı, sən mənə o zamanlar deyirdin ki, o, Qolşteyndə 
ərdə olub. Sonra isə dedin ki, boşanıblar. Mən sənin sözlərini 
dəqiq xatırlayıram. Axı o, məşhur bank sahibi idi. Onun pulunun 
yarısını məhkəmə vasitəsilə ala bilərdi. – Dərhal daxilimdə bir 
hüquqşünas hissi baş qaldırdı. 
     - Ala bilməzdi. Onlar ətrafdakı insanlar üçün nikahda 
idilər, əslində isə qeydiyyatdan keçməmişdilər. Maşa da bu 
barədə heç kimə bir kəlmə də olsun söyləməmişdi. Vətəndaş 
nikahında yaşayırdılar. Mən də o zamanlar sənə bu barədə 
demək istəmədim. Beləcə Qolşteyn onu qovdu. Eynən köpəyi 
küçəyə qovan kimi qovdu. Təsəvvürünə gətirə bilirsənmi? Gənc, 
gözəl qadın, amma yenə də tək və demək olar ki, pulsuz. Xeyr, 
onun hələ müsabiqədə mükafat kimi hədiyyə olunan «Jiquli»si 
də var idi. Yalnız bu qədər. İşsiz, təhsilsiz və 
    
60 
heç kimə də gərək deyil. – Valeriya dərindən ah çəkdi. – O 
zamanlar o, elə bir depressiyaya düşmüşdü ki! Bank sahibi ilə 
yaşayıb pulların sayını bilməmək bir şeydir, tək qalmaq tamamilə 
fərqli şeydir. Hər qəpiyinə qənaət etmək məcburiyyətində 
qalmışdı. O, model agentliyinə qayıtdı, yaxşı ki, onu işə 
götürdülər. Dəli kimi işləyirdi. Bir ildən və ya bir qədər ondan 
az bir müddətdən sonra isə Vadim Strekavinlə tanış oldu. Sən 
onun Vadimə necə qayğı göstərdiyini görəydin, ona necə də 
gözəl çiçək dəstələri alır, necə hədiyyələr bağışlayırdı!  
Yalnız indi Maşa heç kimlə elə-belə yaşamayacağını dəqiq 
surətdə dərk edirdi. Heç bir dadlı yemək təklifi ilə Vadimin 
evinə getməyəcəkdi. Uzun sözün qısası, bir ildən sonra Vadim 
ona rəsmi evlənmək təklifi etdi. Sonra isə Katya doğuldu. 
Onların sevincini görəydin! Vadim ümumiyyətlə, ağlını itirmişdi. 
Xəstəxanadan Katyanı sanki bir şahzadə kimi gətirdilər, onu bir 
sürü maşın müşayiət edirdi. Evin həyətində isə onu orkestrlə 
qarşıladılar. Hələ bu harasıdır! O, elə sevinirdi ki, buna mən 
özüm şahid olmuşam. Yaxşı yaşayırdılar. Maşa qardaşını o 
iylənmiş Zarayskdan çıxarıb, instituta düzəltdi. Sonra isə ərinin 
yanına kompaniyada işə düzəltdi. Sən ki Kolyanı gördün, o özü 
heç bir işə yaramır. Bu evdəkilərin hamısı Vadimin ümidində 
idilər. O da qəfildən 
61 
yoxa çıxdı. Sən onun necə təlaş içində olduğunu təsəvvürünə 
gətirə bilirsənmi? Mən onun yerində olsaydım, dəli–divanəyə 
dönərdim. 
 Dönməzdin, çünki güclüsən. 
 Dedin ki, güclüyəm. Artıq il yarımdır ki, normal kişi 
ilə görüşmədiyimi xatırlayanda az qalıram ki, divara dırmaşım. 
Birini tapdım, o da impotent çıxdı. Gənc oğlandır, məndən 
yeddi yaş balacadır, amma heç nə bacarmır. Yalnız özünün 
kişi məziyyətindən yapışmağı və yanıqlı tərzdə zingildəməyi 
bacarır. Onu normal hala gətirmək üçün bir saat əlləşməli 
olursan, o isə bir dəqiqəyə hər şeyi bitirir. Eynən dovşan kimi. 
Tfu, xatırlamaq belə ürəkbulandırıcıdır! Mənim evimdə iki 
oğlum böyüyür, artıq yekədirlər, onların qarşısında bu cür işlər 
görməyə  xəcalət çəkirəm. Amma bəzən gecələr öz yanında 
kişini, onun bədəninin ətrini duymaq istəyirsən. Heç bilirsən, 
onda nə edirəm? Uşaqların yanına gedirəm, onların yanında 
uzanıram və özümə bu cür kişiləri böyütməyimlə təsəlli verirəm. 
 Mən də özümə təsəlli vermişəm, - Leraya etiraf etdim, 
- hələ Viktor yanımda olmayanda, Saşanı yanıma uzadardım. 
Onun böyüyəndə necə bir oğlan olacağını, qadınlar tərəfindən 
necə seviləcəyini təsəvvürümdə canlandırırdım. Ona nəzər 
    
62 
salıb özümü heç kimə ehtiyac duymamağıma inandırmağa 
çalışırdım, axı mənim oğlum var. 
     - Bax, bax. Amma axı biz də gənc qadınlarıq. Bu yaxında 
mən rəfiqəmgilə qonaq getmişdim, onda gecə kanalı işləyirdi. 
Sən orda nələrin baş verdiyini öz gözlərinlə görəydin! Mən 
belə şeylər haqqında heç eşitməmişdim də. Əvvəlcə bir qədər 
cuşa gəldim, sonra isə ürəyim bulandı. Onların cinsiyyət 
üzvlərini elə göstərirdilər ki, sanki at və ya donuz idilər. Elə 
bil ki, cütləşmə prosesində iştirak edirsən. Hələ belə bir iyrənc 
pozalardan ibarət olan cütləşmədə. İnanmazsan, amma mən 
onlara tərəf heç baxmadım da, ayağa qalxaraq, mətbəxə 
keçdim. Sonra isə rəfiqəm mənə qocaldığımı dedi. Yəqin ki, 
qocalıram. Amma mən hələ ki, normal münasibətlərin 
arzusundayam. Bütün bu həddini aşma halları olmadan. 
Sadəcə, normal kişi istəyirəm – mehriban və  anlayışlı olsun. 
Mən onu yedizdirərdim, geyindirərdim, onun qeydinə 
qalardım. Yetər ki, mənim olsun. Beləsini tapsaydım, bundan 
başqa, mənə heç nə lazım deyil. Amma beləsini haradan 
tapasan? Bizdə ya ümumiyyətlə, hər şeyə tüpürməyə hazır 
olan Qolşteyn kimi oliqarxlar, ya da hər şeyə etinasız 
münasibət bəsləyən əyyaşlar mövcuddur. Normal kişilər 
qalmayıb, hamısını qapışdırıblar. 
63 
    - Taparsan, - mən etirazımı bildirdim, - mən ki Viktoru 
tapmağa nail oldum. 
 Sənin Viktorun lotoreya uduşu kimi bir şeydir, - Valeriya 
bəyan etdi, - milyon nəfərə biri. Sənin sadəcə, bəxtin gətirib. 
İndi belə kişiyə rast gəlməzsən. Həm pulu olsun, həm vicdanını 
itirməmiş olsun, həm subay olsun, həm də ki, əyyaş olmasın. 
Beləsini haradan tapasan? Bu, nağıla bənzər bir variantdır.  
 Təşəkkür edirəm, - mən Leranı cavablandırdım. 
Ümumiyyətlə, o haqlı idi, amma mənim qəlbimdə qəfildən 
şübhə yarandı. Deyəsən, rəfiqəm mənim ərimi həddən artıq 
tərifləyir. Daha onların görüşməsinə imkan vermək olmaz. 
Mən sözsüz ki, özümə əminəm, heç Viktorun özü də arvadbaz 
deyil, amma şər deməsən, xeyir gəlməz. Valeriya hələ normal 
kişilər tərəfindən bəyənilməyə layiqdir. Bax, elə buna görə də 
onun Viktorla görüşməsinə yol vermək olmaz. Bir–birini nə 
qədər az görərlərsə, bir o qədər yaxşıdır.  
 Məncə, o tərəfə getmədi, - mən sağ tərəfə dönən cipə 
işarə etdim.  
 Onun arxasınca get, - Lera əlini yellədi. – Kolya tez–
tez bu kluba baş çəkir. Oranın yoluna bələddir. 
    
64 
«Hər halda, asta sürə bilərdi, - mən onun avtomobilinə 
nəzər salaraq düşündüm. – Belə yağışlı havada cipi idarə etmək 
mənim «Pejo»mu idarə etməkdən daha asandır». 
 Bəs nə üçün məhz «Yaşıl alliqator»? Məgər ayrı rəngləri 
də olur? 
 Nə bilim? - Lera fikrini söylədi. – Bəs nə üçün məhz 
«Ağ tutuquşu» və yaxud da «Narıncı səma»? Ya da «Mavi 
dəniz» supermarketi? O, necə olmalıdır ki? 
 Müxtəlif rənglər ola bilər – qara, ağ, qırmızı, sarı… 
Deməli, belə adlara da haradasa təsadüf etmək 
mümkündür. Mən bu yaxınlarda Komsomol prospektindəki 
restorana baş çəkmişdim. Onun ümumiyyətlə, qəribə adı var –
«Dronqo». Mən hər dəfə düşünürəm, o, haradan peyda olub? 
Mənə dedilər ki, Cənub–Şərqi Asiyada belə bir quş var. 
Sonradan məlum oldu ki, bu restoranı belə ləqəbi olan məşhur 
bir xəfiyyənin şərəfinə belə adlandırıblar. Onun adı Dronqo 
imiş. 
 Sən onun barəsində heç nə eşitməmisən? – mən 
təəccübləndim. – Axı, o, çox məşhur adamdır. Onu bütün 
Moskva tanıyır. Yeri gəlmişkən, sənin qohumun Dronqonu 
axtarıb tapa və ondan ərini axtarmağı rica edə bilərdi. O, 
65 
Vadimi üç günə axtarıb tapardı. Amma sözsüz ki, ona mənə 
ödədiyindən artıq pul ödəməli olacaqdı. 
 Olmaz, - Lera dərindən ah çəkdi, - müstəntiqin dediyinə 
görə, əgər Maşa fərdi xəfiyyələri işə cəlb etsə, işə zərər vura 
bilər. Ona xüsusi olaraq əvvəlcədən xəbərdarlıq edib ki, bunu 
etməsin, yoxsa oğruları hürküdə bilər. 
 Hansı oğruları? Əgər Vadimi həqiqətən də oğurlasay-
dılar, onlar artıq çoxdan əlaqə yaratmağa çalışardılar. Burada 
isə bir həftədir ki, susurlar. Bəlkə o, restoranda zəhərlənib və 
hal–hazırda xəstəxanada huşsuz vəziyyətdədir? Siz bu versiyanı 
yoxlamısınızmı? 
 Əlbəttə. Artur sənədləri olmayan insanların qeydiyyata 
alındığı bütün xəstəxanalara baş çəkib. Vadim zəhərlənə də 
bilməzdi. O, yaxşı bir restoranda nahar edib və oranın daimi 
müştərisi idi. Yox, yox, bu mümkün deyil. Çox güman ki, 
Vadim maşın tutmaq üçün küçəyə çıxıb və hansısa bir 
banditin maşınını saxlayıb. Baş verməsi mümkün olan müdhiş 
hadisə də məhz bu ola bilərdi. Bu tip isə onu harayasa aparıb, 
orada da torpağa gömüb. İlahi, düşünülməsi belə qorxuludur! 
Biz isə oturub bizə zəng edəcəklərini gözləyirik. Dilim–ağzım 
qurusun, birdən dediklərim fal olar. Bəlkə, Vadimin görünüşü 
quldurun diqqətini cəlb edib? Axı, Vadim hər zaman yaxşı 
geyinərdi. Ya da ki, qolundakı saatı bəyənib? Müstəntiq onun 
    
66 
saatının necəliyini qeydə alıb və görünür, onu axtarmağa 
hazırlaşır, əlbəttə, əgər bu, adi quldur olubsa. İşə bir bax, 
adama ağır gəlir! Cəmi bircə dəfə insan özü ilə cangüdənlərini 
götürmədən nahar etməyi qərara alıb və o dəqiqə də yoxa çıxıb. 
Gəl bundan sonra uşaqları tək küçəyə burax! 
 Belə bəd danışsan, dediklərin həqiqətən də çin çıxar. –
Mən maşının ön panelini tıqqıldatdım və bəd əlamətlərə 
inanmasam da, tüpürdüm. – Sən yaxşısı budur, mənə de görüm, 
bizim müqaviləmizi necə rəsmiləşdirməyi düşünürsən?  
 Adəti üzrə olduğu kimi, - Valeriya dərhal işgüzar tonda 
danışdı. – Sabah sizə baş çəkərəm və hər şeyi lazımi tərzdə 
qanuniləşdirərəm. Sizin kontor ilə müqavilə bağlayaram.  
 Bircə bu çatmırdı! Mənim oradan qovulmağımı 
istəyirsən? Əgər Rozental mənim fərdi detektivə çevrildiyimi 
bilsə, dərhal  işdən qovar. Yox, belə yaramaz. Məni pis vəziyətdə 
qoyma. Gəl səninlə fərdi müqavilə imzalayaq. Mən fərdi şəxs 
kimi sənin qohumuna yardım etməyi və çətin məqamda kömək 
etməyi boynuma götürürəm. Müqaviləni özüm tərtib edərəm.  
 Bəs məbləğ? – Valeriyanın gözləri yuvarlaqlaşdı.  
67 
«Yox, - mən düşündüm. – Viktoru ondan kənarda saxlamaq 
lazımdır». Mən artıq ona etibar etmirdim.  
 Pulun bura nə dəxli? Sanki özün mənə pul ödəyirsən. 
Özün də sənin Maşanın xətrinə dəyməyəcəyimi, adi 
qonararımızı, Rozentalın öz müqavilələrində göstərdiyi məbləği 
alacağımı sezmiş ola bilərdin.  
 O, Rozentaldır, sən isə Morjikovasan, - Valeriya haqlı 
tərzdə qeyd etdi və mən maşını elə kəskin şəkildə dayandırdım 
ki, az qaldı onun başı zədələnsin.  
 O halda onu işə götürün, - mən təklif etdim. – Mark 
Borisoviçin sənin qohumunun acı kəlmələrinə necə tab 
gətirəcəyini və gecə klublarına necə baş çəkəcəyini öz gözlərimlə 
görmək istərdim. Bu yaşda olan bir adamın. İncimə, - rəfiqəm 
barışdırıcı tərzdə dedi, - görünür, mən də bir qədər özümdə 
deyiləm. Yolumuza davam edək. Aramızda bu söhbətin 
olmadığını zənn et. Nə qədər lazımdırsa, o qədər də yazarsan. 
Məncə, Maşa sənin müqavlənin məbləğini ödəməyə qadirdir. 
Hər şeyə də bu qədər kəskin münasibət bildirmə. Son zamanlar 
yaman əsəbi olmusan, rəfiqə, xeyir ola? Sənin hər şeyin öz 
qaydasındadır – maraqlı işin var, ərin çox yaxşı adamdır, yaxşı 
övlad böyüdürsən. Daha nəyə ehtiyacın var ki?  
 Sabah aybaşım olacaq, - onun sözünü sərt bir şəkildə 
yarımçıq kəsdim və yerimdən tərpəndim.  
    
68 
Valeriya gülməyə başladı:  
 Mənim halım səninkindən də pis olur. Həkimlərin 
dediyinə görə, bu, nadir hallarda olan cinsi əlaqədəndir. Kişilərlə 
tez–tez ünsiyyətdə olmaq lazımdır. 
 Mənə isə deyirlər ki, səbəb tez–tez ünsiyyətdə 
olmaqdadır, - mən gülümsədim, - Həkimlər də yaramazdırlar. 
Pulumuzu alırlar, amma ayrı–ayrı sözlər deyirlər. Mənə intim 
əlaqələrin çoxluğunun aybaşının vaxtından əvvəl başlamasına 
təkan verdiyini deyiblər. Biz isə Vitya ilə ən yaxşı prezervativdən 
istifadə edirik. 
 Ola bilməz! – Leranın təəccüb dolu nəzərlərini görmək 
lazım idi. Əbəs yerə ağzımdan qaçırtdım. Əməlli–başlı 
sarsağam! – Viktor prezervativlərdən istifadə etməyə razıdır? 
 Sən ki mənə bələdsən, bir damladan hamilə qalmağa 
hazıram. Belə hallar olub. Əlbəttə, bəzi günlər biz prezervativdən 
istifadə edirik. – Mən təbii ki, ona Viktorun onlardan heç bir 
narahatçılıq hissi keçirmədən istifadə etdiyini deyə bilməzdim 
axı. Ərim ilə məhz bu cür əlaqədə olduğumu demək də ayıbdır.  
 Sənin ərin qızıl adamdır, - Valeriya qəhqəhə ilə güldü. 
– Onu səndən icarəyə götürmək lazımdır. Ayda iki dəfə. 
69 
Bax, mənim də qorxuduğum elə bu idi. Hər şey elə belə 
zərərsiz zarafatlardan başlayır, ən yaxın rəfiqənin sənin ərini 
oğurlaması ilə də sona çatır. Zırt! Onlar ümumiyyətlə, bir daha 
bir–birlərini görməyəcəklər. Heç bir zaman. Əbəs yerə dilimi 
dinc saxlamadım, ona heç nə danışmaq lazım deyildi.  
 Çatdıq, - cipin klubun binası önündə dayandığını 
görcək dilləndim. Nikolay maşını dayanacağa apardı, mən də 
onun arxasınca getdim. «Əbəs yerə biz bu kluba belə böyük 
kompaniya ilə baş çəkirik, - mən düşündüm. – Əgər bu Lena 
səfeh deyilsə, onda heç bir kəlmə də danışmayacaq. Nə 
Nikolayın, nə də Valeriyanın yanında. Onlara mənə mane 
olmamalarını söyləmək lazımdır, əks təqdirdə qız sıxıla bilər 
və onun dilindən söz ala bilmərik». Bu, mənə çoxdan 
məlumdur: yad insanlarla özünkülərə nisbətən daha səmimi 
olursan. Xüsusilə də, onların şefi belə qəflətən yoxa çıxanda.  
                                    Beşinci fəsil 
Klubda mən Valeriya ilə Maşanın Kolyanın üzərinə 
hücumlarının əbəs olması qənaətinə gəldim. O, sözsüz ki, 
səmadan ulduz qoparmağı bacarmasa da, tamamilə normal 
oğlandır. Hətta bizim hər üçümüzün bu «Yaşıl alliqator» 
kafesinə giriş haqqımızı da ödədi. Qarderobda bizim 
    
70 
silahımızın olub–olmadığını yoxladılar, çantamıza baxış 
keçirdilər və yalnız bundan sonra bizi yüz və ya iki yüz 
insanın hansısa bir ruhlandırıcı Braziliya rəqsini oynadığı zala 
buraxdılar. Mən dəhşət hissi ilə qocaldığımı hiss etdim. Artıq 
çoxdan bəri idi ki, bu yerlərə baş çəkmirdim. Lap çoxdan. İşdə 
Rozental bizi əzib suyumuzu çıxarır və biz Viktor ilə restorana 
baş çəkəndə atılıb-düşməyə halım olmur. Sakit musiqi sədaları 
altında əyləşməyə üstünlük veririk. Mən rəqs edənlərə baxıb 
buraya işdə bərk yorulduğuma görə deyil, bayağı olaraq öz 
yaşıma görə baş çəkmədiyimi dərk edirdim.  Mənim artıq otuz 
səkkiz yaşım var, Viktor isə qırxı arxada qoyub. Biz hətta bunu 
arzulasaq belə bu cür atılıb–düşə bilməzdik. Hər şey nə qədər 
də mənasızdır! Belə çıxır ki, mənim gəncliyim artıq sona çatıb, 
mən isə bunu hiss etməmişəm?!  
Bizi boş masanın tapıldığı küncə ötürdülər. Biz ona 
yaxınlaşana kimi mən bir qədər kənarda dayanan üzü sızanaqlı 
oğlanın ünvanımıza söylədiyi arsız məzəmməti eşitdim. Bizə 
nəzər salan oğlan öz yoldaşına kifayət qədər uca səslə bu sözləri 
söylədi:  
 Bax, cananlar da peyda oldular. Sənin ən sevimli 
ölçündür. Əsil təqaüdçülərdirlər.  
71 
Mən çevrilərək, oğlanlara nəzər saldım. Birinin on altı–on 
yeddi yaşı vardı, digəri isə ondan da gənc olardı. Hər ikisinin 
arsız və ədəbsiz baxışları var idi. Yəni mənim Saşam da bir 
neçə ildən sonra belə olacaq? Yox, yox, bu oğlanların yəqin 
ki, əxlaqları ilə bağlı problemləri var. Axı, nə üçün belələrini 
gecə klubuna buraxırlar? Axı orada açıq–aydın qeyd olunub 
ki, on səkkiz yaşına qədər uşaqların içəri daxil olmaları qəti 
qadağandır. Bunlar isə kor-kor, gör-gör, cavandırlar. Yəni 
içəri girərkən, onların sənədlərini yoxlamırlar? Biz nəhayət, 
masa arxasında əyləşdik və yanımıza əynində son dərəcə qısa 
yubka olan böyük sinəli alçaq boylu ofisiant qız qaçaraq gəldi. 
Mənim fikrimcə, o, sadəcə, şit geyinmişdi, lakin yerdə qalan 
ofisiant qızların da əynində çox qısa şortu xatırladan eyni qısa 
yubkalar var idi. Nikolay dərhal çeşidini dəqiqləşdirməklə, 
şampan və meyvələrin gətirilməsini rica etdi. Ofisiant qız 
narazı halda başını yırğalayaraq, bizdən aralandı. Onun sifarişi 
xoşuna gəlməmişdi.  
 Onların butulkasının dəyəri beş yüz avro olan şampanları 
var, - Nikolay bizə sakitcə anlatdı. – Müəyyən şampanın adını 
çəkməsən, onlar məhz həmin bu şampanı gətirəcəklər. Burada 
xanımları ilə buraya gələn naşıları məhz bu cür ilişdirirlər. 
Kavaler üçün təklifdən imtina etmək ayıb 
    
72 
olur və o, hesabı ödəməyə məcbur olur. Pul qopartmanın qanuni 
forması. 
 Bəs Lena haradadır? – Valeriya ətrafına boylanaraq 
soruşdu. 
 Bilmirəm, - Nikolay cavab verdi. – Burada olacağına 
söz vermişdi. İndi mən ona zəng edərəm. 
Mən sidik kisəmdə təzyiq hiss etdim. Aybaşının yaxın 
zamanda olacağı özünü göstərirdi. Bundan savayı, mənim belə 
məqamlarda vəhşi iştaham olur. Mən üzr istəyərək, ayaqyoluna 
keçdim. Qeyd etmək lazımdır ki, bu 
«Alliqator»un çox münasib ayaqyolusu var idi.  Təmiz, işıqlı, 
rahat. Həm də böyük– altı kabinəsi var idi. Mən ikinci kabinəyə 
daxil olanda, telefon zəngi eşitdim. Çantamdan telefonumu 
çıxardım və anladım ki, zəng çalan mənim telefonum deyil. 
Qonşu kabinədə də kimsə telefonunu açdı. 
 Eşdirəm, - deyə qonşum dilləndi, - danışan kimdir? Xoş 
gördük, Nikolay Antonoviç. Bəli, əlbəttə, mən sizi tanıdım. 
Xeyr, mən klubdayam. Bəli, «Yaşıl alliqatorda». Xeyr, sadəcə, 
mən hal-hazırda ayaqyolundayam. Tezliklə sizə yaxınlaşacağam. 
Bəli, yaxınlaşacağam… 
Səsi xoşagəlimli və gənc idi. Mən onu görmək üçün qapını 
astaca araladım. Qonşu kabinədən adətən, katibə kimi işə 
götürülən uzunayaqlı qız çıxdı. Qısa saçlı, təbii ki, sarı saçlı, 
73 
balaca burunlu, yelbeyin üz cizgili, ayaqları sanki boyun hissədən 
başlayır. Çox qısa ətəkli yubka və demək olar ki, şəffaf bluzka. 
Belə bir görünüşdə kluba deyil, çimərliyə getmək olar. Amma 
hər adamın öz zövqü var. Maraqlıdır, görəsən, onun məvacibi 
nə qədərdir? Şeflər adətən, öz katibələrinə adi əməkdaşların 
məvacibindən yüksək məvacib təyin edirlər. Yəqin ki, «zərərli 
işdə» işlədiklərinə görə. Axı, şeflər onlardan qəhvə və ya çay 
gətirmələrini xahiş edərkən, onlara müəyyən mənada öz sirlərəni 
və hətta öz həyatlarını belə etibar etmiş olurlar. Adamı belə bir 
işdə saxlamaq üçün ona çox etibar etmək gərəkdir.  
Lena qovuqa yaxınlaşaraq, ətrafına boylandı. Mən qapını 
örtdüm. Bircə mənim onu güddüyümü görməyi çatmır. 
Ümumiyyətlə, ayaqyolunda kimisə güdmək məncə, arsızlığın 
ən son həddidir. Bu dəm mən kiminsə tələskən addım səslərini 
və asta, boğuq qadın səsi eşitdim:  
 Salam, Lena. Pulları gətirmisən?  
 Əlbəttə. Götür, «dovşancıq». 
Əskinasların xışıltısı eşidildi. Görünür, mənim görə 
bilmədiyim «dovşancıq» pulları sayırdı. 
 Hər şey qaydasındadır. Bu da sənin malın, - həmin 
boğuq səs razı halda dilləndi. 
    
74 
Bu məqamda mən özümü saxlaya bilməyib, yenidən qapını 
bir balaca araladım və əynində qısa cins yubka və toxuma 
köynəyi olan yava qadının Lenaya kiçik bağlama verdiyini 
gördüm. Bircə bu çatmırdı! Deməli, Vadim Strekavinin 
katibəsi narkotikə mübtəla qadındır? Ola bilməz! Onu dərhal 
kompaniyadan qovardılar. Orada belə şeyləri bəyənmirlər. Lena 
bağlamanı əlinə alaraq, onu öz çantasında gizlətdi. Çantanı 
mən dəyərləndirə bildim: o qədər də bahalı deyildi, lakin gənc 
qız üçün kifayət qədər qəşəng idi. Lena 
«dovşancığa» başı ilə razılığını bildirdi və ayaqyolundan çıxdı. 
Tanımadığım başqa bir qadın isə onun kabinəsinə keçdi. Mən 
yenidən qapını örtdüm və nəhayət, bura nə üçün gəldiyimi 
xatırladım. Deməli, Lena narkomandır? Əgər belədirsə, o 
halda o, pul müqabilində öz rəisini də sata bilər. İlahi, bu ki 
sarsaqlıqdır! Birincisi, o, rəisini nə səbəbə ələ verməlidir? 
Qızıl yumurta yumurtlayan toyuğu kəsmək olmaz. Əgər Lena 
həqiqətən də, narkomandırsa və Vadim Yevgenyeviç də ona 
qarşı dözüm nümayiş etdiribsə, amma belə bir qüsurla kimisə 
qane etmək də çətin məsələdir. Yoxsa onun bütün bunlardan 
xəbəri olmayıb? Sonra isə təsadüfən xəbər tutub və buna görə 
də onu qətlə yetirməyi qərara 
alıblar? Yox, məndən pis Pinkerton çıxar. Zala qayıdıb, bütün 
bunları Lenadan öyrənmək lazımdır. 
75 
Mən əllərimi yudum və aynada öz kabinəsindən çıxan 
«dovşancığın» peyda olduğunu gördüm. Qadın təlxək kimi 
boyanmışdı, hələ bu azmış kimi, əlində də döymə var idi. 
Baxmaq da mümkün deyil. Yox, əgər məni belə hallar 
qıcıqlandırmağa başlayırsa, deməli, mən dəqiq qocalıram. 
«Dovşancıq» mənə yaxınlaşaraq, əlini yumağa başladı. Mən 
diqqətlə ona baxdım. Görünüşünə görə qız iyirmi yaşdan böyük 
olmazdı, mənim bu yaşda qızım ola bilərdi. 
 Nəyə baxırsan? – bu gənc ədəbsiz qız açıq-aşkar 
meydan oxuyurmuş kimi əsəbiləşdi. – Xoşuna gəlmirəm? 
 Gəlirsən. – Mən qəfildən bu qızcığazdan da nə isə 
öyrənməyin mümkün olduğunu düşündüm. – Sən 
«dovşancıqsan»? 
 Nə lazımdır? – Bu qızcığazı xoşrəftar adlandırmaq 
olmazdı. – Mənə nə üçün ilişirsən? 
 Səndə mal var? – Mən onun oyununu oynamağın 
mümkün olduğunu qərara aldım, amma görünür, axmaqlıq 
etdim. Dillərinə, vərdişlərinə və parollarına bələd olmadan 
onlarla bu cür tanışlıq qurmağa dəyməz. 
 Hansı mal, xalacan? – O, aşkar tərzdə əsəbiləşməyə 
başladı. – Deyəsən, özündə deyilsən? Sənə kim mal haqqında 
söz deyib? Məni hürkütməklə ilişdirməyə çalışırsan? 
    
76 
Qızcığaz qızışmağa başladı. Belə bir əbləh elə ayaqyolunda 
vay–şivən sala bilər. Yəqin özü də narkomandır. 
     - Bağışla, - mən sözümün üstündən qaçmağa çalışdım, - 
səhvən sizi ayrı adama oxşatmışam. 
 Yox, gözlə görüm. - O, mənim çiynimdən yapışdı. –
Sənə kim mal barəsində söz deyib? Mənə badalaq gəlmək 
istəyirsən? 
 Əsla, - mən onun murdar əlini çiynimdən kənara 
itələdim və cəld ayaqyolundan çıxdım. 
Bizim masamızın arxasında Lena əyləşmişdi. Rəqs edənlərin 
arasından zorla keçdim. Valeriya mənim əyləşəcəyim tərəfdə, 
Nikolay isə Lena ilə yanbayan əyləşmişdi. Məncə, Valeriya 
mənim bu qazın yanında oturmamağım üçün bunu qəsdən 
etmişdi. Mən Leranın yanında özümə yer elədim və qısaca 
salamlaşdım. 
    - Bu, Kseniya Morjikovadır, - Nikolay izah etdi, - Mariya 
Antonovnanın vəkilidir. 
 Çox şadam, - Lena mənə baxıb başını yellədi. O, 
həqiqətən də, gözəl və düzgün üz cizgilərinə malik olan qız idi. 
Lena mənə sual gözləyirmiş kimi baxdı və o, təbii ki, mənim 
onu ayaqyolunda gördüyümdən xəbərsiz idi. 
 Siz Vadim Yevgenyeviçlə uzun müddətdir ki, 
işləyirsiniz? –deyə tələsik soruşdum. 
77 
 Dörd ildir, - Lena dilləndi. – hətta beşinci ilə keçir. 
 Necə hesab edirsiniz, siz ona yaxşı bələdsinizmi? 
Bəli, - o, əminliklə söyləndi. – Bu müddət ərzində 
insana yaxşı bələd olmaq mümkündür. 
 Siz əcnəbi dilləri bilirsinizmi? 
 İngilis və Ukrayna dilini, - qız başını tərpətdi.
 Məgər Ukrayna dili əcnəbi dildir? – Mən özümü istehza 
ilə danışmaqdan saxlaya bilmədim.  
 Əlbəttə, - Lena yenidən başını tərpətdi. – Onların öz 
dövlətləri, bizim isə öz dövlətimiz var.  
Rəsmi olaraq o, həqiqətən də, haqlıdır. Amma Ukrayna 
dilini əcnəbi dil hesab etmək nə qədər də gülüncdür! 
 Lena, siz şefinizin son zamanlar xoşagəlməz hallarla 
üzləşdiyini hiss etmisinizmi? 
 Xeyr, - o, sakitcə etirazını bildirdi. – Məndən bunu 
müstəntiq də xəbər almışdı. Normal işləyirdik, hər şey həmişə 
olduğu kimi idi. Vadim Yevgenyeviç İsveçrədən uçub gəldikdən 
sonra heç kimə zəng etməmişdi. Ona lazım olanda, o, adətən, 
ya mənə, ya da Esmiraya zəng edir və biz dərhal işə gəlirik. 
Lakin bu dəfə o özü işə gedib, qəbul otağını və kabinetini özü 
açıb. Deyilənə görə, ofisdə az oturub. On beş– iyirmi dəqiqə. 
Sonra isə gedib. O vaxtdan etibarən də onu görən olmayıb. 
    
78 
 O, hansı restorana gedib? 
     - Burada yaxınlıqdadır, Pokrovkadakı, «Xoca Nəsrəddin»ə. O, 
oraya baş çəkməkdən xoşlanardı. Onun anası Orta Asiyadandır, 
bax elə ona görə də, onların müxtəlif yeməklərini – kabab, 
plov, müxtəlif çeşidli şirniyyatlarını xoşlayırdı. 
 Bu sizə haradan məlumdur? 
 Bir neçə dəfə oraya baş çəkmişəm, - təəccüblənmiş 
Lena izah etdi. – Biz qonaqları qəbul edəndə, əməkdaşlarımız 
mütləq ora yollanırlar. Xüsusilə də, qonaqlar çox olanda. Həm 
qadın, həm də kişi əməkdaşlarımız. 
 Esmira da oraya baş çəkir? 
 Nadir hallarda, - Lena bir qədər düşündükdən sonra 
dilləndi. – O, ərli qadındır, körpə uşağı var, buna görə də, Vadim 
Yevgenyeviç onu axşamlar çağırmır. Amma lazım olanda o da 
baş çəkirdi. 
 Sizdən başqa digər qadınlar da restorana gedirlər? 
Əlbəttə, - Lena nəzərlərini mənim üzümdən Leranın 
üzünə və əksinə döndərdi. – Ürəyinizə pis bir şey gəlməsin. Bu 
görüşlər tamamilə işgüzar xarakterdədir. Müxtəlif nümayəndə 
heyətinin gəlişi ilə əlaqədər. Berta İosifovna da hər zaman belə 
görüşlərdə iştirak edir. Mən müstəntiqə bütün 
       
79 
bunların hamısını demişəm, - o, aşkar tərzdə bizimlə birlikdə 
oturmaqdan və mənim mənasız suallarımı cavablandırmaqdan 
bezmişdi. Xüsusən də, ona görə ki, ondan bütün bunları artıq 
milis və prokurorluğun əməkdaşları sual–cavab etmişdilər. Axı 
mən nə üçün belə bir sarsaq rolu ifa etməyə razılıq verdim? 
Lakin digər tərəfdən… 
 Deməli, siz son günlər ərzində heç bir qeyri–adi vəziyyəti 
sezməmisiniz? – Mən sualımı təkrar etdim. 
 Xeyr, - o, əringən bir tərzdə kəlməsini uzatdı. –
Əlbəttə, sezməmişəm. Artur yanıma gələndə də, ona bu 
sözləri söyləmişdim. O da məni sorğu–suala tutmuşdu. Mariya 
Antonovnaya da hər şeyin öz qaydasında olduğunu demişəm.  
Bizə bir şüşə şampan və meyvə gətirdilər. Şampan bir o 
qədər də yaxşı deyildi. Köpüklənsə də, şirin deyildi. Portağal 
dilimi bundan daha tamlıdır. Bu içkinin azca dadına baxdıqdan 
sonra mən qədəhi masanın üzərinə qoydum. 
 Lena, özül üçün nəzərdə tutulmuş çalanın inşasına edilən 
sifarişin necə iflasa uğramasından danış, - Nikolay təklif etdi. 
O öz qədəhini sonuna qədər içdi. – Axı, onlar bizim yanımıza 
gəlib, qalmaqal salmışdılar. 
 Belə hallar tez–tez olur, - o, etirazını bildirdi. –
İnşaatçılarda hər cür zərər vurma halları olur. Nə deyim axı. 
Bu, adi vəziyyətdir… 
    
80 
 Hansı çala? 
 Hansısa bir stansiya və ya yarımstansiyanın özülü üçün 
nəzərdə tutulmuş çala. Sifarişçilər gəldilər, söyüşdülər, bizi 
məhkəmə ilə hədələdilər. Amma biz təqsirkar deyilik ki, bizi 
subpodratçılar pis vəziyyətdə qoydular, baxmayaraq ki, biz 
onlara bütün məbləği artıq çoxdan ödəmişdik. 
 Həmişə belə olur, - Nikolay yenidən müdaxilə etdi, lakin 
artıq onun «əlavələri» məni təbdən çıxarmağa başlamışdı.  
 Üzr istəyirəm, Nikolay Antonoviç, - mən ona müraciət 
etdim. – Lena ilə təklikdə söhbət etmək istərdim. Siz Valeriya 
ilə birlikdə bizi tək buraxa bilərsinizmi? Bir neçə dəqiqəliyə.  
 Əlbəttə, - o, ayağa qalxaraq bara tərəf addımladı. Valeriya 
isə mənim böyrümü dürtmələyərək, ayağa qalxıb onun ardınca 
yollandı. O, kənara çəkilən kimi, Lena saqqızı çıxarıb, səliqə 
ilə qatladıqdan sonra onu ağzına qoyub, mənə sınayıcı nəzər 
saldı. 
 Lena, səninlə səmimi söhbət edə bilərikmi? – ona belə 
bir sualla təsir etməyin çətin olduğunu anlasam da, soruşdum. 
O, saqqızını çeynəyə–çeynəyə başını razılıq əlaməti ilə 
yırğaladı. 
81 
 Sizin Vadim Yevgenyeviç ilə yaxın münasibətləriniz 
olubmu? 
Onun üzündə heç bir reaksiya müşahidə edilmədi. O, artıq 
uzun illər ərzində katibə işlədiyindən, heç pərt də olmadı. 
 Siz Mariya Antonovnanın vəkilisiniz, - Lena düşüncəli 
tərzdə xatırlatdı. – Məsələni bu cür təfərrüatı ilə öyrənmək nəy-
inizə gərəkdir? Xeyr, biz onunla heç bir zaman görüşməmişik. 
Əlbəttə, əgər sizi bu maraqlandırırsa. Aramızda elə bir şey 
olmayıb. 
 Bəs nə olub? 
 Siz mənim onun qətlini və ya oğurlanmasını təşkil 
etdiyimi düşünürsünüz? 
 Mən heç nə düşünmürəm. Amma siz mənim sualımı 
cavablandırmadınız. 
 Heç cavablandıran da deyiləm. Siz mənim cavabımı 
onun arvadına söyləsəniz, o, sabah haradansa Parisdən buraya 
geri qayıdıb, onda mütləq məni işimdən kənarlaşdıracaq. Mən 
isə öz yerimi itirmək istəmirəm. 
 Əgər o tapılmazsa, o halda siz işinizi daha böyük 
ehtimalla itirəcəksiniz. 
 Ola bilər, - qız mənimlə razılaşdı, - lakin mən nə səbəbə 
onun arvadının vəkilinə müxtəlif rəzalətləri 
    
82 
açıqlamalıyam? Lap onu oğurlayıb qətlə yetiriblərsə də. Sizcə, 
bunun köməyi olar? 
 Hansı rəzalətləri? – Mənim içimdə əsil müstəntiq
yaşayırdı və mən Lenanın adi bir kəlməsindən  yararlanmağa 
çalışırdım. – Deməli, nəsə olub? 
 Bəlkə də hə, bəlkə də yox. Artur və onun sürücüləri ilə 
söhbət edin. Mən bundan artıq heç nə bilmirəm. 
 Mən sizə vəd edirəm ki, onun arvadına bir kəlmə də 
deməyəcəm. Siz onunla görüşmüsünüz, ya yox? 
 Görüşməmişəm, - o, təkidlə təkrar etdi. 
 Yaxşı. Onda digər bir sualı cavablandırın. Yalnız məni 
aldatmayın, mənə sizin barənizdə düşündüyünüzdən də çox şey 
məlumdur. Deyin görüm, siz narkotikdən istifadə edirsinizmi? 
Lena nəhayət, saqqızı çeynəməyinə son qoydu. Bir qədər 
hürkülü nəzərlərlə ətrafa boylandı və çox asta bir səslə soruşdu: 
 Siz milisdənsiniz? 
 Mən milisdən olsaydım, sizi şahid kimi dindirməyə 
çağırardım. Siz də mənə cavab verməyə borclu olardınız. Mən 
isə kluba gələrək, sizdən heç olmazsa kiçik bir həqiqəti 
qoparmaq üçün burada oturmuşam. 
83 
Lena yenidən ətrafa boylandı. 
 Hansı narkotiklər? Mənim heç nədən xəbərim yoxdur. 
– Mən hətta onun kiçik bağlamanı aldığının şahidi olmasaydım 
belə, bu sözlərdən sonra oğrun baxışlarından yalan danışdığını 
duymuş olardım. 
 Bəlkə onu sizin çantanızda axtaraq? – Mən həmsöhbə-
timə təklif etdim. 
Bu məqamda o, hər şeyi başa düşdü. 
 Ah, deməli, siz ayaqyolunda olmusunuz? Məni 
güdürdünüz? 
 Xeyr. Mən ayaqyoluna siz oranı tərk etdikdən sonra 
daxil olmuşdum. Amma «dovşancıq» ilə bir balaca tanışlığım 
var, - indi sona qədər hədə-qorxu gəlmək lazım idi. 
 Deməli, siz milisdənsiniz? – Lena yenidən soruşdu. 
 Mən sizə öz sənədlərimi göstərə bilərəm. Mən Mark 
Rozentalın kontorunun əməkdaşıyam. 
Mən çantamı açdım, oradan vəsiqəmi çıxardım və onu qıza 
təqdim etdim. Qız onu diqqətlə nəzərdən keçirdi. 
 Bunu sizə yalan demək üçün qəsdən etdiyimi 
düşünürsünüz? 
 Xeyr, - sənədi qaytaran Lena gülümsədi və dodaqlarını 
astaca tərpətməklə sakitcə dilləndi: - Mən narkotikdən istifadə 
etmirəm. Bu, mənim görüşdüyüm dostuma lazımdır. O, bəzən 
    
84 
belə şeylərlə əylənir. Mən onu yola gətirməyə çalışsam da, o, 
məni dinləmək istəmir. Məhz elə buna görə də bunu onun üçün 
alıram. 
 Beləsi sizin nəyinizə gərəkdir? – Mən səmimi tərzdə
hiddətləndim. – Siz belə bir sanballı kompaniyada çalışırsınız, 
yəqin ki, yaxşı məvacib alırsınız… 
 O, normal oğlandır, - Lena etiraz etdi. – amma bəzi 
hallarda əylənir, bir qədər hədəqəsindən çıxır. 
 Aydındır. Deməli, sırf onun üçün alırsınız? 
 Bəli. Bizim işdə hamının bundan xəbəri var. Arturun da, 
Esmiranın da. Mən oğlanımla artıq iki ildir ki, görüşürəm. O, 
məşhur bank sahibinin oğludur. Hal–hazırda institutu bitirir. 
 «Major», - paytaxtda zəngin ailələrdən olan mütərəqqi 
gəncləri necə adlandırdıqlarını xatırlayıb onun dediklərini 
anladım. – O halda hər şey gün kimi aydındır. Lakin siz onunla 
əlaqənizi kəssəniz yaxşı olar, sizə bunu tövsiyə edirəm. 
Lena gülümsədi və yenidən saqqızını çeynəməyə başladı. 
Mən məsləhətimin boş hava qovuqcuğu olduğunu anladım. 
 Sizin şefinizin digər insanlarla görüşmək üçün mənzili 
olubmu? Ya da qadınlarla? – Mən Vadim Strekavin kimi iş 
adamlarının ehtiyat mənzillərinin olduğunu bilirdim. 
85 
 Əlbəttə, olub. Artur oraya gündə baş çəkir. Onda o evin 
açarları da var. Lakin Vadim Yevgenyeviçi orada da görən 
olmayıb. Yalnız biz hələ ki, bu barədə Mariya Antonovnaya 
bir kəlmə də olsun söyləməmişik. Onun qohumlarına da bunu 
demək lazım deyil. 
 Afərin sizə, - mən onları dəstəklədim, - bu cür də 
davam edin. İndi isə mənə düzünü deyin görüm, siz öz şefinizlə 
görüşmüsünüzmü? 
 Heç bir zaman, - Lena yenidən saqqız çeynəməyi 
dayandırdı və susdu. 
Mən böyük səbirlə onun sükutu pozmasını gözlədim. 
Bu, sizin nəyinizə gərəkdir? – o, özünü saxlaya 
bilmədi. 
 Hə, yoxsa yox? 
 Yox. Bircə dəfə də olsun görüşməmişəm. – Lena ətrafına 
boylandı və çox güman ki, barın arxasında əylənməkdən bezən 
Nikolay ilə Valeriyanın bizə yaxınlaşdıqlarını gördü. 
 Hə, ya yox? – mən sonuncu dəfə soruşdum. 
 Belə bir şey olmayıb. Yalnız bəzi hallarda, onun iş 
otağında. Klinton və Monika kimi. Məni anlayırsınızmı? Amma 
əgər siz hər şeyi Mariya Antonovnaya söyləsəniz, mən 
    
86 
dediklərimi təkzib edəcəyəm, - Lena bu sözləri Lera ilə onun 
əmisi nəvəsinin bizə yaxınlaşana qədər deməyə macal tapdı. 
 Söyləmərəm, - mən söz verdim və yalnız bu məqamda 
barın yanında dayanaraq, məni iki pəzəvəngə göstərən ayaqyolu 
«dovşancığını» gördüm. Onların üzlərini görəydiniz! Deyəsən, 
təhqiqata güc-bəla ilə başladığım bir məqamda dərhal çətin 
vəziyyətə düşmüşəm. Nikolaya ümid bəsləməyə dəyməzdi. O, 
heç də qadınları müdafiə edən cəngavərə bənzəmirdi. 
Bu arada hər iki pəzəvəng bizim masamıza tərəf 
addımlamağa başladı… 
                  Altıncı fəsil 
Onlardan biri asiyalıya oxşayırdı: enli sifət, qıyıq gözlər, 
qısa saç və enli çənə. İkincisi – slavyanlara xas görünüşə 
malik idi, lakin üzündəki ifadə yaxşı bir şey vəd etmirdi. Axı 
mən nə üçün bu «alliqatora» gəlməyə razılıq verdim? İndi 
evdə Viktorun yanında oturmuşdum, ya da Saşanın dərslərini 
yoxlayırdım. Axı mən nə üçün bu qədər sarsağam, həmişə 
müxtəlif vəziyətlərə düşməli oluram? Hər iki pəzəvəng bizə 
yaxınlaşdı və masamızın qarşısında donub qaldı. 
87 
 Bizdə burnunu hər yeri soxmağı xoşlayan sənsən? –
məndən asiyalı xəbər aldı. Rusca o, səlis danışırdı. Yəqin tatardır. 
Ya da Sibirdən gəlib. Mən tacikləri yakutlardan fərqləndirməyi 
bacarmıram. Mənim üçün onlar eyni sifətli adamlardır. 
Nikolay dinməzcə ona baxırdı, lakin hələ ki, susurdu. Mən 
Leranın qorxudan necə gərginləşdiyini, necə dartındığını hiss 
etdim. Buna görə dillənməli oldum: 
 Oğlanlar, bizə xoşagəlməzliklər lazım deyil. Mən, 
sadəcə, bir vəkiləm və sənədlərimi də özümlə götürmüşəm. 
Mən müştərimin maraqlarını təmsil edirəm və bəzən digər 
insanlara xoşagəlməz suallar vermək məcburiyyətində qalıram. 
Aydındır?  
Asiyalı öz dostuna nəzər saldı. Mənim ilhamlı nitqim aşkar 
xoşuna gəlməmişdi. Lakin nə edəcəyini də bilmirdi. İkincisi 
mənə tərəf əyildi.  
 Bizim üçün sənin kim olmağının heç bir fərqi yoxdur, 
- əlbəttə, o, belə demədi, amma mahiyyəti buna oxşar idi, - 
hətta əgər sən vəkil deyil, prokuror və ya milis generalı olsan 
da. Bizim burada öz qaydalarımız var. Xoşun gəlmirsə, sürüş 
burdan və bir də heç bir zaman buralara ayaq basma.  
 Xanımlarla belə kobud tərzdə danışmaq yaramaz, - Lera 
qəfildən mənim müdafiəmə qalxdı. – Nə yapışmısınız 
    
88 
onun yaxasından? Mən indi sizi buradan bayıra ötürmək üçün 
mühafizəni səsləyərəm.  
 Otur! – Asiyalı hökmlə danışdı və əlinin onun çiyninə 
qoydu.  
Bu, mənim xoşuma gəlmədi. Görünür, Nikolayın da xoşuna 
gəlməmişdi. Uzaq da olsa Valeriya onun qohumudur.  
 Onu buraxın, - deyə o, asta–asta ayağa qalxaraq tələb 
etdi. – Özünüz də gedin burdan.  
İkinci pəzəvəng sağ əlini göyə qaldırdı və Nikolay divar 
səmtinə uçdu, onun dodaqları partlamışdı. Yıxılan stulun səsi 
eşidildi. Çoxları bizə tərəf qanrıldılar. Bu cür hallarda tez və 
qəfildən hərəkət etmək vacibdir. Bu, mənə dəqiq bəllidir. 
Asiyalı Lera ilə məşğul idi, ikinci pəzəvəng isə onun təhlükəli 
olmadığını fərz etməklə, bizim kompaniyamızdakı yeganə kişiyə 
zərbə endirmişdi. O, hətta kiminlə tutaşdığını təsəvvürünə belə 
gətirmirdi. Mən, şübhəsiz ki, emosional xanım deyiləm, lakin 
bu cür hallarda da huşumu itirib təbdən çıxmıram. Təcrübəyə 
gedərkən məni hətta meyitxanaya da aparmışdılar, mən isə 
qorxmamışdım. Amma bu pəzəvəng mənim xarakterimə necə 
bələd ola bilərdi? Kolyanı vurduğu məqamda, o, bir qədər 
dönməli oldu və bu, onun tale səhvi idi. Mən Nikolayın bizi 
müdafiə edə bilməyəcəyini və ən yaxşı halda bizi bardan kənara 
tullayacaqlarını, ən pis halda isə 
89 
döyəcəklərini və ya zorlayacaqlarını anladım. Yəqin ki, Lera 
vəziyyətin bu yönə doğru inkişafına etiraz etməzdi, lakin mən 
hücumçuların tərli çiyinlərini qoxlamaq istəmirdim. Məhz elə 
buna görə də, mən bir an da olsun düşünmədən, masanın 
üzərində olan şampan şüşəsini qamarlayıb var qüvvəmlə onu 
Nikolayı incidənin başına çırpdım. Hər şey gözəl alındı. 
Böyük və qalın şüşə pəzəvəngin başı ilə toqquşan kimi partladı. 
O, deyəsən, hətta nəyin baş verdiyini anlamadı. Sadəcə, yerində 
yırğalanaraq, döşəməyə sərildi. Qan damcıları onun üzünü 
qeyri–bərabər üçbucaqlara böldü. Bax elə o məqamda bizim 
yanımızda oturan qızlar qışqırışdılar və hamısı çıxışa doğru 
qaçışmağa başladı.  
Bizi incitmək fikrinə düşənin başı şampana və qana 
bulaşmışdı. Mən dəhşət hissi ilə onu öldürdüyümü düşündüm. 
Lakin bu məqamda qətiyyətinə görə məndən heç də fərqlən-
məyən Lera, asiyalının qolunu buraraq, onun qarın nahiyəsinə 
yumruğu ilə bir zərbə endirdi. Zərbə güclü olmasa da, effektli 
idi. Pəzəvəng iki qatlanıb, yanıqlı tərzdə inildədi:  
 Axmaq qadın, neyləyirsən, ağlın çaşıb?  
 Bir kəlmə də desən, mən bizə ikinci şampanı 
gətirmələrini xahiş edəcəyəm, - Lera zəhmlə xəbərdarlıq etdi. 
– Yoldaşını götür və dərhal buradan sürüşün, yoxsa biz həqiqətən 
də, milis çağırmalı olacağıq. Müdafiəçilərə bir bax! 
    
90 
Yəqin başınız da çəkdiyiniz otla işləyir. Yoxsa, sizin başqa 
biznesiniz də var? 
 Cəhənnəm olun! – ortağını döşəmədən qaldırmağa səy 
göstərən qəzəbli asiyalı bizə söyüş söydü. Lakin ortağı başını 
yırğalayaraq, zəif səslə inildəyirdi.  
Allaha şükürlər olsun ki, onu öldürmədim. Lakin işin 
maraqlarına uyğun olaraq, onu bir qədər qorxutmaq gərək idi. 
Nəhayət, asiyalı öz yoldaşına ayağa qalxmaqda kömək etdi.  
 Siz neylədiniz? – Lenanın gözləri qorxudan bərələ 
qalmışdı. – Onlar yerli oğlanlardır. İndi onlar öz adamlarını 
buraya yığıb-tökəcəklər, heç bilirsiniz nə qədərdilər? İyirmi və 
ya otuz adam. Hamısı ilə dalaşmaq fikrindəsiniz? Ağlınızı 
itirmisiniz, nədir?  
 Yaxşı, gedirik, - mən həqiqi davakar adam kimi göstəriş 
verdim. – Gedək burdan, biz artıq hər şeyi aydınlaşdırdıq.  
Bu məqamda mənim üzümü görmək lazım idi. Axı, biz iki 
güclü kişini əzişdirməyi bacarmışdıq. Bunu dərk etmək çox xoş 
idi. Biz hətta bunun mümkün olduğunu belə düşünməmişdik. 
Neyləyək, ilişməsinlər! Mən masanın arxasından ayağa qalxdım. 
Valeriya Nikolaya ayağa qalxmaqda kömək etdi və onu çıxışa 
doğru sürüdü. Musiqi səsi kəsildi, rəqs edənlər geri çəkilərək, 
bizim üçün özünə 
91 
məxsus bir dəhliz yaratdılar. Onların üzlərindəki ifadəni görmək 
necə də xoş idi! Biz sadəcə, bu gecənin qəhrəmanları idik. Yəqin 
ki, buraya toplaşanların arasında bu pəzəvənglərin dostları da 
var idi. Barmen başı ilə bizim tez getməyimizə işarə etdi. Amma 
belə bir kütlənin arasında qadınlara hücum etmək görünür, heç 
də düzgün hesab olunmurdu – bizi dayandıran olmadı. 
Biz dördlükdə zalı yarıb keçdik və milislərin növbə 
çəkdikləri xiyabana çıxdıq. «Əzizlərim, axı siz nə üçün burada 
dayanırsınız, kimi mühafizə edirsiniz? – mən düşündüm. – Sizə 
içəridə qayda–qanun yaratmaq lazımdır. Bizim kimi adamlara 
arxalansanız, buna nail ola bilərsiniz. Amma görünür, bu sizə 
lazım deyil. Siz rəhbərliyə vəziyyətin öz qaydasında olduğunu 
məruzə edirsiniz. Klubda qeyri–adi bir hadisə baş vermir. 
Layiqincə əmək haqqınızı, hətta xidməti mükafatlarınızı da 
alırsınız. Hələ klubun rəhbərliyindən də pul alırsınız. Məhz 
elə buna görə də, narkotik maddələrin satışı və insanların 
döyülməsinə göz yumursunuz. Əlverişli mövqedir! Həm siz, 
həm də bizim üçün. Həm onlardan, həm də bunlardan pul 
qoparırsınız. Əslində, mən nəyə təəccüblənirəm? Hələ klassik 
demişdi ki, «hər bir kəsin mühafizə etdiyi nəyisə var». Milis 
də yaşamaq istəyir. Onları içəridə baş verənlər maraqlandırmır, 
oranın öz pəzəvəngləri 
    
92 
var. Ola bilsin ki, bu uşaqlar klubda çoxlarını cana gətiriblər, 
məhz elə buna görə də digərləri bizə belə hüsn–rəğbətlə 
yanaşdılar». 
Biz qanun keşikçilərinin yanından ötüb keçərək küçəyə 
çıxdıq. Lena qorxudan əsim–əsim əsirdi. Görünür, başa 
düşmüşdü ki, buraya bir daha ayaq basa bilməyəcək. Onun 
dostu da daha heç bir vaxt buradan mal əldə edə bilməyəcək. 
Bəlkə də bu, yaxşılığa doğrudur. Amma Nikolay problemlə 
üzləşmişdi. Onun burnundan qan axır və dayanmaq bilmirdi. 
 Mən onu evə apararam, - Lera təklif etdi. – Sən də evə 
get. Bu gün üçün bu qədər macəra kifayətdir. 
 Kifayət deyil, - mən bəyan etdim. Tərslikdə mənə çatan 
olmaz. – Mən hələ bu Artur ilə görüşüb söhbət etməliyəm.  
     - Artıq gecdir, - Lera mənə xatırlatdı. – Sabah söhbət 
edərsən. 
 Yaxşısı budur, bu gün, - mən Leraya Nikolay Antonoviçi 
maşına oturtmağa yardım etdim. O, sakitcə zarıyırdı, görünür, 
zərbə həqiqətən də, güclü imiş. Bəlkə də onun çənəsini 
sındırıblar. 
 Bu, çox vacibdir, - mən Leraya sakitcə izah etdim. –
Deyəsən, Maşanın heç təsəvvürünə gətirmədiyi məsələlər var. 
93 
 Nəyi nəzərdə tutursan? – Valeriya sakitcə maraqlandı.
 Sonra deyərəm, indi isə Artura zəng etməliyəm. 
Onunla olan görüşümü təxirə salmaq istəmirəm. Yəqin ki, o, 
Vadim Yevgenyeviçin həyatı haqqında başqalarının bildiyindən 
daha çox məlumatlara malikdir. – Mən onun katibinə tərəf 
çevrildim. – Lena, siz Arturun telefon nömrəsini bilirsinizmi? 
Bəli, bilirəm. – Lena mənə  telefon nömrəsini diktə etdi. 
Mən dərhal şifrələrin bu kombinasiyasını yığdım və 
Strekavinin cangüdəninin asta səsini eşitdim: 
 Kimdir? 
     - Axşamınız xeyir, - mən gərək olanda həqiqi lütfkara 
çevrilirəm, - sizi belə gec narahat etdiyim üçün üzr istəyirəm, 
Artur. Amma mən sizinlə təcili görüşməliyəm. 
 Axı siz kimsiniz? Haradan peyda olmusunuz?  Mən 
Mariya Antonovnanın vəkiliyəm. Biz bu gün 
görüşə bilərikmi? 
 Hansı vəkil? – Artur aşkar tərzdə əsəbiləşdi. Amma nə 
üçün? Onun yerinə kim olsaydı, kiminsə onun şefini axtarmaq 
istədiyinə görə sevinərdi. Bəlkə o, heç bunu istəmir? – O, mənə 
sizin barənizdə heç nə deməyib. – O, quru tərzdə bəyan etdi. 
    
94 
 Mənim yanımda Valeriya ilə Nikolay Antonoviç 
dayanıblar, - mən məlumat verdim. – Əgər istəyirsinizsə, 
onlar mənim sözlərimi təsdiqləyə bilərlər. Bir də Lena, o da 
təsdiqləyə bilər. 
     - Siz harda toplaşmısınız? – Görünür, onu tamamilə ayrı 
məsələlər narahat edirdi. 
 Məni dinləyin, Artur, bu, vacib deyil. Mən sizinlə təcili 
olaraq görüşməliyəm. Biz harada görüşə bilərik? 
 Siz harada olduğunuzu mənə söyləyin və mən oraya 
gəlim. 
 Yox, yaxşısı budur belə etməyək. Gəlin Vadim 
Yevgenyeviçin şəxsi mənzilində görüşək. Mənim söylədiklərimi 
anlayırsınızmı? 
 Bu haqda nəsə Lenka ağzından qaçırıb? – O, əməlli–
başlı həyəcan içində idi, hətta hirslənməyə başlamışdı. - 
Ağıldan kəmin biri! Boşboğaz. Mən ona çərənçilik etməməyi 
tapşırmışdım. Tamamilə qanmazdır. Nikolay sizin yanınızdadır, 
o, bizim nə barədə danışdığımızı eşidir? 
     - Narahat olmayın, o, artıq gedib. - Bu zaman mən həqiqətən 
də, Leranın cipin sükanı arxasına keçdiyini və elə bu məqamda 
dayanacaqdan tərpəndiyini gördüm. Klubdan dərhal bir neçə 
nəfər çıxdı və bizə tərəf baxdılar. Aydın idi ki, 
95 
biz də getməliyik. – Mən sizə yenidən zəng edərəm, - mən 
Artura vəd etdim və Lenaya da əmr etdim: - Cəld maşınıma 
əyləşin! Kluba tərəf baxmayın. – Mən özüm də sükan arxasına 
atıldım və biz dərhal yerimizdən tərpəndik. Mən hətta bunu 
düşünməyə də macal tapdım: bizi dayandırmağa cəhd 
göstərsələr, mən eynilə Amerika filmlərində olduğu kimi 
maşını şlaqbauma çırpacağam. Dayanacağın növbətçilərinin 
yanında dayanmaq lazım gəldi. Bayıra çıxanlardan kimsə 
aşkar tərzdə bizə yaxınlaşırdı. Növbətçi isə şlaqbaumu 
dözülməz tərzdə ləng açırdı. Klubların önündəki dayanacaqlar 
çox zaman pulsuz olur, yəqin ki, onlar dayanacağın dəyərini 
giriş biletinin qiymətinin üzərinə əlavə edirlər. Nəhayət, 
şlaqbaum qaldırıldı və mən xoşagəlməz bir qıcırtı ilə küçəyə 
çıxdım. Geriyə boylananda isə bir neçə nəfərin mənim 
maşınıma baxdığını gördüm. Güman ki, maşınımın nömrəsini 
yadda saxlamağa çalışırdılar. Bu, əlbəttə, yaxşı əlamət deyil. 
Amma digər tərəfdən, əgər bu adamlar ciddidirlərsə, o halda 
mütləq maşının kimə məxsus olduğunu və kluba məhz kimin 
baş çəkdiyini müəyyənləşdirəcəklər. Pəzəvənglər də yalan 
danışmazlar, bu, onların maraqlarına uyğun deyil. Mənim 
vəkil olduğumu bilsələr, mənə toxunmayacaqlar. Adətən, 
vəkillərə toxunmurlar, quldurların qaydası belədir.  Amma hər 
halda, bu müasir veyillərdən kim baş çıxara bilər? İstədiklərini 
    
96 
edə bilərlər. Mən telefon aparatını çıxarıb yenidən Arturun 
nömrəsini yığdım. 
 Biz sizinlə lap elə indi görüşə bilərikmi? 
 Vadim Yevgenyeviçin mənzilinin harada olduğu sizə 
məlumdurmu? – o, cavab vermək əvəzinə soruşdu. 
Mən mikrofonu əlimlə tutaraq Lenaya nəzər saldım.  Sən 
şefinin mənzilinin harda olduğunu bilirsənmi? 
 Saf Gölməçələrdə, - o, pıçıltı ilə dilləndi. 
    - Saf Gölməçələrdə, - pıçıltı ilə Artura söylədim. – Siz oraya 
gələ bilərsinizmi? 
 Orada bir saatdan sonra görüşək, - nəhayət, o razılaşdı. 
– Girişdə kilidin kodunu yığarsınız: «S» hərfi və otuz bir on 
dörd rəqəmlərini. Sonra beşinci mərtəbəyə qalxarsınız. 
 Təşəkkür edirəm. – Mən aparatı söndürdüm, sonra gec 
olduğunu xatırlayıb, dərhal evə zəng etdim. 
Dəstəyi Viktor qaldırdı. Zavallı artıq evdə idi. 
    - Axşamın xeyir. – Mən əlbəttə, nacinsəm, amma ərim 
ecazkardır. – Sən şam etmisən? 
 Bəli, təşəkkür edirəm. Mən Çin restoranından yemək 
sifariş etdim. Səni gözləməyin faydasız olduğunu anladım. 
 Sən qoçağımsan! Bəs Saşa? 
97 
 Yəni sən mənim təklikdə şam etdiyimi düşünürsən? Biz 
birlikdə şam etdik. O, hazırda öz otağındadır. 
 Lap yaxşı. Mən bir qədər yubanıram və iki saatdan 
sonra evdə olacam. Məni gözləməyin, yatın. Mən Rozentaldan 
təcili tapşırıq almışam, Cənubi Amerikaya uçan bir müştəri ilə 
Saf Gölməçələrdə görüşüm var. – Mən adətən, böyük şövqlə 
yalan danışıram. 
 Hələ yaxşı ki, Antarktidaya uçmur, - ərim deyindi. Onun 
yumor hissinə heyranam, amma hər ehtimala qarşı 
soruşdum: 
 Oraya uçmamağında yaxşı nə var ki? 
 Yoxsa sən onun ardınca uçardın, - Viktor izah etdi. Mən 
onun zarafat etdiyini və ya məndən incidiyini 
anlamadım, lakin kişilərə bəzən güzəştə getməyin gərəkli 
olduğunu dəqiq bildiyimdən əlavə etdim: 
 Bağışla, hər şey belə qəfildən alındı. Yeri gəlmişkən, 
mənim bu gün aybaşım başlayıb, - mən Lenaya nəzər salandan 
sonra onun yanında belə söhbətlərin lüzumsuz olduğunu dərk 
etsəm də, ayrı çıxış yolum yox idi. – Əks təqdirdə, mən birlikdə 
şam yeməyimiz üçün mütləq evə tez gələrdim. Bir də birlikdə 
yatmağımız üçün.  
 Sən məni sakitləşdirdin, - Viktor sakit bir tərzdə dilləndi. 
– Çalış çox yubanma. 
    
98 
Mən telefonu söndürdüm və Lenaya müraciət etdim:  Bu 
lənətə gəlmiş mənzil harada yerləşir? Evin nömrəsi 
neçədir? Aybaşım olmasaydı, ərimin qarşısında bu gecə 
gəzintilərimə görə özümə necə bəraət qazandıracağımı 
bilməyəcəkdim. Buradan çox uzaqdadır? 
     - Xeyr, - bir qədər qorxuya düşmüş Lena dilləndi. – Saf 
Gölməçələrdədir, «Sovremennik» teatrından bir qədər aralıda. 
– O, mənə evin və mənzilin nömrəsini söylədi. 
 Buradan otuz dəqiqəlik yoldur, - mən əlavə etdim. –
Vaxtında yetişərik. 
 Zəhmət olmasa, məni metro stansiyasının yaxınlığında 
düşürün, - Lena xahiş etdi. – Mən evə metro ilə gedərəm ya da 
maşın tutaram. 
Mən ona baxdım. Onun əynindəki bu qısa yubka ilə metroya 
düşməmək daha yaxşıdır. İlk rastına çıxan maşına oturmaq da 
təhlükəlidir. Mən hardan biləydim ki, mənim bu gənc qadına 
olan normal münasibətim, hansısa bir mənada, mənim də 
həyatımı xilas etmiş olacaq? 
     - Yaxşısı budur, mən sizi evinizə qədər ötürüm, - ona 
klubda baş verən bütün xoşagəlməzliklərə görə özünəməxsus 
kompensasiya kimi təklif etdim. Bu qız mənə şefinin şəxsi 
mənzili barəsində danışmaya da bilərdi. Ümumiyyətlə, heç bir 
şey danışmaya da bilərdi. Mən isə onun həyatına soxuldum, 
99 
onu quldurların qarşısında qeyri–ixtiyari olaraq təhlükə altında 
qoydum və hansısa bir mənada onu bu kluba baş çəkmək 
imkanından məhrum etdim. – Siz harada yaşayırsınız? – mən 
xəbər aldım. 
 Zubovsk bulvarında, - o, bildirdi. – Orada kirayədə 
qalıram.  
Əlbəttə, mən öz–özümə düşündüm, onun məvacibi ona 
mərkəzdə istənilən mənzili kirayə tutmaq şansı verir.  İstənilən 
də olmasa, hər halda nüfuzlu rayonda yaxşı bir mənzili. Amma 
qızı küçənin ortasında qoymaq da istəmirdim. 
 Bəs siz adətən, klubdan evə necə gedirsiniz? 
     - Gecənin yarısı mənim ardımca maşın gəlir. Bizim növbətçi 
sürücümüz. Vadim Yevgenyeviç bir yerdə ləngidiyimiz zaman 
bizi evimizə aparmağa icazə verib. 
     - Müdiriyyətlə bəxtiniz yaman gətirib, - mən qeyd etdim və 
döngəni döndüm. Əvvvəlcə Lenanı evə qədər ötürmək, sonra 
isə geri qayıdaraq, Saf Gölməçələrə qayıtmaq lazımdır. Gecələr 
şəhərin mərkəzində adətən, tıxaclar olmur və mən oraya vaxtında 
çatacağımı düşündüm. Baxmayaraq ki, həmin vaxt artıq on ikinin 
yarısı olacaq. Əlbəttə, gecdir, amma yenə də Artur ilə görüşmək 
gərəkdir. Onlara şeflərinin «ehtiyat» mənzili haqqında hər şey 
məlum idi, lakin onlar bu barədə nə 
    
100 
milis müstəntiqlərinə, nə də itkin düşmüş şefin arvadına 
məlumat verməmişdilər. Maraqlıdır, nə səbəbə? 
 Axı, siz niyə bu mənzil haqqında müstəntiqlərə məlumat 
verməmisiniz? – mən Lenadan soruşdum. – Fərz edək ki, siz 
bu barədə onun arvadının ərinin ona xəyanət etməsindən xəbər 
tutmaması üçün ona bircə kəlmə də olsun söyləməmisiniz. 
Amma nə üçün sizlərdən heç biriniz müstəntiqlərlə bu barədə 
danışmamısınız? 
Lena önünə baxaraq uzun müddət susdu. Mən onun 
fikirlərini toplamağa çalışdığını anladığımdan, səbirlə 
gözləyirdim. 
    - Artur demək istəmirdi, - nəhayət, o, həvəssiz dilləndi. –
Axı, siz başa düşməlisiniz. Bizdən savayı bu mənzili heç kim 
tanımır. Onun dəyəri isə dörd yüz və ya beş yüz minə 
bərabərdir. Artur mənzili satandan sonra bütün pulları aramızda 
bölüşdürəcəyini vəd edib. Əlbəttə, əgər Vadim Yevgenyeviç 
tapılmazsa. Mənzildən mənimlə Esmiranın və Pyotr Petroviçin 
xəbəri var. Lakin o, satışın əleyhinədir. Pyotr Petroviç dindar 
adamdır və bu mənzilə toxunmağın düzgün olmadığını zənn 
edir.  
 Deməli, Artur heç kimə bəlli olmayan mənzili 
mənimsəmək istəyir? – Mən pis bir qənaətə gəldim. – Mənə 
isə Arturun Strekavinlərə doğma olduğunu deyirdilər.  
101 
     - Bu, həqiqətən, belədir, - Lena təsdiqlədi. – Vadim 
Yevgenyeviç ona çox etibar edir. O, Arturu ən yaxın adamı 
hesab edir və bütün işlərini ona həvalə edir. Axı, Artur ona öz 
həyatını borcludur, Vadim Yevgenyeviç onu hansısa bir müdhiş 
vəziyyətdən çıxarıb, onun bütün borclarını ödəyib. Ona çox 
etibar edir, hətta Arturun oraya xadimə aparması üçün açarları 
da ona verib, onlar oranı həftədə bir dəfə yığışdırırlar.  
 Məhz elə buna görə də, Artur mənzili mənimsəməyi 
qərara alıb?  
     - Söhbət bu qədər məbləğdən gedəndə, - Lena bir qədər 
arsızcasına əlavə etdi, - hər şeyi unutmağa dəyər. Biz Esmira 
ilə susacağımızı vəd etmişik, yalnız Pyotr Petroviç bunun 
əleyhinədir. 
 Siz şefinizə yaxşı bələdsiniz. Sizcə, o, necə yoxa çıxa 
bilər? 
 Anlayışım belə yoxdur. Onun tanışları, dostları və 
qadınları var idi. Lakin onun başına heç vaxt bu cür iş gəlməyib. 
Hətta o, harayasa yollananda bizim həmişə bundan xəbərimiz 
olardı. Biz onun üçün digər ölkələrdə otel, birinci dərəcəli 
biletlər və VİP salonlar sifariş edərdik. Vadim Yevgeneyeviç, 
sadəcə, harasa gedə bilməzdi. 
    
102 
 Bəs o, hansısa bir qadına aşiq olub, onun yanına yollana 
bilərdimi? 
     - Aşiq ola bilərdi, amma heç vaxt yoxa çıxmazdı. O, ciddi 
və məsuliyyətli insandır. Bizim işimiz təcilidir. Xüsusilə də, 
həmin qazanxana ilə bağlı. Bu məsələni onunla aydınlaşdırmaq 
lazımdır, amma o, yoxa çıxıb. O, bu cür hərəkət etməzdi. Mən 
onun ümumiyyətlə, sağ olmadığından ehtiyat edirəm, əks 
təqdirdə üzə çıxardı. 
 Hətta belə? 
 Hətta belə, - Lena başını yırğaladı və qəmgin bir tərzdə 
izah etdi: - Biz hamımız bundan qorxuruq. Heç kim bizim 
vəziyyətimizin necə olacağını bilmir. Kim bizi işə götürəcək? 
Axı, katibələr ilə sürücülər – həyat yoldaşı və məşuqələr 
kimidirlər, hər kəsin öz katibəsi ilə sürücüsü var. Heç kim yad 
insanlarla işləmək istəmir. Mən artıq özümə iş axtarıram, lakin 
hələ ki, heç kimə bu barədə bir kəlmə də olsun söyləməmişəm. 
Heç kimi təlaşlandırmaq istəmirəm. 
 Sizin ofisinizdə artıq axtarış aparıblarmı? 
     - Əlbəttə, aparıblar. Əvvəlcə Mariya Antonovna öz qardaşı 
ilə gəlmişdi. Artur da onların yanında idi. Onlar özləri hər şeyi 
nəzərdən keçirdilər. Sabahısı gün isə milis əməkdaşları ilə 
birlikdə gəldilər və yenidən hər şeyi nəzərdən keçirdilər. Amma 
bir şey tapmadılar. 
103 
Mən maşını qırmızı işıqda dayandırdım və arxa görüntü 
aynasına nəzər saldım. Bəlkə də mən hər şeydən çox 
şübhələnən bir insana çevrilmişəm, lakin mənə elə gəldi ki, ağ 
«Volqa» bizim maşını həddindən artıq təkidlə izləyir. Bu kluba 
soxulub narkotik maddələrinin satıcıları ilə əlaqəyə girmək 
mənim nəyimə lazım idi axı? Ətəkli komissar Katanyaya bir 
bax! Yaşıl işıq yanan kimi mən yerimdən tərpənib, dərhal da 
döngəni buruldum.  
- Yaxşı olar ki, düz gedək, - Lena dilləndi. 
- Yox, - mən bir dəfə də döndüm, – məncə, bizi izləyirlər 
və mən onlardan yaxa qurtarmağa çalışıram. 
 Bu, yəqin ki, klubun uşaqlarıdır, - Lena səksəkəyə düşdü. 
– Onlar bizi birlikdə gördülər və bizim milisdən olduğumuzu 
qərara alıblar. Əbəs yerə siz onu şampan şüşəsi ilə vurdunuz. 
 Onun məni vurmasını gözləmək lazım idi? – Mən bir 
dəfə də döndüm və artıq «Volqa» görünmədi. 
 Amma siz cəsarətlisiniz, - Lena məni təriflədi. 
Mən dinmədim. Lenanı evinə çatdırıb, qayıtmalı idim. Bu 
«Volqa» nın ucbatından dolama yolla gedib artıq böyük dövrə 
vurmalı olmuşdum. On dəqiqədən sonra mən maşını astaca 
Lenanın binasının küçə qapısının önündə saxladım. Yenə də 
güclü yağış yağmağa başlamışdı. 
    
104 
 Çox sağ olun, - o, vidalaşdı. 
 Siz də sağ olun. Bu, mənim vizit kartımdır. Burada 
mənim ev telefonum da var. Hər ehtimala qarşı. Klubda baş 
verənlərə görə isə üzr istəyirəm. 
 Eyb etməz, - qız gülümsədi. – bir təhər anlaşarıq. Mən 
oraya artıq iki ildir gedirəm. 
Onun küçə qapısında gözdən itməsini gözlədikdən sonra 
mən Saf Gölməçələrə necə yetişəcəyimi götür–qoy edə–edə 
oradan uzaqlaşdım. Ən qısa marşrutu seçsəm də, həmin yerə 
yarım saatdan sonra yetişdim, çox yox, on dəqiqə gecikdim. 
Mən hər dəqiqə güclənən yağışı nəzərə almaqla maşını səliqə 
ilə idarə etməyə çalışırdım. Maşınımı dayanacaqda saxladıqdan 
sonra lazımi küçə qapısını tapdım və domofonun kodunu 
yığdım. Qapı açıldı və mən evə daxil oldum. Beşinci mərtəbəyə 
qalxıb, lazımi mənzili tapdım. Bir neçə dəqiqə də onun zəngini 
çaldım, amma mənə cavab verən olmadı. Deməli, Artur da 
gecikirdi. Qapının önündə bir qədər gözlədikdən sonra mən 
aşağı düşərək, onun gəlişinə qədər  maşında əyləşməyi qərara 
aldım. Pilləkənlərlə aşağı düşə– düşə yenidən onun telefon 
nömrəsini yığdım. Cavab verən olmadı. Uzun müddət gözləməli 
oldum. Sonra aşağı düşməkdə davam edə–edə yenidən həmin 
nömrəni yığdım. 
105 
İkinci mərtəbədə qəfildən zəng səsi, daha doğrusu, hansısa 
bir tanış filmin musiqisi eşidildi. O, nəsə boğuq səslənirdi, 
amma mən yenə də bunun nə olduğunu anlamırdım. Lakin nə 
qədər aşağı enirdimsə, musiqi sədası da bir o qədər ucadan 
səslənirdi. Mən nömrəsini yığdığım telefonun zəng çaldığını 
anladım və aparatımı söndürmədən pilləkənlərlə qeyri–iradi 
aşağı düşməkdə davam etdim. Artıq səsi çox aydın eşidirdim. 
Mən liftin kabinəsinin yanından ötüb keçəndən sonra öz 
önümə nəzər salaraq, birinci mərtəbənin nərdivan 
meydançasında ayaq saxladım. Nə deyirsinizsə deyin, amma 
əgər mən həmin məqamda qışqırıb və hətta qorxmadımsa, 
deməli, həqiqətən də, güclü qadın imişəm. Meydançaya qeyri–
adi bir vəziyyətdə gənc bir adam sərilmişdi. Ona bir baxış 
kifayət edərdi anlayasan ki, o, artıq heç bir zaman ayağa 
qalxmayacaq. Onun gödəkçəsində hansısa bir filmin melodiy-
asını fasiləsiz şəkildə səsləndirən həmin telefon var idi. Lakin 
mən artıq ona diqqət yetirmirdim və yalnız zavallıya 
baxırdım. Sonra isə telefonumu söndürdüm. Dərhal musiqi 
səsi kəsildi. 
Mənsə elə hey dayanıb ona baxırdım. İndi bu qəribə tərzdə 
uzanan və mənasız şəkildə həlak olan adamın Artur olduğunu 
dəqiq bilirdim. Öz şefinin mənzilinin çoxluğunu gizlətməyə 
çalışan həmin o cangüdən. Ona  baxdığım müddətdə hansı 
    
106 
müdhiş bir hadisəyə sürükləndiyimi də bir o qədər yaxşı dərk 
edirdim. 
                             Yeddinci fəsil 
Belə hallarda nə etməli? Siz qeyri–iradi olaraq qətlin 
şahidinə çevrilmisiniz. Xeyr, elə deyil. Mən qeyri–iradi olaraq 
cinayətin törədildiyi yerdə peyda olmuşam. Mən şahid deyiləm, 
axı mən onun necə qətlə yetirildiyini görməmişəm. Lakin 
Arturun çiynindən xaincəsinə axan qara–qırmızı rəngli maye 
gölməçəsindən dərhal məlum olurdu ki, onu bu yaxında qətlə 
yetiriblər. Bəlkə də mənim beşinci mərtəbəyə qalxaraq, onun 
mənzilinin zəngini basdığım həmin o məqamda. Mən orada 
qurcalanana qədər o, evə yaxınlaşıb giriş qapısından içəri daxil 
olub. Burada isə artıq onu gözləyirmişlər. Ya da qatil onunla 
birlikdə içəriyə daxil olub və ona arxadan atəş açıb. İki və ya 
üç dəfə. Mən qətlə yetirilənə nəzər saldım. Deyəsən, qatil bir 
dəfə onun ürəyinə atəş açıb. Necə də maraqlı qatildir! Nədənsə 
başına atəş açmayıb, axı, adətən, yoxlama atəşini bu cür yerinə 
yetirirlər. Bunun əvəzinə ürəyinə atəş açıb.  
Milis çağırmaq lazımdır. Maraqlıdır, görəsən, mən onlara 
nə deyəcəyəm? Təsadüfən buraya gəlib cəsədi görmüşəm? O 
107 
zaman məndən hansı mənzilə yollandığımı xəbər alacaqlar, 
mən isə onlara cangüdəni təsadüfən mənim burada peyda 
olduğum məqamda qətlə yetirilən yoxa çıxmış biznesmenin 
şəxsi mənzilinə gəldiyimi izah etməli olacağam. Arturun 
bütün tanışlarını dərhal sorğu–suala tutacaqlarını nəzərə alsaq, 
bir neçə saatdan sonra məhz mənim burada ona görüş təyin 
etdiyim məlum olacaq. Bir də telefon. Lənət şeytana! Orada, 
çox güman ki, zəng edənlərin nömrələri qeyd olunub. O 
cümlədən də, mənim nömrəm. Telefonu onun gödəkçəsindən 
çıxarmaq lazımdır. Mən bir neçə addım atdım və ayaq 
saxladım. Əməlli–başlı ağlımı itirmişəm və heç nəyi dərk edə 
bilmirəm. Məgər telefonu götürmək olar? Birincisi, telefon –
vacib dəlildir, ikincisi isə bunun mənə artıq heç bir köməyi 
olmayacaq. Axı, bizim bütün söhbətlərimiz mobil telefonun 
yaddaşına yazılıb. Bunun üçün isə aparatın özünü əldə etmək 
vacib deyil, hər şeyi stansiya vasitəsilə də yoxlamaq olar. 
Deməli, aparata əl vurmaq olmaz. Mənim sonuncu zəngim də 
onun yaddaşında qalacaq.  
Dayan, deyəsən, axı mənim bir şansım var. Mən buradan 
bayıra çıxıb yenidən bu nömrəyə zəng etməyi düşündüm. Bu 
zənglər mənim alibim ola bilər. Mən onunla görüş barəsində 
razılığa gəlmişəm, lakin Lenanı evinə qədər ötürdüyünə görə 
görüşə gecikmişəm. Əgər hardasa qəza törədib oraya 
    
108 
avtomobil müfəttişləri çağırsam, bu, daha da yerinə düşər. Lakin 
bunu tez etmək lazımdır. Mən liftlə beşinci mərtəbəyə qalxdım, 
əl yaylığımı çıxardım, zəng ilə qapının dəstəyini sildim. Sonra 
isə aşağıya düşdüm. Bədənimdə qanım donmağa başlamışdı. 
Zamanın gec olması və pilləkəndə heç kimin olmamasında 
bəxtim gətirmişdi. Bayıra çıxmaq lazım idi. İlahi, bəlkə qatil 
məni bayırda gözləyir? Yox, mən qorxaq deyiləm, amma çox 
qorxurdum. Bu məqamda anasız özünü çox pis hiss edəcək 
oğlumun olduğunu xatırladım. Hansısa bir məqamda tərəddüd 
etdim. Bəlkə, bayıra çıxmayım? Bəlkə, milisə zəng edim? Lakin 
mən onlara nə söyləyəcəm?  
Mən özümü sakitləşdirməyə və vəziyyəti ayıq başla 
qiymətləndirməyə məcbur etdim. Əgər qatil Artura atəş açıbsa 
və mən heç bir atəş səsini eşitməmişəmsə, deməli, cinayətkarın 
səsboğan tapançası olub. O, burada belə uzun müddət 
gözləməzdi. Qətldən sonra cinayətkar, adətən, dərhal gözdən 
itməyə çalışır. Hansı qatil cəsədin yanında onun tanışlarını 
gözləməyə cəhd edərdi? Yox, yox! Burada artıq heç kim ola 
bilməz.  
Mən zavallı qətlə yetirilənin yanından ötüb keçdim. Onun 
füsunkar, gənc siması var idi. Hər şey necə də dəhşətlidir! 
Belə çıxır ki, mən qeyri–ixtiyari onun ölümünün səbəbkarına 
çevrilmişəm. Əgər mən onu gecənin bir vaxtı bu evə dartıb 
109 
gətirməsəydim, o, sağ qalardı. Deyəsən, mənə onun arvadı ilə 
övladının olduğunu söyləmişdilər. Ya da ki, o, uşaq gözləyirdi. 
İstənilən halda, müdhiş vəziyyətdir. Maraqlıdır, görəsən, bizim 
görüşümüz barəsində kim xəbər tutmuş ola bilərdi, axı, onu 
buraya məhz mən çağırmışdım. Yaxşı, bu barədə mən sonra 
fikirləşməyi qərara aldım. Bəs nə üçün sonra? Sonra mən hər 
şey barəsində necə məlumat ala bilərəm? Bu məqamda da 
ağlıma bir fikir gəldi – heç nəyə baxmayaraq, onun telefonunu 
götürmək gərəkdir. «Dəli olmusan! - Daxili səsim qəzəblə etiraz 
etdi. - Neyləyirsən?».  
Mən yenidən özümü sakitləşdirməyə və düşünməyə məcbur 
etdim. Axı, telefonu qatil də götürə bilərdi. Çox güman ki, götürə 
bilərdi. Aparat dəlil ola bilməz. Bütün zənglər – daxil olan və 
xaric olunanlar – artıq kompüterin yaddaşında qeydə alınıb. 
Mənə isə kömək edə bilər. Necə də səfehəm! Əməlli–başlı 
səfehəm. Mən əyildim və qana bulaşmamağa çalışaraq, əl 
yaylığımla qətlə yetirilənin gödəkçəsinin cibindən əl telefonunu 
çıxardım. Vicdan haqqı, mən axmağam. Axı, məni dərhal ifşa 
edib, həbsə alarlar. Lakin təəssüf etmək artıq çox gec idi. Mən 
aparatı əl yayılığıma büküb, onu çantama qoydum. Arturun 
boğazında qırmızı ləkə gördüm, sanki kimsə onu öpmüşdü. Ya 
da zərbə endirmişdi. Mənim onun boğazını nəzərdən keçirməyə 
vaxtım 
    
110 
yox idi. Bəlkə bu, yerə yıxılan zaman əmələ gələn qançır idi? 
Mən dikəldim və sürətlə küçə qapısından bayıra çıxdım.  
Maşınım həyətin çıxacağında dayanmışdı. Əlbəttə, mən 
ümid edirdim ki, bu gecə vaxtı heç kim maşınıma diqqət 
yetirməyib. Maşına tərəf tələsərkən, çevrilib arxaya boylandım 
və bu zaman bu dəqiqə çıxdığım küçə qapısına, yanında köpəyi 
olan yaşlı qadının yaxınlaşdığını gördüm. Onun əlində çətir var 
idi. Yəqin ki, itini gəzdirməyə çıxarmışdı. Məgər belə bir havada 
gəzmək olar? İndi qadın qapını açacaq və hər şeyi öz gözləri 
ilə görəcək  və dərhal da qışqıracaq. Mən özümü maşınımın 
içinə soxdum və titrək ələrimlə açarı yerinə taxdım. Mən 
sakitləşməyin və buradan heç olmazsa yüz metr uzaqlaşmağın 
vacib olduğunu anladım. Lakin bunu bacarmadım. O, qədər 
həyəcanlı idim ki, bu yüz metr məsafəni də qət edə bilmədim. 
Elə bu məqamda küçə qapısından köpəyin, onun arxasınca 
isə qadının bayıra sıçrayıb çıxdığını gördüm. O, nəsə qışqırırdı, 
lakin mən onun nə dediyini eşitmədim, çünki maşınımın şüşələri 
bağlı idi. Amma mən iki kişinin ona doğru yüyürdüklərini 
gördüm. Aydın oldu ki, bir neçə dəqiqədən sonra buraya milis 
gələcək. Axı, mən nə üçün bu aparatı götürdüm? Hər şey o 
qədər mənasızdır ki! Gərək özümü alibi ilə təmin edəm. Mən 
aparatı əlimə götürərək yenidən Arturun  
111 
telefon nömrəsini yığdım. Tanış musiqi səsi eşidildi, lakin mənə 
elə gəldi ki, siqnal düdüyü işə düşdü. Mən çantamı oturacağın 
altına soxdum, amma musiqi məncə daha ucadan çalmağa 
başladı. Bu dəmdə telefonumu söndürməli oldum. Bu, mənim 
sinirlərim üçün həddindən artıq güclü sınaq idi. 
Bu ərəfədə küçə qapısının qarşısında insanlar toplaşmağa 
başladı. Mən onlara baxıb, buranı tərk etməyin vacib olduğunu 
anlayırdım. Əgər məni tapsalar, məni isə hökmən etdiyim 
zənglərə görə tapacaqlar, Lenanı evinə qədər ötürdüyümə görə 
görüşə yubandığımı söyləyə bilərəm. Buraya gələndə isə küçə 
qapısının önündə insanların toplaşdığını 
görmüşəm. Qorxmuşam və evə qayıtmağı qərara almışam. 
Mənim zənglərimi isə Artur cavabsız qoyub. Doğrudur, mən 
məhz belə deyəcəyimi qərara aldım. 
Özümü ələ aldıqdan sonra nəhayət, mühərriki işə saldım 
və burada bu dəqiqələrdə peyda olacaq milis ilə prokurorluq 
əməkdaşlarının gözünə dəyməmək üçün həyətdən çıxmağı qərara 
aldım. Məni vahimə basırdı. Mən özümü Arturun telefonunu 
götürməyi qərara aldığıma görə danlayırdım. Bu məqamda 
düşünməyi də davam edirdim.  
Arturu səbəbsiz yerə qətlə yetirməmişdilər. Çox güman ki, 
bu, onun əşyalarını və telefonunu götürən qarətçi olmayıb. 
Deməli, qatil onu gözləyirmiş. O, dəqiq surətdə Arturun  
    
112 
buraya gələcəyini bilirmiş. Lakin ona bu, necə məlum olub? 
Axı, mən özüm Artura yalnız bir saat bundan əvvəl görüş təyin 
etmişdim. Lakin bununla belə onu öldürdülər. Bu faktdır, deməli, 
qatil Arturun burada olacağından xəbərdar imiş. Bunun özü 
də faktdır. Bu iki fakt arasında isə hansısa bir əlaqə olmalıdır. 
Məndən savayı bizim görüşümüzdən kim hali olub?  
Lena. Ona hər şey məlum idi. Ona mənim Saf 
Gölməçələrdə nə vaxt peyda olacağım və oraya Arturun da 
gələcəyi dəqiq məlum idi. Axı o özü mənə ünvanı və Arturun 
telefon nömrəsini verib. Çox mənasızdır, çünki onun üçün 
qatili bilavasitə olaraq Arturun evinə yollamaq daha asan 
olardı. Hansısa bir mürəkkəb kombinasiya yaranmışdı. Lakin 
Lenaya mənim onunla bu gün görüşəcəyim və Artur ilə Vadim 
Strekavinin şəxsi mənzili haqqında sorğu–sual edəcəyim məlum 
ola bilməzdi. 
Bir qədər düşündükdən sonra Lenanın bu məsələdə əli 
olmadığını qərara aldım. Daha kimlər ola bilərdi? Heç kim. 
Yoxsa, mən yanılıram? Bizi klubun yanından maşın təqib 
edirdi. Lakin onlar mənim Lenanı yola saldıqdan sonra haraya 
gedəcəyimdən xəbər tuta bilməzdilər. Onları da istisna etmək 
olar. O halda Valeriya ilə Nikolay qalır. Mən özüm onlara Artur 
ilə görüşəcəyimi söyləmişdim. Əgər onlar mənzil 
113 
haqqında məlumata malik idilərsə, o halda bizim harada 
görüşəcəyimizi sezə bilərlər. Sezmək – bu, həddindən ziyadə 
sadəlövhlükdür. Xəbər tuta bilərdilər. Yaxud öyrənə də bilərdilər. 
O halda bu iki şəxs əsas şübhəli bilinən şəxslərdir. Bəlkə də 
onlardan biri dörd yüz və ya beş yüz min dollar məbləğində olan 
mənzili özünə saxlamaq üçün Arturu aradan götürmək istəyib. 
Belə məbləğə görə keçmiş cangüdəni aradan götürmək olardı. 
Əgər Nikolay Antonoviç mənzildən hali olubsa, deməli, o, belə 
bir addımı atmaq qərarına gələ bilərdi. Həddindən artıq böyük 
məbləğdir. Valeriya üçün də bu pullar maneçilik törətməzdi. Yeri 
gəlmişkən, qatil qurbanının üzünə atəş açmayıb. Yalnız qadın 
xeylağının qətlə yetirilənə rəhmi gələ bilər və o, mərhumun 
üzünü eybəcər hala salmazdı. Peşəkar qatil isə belə hərəkət 
etməzdi. 
Lena, Valeriya, Nikolay. Özgə kim? Daha heç kim. 
Onlardan savayı heç kimin bütün bunlardan xəbəri yox idi. 
Yox, yox! Mən daha bir adama görüşə getdiyimi bildirmişdim. 
Doğrudur, nə üçün və haraya getdiyimi söyləməmişdim. Xeyr, 
görüşə getdiyimi demişdim və hətta ünvanı da söyləmişdim. 
Bu, Viktordur, mənim ikinci ərim. Sarsaq Amerika telesavaş 
filmlərinin nəticəsi bax, bu cür nəticələnməli idi! Mən bu qəziyyə 
ilə heç bir əlaqəsi olmayan ərimdən belə şübhələnməyə hazır 
idim. Fəqət janrın 
    
114 
qanunlarına görə şübhəli bilinən şəxs bu rola az münasib insan 
olmalıdır. Bu – Viktordur. Vicdanım haqqı, mən havalandığımı 
qərara aldım. Əlbəttə, o, Viktor deyil! Hətta ən səfeh yuxuda 
belə onun Arturun qətlində əli olduğunu təsəvvürə gətirmək 
qeyri–mümkündür! 
Mən maşını saxlayıb Strekavinin qətlə yetirilmiş cangüdənin-
in telefonunu çıxardım. Bu, «Simens» idi və mən onun necə 
yoxlanacağını bilirdim. Bütün daxil olan zənglər qeydə alın-
mışdır. Mənim zənglərim də, həmçinin. Bu gün mən ona beş dəfə 
zəng etmişəm. Sonuncu üç zəngi isə o, cavabsız qoyub. Sonra 
kim zəng edib? Mənə naməlum olan daha üç nömrə işıqlandı. 
Onlardan biri iki dəfə təkrarlandı. Mən qələmi götürüb onları 
köçürdüm. Sonra isə göndərilən zəngləri nəzərdən keçirdim. 
Artur da kiməsə zəng vurubmuş. Son səkkiz saat ərzində o, bir 
neçə dəfə zəng edibmiş. Mənim ona zəng etməyimdən dərhal 
sonra isə o, mənə naməlum olan nömrəyə zəng vurub. Sonra 
isə ona iki dəfə zəng edən tanışının nömrəsini yığıb. Mən bu 
nömrəni də götürdüm. Yalnız bu qədər. Həmin axşam bundan 
artıq zəng gəlməyib. 
Mən maşından çıxaraq, aparatı söndürdüm və onu zibil 
qutusuna atdım. Əlbəttə, belə hərkətlərin yersiz olduğunu 
anlayırdım, amma mənə dərhal ifşa olunacağım aparatı saxlamaq 
da gərəksiz idi. Axı, mənə bəlli idi ki, bu telefonu 
115 
cəsədin kimliyini təyin edəndən bir neçə dəqiqə sonra 
axtaracaqlar. 
Evə gecə saat birdə, tamamilə əzgin vəziyyətdə qayıtdım. 
Yuxarı qalxıb qapını öz açarımla açmağa cəhd göstərdim. 
Viktora demişdim ki, məni gözləməsin. Lakin qapının 
içəridən bağlı olduğu məlum oldu. Viktorun qapını açması 
üçün zəng etmək lazım gəldi. 
Viktor tuman-köynəkdə peyda oldu və xahişimi 
unutduğunu bildirdi. Mehriban səmimilikdir! Onun məni 
gözləməkdən dəli olduğunu, təlaşlandığını düşünürdüm. O isə 
açarı qapıdan çıxarmağı unudaraq, yatmağa yollanıb. Mənim 
ərim bax belə ecazkar kişidir. Onun süstlüyü bəzən məni 
qorxudur. Fəqət mənim kimi tündməcazın fonunda istənilən 
normal insan süst görünür. Viktor hətta mənim görüşümün 
necə keçdiyini belə soruşmadı. O, yataq otağına qayıtdı və 
belə bir yağışlı havada ən yaxşısı heç bir yerə çıxmağın yersiz 
olduğuna dair mızıldandı. Dərhal da yuxuya getdi. Səhər o, 
yuxudan tez durmalı idi. 
Mən Saşanın otağına keçdim. O, artıq yatırdı. Necə də igid 
oğuldur, mən düşündüm, heç olmazsa bu gün erkəndən yerinə 
girib, yuxusunu almağa macal tapacaq. Mən hər zaman səbəbi 
bax beləcə nəticə ilə qarışdırıram. Saşa gərəkli olduğu üçün 
deyil, dünən səhər saat dörddə yuxuya getdiyi və yuxusunu 
    
116 
almadığı üçün belə erkəndən yerinə girmişdi. Məhz elə buna 
görə də, bu gün erkəndən yatmağa yollanıb. Mən vanna 
otağına keçdim. Bizim standart ölçüdə olan üçotaqlı 
mənzilimiz üçün yaxşı vanna otağımız var. Lakin yeni 
mənzilimizdə bizim iki vanna otağımız olacaq və onlardan biri 
on dörd metr ölçüsündə olacaq.  
Yalnız bu, elə də tez baş verməyəcək. Əgər mən gecələr 
belə klubları gəzib dolansam, narkotika alverçilər ilə 
savaşsam, sonra isə qətllərin törədildiyi yerdə görüşlər təyin 
etsəm, onda yüz faiz yeni mənzilə köçə bilməyəcəyəm. Mən 
vanna qəbul etmədim, duşun altında yaxalanmağı qərara 
aldım. Əynimi soyunarkən bugünkü günün mənim üçün ən 
yaddaqalan gün olduğunu düşündüm və bir daha belə sarsıntı 
ilə üzləşməyəcəyimə ümid bəslədim. Sonra birdən ayıldım: 
ah, mən necə də səfehəm! Valeriyaya zəng edib, hər şeyi 
yoxlamaq gərəkdir. Lakin bunu düşünməyə macal tapmamış 
telefon zəngi eşitdim. Vannadan sıçrayıb çıxmaqla dəstəyi 
götürdüm. 
 Salam, - bu, Lera idi. – Sənin Arturla görüşün necə 
keçdi? 
Vicdanım haqqı, hürkdüm. Bunu bilmək üçün gecə saat 
birdə zəng etmək nəyə lazım? Sabah da bunu xəbər almaq 
olardı. Bəlkə ona haradansa qətl törədildiyi məlum olub? 
117 
Dəhşətdir! O, mənim ailəm, anam və oğlum barəsində hər şeyi 
bilir. İlahi, axı nə üçün mən bu sarsaq təhqiqata razılıq 
verdim? 
 Görüş alınmadı, - həyəcandan hətta səsim belə 
batmışdı, - mən ona bir neçə dəfə zəng etdim, amma o, cavab 
vermədi. Yəqin, telefonunu evdə qoyub.  
 Sabah onu taparıq, - Valeriya sakitcə vəd etdi. Hətta o, 
nəsə bilirsə, həddindən artıq rahat danışırdı. 
 Nikolayın vəziyyəti necədir? O özünü normal hiss 
edir?  
 Əlbəttə. Onun yalnız dodağı çatlayıb. Qorxulu bir şey 
yoxdur. O, artıq evdədir, Maşaya zəng edərək, səni çox 
təriflədi. Deyir ki, sən əsil peşəkarsan. O, üzərinə hücum edən 
quldurun başını necə əzişdirdiyini Maşaya nağıl edib. Axı, 
vəkil tutmaq onun ideyası olub. 
Vanna otağına telefon aparatı ilə qayıtdım, Valeriya isə 
məni tərifləməkdə davam edirdi. Mənim nə isə qeyri–adi bir iş 
gördüyümü düşünmək olardı. Bəlkə həqiqətən də etmişəm? 
Heç bir qadın qulduru bu tərzdə yerə sərməyə cəsarət edə 
bilməz, hələ ondan sonra dalanlarda onlardan uzaqlaşmağa da 
cəhd etmişəm. Sabah səhər gərək Saşaya heç bir yerə 
getməməyi və maşın gözləməyi tapşırım. Amma mən qərara 
aldım, artıq səhərə yaxın bu «alliqatorlar» mənim həqiqətən 
    
118 
də, vəkil kontorunda çalışdığımı müəyyən edəcək və 
sakitləşəcəklər. 
Valeriya ilə xudahafizləşdikdən sonra mən duşun altına 
girdim. Maraqlıdır, görəsən, mənim bezim qalıb, yoxsa səhər 
erkəndən yeni dəsti almalı olacağam? Deyəsən, evdə 
olmalıdır. Axı, nə üçün mənə həmişə onlar çatmır, bilmirəm. 
Bəzən bir neçə dəsti birdən alıram. Sabah yenidən başım 
ağrıyacaq. Yeri gəlmişkən, əgər mənim indiki vəziyyətim 
olmasaydı, mən heç bir vəchlə həmin pəzəvəngin başına 
şampan şüşəsi ilə zərbə endirməzdim. Aybaşım başlayanda 
mən hər nə gəldi edə bilərəm. 
Sonra isə sabah hökmən müstəntiqin yanına çağrılacağımı 
düşündüm. Gərək Arturun qətlə yetirilməsi haqda yalan 
danışam. Lakin müstəntiqlə söhbət etməzdən öncə, onu nə 
üçün qətlə yetirdiklərini anlamağa çalışmalıyam. Əgər 
Arturun öz şefinin yoxa çıxması ilə bir əlaqəsi varsa, o halda 
onu mənimlə görüşməzdən əvvəl öldürməli idilər. Əgər onun 
əlaqəsi olmayıbsa, o halda onu nə üçün qətlə yetiriblər? Bu 
mənzildə Artura atəş açacaqları və məni bu mənzilə 
buraxmayacaq qədər qeyri–adi nə olub ki?  Ola bilsin ki, onu 
bu mənzilə görə qətlə yetiriblər. Deməli, onun ölümünün 
Strekavinin yoxa çıxması ilə heç bir əlaqəsi olmayıb?  
119 
Mən vanna otağından çıxaraq, gecə köynəyimi əynimə 
keçirdim və Viktorun yanına uzandım. O, adəti üzrə mənə 
tərəf dartındı, lakin mən nəzakətli bir tərzdə onun əlini 
qarnımın üzərindən kənara çəkdim. Aybaşı dövründə istənilən 
toxunuş mənə həddindən artıq kobud görünür və ciddi tərzdə 
qıcıqlandırır.  
Mənzil haqqında daha iki nəfər xəbərdar olub. Pyotr 
Petroviç və Esmira. Deməli, onlarla da söhbət etmək gərəkdir. 
Bəlkə sürücüdə mənzlin açarları qalıb? Açarlar… Əgər Artur 
mənimlə görüşə gəlibsə, onun cibində mənzilin açarları olmalı 
idi. Bəlkə, qatil onları götürüb? Məni müstəntiqin yanına 
çağırsalar, ilk növbədə açarları xəbər almalıyam. Bəlkə onlar 
mənzil barəsində heç nə bilmirlər? Axı, belə də ola bilər. 
Oraya adi milis briqadası ilə prokurorluğun növbətçi əməkdaşı 
gələcək. Əgər Arturun üzərində sənəd yoxdursa, onlar dərhal 
axtarışa başlayacaqlar. Heç kim mənzili xatırlamayacaq. Əgər 
Arturun üzərində sənədlər olsa, yenə də axtarışlar bir və ya iki 
sutkaya qədər uzanacaq. Hər ehtimala qarşı, mən sabah 
səhərdən bütün bunları yoxlamalıyam. Mən yuxuya getməyə 
hazırlaşırdım ki, yenidən telefon zəng çaldı. İkiyə beş dəqiqə 
işləyirdi. Bu, artıq qanmazlıqdır! Yoxsa, müstəntiqlərimiz 
belə tezliklə işə başlayıblar? 
    
120 
Viktor narazı halda donquldandı. Mən telefonu götürüb 
dəhlizə çıxdım. Yuxulu səslə kiminlə danışdığımı soruşdum 
və Maşanın səsini eşitdim. 
 Mənə hər şeyi Lera danışıb. Qardaşımı xilas etdiyiniz 
üçün sizə təşəkkür edirəm. Mən sizin istənilən şərtinizə əməl 
etməyə razıyam. Lakin əgər siz bunun təhlükəli olduğunu 
düşünürsünüzsə, o halda təhqiqatdan imtina edə bilərsiniz. 
 Hələ ki, hesab etmirəm, - mən cavab verdim, - 
sonrasına isə baxarıq. 
Yatağıma qayıdanda belə bir qənaətə gəldim ki, heç bir 
vəchlə təşəxxüsümün öhdəsindən gələ bilmədiyim görə məni 
boğmaq lazımdır. Neyləmək olar, dünyaya bu cür sarsaq 
gəlmişəm. 
                                 Səkkizinci fəsil 
Səhər mən oğlumu məktəbə, ərimi isə işə yola saldım və 
dərhal da Leraya zəng etdim. O, hələ yatırdı və heç nə 
bilmirdi. Telefon zəng çalanda, nə edəcəyimi təsəvvürümə 
belə gətirmədən otaqda gəzişirdim. Mən saata nəzər saldım. 
Səhər saat doqquza yaxın idi. Yəni, Maşa dünən gecəki 
qeydkeşlikdən artıq ayılıbmı? Lakin dəstəyi qaldırarkən, 
Lenanın tanış səsini eşitdim.  
121 
 Salam.  
 Sabahınız xeyir. – Mən öz əlimlə yazdığım ev 
nömrəmin qeyd olunduğu vizit kartımı ona şəxsən verdiyimi 
həyəcanla xatırladım. – Nə olub? 
 Siz dünən Artur ilə görüşdünüzmü? – Onun səsindən 
hər şeydən xəbərdar olduğunu anladım.  
- Xeyr, macal tapmadım. Görünür, səni evə ötürüb, Saf 
Gölməçələrə qayıdana qədər görüşə yubanmışam. Onu 
yerində tapa bilmədim. Arturun telefonu da cavab vermirdi, 
mən ona zəng edirdim.  
 Siz heç nə görməmisiniz?  
 Xeyr, görməmişəm, - yalan danışmalı oldum, - nə üçün 
soruşursan ki?  
 Onu dünən axşam qətlə yetiriblər, - Lena bəyan etdi, - 
o, evdən çıxıb və arvadına tezliklə qayıdacağını söyləyib. 
Sonra isə onu qətlə yetirilmiş vəziyyətdə aşkar ediblər. Mənə 
onun arvadı zəng etmişdi. Ona həyəcanlanmaq olmaz, o özünü 
güclə ələ alır. Necə bir dəhşət baş verdiyini təsəvvür 
edirsinizmi? 
 Onu kim qətlə yetirmiş ola bilər ki? – mən təəccübümü 
büruzə vermədən həddindən artıq açıq tərzdə xəbər aldım, 
lakin Lena elə bir vəziyyətdə idi ki, mənim hər şeydən 
xəbərdar olmağıma etina belə etmədi.  
    
122 
 Bilmirəm. Biz heç nə anlamırıq. İndi mən bizim inşaat 
kompaniyamıza qarşı hansısa bir quldur dəstəsinin fəaliyyət 
göstərdiyini düşünməyə başlayıram. Əvvəlcə Vadim 
Yevgenyeviç yoxa çıxdı, indi isə Arturu qətlə yetirdilər. Mən 
hətta işə getməkdən belə qorxuram.  
 Bunun sizin gecə klubundakı dünənki «dostlarımız»la 
əlaqəsi ola bilərmi?  
 Əlbəttə, yox. Artur heç bir zaman narkotikdən istifadə 
etməyib. O, keçmiş idmançıdır. Artur, ümumiyyətlə, gecə 
klubuna baş çəkməyi xoşlamazdı. Amma onu öldürdülər. 
 Sənə milisdən zəng ediblər? 
 Hələ ki, zəng etməyiblər. Amma mən işə 
yollanmalıyam. Güman ki, onlar orada olacaqlar. Bizim 
yanımıza Arturdan bir xəbər bilmək üçün gələcəklər.  
 Mən də sizin yanınıza gələcəyəm, - mən qərara aldım. 
Məni ifşa etmələrini gözləmək olmaz. Özüm hərəkətə 
gəlməliyəm. – Sən mənə kontorunuza daxil olmaq üçün 
buraxılış vərəqəsi sifariş edə bilərsənmi?   
 Edərəm. Ancaq ehtiyatlı olun. Birdən onlar sizi də… - 
Lena sözünü tamamlamadı. Zavalı qızcığaz, mənim bu 
ərəfədə keçirdiyimi təsəvvürünə belə gətirə bilməzdi. Mənim 
bu gün axşam ölü kimi yatıb, yuxuda heç nə görmədiyim də 
123 
qəribədir. Adətən, mən müxtəlif yuxular görürəm, bu gün isə
heç nə görməmişəm. 
 Razılaşdıq. Onda mən sizə bir saata baş çəkərəm.  
Bir saat sonra mən Vadim Strekavinin çalışdığı inşaat 
kompaniyasının möhtəşəm binasına yaxınlaşdım. Aşağıda 
mənə buraxılış vərəqəsi yazdılar və kompaniyanın vitse–
prezidentlərinin iş otaqlarının yerləşdiyi on ikinci mərtəbəyə 
buraxdılar. On birinci mərtəbədə – konfrans zalı ilə 
prezidentin özünün iş otağı var idi. Liftin dəbdəbəli 
kabinəsində mənə gərəkli olan mərtəbəyə qalxdım. Burada 
Moskvadakı inşaat işinin çox əlverişli biznes olduğu hiss 
olunurdu. Binanı, görünür, yaxın zamanlarda təmir 
etdirmişdilər, ətrafdakı hər şey şəfəq saçırdı. Mən dəhliz 
boyunca addımladım və ucqar guşədə vitse–prezident 
Strekavinin soyadının həkk olunduğu lövhəni tapdım. Qəbul 
otağına keçdim. Böyük və geniş otaqda, masa arxasında iki 
gənc qadın əyləşmişdi. Qapıdan sol tərəfdə Lena. Bir qədər 
uzaqda, sağ tərəfdə isə digər gənc qarayağız qadın əyləşmişdi. 
Yəqin ki, Esmira idi. Onun əynində tünd rəngli şalvarlı 
kostyum var idi. Məni görən kimi hər iki gənc qadın ayağa 
qalxdı. 
 Gəldiyinizə görə təşəkkür edirəm, - Lena dilləndi, - 
bizə artıq prokurorluqdan zəng ediblər və bu gün saat on 
    
124 
ikiyədək gələcəklərini deyiblər. Bu, Mariya Antonovnanın 
vəkili – Kseniya Morjikovadır. Bu isə bizim Esmiradır. 
 Məmnunam, - Esmiranın əl sıxması möhkəm idi. O, 
mənə ehtiyatla baxırdı. Görünür, Lena ona bizim dünən 
bardakı savaşımız və Arturun qətlə yetirilməsi barədə 
məlumat vermişdi. Ola bilsin, ona zəng ediblər. 
Lenanın gözləri yaşarmışdı, hər necə olursa–olsun, iki bu 
cür zərbəyə tab gətirmək sadə məsələ deyil. Bir həftə əvvəl 
onun şefi yoxa çıxıb və onlar gələcəkdə başlarına nə 
gələcəklərini bilmirlər, dünən isə onun cangüdənini qətlə 
yetiriblər. Məlum məsələdir, hər iki qadın pərişandırlar. 
 Əyləşin, - Lena divana işarə etdi. Köhnə tanış kimi isə 
mənim çay və ya qəhvə içəcəyimlə maraqlandı. 
 Mümkünsə, südlü qəhvə, - mən təvəqqe etdim və 
divanda özümə yer elədim. 
Esmira mənim yanımdakı kürsüdə əyləşdi. 
Lena yerində vurnuxana qədər bizim bir qədər söhbət 
etmək imkanımız var idi. Esmira mənim xoşuma gəldi. Onun 
diqqətli və ağıllı gözləri, yaxşı düzəldilmiş saçları və səliqəli 
makiyajı var idi. Onun qıyıq gözləri, kiçik donqarlı burnu və 
bir qədər irəli çıxmış almacıqlı siması var idi. Esmira mənə 
dəyərləndirici nəzər saldı, sanki mənim gecə klubunda belə bir 
125 
biçimsiz səhnəni yaratmağımı anlamağa çalışırdı. Lenadan 
fərqli olaraq, onun simasında həyəcan əlamətləri sezilmirdi. 
 Siz Vadim Yevgenyeviçlə çoxdan işləyirsiniz? – mən 
xəbər aldım. 
 Kifayət qədər, - o, çox qısa və təmkinlə dilləndi.
Mən bu qızla ünsiyyətimdə problemlərimin olacağını 
anladım. Esmira Lena kimi səmimiliyə meyilli deyildi. Biz 
Lenanı gecə klubunda tutmuş, onu narkotik maddə almaqda 
ifşa etmiş, qalmaqal yaratmış və onu evinə ötürmüşdük. 
Burada, ofisdə isə vəziyyət tamamilə bambaşqa idi. Burada 
Esmira özünü öz meydançasında hiss edir və özünə güvənir. 
Bundan savayı, o, ərli qadındır və bunu da unutmaq olmaz. 
Bütün bu vəziyyətlər ürəkdən söhbət etməyə maneçilik 
törədir. 
 Necə düşünürsünüz, sizin şefinizi oğurlaya və ya qətlə 
yetirə bilərlərmi? 
 Əvvəllər bu barədə düşünməmişəm, amma indi, 
Arturun ölümündən sonra istənilən halı təxmin etməyə 
hazıram. 
  Onların düşmənləri olubmu? 
 Rəqibləri olub, düşmənləri barəsində heç nə bilmərəm. 
Onların ümumi düşmənlərinin olduğuna da əmin deyiləm.  
 Səbəbi? 
    
126 
 Onlar müxtəlif insanlar idilər, - Esmira izah etdi. –
Onların müxtəlif ünsiyyət dairələri, müxtəlif maraqları olub. 
Lakin əgər Arturu qətlə yetiriblərsə, o halda, çox yəqin ki, ona 
Vadim Yevgenyeviçin hansısa bir sirri məlum imiş. 
Zəng çalındı, Lenanı digər vitse-prezidentin qəbul otağına 
keçməsini və hansısa bir sənədi gətirməsini rica etdilər. O, 
qovluğu götürərək, mənim qarşıma qəhvə fincanını qoymağa 
macal tapıb qəbul otağından yüyürərək çıxdı. Əsil katibədir, 
hər bir işi görməyə vaxt tapır. Elə yerində çıxdı, əks təqdirdə, 
mən Esmiranı danışdıra bilməzdim. 
 Siz şefinizə yaxşı bələd olmusunuzmu? – Lena otağı 
tərk edən kimi mən maraqlandım. 
 Zənnimcə, bəli, - Esmira ehtiyatla dilləndi.
 Sizin onunla yaxın münasibətləriniz olub?
Esmira sualdan təəccüblənmədi. Yalnız yüngülcə 
gülümsədi. 
 Bu cəfəngiyyatı sizə Lena deyib? 
 O, mənə heç nə deməyib. Amma siz mənə cavab 
vermədiniz. 
 Əlbəttə, yox. Mən onun zövqüncə deyiləm. Siz ki onun 
həyat yoldaşını görmüsünüz, o, sarışınları xoşlayır. 
 Bəs Lena? 
127 
 Ola bilər, - Esmira yenidən gülümsədi. – Lena yaxşı 
qızdır, fəqət, gicbəsərdir. Dünən gecə klubundakı davanı o 
törədib, deyilmi? 
 Heç də yox. 
 Amma siz oraya ona görə getmisiniz. – Esmira mənə 
dərrakəli göründü. Beləsi öz şefinin yoxa çıxmasını təşkil 
etməyə qadirdir. Rəfiqəsinə qarşı qibtə hissi, bir neçə yüz min 
dollar dəyərində olan gizli mənzil… 
 Arturu kim qətlə yetirmiş ola bilər? – mən cavab 
vermək əvəzinə soruşdum. – Sizcə, bu qətlin təşkilatçısı 
kimdir?  
 Təsəvvürümə belə gətirə bilmirəm, - Esmira çiyinlərini 
çəkdi, - sadəcə, təsəvvürüm yoxdur. 
 Onların Vadim Yevgenyeviçlə yaxşı münasibətləri 
olubmu? 
 Çox yaxşı münasibətləri olub. O, Artura etibar edir. 
Ümumiyyətlə, Vadim Yevgenyeviç açıq–saçıqlığa meylli 
olmayan bir az qapalı insan olsa da, Artura etibar edir. 
 Sizin Saf Gölməçələr bulvarındakı mənzildən 
xəbəriniz var idimi? 
 Əlbəttə. Mənzildən mən və Lena xəbərdar idik. Artur 
da həmçinin. 
 Bəs sizin şefinizin sürücüləri necə? 
    
128 
 Yalnız Pyotr Petroviç, ondan savayı heç kim. Amma o, 
bizdə artıq uzun illərdir ki, çalışır.  
 Sizin şefinizin qadınları olubmu? Məşuqələri? 
Tanışları?  
 Zənnimcə, olub. Yalnız o, bu mövzunun üzərində 
dayanmaqdan xoşlanmır. O, qadınlar tərəfindən bəyənilir. 
Hələ ki, gəncdir, zəngindir, ağıllıdır. Əgər siz onun həmin o 
mənzildə qadınlarla görüşüb–görüşmədiyi ilə 
maraqlanırsınızsa, zənnimcə, yəqin ki, görüşüb. Lakin işdə 
Vadim Yevgenyeviç özünü çox ədəbli aparır. Baxmayaraq ki, 
bizim qadınlarımızın əksəriyyəti onun əlindən dəli-divanədir. 
 Mən dünən onun həyat yoldaşı ilə söhbət etmişəm və 
o, mənə onun kompaniyadakı sağ əlinin Berta İosifovna 
olduğunu söylədi.  
 Doğrudur. Berta İosifovna çox səriştəli mütəxəssisdir. 
Lakin əgər siz onlar arasında yaxın münasibətlərin olduğunu 
düşünürsünüzsə, o halda bu, tamamilə istisnadır. Mənə məlum 
olduğu kimi, o, qarımış qızdır və ümumiyyətlə, heç bir zaman 
kişilərlə görüşməyib.  
 Bəlkə ona görə də belə ağıllıdır? – mən zarafat etdim, 
lakin Esmira mənim zarafatımı qəbul etmədi. 
129 
 Bilmirəm, - o, ciddi bir tərzdə dilləndi, - bunların 
arasında bilavasitə əlaqənin olduğunu da düşünmürəm. Bu, 
daha çox qadın deyil, kişi mövqeyidir. 
 Sizin kompaniyanızda Strekavinin arvadının qardaşı 
Nikolay Antonoviç də çalışır. Sizcə, o öz qohumunun yoxa 
çıxmasını təşkil edə bilərdimi? 
 Nə danışırsınız! Əgər siz onunla heç olmazsa bircə 
dəfə söhbət etsəydiniz, onda ehtimal ki, hər şeyi anlayardınız. 
Axı o, sərbəst şəkildə düşünməyi belə bacarmır. O, korafəhim, 
sarsaq və paxıl heyvandır.  
 Xasiyyətnaməyə söz ola bilməz. Məhz belə insanlar 
hər cür xəbisliyə qadirdirlər.  
 Cüzi xəbisliyə ola bilər, lakin qətlə – heç bir zaman. O, 
tam tərzdə Vadim Yevgenyeviçdən asılıdır. Əgər Nikolay 
Antonoviçi kompaniyadan qovsalar, o, hətta özünə yeni iş yeri 
belə tapa bilməz.  
 Bəlkə o, mənzili ələ keçirməyi qərara alıb? Axı bu, 
böyük məbləğdir, yeni imkanlardır. – Mən qəhvənin dadına 
baxdım. Yaxşı qəhvə idi.  
 Onun mənzildən xəbəri yox idi, - Esmira etirazını 
bildirdi. – Onu sata da bilməzdi. O, ancaq böyük bacısı ilə 
Vadim Yevgenyeviçin sözünə baxırdı. Yox, yox, onun 
haqqında düşünməyinizə də dəyməz. 
    
130 
 Siz onların qohumu Valeriyanı tanıyırsınızmı? 
 Əlbəttə, tanıyıram. O, burada da bir neçə dəfə peyda 
olub.  
 Necə yəni peyda olub? Nə üçün?  
 Mənə məlum olduğu kimi, o, rielterlər, daşınmaz 
əmlakın alqısı ilə əlaqəlidir. Biz tikinti kompaniyasıyıq və 
bizdə həmişə təkliflər olur. Biz bəzi hallarda bizim adi 
dilerlərimizin yan keçməklə, satışları bilavasitə həyata 
keçiririk. O, bəzi hallarda bizə baş çəkirdi.  
Nə qədər ki, ömür sürürsən, öyrən. Sən demə, Valeriya 
uzaq qohumunun ərindən müvəffəqiyyətlə istifadə edirmiş. 
Mənə isə bu barədə heç nə deməyib. Mən qəhvəmi sonuna 
qədər içdim, fincanı masanın üzərinə qoydum. Onun 
sınmaması üçün bunu çox ehtiyatla etdim.  
 Valeriyanın Saf Gölməçələrdəki mənzildən xəbəri ola 
bilərdimi? – deyə mən nədənsə pıçıltı ilə dilləndim, sanki bizi 
eşidəcəkdilər.  
 O, Vadim Yevgenyeviçə bu mənzili almaqda yardım 
edirdi, - Esmira mənim sualımı cavablandırdı.  
Mən təəccüb etməyə belə macal tapmamışdım ki, Lena 
tələsik qəbul otağına keçdi.  
131 
 Yenə də prokurorluqdan zəng ediblər, - o bildirdi. –
Arturun şəxsi işini istəyirdilər. Onlar tezliklə burada olacaqlar. 
Arturun arvadını isə xəstəxanaya aparıblar. Əsil bədbəxtlikdir! 
Kimi təqsirləndirəcəyini belə bilmirsən.  
Esmira kəskin tərzdə ayağa qalxdı. Öz masasına 
yaxınlaşdı.  
 Fəaliyyət əks fəaliyyəti meydana çıxarır, - o, 
müəmmalı tərzdə dilləndi, - yəqin, Artur bizdən nəyisə 
gizlədirmiş.  
 Heç nəyi gizlətmirdi, - Lena qaşlarını çatdı, görünür, 
onun üçün bu sözləri eşitmək xoş deyildi.  
 Lakin onu kimsə qətlə yetirib, - Esmira malxulyalı bir 
tərzdə xatırlatdı. – Kseniya, siz ki hüquqşünassınız, dövlət və 
hüququn tarixini öyrənmisiniz. Xammurapinin qanunlar 
məcəlləsini xatırlayırsınızmı?  Gözə göz, dişə diş. Əgər kimsə 
sənin qulunu öldürübsə, həmin adamın qulu, əgər kimsə sənin 
öküzünü öldürübsə, onun öküzü öldürülməlidir… 
Ədalətliliyin bax, bu cür özünə məxsus qədim kodeksi olub. 
Bəlkə, burada da onu tətbiq ediblər? 
Mənə elə gəldi ki, Esmiraya nəsə bəllidir, amma o, bunu 
mənə demək istəmir. Yalnız mən onu baxdığı Lenanın 
qarşısında silkələmək istəmədim. 
    
132 
 Siz də hüquqşünasınız? – mən təəccübləndim, mənə 
bunu söyləməmişdilər. 
 Bəli, - Esmira düşündüklərimi təsdiqlədi, - Kazan 
universitetinin hüquq fakultəsini bitirmişəm. Sonra ərimlə 
birlikdə Moskvaya köçdüm. MDU aspiranturasını bitirmişəm. 
Ərimin şəxsi işi vardı, lakin təəssüflər olsun ki, kifayət qədər 
fərasətli çıxmadı, biznes aləminə soxulmaq üçün dişi ilə 
dırnağı çatışmadı. Mən işə düzəlməli oldum. Əlaqəsiz və 
tövsiyəsiz isə ciddi işə qəbul etmirlər. Lakin Strekavinin 
katibəsi işi mənə kifayət qədər əl verirdi. Belə bir məvacibi 
mənə nə prokurorluqda, nə də vəkillikdə verməzdilər. Əlbəttə, 
Padva və ya Reznikin kontorunda işləməsəydim. Ya da sizin 
kimi, Rozentalın kontorunda. 
 Siz hüquq elmləri namizədisiniz?! - Əcəbdir! Heç kim 
bunu hətta xatırlamayıb da. Halbuki belə bir qadın istənilən işi 
təşkil etməyə qadirdir. 
 Ancaq katibə işləyirəm. – Esmira mənə yaxınlaşdı və 
boş fincanımı götürdü. Onun bu hərəkətində nə isə 
həqarətedici hal vardı. O, qəbul otağının yaxınlığındakı kiçik 
bir otağa keçdi və fincanı yumağa başladı. Hüquq elmləri 
namizədi! Kseniya, sənin necə bəxtinin gətirdiyini heç bir 
zaman unutma. Axı sən də məhz bu cür inşaat kompaniyasının 
müştərilərinin fincanlarını yuya bilərdin. 
133 
Mən yerimdə əyləşərək, Esmiranın yenidən qəbul otağında 
yuyulmuş fincanla necə peyda olduğunu izləyirdim. Görünür, 
Strekavinin katibələri öz aralarında vəzifələrini 
bölüşmüşdülər. Esmiranın Lena – bəzi hallarda öz şefinə 
xidmət göstərən səfeh, yüngül qız haqqında nə düşündüyünü 
təsəvvür edirəm. Və onun, hüquq elmləri namizədinin ərinin 
biznes sahəsində müvəfəqqiyyət qazana bilməməsi ucbatından 
katibə işləmək məcburiyyətində qalmasının necə təhqiramiz 
olduğunu təsəvvür edirəm. Belə fikirlərdən insanın başına 
hava gələ bilər. Ya da cinayəti törətmək olar.  
- Bəs sizin dissertasiyanızın mövzusu necə adlanırdı?  
 Bu, kriminalistikaya aid deyildi, - Esmira gülümsədi. – 
Əgər bu sizi belə maraqlandırırsa, mən əmək hüququ üzrə 
mütəxəssisəm. 
Mən ona cavab verməyə macal tapmadım, çünki qəbul 
otağına əynində yüngül mavi rəngli gödəkçə ilə cins şalvar 
olan iyirmi beş və ya ondan bir qədər çox yaşı olan alçaq 
boylu oğlan daxil oldu. Onun sıx qara saçları, dodağında isə 
balaca çapıq var idi.  
 Bu gün poçt olubmu? – o, kəlmələrini sanki bir–birinə 
bitişdirməklə qəribə bir tərzdə soruşdu. 
 İndi verərəm, - Lena masasının üzərində qoyulmuş 
qəzet və məktublar bağlamasını ayırd etməyə başladı. 
    
134 
 Bu, Ravildir, Vadim Yevgenyeviçin sürücüsü, - 
Esmira oğlana işarə etdi. – Bu isə Kseniya Morjikovadır, 
Mariya Antonovnanın vəkili. 
Sürücü hətta mən tərəfə baxmadan başını yırğaladı. Onun 
üçün mən sahibəsinə xidmət göstərməklə məşğul olan 
küpəgirən qarıdan başqa bir şey deyildim. Adama bir qədər
ağır gəlir,  amma iyirmi beş yaşında yaşı qırxa yaxın olan 
istənilən qadın həddindən artıq yaşlı təsəvvürü yaradır. Əgər 
əlbəttə, iyirmi beş yaşında kişi tamamilə səfeh olmazsa. Ravil 
isə görünüşünə görə heç də xüsusi intellektlə fərqlənən oğlan 
deyildi. O, Vadim Yevgenyeviçə ünvanlanan poçtun ona 
təqdim olunmasını səbrlə gözləyirdi. Görünür, indi Strekavinə 
ünvanlanan məktubları onun arvadı alırdı. 
 Ravil, biz sizinlə söhbət edə bilərikmi? – Mən bu 
birhüceyrəli varlığı canlandırmaq istədim. 
 Nə barədə? – o, nəhayət, mən tərəfə nəzər saldı.
 Mən Strekavin ailəsinin vəkiliyəm. Yeni vəkili. Sizin 
yardımınıza ehtiyacım var. Biz birlikdə dəhlizə çıxıb söhbət 
edə bilərikmi? 
Ravil ondan nəyin istənildiyini anlamadan Lenaya baxdı.
 Mənimlə artıq söhbət ediblər, - o, güclə dilləndi, - 
prokurorluqda da, milisdə də. 
       
135 
 Xeyr, mən milisdən deyiləm. Mən vəkiləm və Mariya 
Antonovnaya yardım etməliyəm, - belə adama hər şeyi izah 
etmək lazımdır. 
 O, Vadim Yevgenyeviçi tapmağa yardım edir, - bu 
dəm Esmira mənim köməyimə gəldi.  
Ravil hər şeyi anlayırmış kimi başını tərpətdi. Sonra 
Strekavinə ünvanlanan iki zərfi götürdü və biz onunla birlikdə 
dəhlizə çıxdıq. 
 Siz dünən axşam Arturun qətlə yetirildiyini 
bilirsinizmi? – deyə mən xəbər aldım. 
 Hə, - o, başını yırğaladı, - mənə səhər bu barədə 
danışıblar. 
 Kim danışıb? 
 Pyotr Petroviç. O, bağ evinə gələrək, Arturun qətlə 
yetirildiyini bildirdi. 
 Yalnız sizə dedi? Yoxsa başqa birisinə də deyib?
 Mənə və Şurikə dedi. Biz onunla Mariya 
Antonovnadan göstəriş almaq üçün birlikdə bağ evinə 
getmişdik. Pyotr Petroviç isə sonra gəldi. 
 Mariya Antonovnanın da bundan xəbəri varmı?
 Biz ondan bu barədə soruşmamışıq, amma mümkündür 
ki, bilsin. Bağ evində Pyotr Petroviçlə Şurik qaldılar. Yəqin 
ki, onlar deyiblər. O, yuxudan belə erkəndən oyanmır, adətən, 
    
136 
saat on birdə, on ikidə durur. Lakin biz erkən gəlirik, birdən 
onun nəyəsə ehtiyacı olar. Mən aşpaz qadın üçün ərzaq 
dalınca supermarketə yollanıram. O, mənə alınası ərzaqların 
siyahısını verir… 
 Aydındır. Siz Arturu yaxşı tanıyırdınız? 
 Pis tanımırdım. 
 Onun düşmənləri olubmu?  
 Əgər əsil kişidirsə, hər bir kişinin düşməni olur.
 Belə ehtiraslı nitqin heç bir mənası yoxdur, - mən 
qəzəbləndim, -  mənim üçün sizin hikmətli sözlərinizi 
dinləmək heç də maraqlı deyil, əgər əlbəttə, siz mənim nə 
barədə danışdığımı anlayırsınızsa. Mən konkret bir şeyi 
aydınlaşdırmaq istərdim. 
 Yəqin ki, olub, amma mənə heç nə məlum deyil. O, 
gözəl görünüşə malik idi, özünü hər kəsdən ağıllı sanırdı. 
Bütün qadınlar onun boynuna sarılırdılar. Bəlkə də buna, 
bəlkə də ayrı şeyə görə. 
 Artur Vadim Yevgenyeviçin oğurlanmasını təşkil edə 
bilərdimi? Yaxud da onun qətlini? 
Ravil qorxudan kənara sıçradı: 
 Siz nə danışırsınız?! Hansı qətl? Artur heç bir zaman 
belə hərəkət etməzdi. Sizə bunu kim deyib? 
137 
 Hey kim deməyib. Mən sadəcə, soruşuram.
 Mən getməliyəm, - oğlan açıq tərzdə pərt olmuşdu, - 
məni gözləyirlər. 
 Xudahafiz, - mən ondan nə isə bir faydalı məlumatı 
əldə etməyə müvəffəq olmadım. Bəlkə də oldum, sadəcə, 
bunu təhlil etməyi bacarmıram? Söhbəti bitirmək lazımdır, 
məndən Şerlok Holms çıxmaz. 
Ravil mənimlə vidalaşarkən başını yırğaladı və dəhliz 
boyunca liftə doğru tələsdi. Mən onu nəzərlərimlə ötürdüm və 
liftdən dərhal üç kişinin çıxdığını və qətiyyətlə mənə doğru 
gəldiklərini gördüm. 
                               Doqquzuncu fəsil 
Ağlıma dərhal bir fikir gəldi: əgər bunlar mənə tanış olan 
«timsahlardırlarsa», o halda mən onların əlindən heç bir yerə 
qaça bilməyəcəyəm. Mən dayanıb, onların nə zaman bizə 
yaxınlaşacaqlarını gözləyirdim. Lakin daxili məntiq mənə 
onların gecə klubundakı uşaqlar olmadığını təlqin edirdi. 
Onlar mənim buraya baş çəkəcəyimdən xəbər tuta bilməzdilər, 
yəqin ki, belə bir sanballı kompaniyanın ofisinə baş 
çəkməzdilər və ən nəhayət, əgər məni pəncərədən aşağıya 
    
138 
tullamaq istəsəydilər, buradan çıxa bilməyəcəkdilər. Ən 
azından ona görə ki, aşağı mərtəbədə silahlı keşikçilər var.  
Bununla belə, üç kişi mənə yaxınlaşırdı və birdən onlardan 
biri mənim adımı ucadan səsləndirib üzərimə atıldı. Mənim 
vəziyyətimi təsəvvürünüzdə canlandıra bilərsinizmi? Mən nə 
zaman öldürüləcəyimi gözləyirəm, bunun əvəzinə isə məni 
açıq–aşkar qucaqlamağa çalışırlar. Mən yerimdə quruyub
qaldım. Bu, Slavik Rındin idi. Həmin o Slavik ki, ikinci 
kursdan mənim arxamca sürünürdü və biz onunla hətta bir 
neçə dəfə öpüşmüşdük. Münasibətlərimiz daha ciddi həddə 
çatmadı, biz aşiq–məşuq olmadıq və mehriban dostlar kimi 
ayrıldıq. İndi isə kökəlmiş və dazlaşmış Slavik mənim 
boynuma sarılır. Biz onunla qucaqlaşıb-öpüşürük, digər iki 
kişi isə təmkinlə bunun sonunu gözləyirlər. 
 Ksyuşa! – Slavik sevinclə dilləndi. – Səni çoxdandır 
ki, görmürəm! Zərrə qədər də olsun dəyişməmisən. 
Çox təbii ki, yalan danışır. Mən ona dəhşət hissi ilə 
baxırdım və aradan neçə ilin keçdiyini anlamağa çalışırdım. 
On beş? On yeddi? Çox olar. Ah, dəhşətdir! Mən, güman ki, 
ondan heç də yaxşı görünmürəm. Kökəlmişəm. Tanrıya 
şükürlər olsun ki, saçlarım yaxşı qalıb… 
 Burada neyləyirsən? – mən soruşdum. – Olmaya 
burada işləyirsən?  
139 
 Xeyr, - Slavik gülümsədi, - sən yəqin ki, unutmusan. 
Mən təyinatımı prokurorluğa almışdım və indiyə qədər də 
orada işləyirəm.  
Təyinatımızı sadəcə olaraq, keçmiş əsrdə almamışdıq. 
Keçmiş erada almışdıq. Əlbəttə, mən hamısını unutmuşdum. 
Slavik hal–hazırda prokurorluğun sanballı əməkdaşıdır. Bu iki 
kişi də məhz onu gözləyirlər.  
 Bəs sən hansı vəzifədə çalışırsan? – Mən bu cür 
xoşbəxtliyə inana bilmirdim. Yəni o, buraya dünənki qətlə 
görə gəlib? Yox, belə şey ola bilməz. Bu məqamda necə 
deyirlər? Qara zolaq və ağ zolaq. Bax, dünən mənim 
həyatımda qara zolaq var imiş, bu gün isə deyəsən, ağ zolaq 
oldu. 
 Mən şəhər prokurorluğunun xüsusi işlər üzrə baş 
müstəntiqiyəm, - Slava Rındin izah etdi. – Hal–hazırda da bu 
kompaniyanın yoxa çıxmış vitse–prezidenti Vadim 
Strekavinin axtarışı ilə məşğul oluram. Dünən isə onun 
cangüdənini qətlə yetiriblər. İndi şəhər prokuroru isə bu iki işi 
birləşdirib. Bəs sənin burada nə işin var? 
 Slavik, - mən şövqlə dilləndim,- səni görməyimə necə 
şad olduğumu təsəvvürünə belə gətirə bilməzsən! Mən 
Strekavin ailəsinin vəkiliyəm. Daha doğrusu, onun həyat 
yoldaşının vəkili. 
    
140 
 Ola bilməz! – Slavik qəhqəhə ilə güldü. – Deməli, 
mənim bəxtim gətirib. Hadisələrin gedişini ilk mənbələrdən 
öyrənəcəyəm. Gəl Strekavinin iş otağına keçək. Biz onu bir 
neçə gün bundan əvvəl möhürləmişik. 
Slaviki müşayiət edən kişilərdən biri cinayət axtarış 
şöbəsinin zabiti, ikincisi isə prokurorluğun əməkdaşı idi. İşə 
bir bax, məhz Slavikə yoxa çıxmış iş adamını axtarıb tapmağı
həvalə etmişlər! 
 Dayan, dayan, - mən onu qəbul otağının girişində 
dayandırdım. – Bəs nə üçün Strekavini axtarmağı sənə həvalə 
ediblər? Axı sən xüsusi əhəmiyyətə malik işlər üzrə 
müstəntiqsən. Nə baş verib? 
 Prokurorluqda artıq çoxdandır ki, iri fırıldaqçılıq və 
böyük məbləğdə pulların mənimsənilməsi faktı üzrə cinayət 
işi açılmışdı. Pullar da məhz bu inşaat kompaniyası tərəfindən 
köçürülürdü, - Rındin izah etdi, - Strekavin yoxa çıxanda biz 
onun qəsdən aradan götürüldüyünü qərara aldıq. Bu işi mənə 
həvalə etdilər. Dünənki qətldən sonra isə mən bütöv bir 
dəstəyə rəhbərlik edirəm. 
 Deməli, Strekavindən fırıldaqçılıq etməkdə 
şübhələnirlər? 
141 
 Xeyr. Bizim təxmin etdiyimiz qədər onun heç bir 
təqsiri yoxdur. Əksinə, biz onun məhz digər kompaniyaların 
fırıldaqlarının ört–basdır edilməsi üçün aradan götürüldüyünü 
düşünürük. Səni bir vəkil kimi sakitləşdirə bilərəm, sənin 
müştərin tamamilə günahsızdır. 
Slavik qəbul otağına keçdi və o, otağa girən kimi, hər iki 
qadın ayağa qalxdı. Görünür, qadınlar onu tanıyırdılar. Rındin
Strekavinin iş otağına keçdi, möhürlü kağızı qopardı və qapını 
açdı. 
 Keç, - deyə o, məni içəri dəvət etdi. 
Bu məqamda Esmira ilə Lenanın üzünü görmək lazım idi! 
Onlar mənə elə bir tərzdə baxırdılar ki, sanki indiyədək mən 
onları aldatmışam. Biz iş otağına keçdik. Bizim 
kompaniyaların rəhbərlərinin iş otaqlarına valehəm! Yetmiş 
metrlik otaq. «Xay-tek» üslubunda yeni mebel. Mebel 
rəflərinin əyri qulpları, sanballı dəridən kürsü və «Banq 
Olaffson»dan texnika. Bizim varlı möhtəkirlərimizə məftun 
olmuşam, sadəcə, məftunam! Gör bir necə incə zövqləri, necə 
gözəl üslubları var! Mənə, əlbəttə, onların dizaynerlər ilə 
stilistləri bu işə cəlb etdikləri məlumdur, lakin yenə də çox 
xoşdur. İki mavi rəngli altlığı olan qalın şüşəli təmiz masa. 
Adam az qalır ağlını itirə! Görünür, kompaniyanın işləri gün–
    
142 
gündən çiçəklənir. Slava Strekavinin kürsüsünə əyləşərək, mənə 
də qarşısındakı stulda əyləşməyimi təklif etdi. 
 İndi isə bu ailə haqqında mənə məlumat ver, - o, mənə 
müraciət etdi. – Bəlkə də biz, nəhayət, nələrin baş verdiyini 
anladıq. 
 Yaxşı olar ki, əvvəlcə sən, - mən etirazımı bildirdim, - 
yalnız nəzərə al ki, mən onların maraqlarını təmsil edirəm… 
 Mən isə – dövlətin maraqlarını, - Rındin baş barmağını 
yuxarı qaldırdı. 
 Kifayətdir, - mən onun sözünü yarımçıq kəsdim, - bəlkə 
deyəsən ki, sən apaçilərin başçısı Vinnitusan. Mənimlə belə 
rəsmi danışma. Mənim hələ sənə gərəkli olacağımı da nəzərə al. 
Məndə həyatında heç kimdən əldə edə bilməyəcəyin məlumatlar 
var. Məhz elə buna görə də, özünü səfeh yerinə qoyma və 
bizim söhbətimiz barəsində heç kimə heç nə danışmayacağına 
söz ver. 
 Axı, sən hüquqşünassan, - Slavik bunu mənə xatırlatdı, 
- axı, mən vəkildən aldığım məlumatdan necə istifadə edə 
bilərəm? İstənilən məhkəmə onu etibarsız sayar, məni 
cəzalandırar, səni isə işdən kənarlaşdırırlar. Axı, heç kimə bizim 
birinci kursda öpüşdüyümüzü və hətta bir–birimizə bir qədər 
vurğun olduğumuzu izah etmək mümkün deyil. 
143 
 İkinci kursda, - mən onun söylədiklərinə düzəliş verdim, 
- və zərəccə də olsun vurğun olmamışıq. Əks təqdirdə, sən 
məni ayrısı ilə səhv salmazdın. 
 Sənin həmişə bax belə ağır xasiyyətin olub! Sən məndən 
nə eşitmək istəyirsən? 
 Vadim Strekavin haradadır? 
 Mən haradan bilim? - Rındin təəccübləndi. – Onu artıq 
bir həftədir ki, axtarırlar. İsveçrədən geri qayıdan günün 
sabahısı itkin düşüb. Hər zaman nahar etdiyi restorana gedib, 
sonra isə yoxa çıxıb. Milis əməkdaşları bütün restoranı ələk–
vələk eləyiblər, hamını sorğu–suala tutublar, amma heç kim heç 
nəyi xatırlamır. Onu orada tanıyırlar, təklikdə nahar etdiyini də 
xatırlayıblar. Sonra isə durub, yoxa çıxıb. Sürücüsünü maşını 
ilə birlikdə evə yollayıb, öz cangüdənini belə çağırmayıb. 
Xülasə, yoxa çıxıb. 
 Heç bir iz-soraq yoxdur? 
 Yox. Milisdə hətta onun itkin düşməsinə dair elan 
vermək, onun şəklini televiziya ilə göstərmək də istəyiblər, 
amma kompaniyanın rəhbərliyi buna qəti etirazını bildirib. 
Dediklərinə görə, bu, onların biznesinə ciddi zərbə endirə bilər. 
 Bəlkə elə onların özləri Strekavinin aradan 
götürülməsində maraqlı olublar? 
    
144 
 Mümkün deyil. O, sayılan–seçilən adam olub, ona 
hörmət göstərib yüksək dəyərləndiriblər. O, ən mühüm 
sahələrə rəhbərlik edirdi. Yox, burada Strekavin hamıya 
gərəkli olub. 
 Onun düşmənləri olubmu? 
 Sən ki onun vəkilisən, bunu sən daha yaxşı bilməlisən. 
Yeri gəlmişkən, mən heç bir yerdə onun belə bir vəkili
olduğunu oxumamışam. 
 Mən onun arvadının vəkiliyəm və yalnız dünəndən işə 
başlamışam. 
 Aydındır. Bu xanım hamıdan çox təlaşlanır. Axı o, 
işləmir və əgər ərini tapmasalar, uşağı ilə birlikdə tamamilə 
tək qalacaq. 
 Təlaşlanmaqda haqlıdır, - mən onun sözünü yarımçıq 
kəsdim. – Onun qızı var və onu normal tərzdə böyütmək 
istəyir. Hələ kiçik qardaşı da ona yük olub. Yeri gəlmişkən, o 
da bu kompaniyada çalışır. 
 Bax, görürsənmi. Elə ona görə də o, belə vurnuxur. İki 
gün bundan əvvəl hansısa bir falçıya müraciət edib. Nə qədər 
ağılsız olduğunu təsəvvürünə gətirə bilirsənmi? İndi isə səni 
tapıb. 
 Minnətdaram. Məni falçı ilə müqayisə etdin. 
145 
 Yox, mən o mənada demirdim. O, əri barəsində hər 
hansı bir məlumatı əldə etmək üçün istənilən vasitələrdən 
yararlanmağa hazırdır. Onu başa düşmək olar. Qardaşı isə 
gicin biridir, onunla söhbət etmişəm. Heç nə bilmir və 
anlamır. Yalnız anlaşılmaz bir tərzdə böyürür. 
Slavikin dolu al yanaqları və işıqlı gözləri var idi. Mən 
onun həddindən ziyadə dəyişdiyini müəyyənləşdirdim. O, 
gənc, cazibədar, romantik və nikbin oğlan idi, indi isə abırsıza 
və praqmatikə çevrilib. Yəqin ki, hamımız bu cürük. 
Gənclikdə – nikbin, orta yaşlarda isə praqmatikik, qocaldıqda 
isə hər şeyin bitmək üzrə olduğunu anlayaraq, xudbinə 
çevrilirik. 
 Bəs əməkdaşları necə, yoxlamısanmı? Sürücüləri, 
köməkçiləri, katibələri? 
 Əlbəttə, yoxlayırıq. Yeri gəlmişkən, onun burada çox 
maraqlı katibələri var. Onlardan biri deyəsən, tatardır, o, 
hüquq elmləri namizədidir. Əri onu Kazandan gətirib və 
Moskvada müflisləşib. Bax, elə ona görə də, o, katibə kimi 
çalışmağa başlayıb. Təsəvvür edirsənmi? Mən hər zaman elm 
ilə məşğul olmağın gərəksiz oduğunu düşünmüşəm, bunların 
hamısı sarsaqlıqdır. Bax, beləcə aylarla dərsliklərin üzərində 
çalışırsan, təhsil alırsan, dissertasiya müdafiə edirsən, sonra 
    
146 
isə şefin bir çağırışı ilə onun yanına yüyürüb, qəhvə 
daşıyırsan. 
 Oxumaq hər zaman lazımdır, - mən Slavikə etirazımı 
bildirdim, -  baxmayaraq ki, sən bizdə hamıdan pis oxumusan. 
Esmira isə yeri gəlmişkən, tatar deyil, başqırddır. 
 Hə, nolsun? Bunun əvəzində mən otuz səkkiz yaşında 
baş ədliyyə müşaviri vəzifəsinə təyin olunmuşam, əgər 
xatirindədirsə, polkovnikəm. Bəs yerdə qalanlar haradadır? 
Xatırladığım qədər, sən yaxşı oxuyanlardan olmusan, ancaq 
indiyə qədər Mark Rozentalın yanında oturmusan. Artıq şəxsi 
kontorunu açmağın zamanı yetişib. Halbuki biz daha fərqli 
şəraitdə rastlaşa da bilərdik. Sən ərdəsən? 
 Halbuki, - ona danışdığı tonda cavab verdim, -  
əvvəlcə soruşmaq, sonra isə görüşməyi təklif etmək gərəkdir. 
Ərdəyəm. Artıq böyük oğlum var. 
 Axı, sən boşanmışdın. Lidka mənə sənin boşandığını 
demişdi. 
- Birinci ərimdən boşanmışam. İndi isə ikinci 
ərimləyəm. 
- Gör a, necə də zirəksən! Deməli, ikinci? Mənim isə 
cəmi bir arvadım var. Qızım da boy atmaqdadır. Artıq on bir 
yaşına keçib. 
147 
 Təbrik edirəm. Bizim rus ailələrimizi qoruyub 
saxlamaq və əri arvaddan uzaqlaşdırmamaq lazımdır. 
O, mənim zarafatıma qəhqəhə ilə güldü. 
 Amma dedin ha! Bizim neçə yaşda olduğumuzu da 
unutma. Hərəmizin otuz səkkiz yaşı var. Məni irəlidə hələ 
iyirmi il də fəal həyat gözləyir. Sənin isə cəmi bir neçə ilin 
qalıb. Sonra isə klimakteri dövrü başlayacaq - ondan sonra isə 
Ksyuşa, ömrünün sonuna qədər gəz görüm necə gəzirsən. 
Axı, nə üçün bütün kişilər eyni tərzdə düşünürlər? Əgər 
onlar yaşlı qadını yoldan çıxarmaq istəyirlərsə, o halda mütləq 
belə yaşda olan qadını məftun etməklə yanaşı, onlara qarşı nə 
qədər iltifat göstərdiklərini də nümayiş etdirirlər. Hər necə 
olsa tezliklə cinsiyyət vəzilərin gücdən düşəcəkdir. Heç dəxli 
var? Bundan sonra mən özümü daha da yaxşı hiss edəcəyəm. 
Ümumiyyətlə, kim deyir ki, qırx beş yaşında həyat 
tamamlanır? Mən əlli yaşında da kişilərin xoşuna gələcəyəm. 
Halbuki özüm də bu klimakteridən bir qədər ehtiyatlanıram. 
Mənə elə gəlir ki, bütün həvəsim sönəcək, özüm isə 
kökələrək, qoca kaftara çevriləcəm. Amma bu yenə də Slavik 
Rındin kimi axta donuzun altına sərilmək üçün səbəb deyil. 
 Səninlə bu məsələni işimizin başa çatmasından sonra 
müzakirə edərik, - mən keçmiş dostuma diplomatik tərzdə 
təklif etdim, - əks təqdirdə, bizim hər ikimizi işdən 
    
148 
kənarlaşdırarlar. Rındin, siz ki hüquqşünassınız və prokuror 
ilə vəkilin sövdələşməsinin nə ilə nəticələnəcəyini 
bilməlisiniz. 
Mən ona elə onun kəlmələri ilə cavab verdim və o, 
yenidən şən bir tərzdə güldü. Görünür, onun həqiqətən də, 
işləri yaxşı gedir və məşğul olduğu işdən zövq alır. 
 Yaxşı, biz Esmira ilə hər şeyi müəyyənləşdirdik, - ona 
bunu xatırlatdım, - bəs o birisi haqqında nə düşünürsən? 
 O birisi də yaxşı hərifdir. Məşhur bank sahibinin oğlu, 
son mərhələ həddində narkomanla görüşür. Ona artıq heç 
nəyin xeyri yoxdur. Atası onu iki dəfə müalicəyə göndərib, 
amma oğlan hər dəfə köhnə vərdişinə qayıdır. Gənc qadına 
dostunun çarəsiz olduğunu izah etmək lazımdır. Biz 
yoxlayırıq. Qadın ona vurğundur və onun xatirinə hər hansı 
bir düşüncəsiz addımı atmağa da qadirdir. 
Slavik onun nə qədər haqlı olduğunu biləydi! Mən 
biixtiyar ona hörmət bəslədim. Deməli, o, heç nəyə 
baxmayaraq işinə bələddir. 
  Bəs digərləri? 
 Ailədə üç sürücü də var. Biri burada artıq uzun illərdir 
ki, çalışır. Onlar ona etibar edirlər.  Qalan ikisi isə –
gəncdirlər. Onlardan biri gənc yaşlarında savaşmaya görə bir 
       
149 
neçə dəfə milisdə saxlanılıb. Ciddi bir şey yoxdur, amma biz 
yenə də yoxlamalar aparırıq. 
 Kim? 
 Deyəsən, Ravil, soyadını haradasa qeydə almışam. 
 Aydındır. Elə bu qədər? 
 Yox, elə deyil. Yoxa çıxanın ən yaxın adamı Artur 
Mişarov olub. Biz onunla iki dəfə söhbət etmişik. Suyuşirin 
gənc idi. Savadlı, təvazökar. Sən onunla görüşmüsən? 
O, bu sualı zahirən laqeyd bir tərzdə verdi, lakin mən 
qulaqlarımı şəklədim. Bəlkə o, məni aldatmaq istəyir və məhz 
elə buna görə də, onun hiyləsinə tuş gəlmək olmaz. 
 Yox, görüşməmişəm. 
 Dünən onu qətlə yetiriblər, - Slavik mənim gözlərimin 
içinə baxaraq bəyan etdi. Bəlkə mənim özümü ələ verəcəyimi 
gözləyir? 
 Mən bunu bilirəm. 
O, nəyi bildiyimi soruşmadı. 
 Bizim Arturla bağlı şübhələrimiz vardı, amma konkret 
bir şey əldə edə bilməmişik. Dünən isə onu Saf Gölməçələr 
bulvarındakı hansısa bir evin giriş qapısında qətlə yetirilmiş 
vəziyyətdə tapıblar. 
    
150 
Belə. Deməli, onlara hələ ki, mənzil haqqında heç nə 
məlum deyil. Bu, mənə əl verir. Mən keçmiş tələbə yoldaşıma 
məlumatımı əlverişli tərzdə sata bilərəm. 
 Onu kim öldürüb? 
 Hələ ki, bilmirik. Onun bu yerdə nə üçün peyda 
olduğunu da anlamırıq. Onun telefonuna gələn bütün zəngləri 
yoxlayırıq. Aparatı isə qatillər və ya qarətçilər oğurlayıblar. 
Pullara isə nədənsə toxunmayıblar. Onun üzərində altı yüzə 
yaxın dollar olub. Arvadı ona hansısa bir qadının zəng etdiyini 
və görüş təyin etdiyini söyləyir. İndi biz bu məlumatı da 
yoxlayırıq. 
İndi mən qərara gəlməli idim. İkinci bu cür şansım olmaya 
da bilərdi. Mənim keçmiş tanışım istintaq qrupunun rəhbəri 
idi. Mən bu unikal vəziyyətdən istifadə etməyin zəruri 
olduğunu anladım. 
 Deməli belə, - mən Slavikə qətiyyətlə söylədim, - indi 
sənə onun oraya nə üçün getdiyini nağıl edərəm. Orada nə 
axtardığını da deyərəm. Orada kiminlə görüşəcəyini də. Sən 
isə bu işdə mənə yardım edəcəyinə söz verəcəksən. 
Razılaşdıq? 
 Hansı işdə? – Rındin ehtiyat edə-edə maraqlandı. 
 Elə bu işdə. Razısan, ya yox? 
       
151 
 Sənin nə barədə danışdığını bilmirəm. Alnamıram. 
Lakin hər zaman sənə yardım etməyə hazıram, bu, sənə də 
məlumdur. Əlbəttə, əgər hər şey qanun çərçivəsindədirsə. 
 Tamamilə qanun çərçivəsindədir. İndi isə kürsündən 
möhkəmcə yapış və yıxılma. Sən ona dünən axşam kimin 
zəng etdiyini və görüş təyin etdiyini bilirsənmi? 
Slavik masaya yaxın əyləşdi və mənə tərəf əyildi:
 Kim olub? 
 Mən… 
 Get özünü dola! – Rındin masadan geriyə çəkilərək 
incidi. – Sənin mənasız zarafatların var. 
 Onun telefonunda mənim telefonumun nömrəsi qeyd 
olunub, - mən aparatımı əlimə alaraq onu Slavikə göstərdim, - 
bax, bu da mənim telefonum. Mən onu səhərdən 
söndürmüşəm ki,  sənin arxarların məni əldən salmasınlar. 
Ona mən zəng edib, görüş təyin etmişdim. – Mən Rındinə öz 
telefonumun nömrəsini diktə etdim. 
Onun üzündəki ifadəni görəydiniz! O, hətta yerindən 
azacıq qalxdı. 
 Dəli olmusan? Axı, sən onunla gecə vaxtı necə görüşə 
bilərsən? Siz məşuq olmusunuz? Sən orada yaşayırsan? 
 Sənin pozğun təxəyyülün var, -  mən tələbə yoldaşıma 
bəyan etdim, - Artur məndən on və ya on beş yaş kiçik olub. 
    
152 
Axı nə üçün, qadın kişi ilə görüşmək istəyirsə, bunu mütləq 
eşqbazlıq əhvalatı kimi yozurlar? Halbuki mən ailənin 
vəkiliyəm və hadisələrin gedişi haqda hamıdan daha çox 
məlumatı olan cangüdənlə görüşməyə borcluyam. 
 Sən ona görüş təyin etmisən, özün isə görüşə 
gəlməmisən? 
 Gəlmişdim. İndi isə mən sənə hər şeyin, əslində, necə 
baş verdiyini nağıl edəcəyəm. Əyləş və məni sakitcə dinlə. 
Amma nəzərə al ki, mən bunu ancaq sənə danışa bilərəm, 
səndən başqa isə heç kimə. 
Slavik kürsüyə əyləşdi. Onun üzündəki ifadəni görmək 
lazım idi! 
 Biz görüşəcəyimizə dair razılığa gəlmişdik, - mən izah 
etdim, - lakin dünən bu söhbətdən əvvəl mən «Yaşıl alliqator» 
gecə klubunda olmuşdum. Strekavinin qohumları, onun 
arvadının qardaşı Nikolay və onların uzaq qohumu, mənim 
rəfiqəm Valeriya da orada idi. Lena da bizimlə idi. Axşam biz 
klubdan çıxdıq və mən Lenanın yanından Artura zəng edib, 
onunla görüşmək üçün razılığa gəldik. Sonra isə Lenanı evinə 
qədər ötürüb, Saf Gölməçələrə yollandım. Artur mənə 
əvvəlcədən giriş qapısının kodunu söyləmişdi. Mən binaya 
daxil oldum, beşinci mərtəbəyə qalxıb mənzilin zəngini 
basdım. Sonra bir dəfə də zəng etdim. Bir qədər gözlədim, 
       
153 
sonra üçüncü dəfə zəng etdim. Qapını döydüm. Bir qədər 
gözlədim. Bütün bunlar bir neçə dəqiqə çəkdi. Lakin qapını 
açan olmadı. Mən yenidən Arturun nömrəsini yığa-yığa 
pilləkənl aşağı düşməyə başladım, zəngimə cavab verən 
olmadı. 
Aşağı düşəndən sonra qətlə yetirilmiş Arturu gördüm. O, 
binanın girəcəyində yerə sərilmişdi, görünür, onu 
güllələmişdilər. Mən qapını açaraq, yardıma çağırmaq üçün 
küçəyə yüyürdüm. Qapı mənim arxamca bağlandı. Lakin mən 
buna diqqət yetirmədim. Öz maşınıma çataraq, zəng etmək 
üçün telefonumu əlimə götürdüm. Elə bu məqamda binaya 
yanında iti olan bir qadın daxil oldu. O, dərhal çığırdı və onun 
başına insanlar toplaşmağa başladılar. Mən bir neçə dəqiqə də 
dayandıqdan sonra, artıq burada heç kimə gərəkli olmadığımı 
anladım. Elə buna görə də maşınıma əyləşərək, oradan 
uzaqlaşdım. 
Mən Rındinə nəzər salmaqla söhbətimi tamamladım. O, 
asta bir tərzdə başını yırğaladı. Onun üçün bu məlumat ağır 
sarsıntıya bərabər idi.  
 Sən ki vəkilsən, - nəhayət, o, zorla dilləndi, - axı, sən 
necə gedə bilərdin? 
 Əgər sən indi mənə bir o qədər də inanmırsansa, necə 
düşünürsən, cinayət yerinə gələn milis əməkdaşları mənə 
    
154 
inanacaqdılar? Bəlkə sən öz həmkarlarına bələd deyilsən? 
Mən onlara nə izah edə bilərdim ki? Onlar məni bütün gecəni 
KPZ–də saxlayardılar. Məni isə yeri gəlmişkən, evdə oğlum 
ilə ərim gözləyirdi. 
 Qətlə yetiriləni Karyakina aşkar edib, - Slavik 
xatırladı, - onun yanında həqiqətən də, it olub. Onlar həmin 
qadının baldızıgilə qonaq gediblərmiş və evə də kifayət qədər 
gec qayıdıblar. Sənin telefon nömrən. Necə düşünürsən, nə 
üçün qatil aparatı özü ilə götürüb? 
 Təsəvvürüm belə yoxdur. Lakin mən sənə gərəkli 
olacaq məlumatı verə bilərəm. Sən məndən hansı mənzilə 
qalxdığımı soruşmadın. 
 Hansı mənzilə qalxmısan ki? – Rındin mısmırığını 
salladı. Mənim onun diqqətsizliyini vurğulamağım onun 
xoşuna gəlməmişdi. 
 Strekavinin mənzilinə, - mən səsimi bir qədər qısaraq 
izah etdim. 
O, yenidən yerindən sıçradı. Masanın ətrafında dövrə 
vurduqdan sonra mənim əyləşdiyim stulu özünə tərəf çevirdi. 
 Hansı mənzilə? – Slavik gərginlikdən cingildəyən  səsi 
ilə xəbər aldı. – Orada Strekavinin heç bir mənzili yoxdur. Sən 
nə danışırsan? 
       
155 
 Onun orada müxtəlif görüşlər üçün nəzərdə tutulmuş 
şəxsi mənzili var, - mən izah etdim. – Əgər biz səninlə 
birlikdə oraya baş çəksək, mən sənə onu göstərərəm. Yalnız 
onun həyat yoldaşına bu barədə bir kəlmə də demə, onun 
bütün bunlardan xəbəri yoxdur. 
Slava mənim ona nə söylədiyimin fərqinə vararaq, mənə 
baxırdı. Sonra isə qəfildən əyilərək, başımdan öpdü. 
 Ağıllı qız, – o, vəcdlə dilləndi, – əhsən sənə! Deməli, 
onun orada şəxsi görüşləri üçün mənzili var? Bax, elə buna 
görə də Artur oraya belə gec baş çəkib. Afərin, Ksyuşa. Elə 
indi oraya yollanarıq. – O, köməkçilərini səsləmək üçün 
geriyə boylandı, sonra isə yenidən mənə müraciət etdi: -  Bu 
mənzildən səndən savayı daha kimin xəbəri vardı? 
 Onun katibələrinin, sürücüsü Pyotr Petroviçin, - mən 
ona hələ ki, Valeriya barəsində heç nə söyləməməyi qərara 
aldım. Axı, mənim də əlimdə gərək hansısa bir əsas dəlil 
qalsın. – və qətlə yetirilmiş Arturun. 
 Aydındır. – Rındin giriş qapısına yaxınlaşaraq onu 
açdı. – Hazırlaşın, - o öz əməkdaşlarına göstəriş verdi, – biz 
indi gedirik. Hər iki xanımcığazları da özümüzlə götürürük. 
Onlar yerində karımıza yetə bilərlər. 
 Bizim işimiz var, - Esmiranın hiddətli səsi eşidildi. 
    
156 
 Mən isə kurortda dincəlməli idim, - Rındin qəflətən 
çımxırdı. – Hazırlaşın,  bu, xahiş deyil, prokurorluğun 
göstərişidir. Dünənki cinayətin törədildiyi yerə gedirik. Cəld 
olun! 
                            Onuncu fəsil 
Biz üç maşında Saf Gölməçələrə yollandıq. Birinci 
avtomobildə sürücüdən başqa Slavik Rındinlə sizin sadiq 
bəndəniz gedirdi. İkincidə onunla birlikdə inşaat 
kompaniyasının ofisinə baş çəkən əməkdaşlar ilə bizim 
özümüzlə birlikdə götürdüyümüz iki katibə gedirdilər. Ən 
nəhayət, bizi milis əməkdaşlarının əyləşdiyi avtomobil 
müşayiət edirdi. Onlar üç və ya dörd nəfər idilər, hamısının da 
əynində rəsmi paltar var idi. Esmira ilə Lenanın mənə necə 
baxdıqlarını görəydiniz! Onlar istintaq qrupunun rəhbərinin 
mənə nə üçün bu cür yanaşdığını heç cür anlaya bilmirdilər. 
Maşında olarkən mən telefonumu işə saldım və mənim 
nömrəmə dərhal zənglər ilə məlumatlar axını yağmağa 
başladı. 
Sən demə, məni prokurorluğun işçiləri də axtarırmışlar. 
Mən Rındinin yanından onun əməkdaşına zəng etdim və 
Slavikin qəhqəhəsinin sədaları altında ona heç bir yerə 
       
157 
qaçmaq niyyətində olmadığımı və Strekavinlər ailəsinin vəkili 
olduğumu izah etdim, mən bu əməkdaşı bir qədər incitdikdən 
sonra o, mənə iki-üç axmaq sual verdi. Söhbətin mənim 
hesabıma yazılmasına görə Rındin telefonumu götürüüb 
əməkdaşına mənim axtarışımı dayandırmağı qəti tərzdə əmr 
etdi və özünün məni birinci tapdığını bəyan etdi. Mən dəhşət 
hissi ilə Slaviklə rastlaşmayacağım təqdirdə, aqibətimin necə 
olacağını təsəvvürümə gətirdim. Yoxsa mən bu kütbeyinlərə 
dünən axşam harada olduğumu və nə üçün dörd dəfə qətlə 
yetirilən şəxsə zəng etdiyimi necə başa salardım. Rındin 
fürsətdən istifadə edərək, Artura daha kimin zəng etdiyini 
müəyyənləşdirdi. Sən demə, ona dünən axşam yoxa çıxmış 
Strakavinin işi ilə bu və ya digər dərəcədə əlaqəli olan üç şəxs 
də zəng edibmiş. Bir dəfə Berta İosifovna, bir dəfə Mariya 
Antonovna, iki dəfə isə Nikolay Antonoviç zəng edibmiş. 
Buradan isə belə qənaətə gəlmək olardı ki, dünən mənimlə 
görüşməzdən əvvəl Artur onlarla söhbət etməyə macal 
tapıbmış. Sonra isə özü Nikolaya zəng edib. Çox maraqlıdır! 
Rındin bu zənglərdən hali olan kimi ümidsizliyə qapıldı. 
Onlar adi zənglər kimi göründü. Bu, əlbəttə, belə də 
görünürdü. Yoxa çıxmış ev sahibinin arvadı, onun qardaşı və 
onların əsas maliyyəçisi zəng etmişdilər. Hər şey doğrudur. 
Ancaq bu məlumatlar məni qorxutdu. Nə üçün onlar sanki 
    
158 
bir–biri ilə şərtləşmiş kimi Artura məhz dünən axşam zəng 
ediblərmiş? Onlardan hansına Artur mənim zəngim barəsində 
danışıb? Rındin həlak olanın arvadının hansısa iki zəngdən 
bəhs etdiyini xatırladı. Əvvəlcə guya ki, mobil telefona qadın 
zəng edibmiş, bu qadın isə zəngin vaxtından göründüyü kimi 
mən olmuşam. Sonra isə şəhər nömrəsindən kişi zəng 
edibmiş. Maraqlıdır, görəsən, o, kim olub? Hazırda bunu 
yoxlayırlar, amma Slava küçədəki avtomat telefondan zəng 
etdiklərini söylədi. 
Arturun üzərində isə mənzilin açarları olmayıb. Belə çıxır 
ki, onları qatil özü ilə götürüb? Onda belə anlaşılır ki, o, 
mənzildən və Strekavinin cangüdənində olan açarlardan 
xəbərdar olub? Hər şey necə də bir–birinə qarışdı! Əgər Artur 
hamıdan onun şefinin belə bir bahalı mənzilə malik olduğunu 
gizlətməyə çalışıbsa, o halda qatildə nə üçün açarları ələ 
keçirərək, bu mənzilə daxil olmaq arzusu yaranmasın? Yarım 
milyon dollar – heç də pis məbləğ deyil… 
Mənə Viktor zəng etdi və bu gün adi günlərdən çox 
yubanacağını söylədi, vacib görüşü olduğunu bildirdi. Sonra 
isə Mariya Antonovna zəng edərək, axşam ona baş çəkməyimi 
xahiş etdi. Xülasə, mənim telefonum dayanmadan zəng edirdi. 
- Necə də məşğul adamsan, - Slavik mənim telefon 
söhbətlərimi dinləyərək təəccübləndi. 
       
159 
Biz Saf Gölməçələr bulvarındakı evə yetişdik, milis 
əməkdaşları hər ehtimala qarşı giriş qapısının ətrafına 
dağılışdılar, biz isə bu giriş qapısından içəri daxil olduq. Hər 
iki qadın içəri daxil olmaqdan açıq–aydın qorxurdular, lakin 
mən Esmiranın Lena ilə müqayisədə daha inamlı 
göründüyünü hiss etdim. Bəlkə o, burada olub? Rındin və 
onun əməkdaşları ilə birlikdə biz beşinci mərtəbəyə qalxdıq. 
Strekavinin mənzilinin etibarlı kilidli çox yaxşı seyf qapısı 
vardı. Rındin kiməsə zəng edib, əsəbi bir tərzdə 
mütəxəssislərin göndərilməsini xahiş etdi. 
Biz onları pilləkənin başında gözləyənə qədər mən astadan 
qadınlara müraciət etdim: 
 Siz burada olmusunuzmu? 
 Xeyr, - Lena dərhal dilləndi, -  heç bir zaman 
olmamışam. 
Esmira isə yalnız çiyinlərini çəkdi. Yəni, necə 
istəyirsinizsə, elə də başa düşün. 
 Siz baş müstəntiqlə tanışsınızmı? – Lena səbirsizliklə 
soruşdu. 
 Biz onunla birlikdə oxumuşuq, - mən izah etdim, - bir 
kursda. O, hətta mənə pərəstişkarlıq etməyə də cəhd göstərib. 
    
160 
Hər iki qadın gülümsədi. Nəhayət, onlar mənim nə 
səbəbdən birinci maşında aparıldığımı və Rındinin nə üçün 
mənə belə ehtiramla yanaşdığını anladılar. 
 İndi mütəxəssis gələcək. Deməli, sizdən heç biriniz bu 
mənzildə olmamısınız? – mən sualımı təkrar etdim. 
 Yox, - Lena təsdiq etdi. 
 Yox, - nəhayət, Esmira da dilləndi. Mənə nəzər 
saldıqdan sonra əlavə etdi: - Əlbəttə, yox, mənim cavabım 
yalnız bu cür ola bilər. 
 Mənzilin açarları sahibindən savayı daha kimdə ola 
bilərdi? – Slava maraqlandı. 
 Arturda, - Lena öz fikrini bildirdi, - yalnız onda. 
 Bəs sürücülərdə necə? 
 Yox. Vadim Yevgenyeviç öz mənzilinin açarlarını 
sürücülərə verməzdi. Bu, istisna olunur. 
 Buranın elə bir qapısı var ki, biz onun açılmasını hələ 
uzun müddət gözləməli olacağıq, - Rındin qeyzlə dilləndi. –
Yaxşı, qızlar, gəlin boş–boşuna əlləşməyək. Sizi indi geri 
qaytarıb, dindirmə protokolunu tərtib edəcəklər. Elə sizin 
ofisinizdə. Artur Mişarov və onun sizin bossunuzla hansı 
münasibətdə olduğuna dair bildiklərinizi söyləyin. Tamamilə 
hər şeyi. Ümumiyyətlə, sizin bu oğlanla işiniz haqqında olan 
       
161 
bütün təfərrüatları. Aydındırmı? İndi sizi geri aparacaqlar. 
Mənim sizdən bir ricam da olacaq. Əgər kimsə həlak olan 
barəsində sizdən nəsə soruşsa, sizin heç nədən xəbəriniz 
yoxdur. Razılaşdıq? 
Onlar birlikdə başlarını yırğaladılar və Rındinin 
əməkdaşlarından biri ilə buranı tərk etdilər. 
 Bax, beləcə köpəksayağı ömür sürürük, - Slava 
şikayətləndi, - xüsusi işlər üzrə baş müstəntiq olsam da, 
pilləkənin başında dayanıb bu kilidlər üzrə mütəxəssisin nə 
vaxt peyda olacağını gözləmək məcburiyyətindəyəm. 
Semyon, bizə su gətir! 
Onun əməkdaşı lifti gözləmədən pilləkənlə üzü aşağı 
götürüldü. Biz ikilikdə qaldıq. 
 Bəlkə səndə açar ola? – Rındin qəfildən xəbər aldı. –
Bəlkə sən onları dünən təsadüfən özünlə götürmüsən? 
 Sən tezliklə öz–özündən də şübhələnməyə 
başlayacaqsan, - onun telefon barəsində də xatırlayacağını 
anladığım üçün öz-özümə dedim. Məhz elə buna görə də, mən 
vəziyyətin gedişinin tələb etdiyindən daha çox əsəbiləşdim. –
Sənin, həqiqətən də, axmaq peşən var. 
 Mən zarafat etdim, - o, barışdırıcı tərzdə izah etdi. –
Lakin nə üçün qatil açarla telefonu özü ilə götürüb? Xüsusilə 
də, telefonu. Bu, ümumiyyətlə, anlaşılmazdır. Axı o, 
    
162 
açarlardan istifadə edə bilməzdi. Belə çıxır ki, sənin də Artura 
zəng etdiyin məqamda telefon artıq qatilin əlində imiş. 
 Ola bilər. Amma zənglərimə cavab verən olmadı. 
Özün yoxlaya bilərsən. 
 Artıq yoxlamışıq. Sən həqiqətən də, ona dörd dəfə 
zəng etmisən və o, son iki zəngə cavab verməyib. Ekspert–
pataloqoanatomların fikrincə, onun qətlə yetirilməsinin 
mümkün hesab edildiyi elə həmin məqamda. Kseniya, sənin 
dəmir kimi möhkəm alibin var, amma bu, bizim işimizi 
yüngülləşdirmir. 
 Lakin məni sakitləşdirir. 
 Bəlkə o, kiməsə öz səfəri haqqında məlumat verib? –
Rındin düşünməkdə davam etdi. – Səndən başqa bu, Nikolay 
Antonoviçə, Mariya Antonovnaya və həmin Berta İosifovnaya 
məlum ola bilərdi. Bir də əgər Artur zəng edibsə, bizə tanış 
olmayan bir kişiyə. 
 Lenaya də məlum ola bilərdi, - mən ona yardım etdim, 
- o, mənim yanımda oturmuşdu və mənim Arturla necə 
razılığa gəldiyimi eşidirdi. Bir də Valeriya. O, Popovların 
qohumu, onların əmisi nəvəsi, mənimsə rəfiqəmdir. Dünən o, 
bizimlə birlikdə idi. Bu da sənə şübhəli bilinən şəxslərin əhatə 
       
163 
dairəsi. Lakin Arturu nə səbəbdən qətlə yetirməli idilər? Bunu 
kim edə bilərdi? 
 Əgər bunları bilsəydim, indi şəhər prokuroru idim, - 
Rındin qəzəbli tərzdə dilləndi, - lakin biz onları hər ehtimala 
qarşı yoxlayacağıq. Bəlkə onlar Strekavinin cəsədini də elə bu 
mənzildə gizlədiblər? Təsəvvür edirsənmi, biz həlak olmuş iş 
adamının cəsədini burada tapsaq, necə əla olar? İşin yarısının 
həll olunduğunu fərz edə bilərik. 
 Güman etmirəm, - mən ehtiyatla etiraz etdim, - burada 
elə qoxu olardı ki! Axı, bu hadisədən yeddi, hətta səkkiz gün 
keçib. Hava da istidir. Qoxunun necə yayılacağını təsəvvürünə 
gətirə bilərsənmi? 
 Yaxşı, məni sıxma–boğmaya salma. Bunu mən sadəcə, 
nümunə xatirinə dedim. Burada cəsədi bir və ya iki gün 
saxlaya bilər, sonra isə şəhərdən kənara apararaq, 
basdırardılar. 
 Onda belə bir qənaətə gəlmək olar ki, qatillər 
Strekavinin şəxsi evinə onunla birlikdə daxil olublar. Sən 
buna inanırsanmı? 
 Səninlə söhbət etmək qeyri-mümkündür, - Rındin 
qeyzləndi, - mən yalnız mülahizə yürüdürəm, sənsə dərhal 
mənə etiraz edirsən. 
    
164 
 Mən sənin versiyalarını təkzib etməklə, sənə dəm 
tutmağa çalışıram. Onların möhkəmliliyini yoxlayıram. 
Təşəkkür də edə bilərdin. 
 Mən hələ sənə öz təşəkkürümü bildirəcəyəm. 
Cinayətin törədildiyi yerdən qaçmısan. Əgər sən əvvəlcədən 
çığırıb – bağırsaydın və ya yardım istəsəydin, qatili ehtimal ki, 
tutmaq mümkün olardı. 
 Bircə bu çatmırdı! Sən özünü bir saniyəlik də olsa, 
mənim yerimə qoy. Mən gecə vaxtı sakinlərindən heç birini 
tanımadığım yad evə gəlirəm və önümdə uzanılı qalan cəsədi 
aşkar edirəm. Mənim necə qorxduğumu təsəvvürünə gətirə 
bilərsənmi? Mən qatilin yaxınlıqda olduğunu düşünürdüm. 
Məhz elə buna görə də, maşınıma tərəf götürüldüm. Yalnız 
buradan zəng etmək istədim. Amma onu artıq qoca arvad 
aşkar etmişdi. Əgər mən dərhal getsəydim, yanında köpəyi 
olan bu yaşlı qadını görmüş olmazdım. Əgər mən burada 
olmamışamsa, onda bütün bunlar mənə haradan məlumdur? 
 Yaxşı, xoda düşmə. Mən sənə inanıram. 
Semyon bizə iki kiçik su butulkası gətirdi və biz pilləkənin 
başında dayanaraq, iki əyyaş kimi suyu başımıza çəkdik. 
 Sizin mütəxəssisiniz nə vaxt gələcək? – Rındin əsəbi 
tərzdə maraqlandı. 
       
165 
 O, artıq buradadır, - Semyon məruzə etdi, - indi yuxarı 
qalxır. 
 Cəld olsun! – Slavik onu tələsdirdi. – Mən artıq bir 
saatdır ki, gözləyirəm. 
Lift yuxarıya doğru hərəkət edirdi. Beşinci mərtəbədə o 
dayandı və qapının layları açıldı. Mənə tanış olmayan milis 
podpolkovniki ilə liftdən orta boylu, başında papaq, əynində 
isə yağlı pencək olan bəstəboy adam çıxdı. Boyu metr 
yarımdan bir qədər hündür olardı. Ensiz sifəti, balaca gözləri, 
uşağın əllərini xatırladan əlləri vardı. Əllərində kiçik çamadan 
tutmuşdu. 
 Sizin mütəxəssisiniz budur? – Mənim təəccübdən 
gözlərim bərələ qalsa da, Rındin artıq mənə diqqət yetirmirdi. 
 Salam, Aristarx Polikarpoviç, - o, nəzakətlə dilləndi və 
əlini mütəxəssisə uzatdı. – İşləriniz necədir? 
 Təşəkkür edirəm, yaxşıdır. 
 Bu qapını aça bilərsinizmi? – Slavik kilidləri ona 
göstərdi. 
Mütəxəssis bir kəlmə də söyləmədən qapıya yaxınlaşdı və 
kilidləri diqqətlə nəzərdən keçirməyə başladı. Sonra isə 
mənim əvvəllər heç bir zaman görmədiyim hansısa anlaşılmaz 
kilidaçanları çıxardı. 
    
166 
 Yəni aça biləcək? – mən kifayət qədər ucadan
soruşdum, lakin Rındin qəfildən qolumu dartdı. 
 Dəli olmusan? – o, qəzəbli tərzdə pıçıldadı. – Belə 
ucadan danışmağa cürət belə etmə. Əks təqdirdə o, inciyib 
gedər. Sən heç onun necə mütəxəssis olduğunu bilirsənmi? 
Moskvada yaxşıların yaxşısıdır. Onun yanına Praqadan, 
Çikaqodan, Liondan peşəkarlar ustalığını öyrənməyə gəlirlər. 
İndi özün görərsən.  
Naməlum şəxs öz kilidaçanlarını balaca əlləri ilə bir–
bir gözdən keçirdi, sonra isə onlarla nəsə etdi. Birinci, ikinci, 
üçüncü çıqqıltı eşidildi. Bir dəqiqədən sonra qapıdakı üç 
kilidin üçü də açıldı. Aristarx Polikarpoviç çevrilərək, mənə 
baxdı. 
 Qapı açıqdır, - dedi və onu balaca ovucu ilə itələdi.
 Təşəkkür edirəm, - Rındin təsirli tərzdə cavab verdi, - 
siz bizə çox kömək etdiniz. 
 Dəyməz, - adamcığaz öz çamadanını yığışdırmağa 
başladı. 
Biz Rındin və Semyon ilə birlikdə mənzilə daxil olduq. 
Mən mat qalmışdım. Əsil burjuylar belə yaşayırmış. Kimsə 
mənim də kasıb olmadığımı söyləyə bilər. Əlbəttə, kasıb 
deyiləm. Bir neçə min dollar məvacib alıram, istənilən ölkənin 
       
167 
ölçüsünə görə, bu, heç də pis deyil. Ərim də zəngindir, 
Amerika senatoru kimi qazanır. Yalnız Moskva üçün bu, orta 
zənginlikdir. Orta zənginlikdən bir qədər yüksək. Bizim 
qazandığımız pullara bir o qədər də çox əl–qol ata bilməzsən. 
Əlbəttə, bizim heç bir şeyə ehtiyacımız yoxdur, restorana baş 
çəkir, özümüzə əyin–baş alırıq. Lakin bu, elə bu qədərinə 
kifayət edir. Mənzili belə təchiz etməyi biz heç bir vaxt 
bacarmazdıq. Burada mebel sifarişlə düzəldilmişdir. 
Dördotaqlı mənzil üçotaqlı edilib. Ən böyük otaq – sahəsi qırx 
metrə qədər olan yataq otağıdır. Otağın ortasında çarpayı 
qoyulub, onun bənzərinə mən yalnız Versalda təsadüf 
etmişəm. Örtük ilə birlikdə üç metrin üç metrə nisbətində. 
Əsil krallara layiq çarpayıdır. Mən Strekavinə burada necə xoş 
olduğunu düşündüm və hətta məmnunluqdan zarıdım da. 
Qonaq otağında biz dəridən hazırlanmış ağ rəngli 
yarımdairəvi divanla müxtəlif künclərində səsgücləndiricisi 
olan iri televizoru - əsil ev kinoteatrını gördük. Nəhayət, 
kompüter, faks, kseroks, printer, noutbuk və ümumiyyətlə, 
işləmək üçün gərəkli olan hər bir avadanlıqla təchiz olunmuş 
kiçik otağa daxil olduq. Lakin ətrafda bircə dənə də olsun 
kitab nəzərə çarpmırdı. Yeri gəlmişkən, əgər belə bir ömür 
sürə bilərsənsə, kitablar nəyə lazımdır? Bəzi hallarda mən 
insanın vicdansız, həyasız və hər yerdə özünə yol açan 
    
168 
olmasını bilə-bilə kitablara ümimiyyətlə, ehtiyac 
duyulmadığını düşünürəm. Bəlkə daxilimdə adi paxıllıq hissi 
dil açır? Axı, Strekavin belə bir şərait yaratmağı bacarıb. Bu 
mənzilin dəyəri dörd yüz və ya beş yüz deyil, yeddi yüz min 
dollara bərabərdir. Bəlkə bundan da çox. Mən öz keçmiş kurs 
yoldaşıma nəzər saldım. Onun üzündəki biçarəlik ifadəsini 
görmək lazım idi! Ola bilsin ki, o da bu məqamda heç bir 
zaman belə bir mənzildə yaşamayacağını düşünür. 
 Deməli, onlar belə ömür sürürlər, - Semyon bir qədər 
ehtiramla dilləndi. 
 Bizim onlara belə imkan verdiyimiz üçün belə ömür 
sürürlər, - Rındin ona tərəf çevrildi. – Bütün bunlar oğurluq 
mallardır. 
 Sən ki onun sizdə şübhəli bilinən şəxs kimi qeydə 
alınmadığını söyləyirdin, - mən keçmiş kurs yoldaşıma 
xatırlatdım. 
 Bizim işimiz üzrə qeydə alınmayıb, - o, dəqiqləşdirdi, - 
digər işlər üzrə ehtimal ki, digərləri kimidir. Bir neçə il 
ərzində milyonlarla dollar qazanmaq mümkün deyil. 
Mən mübahisə etməyin gərəksiz olduğunu düşündüm və 
vanna otağına keçdim. Orada quraşdırılmış cakuzini 
görəydiniz! Mənzil sadəcə, qonaq qəbul edilməsi üçün 
düzəldilmişdi. Daha dəqiq desək, qadınların qəbul edilməsi 
       
169 
üçün. Vadim Yevgenyeviç necə də qoçaqdır! Mənzilini gör 
bir necə təchiz edib! Güman ki, mən də burada ona etiraz edə 
bilməzdim. Amma məni kim buraya çağırardı? Onun, ehtimal 
ki, hündür və irisinəli sarışınları olub. Mənim yaşımda, ağır 
arxam, bir qədər sallaq döşlərim və ombamdakı sellülitlərlə 
məni belə bir mənzilə dəvət belə etməzdilər. 
Vanna otağını nəzərdən keçirə-keçirə, bu barədə Viktora 
danışacağımı düşündüm. Məhz nə istədiyimi ona izah 
edəcəkdim. 
Vanna otağından çıxan kimi mən yenə də əvvəlki kimi 
Slavikin narazı siması ilə üzləşdim. Nə etmək olar, həyatda 
zəngin evlərə baş çəkməyin əks təsir göstərdiyi insanlar da 
var. Prokurorların Xodorkovski və ya Abramoviçə necə nifrət 
bəslədiklərini təsəvvürümə gətirirəm. Onlar üçün bütün bu 
oliqarxlar – onlara qarşı meydan oxunmasına bərabərdir. Bu 
gənc oğlanlar onların hər növ dılğırları – quldurları, oğruları 
və qarətçiləri tutmalarına qədər özləri üçün milyardlar 
qazanmağa müvəffəq olublar. Hüquq-mühafizə orqanlarının 
bütün işçilərinin oliqarxlara necə nifrət bəslədiklərini təsəvvür 
etmək belə dəhşətlidir! Rındinə nəzər saldıqda, bizdə hələ 
uzun müddət ərzində bütün zənginlərə qarşı sinfi nifrətin 
qoruyub saxlanılacağını açıq–aydın tərzdə anladım. 
    
170 
 Briqadanı çağır, qoy burada hər şeyi alt–üst etsinlər, - 
Slavik qəzəbli tərzdə əmr verdi, - qoy buranı sonuncu vintə 
qədər araşdırıb, yoxlasınlar. Nə dediyimi başa düşdün? 
Əlbəttə, Semyon onu çox gözəl başa düşürdü. Bu mənzili 
darmadağın etmək, ona maksimal zərər yetirmək lazım idi. 
Belə bir gözəlliyin kiməsə çatmasına yol vermək olmazdı. 
Semyon bunun üçün əlindən gələni edəcək: burada hər şey 
qırılacaq, murdarlanacaq, alt–üst ediləcək. Mənim hətta bu 
mənzilə heyifim də gəldi, sanki naməlum qarətçilər qız 
uşağına təcavüz edəcəkdilər. 
 O, buraya çoxdandır ki, baş çəkməyib, - mən heç 
olmazsa, bu gözəlliyi qorumağa cəhd etdiyim üçün bəyan 
etdim. 
 Haradan bilirsən? – Rındin təəccübləndi. 
 Toz, - mən iş otağındakı masaya işarə etdim. 
Pəncərələrə yaxşı şüşə bağlamaları salınsa da, onun üzərinə 
yüngül toz təbəqəsi qonmuşdu. Görünür, burada artıq iki və ya 
üç həftə olardı ki, yır–yığış edilmirdi. Ola bilsin, İsveçrəyə 
yollanan Vadim Yevgenyeviç açarları da özü ilə götürməli 
olub. Yaxud Artura mənzilə hətta süpürgəçiləri belə 
buraxmamasını əmr edib. 
Lakin  Slavik mərhəmət göstərmək istəməyəcək. 
       
171 
 Hər ehtimala qarşı yoxlayın, - o, əmrini təkrar etdi, - 
və bütün barmaq izlərini də götürün. Görək burada kimlər 
olub. Onun arvadına bu sevimli yuva haqqında nəsə 
məlumdurmu? 
 Yox, - mən dilləndim, - bunu ona demək lazım deyil.
 Mütləq deyəcəyəm, - Rındin intiqam hissi ilə vəd etdi, 
- qoy ərinin hansı əməllərlə məşğul olduğundan bilsin. Məhz 
harada məşğul olduğunu da. Qoy öz əri haqqında hər bir 
şeydən xəbərdar olsun. Onu az sevər, bu, onun xeyrinədir… 
Mən bu qəddar, xəbis və lət insana artan qüssə hissi ilə 
nəzər saldım. Bu, mənim kurs yoldaşım Slavik deyildi. İndi 
mənim qarşımda həyatda ondan daha çox şeyə nail olan 
kəslərə nifrətlə yanaşan baş müstəntiq Rındin dayanmışdı. 
Nifrətlə yanaşan və qibtə edən. Hətta düşündüm ki, nə yaxşı 
biz onunla elə birinci kursdan ayrılmışıq. Əks təqdirdə, mən 
yanımda belə bir qəzəbli varlığa tab gətirməli olardım. 
                       On birinci fəsil 
Slavikdən ayrıldım və mən ifadəmi rəsmiləşdirmək üçün 
mütləq prokurorluğa baş çəkəcəyimə söz verdim. Onlar 
hamısı dağılışandan sonra mən təklikdə qaldım və yalnız indi 
maşınımın Rındin ilə onun dəstəsinin yollandıqları inşaat 
    
172 
kompaniyasının ofisinin yaxınlığında olduğunu xatırladım. 
Lakin mən onlardan təcili ayrılmağa elə tez bir şəkildə 
sağollaşmağa çalışdığımdan bunu  da tamamilə unutmuşdum. 
Onlar isə şübhəsiz ki, məni heç olmazsa yaxınlıqdakı metroya 
qədər ötürməyi ağıllarına belə gətirməmişdilər. 
İndi ətrafa nəzər salmaqla mən hansı tərəfə gedəcəyimi 
həyəcanla xatırlamağa çalışırdım. Aha, deyəsən, o tərəfə 
getməliyəm. Ora «Turgenevsk» metrostansiyasıdır, ikincisi isə 
artıq çoxdan «Saf Gölməçələr» adlandırılır. Bəli, elədir. Mən 
bu istiqamətə doğru addımladım. Hava yaxşı idi, xeyli vaxtım 
var idi, heç bir yerə tələsmirdim, başlıcası isə baş verənləri 
götür–qoy etmək istəyirdim. 
Əvvəlcə Vadim Yevgenyeviç yoxa çıxdı, sonra isə onun 
cangüdənini qətlə yetirdilər. Bu iki fakt arasında bir əlaqə 
varmı? Sözsüz ki, var. Sakit ol, Kseniya, mən bir qədər 
dartındım, bu əlaqəni tapmaq lazımdır. Birinci variant. Fərz 
edək ki, Arturun öz şefinin oğurlanmasında əli var. O zaman 
hər şey məntiqəuyğundur. Kimsə Arturun mənimlə gizli 
görüşmək istədiyini öyrənir və onun çərənçilik etməməsi üçün 
cangüdəni qətlə yetirmək qərarına gəlir. Bu, doğrudur. Lakin 
bu variantda həmin kimsə bizə çox yaxındır və faktiki olaraq 
mənim bələd olduğum, tanış olduğum kəslərdən biridir.  
       
173 
İkinci variant. Əvvəlcə Strekavini, onun ardınca isə 
cangüdənini qətlə yetirdilər. Nə üçün? Artur  hansı sirri aça 
bilərdi? Yalnız birini. O, Vadim Yevgenyeviçin kimin 
tərəfindən aradan götürülməsinin sərfəli olduğunu bilirdi. Bu 
variant bir o qədər də anlaşılan olmasa da, lakin ehtimal ki, 
daha realdır. Oğrular bu qədər keçən müddət ərzində susa 
bilməzlər. Onlar artıq çoxdandır ki, o adamı öldürüblər və 
girov almaqda da maraqlı olmayıblar. İndi isə iki nəfər – iş 
adamı ilə onun cangüdəni qətlə yetirilmişdir. Nəyə görə? 
Nəhayət, ən fantastik üçüncü variant. Prokurorluğun 
hansısa bir fırıldaqçılıqla bağlı cinayət işini açdığından xəbər 
tutan Strekavin, onu əlbir olmaqda mühakimə etmələrini 
gözləmədən yoxa çıxmaq qərarına gəlib. Yoxa çıxması 
səhnəsini təşkil edib. Bu, gözəl variantdır, lakin çox 
təhlükəlidir. Arturun mənimlə görüşmək istədiyindən xəbər 
tutan kimi, onu aradan götürməyi qərara alıb. Bu, 
məntiqəuyğundur. Yalnız o zaman açarların nə üçün itdiyi 
məlum olur. Yalnız bu, çox qəddar variantdır – arvadı ilə 
qızını bu cür masqaraya qoymaq. Axı, onlar iztirab keçirirlər. 
Yox, Strekavin miqyasında olan sanballı iş adamı özünün 
yoxa çıxmasını təşkil edə bilməz. Şayiələr biznesə 
prokurorluğun istənilən yoxlaması ilə müqayisədə daha çox 
    
174 
zərər yetirmiş olur. Məntiqə uyğundurmu? Hətta daha çox 
uyğundur. 
Mən bulvar boyunca addımlayır və özümü danlayırdım. 
Normal variant düşünmək əvəzinə, mən özüm özümü təkzib 
etmişdim. O biri cinahdan başlamağı qərara aldım. Fərz edək 
ki, Strekavin həmişəlik yoxa çıxıb, Arturu isə təhlükəli şahid 
kimi qətlə yetiriblər. Arturun ölümündə kim maraqlı ola bilər? 
Yox, belə deyil. Mən kimin maraqlı olduğunu bilmirəm, hələ 
ki, çox cüzi məlumata malikəm. Kimin maraqlı olduğunu isə 
mən müəyyənləşdirməyə cəhd göstərə bilərəm. 
Beləliklə, şübhəli bilinən şəxslərin əhatə dairəsi. Birinci 
yerdə mənim rəfiqəm Valeriya dayanır. Bəli, bəli! Valeriya, 
əzizim, bağışla, lakin bu sənsən. Sənin əleyhinə çoxlu faktlar 
mövcuddur. Birincisi, sən nədənsə öz görüşlərinin məqsədi 
haqqında qohumuna bir kəlmə də söyləmədən, nədənsə gizli 
surətdə ərinə baş çəkmisən. İkincisi, heç kimə bir kəlmə belə 
söyləmədən barəsində unutduğun bu mənzil, məhz sənin 
yardımın sayəsində alınıb. Nə öz əminəvənə, nə onun 
qardaşına, nə də mənə, öz yaxın rəfiqənə bir kəlmə də 
deməmisən. Üçüncüsü, sən mənim Artur ilə görüşə 
gedəcəyimdən xəbərdar idin. Yaxud xəbərdar ola bilərdin. 
Dayan, dayan! Mən necə də axmağam! O axşam iki dəfə 
Nikolay Antonoviçin telefonundan zəng ediblər. Lakin o, 
       
175 
əzilmiş dodağı ilə danışa bilməzdi, bu tamamilə dəqiqdir. 
Deməli, onun telefonundan onun maşınının sükanı arxasında 
oturmuş Valeriya istifadə edibmiş. Nacinsə bir bax! Elə Artur 
da ona zəng edibmiş. Hər şey üst–üstə düşür. Deməli, Arturun 
qətlini o təşkil edib. 
Mən özümü sakitləşməyə, qaçmamağa və addımlarımı 
daha da yavaşıtmağa məcbur etdim. Nə üçün Valeriya Arturun 
qətlində maraqlı olub? Fərz edək ki, o, Vadim Yevgenyeviçin 
yoxa çıxmasında təqsirli olub. Valeriya onunla hansısa bir iş 
aparmış, onun gizli hesabları, alınmış mənzili barəsində 
məlumatı olmuşdur. Valeriya onun yoxa çıxmasında, sonra isə 
açarları əldə edərək, mənzili rastına düşən müştəriyə satmaq 
məqsədilə Arturun ölümündə də maraqlı ola bilərdi. 
Çatışmayan sənədləri saxtalaşdıraraq, lazımi sənədləri 
toplamağa qadir olan şəxs Valeriyadır. Deməli, bu, odur? 
İlahi, özüm özümü diksindirdim, axı o, artıq gör neçə ildir 
ki, mənim rəfiqəmdir! Əlbəttə, o, müştəriləri aldada bilər, bu, 
onun işidir. Lakin qətlə əl atmaq… Bəlkə, mən ona tamamilə  
bələd deyiləm? Çox böyük pul müqabilində onun riskə 
getməyəcəyinə zamin dura bilərəmmi? Axı o, çox şeyi 
məndən gizlədirmiş. 
Sentyabr ayının ikisi idi və küçədə qızmar isti var idi. Mən 
çantamdan yaylığımı çıxararaq, üzümü sildim. Valeriyadan 
    
176 
savayı daha kim? İkinci şübhəli bilinən şəxs sözsüz ki, onun 
həyat yoldaşının qardaşı Nikolaydır. Onu hər zaman ikinci 
rolda olmaq, özünü «ayaqüstülük edən oğlan» kimi hiss 
etmək, özünü hər zaman bacısının ərindən asılı vəziyyətdə 
saxlamaqda bezdirə bilərdi. Onun cinayət törətməyə qərarlı 
olmasını məntiqi cəhətdən fərz etməyə dəyərmi? Qərarlı ola 
bilərdi. Əgər o, «Yaşıl alliqator»da dava–dalaşa girişməkdən 
qorxmayıbsa, deməli, o, cəsurdur. Lakin Nikolay öz 
hərəkətinin nəticəsini anlamağa borclu idi. Bacısı qızı atasız, 
bacısı isə ərsiz qalacaq. Başlıcası, o özü də belə bir ciddi iş 
adamının dəstəyini itirəcək. Mənfilər müsbətlərdən daha 
çoxdur. Mən Nikolayın şübhəli bilinən şəxslərin siyahısından 
kənarlaşdırılmasının mümkün olduğunu düşündüm. 
Lena, ya da Esmira. Onların hər ikisi mənzildən hali 
imişlər. Hər ikisi şeflərinin oğurlanmasını təşkil edə bilərdi. 
Adətən, katibələr öz rəhbərləri haqqında onların arvadlarından 
çox şey bilirlər. Lakin onlar nə üçün bunu etməyi qərara 
alıblar? Axı onlar çox yaxşı işi itirə bilərlər. Lenanın dostu  
sonuncu mərhələdə olan narkomandır, deyəsən, Slava Rındin 
belə deyirdi. Əlbəttə, belə bir insan pul xatirinə hər nə desən 
edər. Əgər Lena dostuna narkotik maddələr almaq üçün gecə 
klubuna baş çəkməkdən ehtiyat etmirsə, o halda o, daha ciddi 
məsələni təşkil etməyə də qadir ola bilər. Onun narkotik 
       
177 
maddəyə pulu haradandır? Strekavin ona nə qədər yaxşı 
məvacib versə də, o, narkotik maddə almağa çatmazdı. Bank 
sahibinin oğlu da, çox güman ki, kasıb deyil, lakin onun atası 
ona pul verməyə də bilər. Bunu dəqiqləşdirmək lazım gələcək. 
Lena vaxtı uzatmaq üçün məndən qəsdən onu evə aparmağımı 
xahiş edə bilərdi. Yox! Bu, sarsaqlıqdır. Mən özüm ona yola 
salmağı təklif etmişdim. Amma yenə də, yenə də… Onun şefi 
ilə intim münasibətləri olub, belə olan təqdirdə isə qadın onun 
şəxsi həyatına müdaxilə etmək hüququna malik olduğunu 
düşünür. 
Sonra kim? Esmira. Maraqlı şəxsiyyətdir. Hüquq elmləri 
namizədi, MDU-da müdafiə edib nifrət etdiyi ortağı ilə 
birlikdə katibə vəzifəsində çalışır. O, şefini öz ailəsindəki 
uğursuzlaqlarda təqsirli bilərək, ona nifrət bəsləyə bilərdi. 
Lakin Strekavini öldürmək nəyinə gərək idi? Nə üçün? Bunun 
nə mənası var? Yalnız öz intiqamını təmin etmək üçünmü? 
Özünün gerçəklənməyən heysiyyatını qane etmək üçünmü? 
Bilmirəm. Bunu anlaya bilmirəm. 
İş adamının arvadı. Maşa və ya Mariya Antonovna. 
Əlbəttə, bu gün onunla bir daha söhbət edərəm. Lakin o, 
ərinin vəfat etməsi ilə tamamilə hər şeyi itirəcəyini aydın 
tərzdə başa düşür. Odur ki, onu var qüvvəsi ilə axtarıb 
tapmağa çalışır. Məhz elə buna görə də, mənə istənilən 
    
178 
məbləği ödəməyə hazırdır. Digər detektivlərə də, həmçinin. 
Bir neçə gün sonra onun ən nümunəvi fərdi detektivləri işə 
götürəcəyinə də şübhə etmirəm. O, mənim bu işi 
araşdırmağımı gözləməkdən bezəcək. 
Bəs onda bu iş adamının yoxa çıxmasında kim maraqlı 
olub? Nə üçün Arturu qətlə yetiriblər? Bu qətli törətməyə 
sövq edən nə olub? Mənim zəngim, bu, artıq məlumdur. Lakin 
onu nə üçün qətlə yetiriblər? Axı o, nədən xəbərdar ola 
bilərdi? Yaxud nəyi bilirdi? Onun arvadının yanına şübhəsiz 
ki, getmək olmaz, o, hal–hazırda xəstəxanadadır, özü də belə 
bir vəziyyətdə. Mən ondan heç nə öyrənə də bilmərəm. Mən 
artıq demək olar ki, metrostansiyaya çatmışdım, lakin yenidən 
addımlarımı yavaşıtdım. Vadim Yevgenyeviçin əsas maliyyə 
məsləhətçisi adlandırdıqları daha bir qadını xatırladım. Berta 
İosifovnaya onun maliyyə problemləri barədə hər şey məlum 
idi, o, Artura hər işdə yardım edirdi. O da Artura onun qətlə 
yetirilməsindən əvvəl zəng edibmiş. Axı mən bunu necə 
unuda bilərdim? Lenaya zəng edib ondan mənə bir daha 
buraxılış vərəqəsi yazdırmasını xahiş etmək lazımdır. Mən bu 
«maliyyə dühası» ilə təcili görüşərək, söhbət etməyi özümə 
borc bildim. 
Metro stansiyasına düşməklə mən artıq uzun illərdir ki, 
nəqliyyatın bu növündən istifadə etmədiyimi düşündüm. Hər 
       
179 
halda maşın aldığım vaxtdan etibarən. Yaxşı ki, xırda pulum 
vardı. Mən bilet aldım. Mənə bir gedişlik bilet satan kassir 
qadının üzünü görəydiniz. Yaxşı ki, mən qafqazlılar sayağı 
görünüşə malik deyiləm, yoxsa məni terrorçu zənn edərdi. 
Turniketdən keçib eskalatorla aşağı düşdüm. 
Mən bir sıra dünya ölkələrində olmuşam, lakin heç bir 
yerdə belə gözəl metro ilə rastlaşmamışam. Sonra isə Sovet 
hökumətinin abırını alırlar. Qoy əvvəlcə dünyanın hansısa bir 
yerində bizim metromuz kimi metro tiksinlər. Baxmayaraq ki, 
Sovet hökumətinin mənə şəxsən heç bir yaxşılığı dəyməyib, 
mənim iki qohumumu isə hətta düşərgəyə yollayıblar. Lakin 
mən yenə də ədalət naminə danışıram. O zamanlar çox yaxşı 
şeylər var idi. Pionerə də, oktyabryata da məni təntənə ilə 
qəbul etmişdilər. Məni komsomola qəbul edəndə necə də 
həyəcanlanırdım! Təəssüf olsun ki, bütün bunları mənim 
oğlum görmədi. Bir qədər təəssüf. 
Mən vaqona daxil olub, küncdə özümə yer elədim. Dörd 
stansiyadan keçməli idim. Ətrafa çoxlu adam toplaşmışdı. 
Guya günortadır, ən qızğın iş vaxtı deyil, amma nədənsə 
vaqonda çoxlu insan var. Mənimlə birlikdə içəri təqribən 
mənim yaşımda olan yaylıqlı bir qadın daxil oldu. Onun 
mehriban, yorğun çöhrəsi var idi, əlində isə kiçik təsərrüfat 
çantası tutmuşdu. Mənim yanıma isə güllü paltarlı kök qadın 
    
180 
çökdü və məndən hansısa bir stansiyaya necə gedəcəyini 
xəbər aldı. Onun ağzından nəsə bir dəhşətli qoxu gəlirdi və 
mən ixtiyarsız olaraq üzümü bu «rayihədən» kənara çevirdim. 
Lakin qatar yerindən tərpənməyə macal tapmamış mənim 
güllü paltarda olan qonşum dərhal ucadan narazılığını bildirdi: 
  Bu nədir belə? Siz bir bu xanıma baxın! Belə bir 
görünüşdə də metroya daxil olarlar? Nə üçün onu buraya 
buraxıblar? 
Vicdanım haqqı, mən onun yaxınlığında dayanmış və 
qulaqları, dodağı və göbəyi metal sırğalar ilə deşilmiş 
qızcığazı nəzərdə tutduğunu düşündüm. Qızcığazın on altı 
yaşı olardı. O, sırğanın parıldatdığı dilini bu xalaya göstərdi. 
Lakin mənim qonşum heç cür sakitləşə bilmir və başqa tərəfə 
işarə edirdi. Sən demə, onu mənimlə birlikdə vaqona daxil 
olan yaylıqlı gənc qadın hiddətləndirmişdi. 
 O, terrorçu ola bilər, - qonşu qadın inildəyirdi. – Qatarı 
saxlamaq və onun üst–başını yoxlamaq lazımdır. 
Bu kəlmələrdən sonra hamı bu qadından kənara sıçradı. 
Lakin mənim hay-küyçü qonşum bağırmaqda davam edirdi. 
Kişilərdən hansısa kütləni itələyə–itələyə başında yaylığı olan 
qadına yaxınlaşdı və əlini ona tərəf uzatdı. Qadın itaətkarlıqla 
öz çantasını ona verdi. Bu məni çox coşdurdu. 
       
181 
 Dayanın, - mən yerimdən qalxdım. – heç 
utanırsınızmı? Belə etmək olmaz. Onların hamısının terrorçu 
olduğundan şübhələnmək olmaz. 
 Sənsə mumla, tərəfgir! – mənim qonşum bağırdı. –
Partlamaqdansa, yoxlamağa dəyər. Mənə bir şey olsa, 
uşaqlarımı sən yedizdirəcəksən? 
 Doğrudur, - kişi səsi onun müdafiəsinə qalxdı, - 
onların hamısını yoxlamaq lazımdır. Onları bizim 
metrolarımıza buraxmaq olmaz. Qoy Qroznıda öz 
metrolarında ürəkləri istədiyi qədər gəzişsinlər. Özlərinə 
metro tikib, bir–birini istədikləri qədər partlatsınlar. 
 Mən çeçen deyiləm, - başında ağ yaylığı olan qadın 
təmiz rus dilində dilləndi, - ləzgiyəm. 
 Nə fərqi var? – qonşum daha da hiddətləndi. –
Hamınız bir bezin qırağısınız, lənətə gəlmiş banditlər! 
 Bazar açmayın! – mənimlə üzbəüz əyləşmiş gənc 
qəfildən ayağa qalxdı. – Əl çəkin ondan! Hətta əgər o, 
çeçendirsə də. Siz özünüzü necə aparırsınız? Əməlli–başlı 
ağlınızı itirmisiniz? Əgər o, terrorçu olsaydı, hamımızı çoxdan 
partladıb göyə sovurmuşdu. Burada bazar açmayın. Sənsə 
onun çantasını özünə qaytar, könüllü drujinaçımıza bir bax. 
 Alçaq! Qarayağızları müdafiə edirsən? – qapının 
yanında dayanmış kişi qışqırdı. Onun əynində yırtıq pencək və 
    
182 
əzik-üzük şalvar var idi. Onun qırxılmış üzü açıq–aşkar nifrət 
hissi ifadə edirdi. 
 Sən mənə alçaq demə, - gənc oğlan sakitcə, lakin 
zəhmlə dilləndi. Onun hündür boyu, geniş kürəyi və gözəl 
görünüşü vardı. Gənc oğlan qəfildən sol əlini havaya 
qaldıraraq, qolunu çirmələdi. Əlin əvəzinə onda protez vardı. 
Vaqona dərhal sükut çökdü. Yalnız çarxların səsi eşidilirdi. 
 Çeçenistanda itirmişəm, - oğlan izah etdi. – Orada əlim 
üzüldü. Məni yaralı vəziyyətdə güllə altından çeçen milisləri 
çəkib çıxardılar. Hələ biri bu zaman həlak oldu. Sənsə, dayı, 
görünür, bu həyatda hələ də heç nə anlamamısan. Sarsaqsan 
sən, dayı! Çantasını geri qaytar. 
Kişi sakitcə çantanı qadına tərəf uzatdı. Hər tərəfə dərhal 
sükut çökdü, hamı sakitləşdi. Mən oğlana baxır və hər şeyin 
əksinə olaraq, ürəyimdə təntənə çalan yüngüllük hissi artırdı. 
Əgər həyatda hələ belə gənclər varsa, deməli, hələ hər şey 
itirilməyib. Deməli, heç də hamı nəşəxora, bədbinə və 
həyasıza çevrilməyib. Deməli, hələ ki, hər şey qaydasındadır 
və yaşamaq olar. 
Onlar növbəti stansiyada düşdülər – ağ yaylıqlı qadın və 
adını heç bir zaman öyrənə bilməyəcəyim, tanımadığım həmin 
oğlan. Onların əvəzinə vaqona digərləri daxil oldu. Mənim 
ətrafımda müxtəlif insanlar toplaşmışdılar. İkinci qapının 
       
183 
yanında dostu, çox güman ki, çinli və ya vyetnamlı dostu ilə 
nə barədəsə danışan qaradərili tələbə dayanmışdı. Mənimlə 
üzbəüz oturacaqda əyləşmiş iki tacik sakitcə gülümsəyirdi. 
Gursəsli xalanın yerində isə mənim yanımda dərsliyi elə 
metrodaca oxuyan tələbə qız əyləşmişdi. Onun gözəl xurmayı 
saçları, düzgün üz quruluşu, bir qədər fındıq burnu və mavi 
gözləri var idi. O, mənim baxışımı öz üzərində hiss edib bir 
qədər karıxaraq, kitaba diqqət kəsildi. Hətta bir qədər pörtdü 
də. Mən sevindim. Bax beləcə utanmağı bacaran qızı öz 
oğluma arzu edərdim. Yəni elə bir gün gələcək ki, Saşa evə öz 
rəfiqəsini gətirib, məni onunla tanış etmək istəyəcək? Mən  
sevincdən dərhal huşumu itirərəm. Necə də  axmağam! Nə 
qədər gec deyil, mütləq birini də doğmaq lazımdır. Mənim 
hələ otuz səkkiz yaşım var. Ən yaxşısı qız doğmaqdır, qızımın 
olmasını istəyirəm. Biz onunla mütləq rəfiqə olacağıq, o, məni 
öz sirlərindən agah edəcək, mən isə ona öz sirlərimi 
açacağam. Bizim yaşımız arasında böyük fərqin olması isə 
böyük bədbəxtlik deyil, bəzilərində bu, daha artıq olur. Yox, 
bu gözəl ideyadır! Dekret məzuniyyətinə çıxacam və qoy 
Rozental mənə onun məbləğini ödəsin. Evdə oturub qızımı 
sevə–sevə bəsləyəcəyəm. Necə də xoşagəlimli qızdır! Kaş 
oğluma belə bir gəlin, mənə isə belə bir qız nəsib olaydı… 
    
184 
Mənim stansiyamı elan etdilər və qatardan çıxmağa 
tələsdim. Vaqona isə başqa insanlar daxil oldular. Moskva 
metrosunda, demək olar ki, hər zaman bütün irq və xalqlardan 
ibarət olan insan axını bir–birinə qaynayıb–qarışırlar. Bizim 
bir–birimizdən fərqləndiyimizi kim uydurub? Əgər 
fərqləniriksə, hər halda yalnız yaxınlıq dərəcəsinə görə 
fərqlənirik. Bir–birimizə və Tanrıya qarşı olan yaxınlıq 
dərəcəsinə görə. Ya da şeytana. Bunu artıq hər kəs özünə 
uyğun şəkildə seçir. 
                               On ikinci fəsil 
Mən yubanmaqdan və nahar fasiləsinə düşəcəyimdən 
qorxurdum. Digər tərəfdən isə yenidən Slavik Rındinin dəstəsi 
ilə üz–üzə gəlməmək üçün tələsmək istəmirdim. Lakin onların 
orada uzun müddət yubanmayacağını düşünməkdə düzgün 
hərəkət etmişdim. Məhz elə buna görə də, metrodan çıxan 
kimi inşaat kompaniyasının ofisi ilə üzbəüzdə yerləşən kafeyə 
yollandım, orada tələsmədən nahar etdim, üçün yarısında isə 
Lenaya zəng edərək, onların yanına qalxmağa hazırlaşdığımı 
bildirdim. Həmin an mənə Valeriya zəng etdi. 
 Sən hara yoxa çıxmısan? – o, maraqlandı. – Mən saziş 
bağlamaq üçün sənədləri hazırlayıram. 
       
185 
 Minnətdaram. Mən hal-hazırda Strekavinin 
ofisindəyəm. Yeri gəlmişkən, Nikolayın vəziyyəti necədir? 
Üzü nə gündədir?  
 O, bu gün işə çıxmayıb, lakin ümumilikdə qorxulu bir 
şey yoxdur. Həkimlər onun tezliklə sağalacağını deyirlər. –
Lera mənə Arturun ölümü haqqında məlumat vermədi, heç 
mən də bunu xəbər almadım, belə ki, o, bizim bütün günü 
yalnız elə bu qətl barəsində danışdığımızı anlamalıydı. 
Nəhayət, o, dilə gəldi: 
 Sənə Maşa zəng edibmi? 
 Zəng edib. 
 Bəs nə dedi? 
 Axşam onun bağına gəlməyimi xahiş etdi. 
 Aydındır. Mən də gələcəyəm, sənin sazişini 
gətirəcəyəm. Saat səkkizdə, oldumu? Ondan tez heç cür 
mümkün deyil. 
 Eyb etməz. Gözləyərəm. – Mən ona bu gün Viktorun 
mühüm görüşünün olacağını deməməyi qərara aldım. Ona 
belə bir məlumatı vermək olmaz. 
 Kseniya,  - rəfiqəm heç bir zaman məni belə 
çağırmazdı, - məgər sən dünən nələrin baş verdiyini 
bilmirsənmi? 
    
186 
 Bilirəm, - mən cavab verdim. – Bəs sən nə üçün bu 
barədə yalnız indi xəbər alırsan? 
 Səhərdən sənin mənə zəng edib, nəyi isə izah 
edəcəyini gözləyirdim. 
 Mən sənə nəyi izah etməliyəm ki? 
 Onun necə qətlə yetirildiyini. Sən ki orada olmusan. 
 Harada olmuşam? 
 Məni axmaq yerinə qoyduğun yetər. Axı, sən dünən 
onunla görüşməyə dair razılığa gəlmişdin. Mən ona zəng 
etmişdim, o isə mənə səninlə görüşəcəyini bildirdi. Sonra isə 
onu qətlə yetirdilər… 
Nə demək olar, çox ağıllı hərəkətdir, deyə düşündüm. Lera 
öz zənglərini gizlətməyin çox sarsaq bir hərəkət olduğunu, 
onu onsuz da axtarıb tapacaqlarını çox gözəl anlayır və ona 
görə də mənə əmisi nəvəsinin telefonundan zəng etməsi 
barəsində məlumat verməyi qərara alıb. 
 Sən Nikolayın telefonundan zəng etmişdin?
 Sözsüz. Mənim telefonumun batareyası sönmüşdü. 
Yükləməyə də macal tapmadım. Mən Artura zəng etdim və o, 
səninlə görüşə getdiyini dedi. Sonra isə onu qətlə yetirdilər. 
Bunu bizə gecə klubunda hücum edən həmin quldurlar 
törədiblər? 
       
187 
Bu ibarə lap yerində səsləndi. Arturun qətlini bizim 
rastlaşdığımız quldurların üzərinə yıxmaq olar. Ümumiyyətlə, 
bütün istintaq qrupunu həmin kluba yönəltmək olar. Yəqin ki, 
onlar burada işsiz qalmazlar. 
 Görünür, başqaları törədiblər, - mən hətta öz xatirimə 
də ona dəm tutmağa hazırlaşmırdım. 
 Bəs onda onu nə üçün qətlə yetiriblər? Mən onun səni 
müdafiə etdiyinə görə qətlə yetirildiyini düşünürdüm. 
Üç sıfır onun xeyrinə! Hər üç ibarə mənim birinci 
variantımla ideal şəkildə səsləşirdi. Lera hər şeydən hali idi və 
indi onun əsas vəzifəsi Arturun qətlinin onun sahibinin yoxa 
çıxması fonunda ağlasığmaz görünən təsadüfi xatırlatması ilə 
bağlı idi. Hər şey tamamilə əladır. Yalnız bir detalı istisna 
etmək şərtilə.  Mən onun qəsdən öldürüldüyünü, qatilin bir 
neçə dəfə atəş açdığını və özü ilə heç bir şey götürmədiyini 
bilirdim. Bundan savayı, mənə Leranın ona iki dəfə zəng
etdiyi və onun isə bir dəfə cavab verməməsi də məlum idi. 
Lera mənə hər şeyin məlum olduğundan şübhələnməyib. 
Məhz elə buna görə də, üstünlük mənim tərəfimdə idi. 
 Görüşəndə sənə hər şeyi danışaram, - mən rəfiqəmə 
söz verdim. Yaxud artıq keçmiş rəfiqəmə? Həmin məqamda 
mən artıq nə düşünəcəyimi bilmirdim. Hər halda Valeriya – 
    
188 
mələk deyil, bunu mən əvvəlcədən də bilmişəm. İndi yenidən 
buna əmin odum. 
 Razılaşdıq, - Lera, nəhayət, söhbətini tamamladı və 
mən müəmmalı Berta İosifovna Qoldbaxla görüşmək naminə 
kompaniyanın binasına daxil ola bildim. 
Keşikçilər mənim prokurorluqdan olduğumu qərara 
aldılar. Onlar mənim binadan necə bir mühafizə dəstəsi ilə 
çıxıb, Slavik Rındinin birinci maşınına mindiyimi 
görmüşdülər. Məhz elə buna görə də hər ikisi mənə rəsmi 
təzim etdi və hətta mənim sənədlərimi də yoxlamadılar. Bu, 
mənim xoşuma gəldi. Mən on ikinci mərtəbəyə qalxıb, mənə 
tanış olan qəbul otağına keçdim. Orada qaşqabaqlı qızlar 
oturmuş və nə barədəsə sakitcə danışırdılar. Müstəntiqlər ilə 
aydınlaşdırıcılar artıq günorta saat birdə özlərinin qanuni 
nahar fasiləsinə yollanmışdılar. Məni görən kimi onların hər 
ikisi susdular. 
 Yenə nə baş verib? – mən arxamı tanış olan divanın 
üzərinə basdım. – Ümidvaram ki, heç kim zərər çəkməyib? 
 Siz həmin mənzildə oldunuzmu? – Lena maraqlandı. 
 Oldum. 
 Deyilənə görə, ora çox gözəldir? – Lena bir qədər 
vəcdlə maraqlandı. 
       
189 
 Həqiqətən də, gözəldir, - mən Esmiraya göz qoydum. 
O, orada olub, ya yox? 
Lakin Esmira mənim kəlmələrimə zahirən çox sakit 
yanaşdı. 
 Heç nə də tapmadınız? – Lena maraqlandı. 
 Tapmadıq. Məgər biz orada nəsə tapmalıydıq?
 Bilmirəm. Mən sadəcə, soruşdum. Biz bu barədə 
danışmışıq. Axı, Arturu bu mənzilə görə qətlə yetiriblər.  
 Bunu mən sizdən xəbər almalıyam. Axı, sizin bu 
mənzildən xəbəriniz olub. 
 Biz ümumiyyətlə, heç nə bilmirdik. Burada oturub 
işləyirdik. Hər şey yalnız Artura məlum olub. 
 İndi o, artıq bizə heç nə danışa bilməyəcək, - mən bir 
qədər həyasızcasına bəyan etdim. – Təəssüf ki, biz onunla 
dünən axşam görüşə bilmədik. Mənə onun şəkillərini 
göstərdilər, - onların mənə inanması üçün yalan danışmaq 
lazımdır, - gözəl oğlan olub. 
 Çox, - Lena təsdiqlədi. – O, cənubdan idi. 
Krasnodardan. Bizim bütün qızlarımız onun üçün dəli–divanə 
idilər. Əlbəttə, Vadim Yevgenyeviçdən sonra. 
 Siziş şefiniz arvadbaz olub? 
Lena sanki ortağının bu suala cavab verəcəyini 
gözləyirmiş kimi, Esmiraya nəzər saldı. Lakin Esmira 
    
190 
susmağa üstünlük verdi. Lena sanki ondan izn alırmış kimi, 
bir daha ona nəzər saldı və nəhayət, başını yırğalayaraq, dedi: 
 O, arvadbaz deyildi. Amma gözəl qadınları xoşlayır və 
onları sevirdi. 
 Bəs onun daimi məşuqəsi olubmu? – Mən belə bir 
kişinin yanında gənc bir qadının olmamasına inana bilmirdim. 
Həyat yoldaşından savayı. Lakin bunu katibələr ilə müzakirə 
etməməyə üstünlük verdim. 
 Olmayıb, - Lena üzünü kənara çevirdi. 
Onun bu barədə danışmaq istəmədiyi hiss olunurdu.
Mən üzümü Esmiraya tərəf çevirdim. O, əvvəlki tək 
susurdu. 
 Əgər siz susmağa davam etsəniz, mən heç kimə heç nə 
ilə köməklik edə bilməyəcəyəm, - mən vəziyyəti izah etdim. –
Biz sizin şefinizi təcili tapmalıyıq. Ola bilsin ki, o, hücum 
zamanı yaralanıb və hal–hazırda da soyadının 
müəyyənləşdirilməsinin çətinlik təşkil etdiyi hansısa bir 
xəstəxanada yatır. Belə hallar da olur. 
 Ən yaxşısı Berta İosifovna ilə söhbət edin, - Esmira 
qəfildən təklif etdi. – Axı, siz buraya onunla görüşmək üçün 
gəlmisiniz. 
       
191 
 Onun bu işə nə dəxli? – Mən Esmiraya onun 
kəlmələrini xatırlatmaq istərmirdim. Əgər Berta İosifovna 
qarımış qızdırsa, o halda mən nə üçün Vadim Yevgenyeviçin 
mümkün sərgüzəştlərini ondan soruşmalıyam? Bu, həm də bir 
qədər sarsaqlıqdır. 
Lakin Esmira mənə müəmmalı tərzdə nəzər salaraq, 
yenidən susdu. Deməli, heç nəyə baxmayaraq, bu maliyyəçi 
ilə söhbət etmək lazım gələcək. Axı, mən özüm də 
kompaniyaya ona görə qayıtmışam. 
Lena daxili telefon vasitəsilə Berta İosifovnadan onların 
yanına, qəbul otağına qalxmasını xahiş etdi. 
 Vadim Yevgenyeviçin iş otağına keçə bilərsiniz, - o, 
təklif etdi. – Bu dəfə müstəntiqlər onu möhürləməyiblər. 
Mən otağa keçərək, divanda əyləşdim. Heç bir vəchlə 
Strekavinin kürsüsündə oturmaq istəmirdim. Bunda mənim 
heç xoşlanmadığım nəsə bir mistik bir əlamət vardı. Mən 
oturaraq, yoxa çıxmış otaq sahibinin «sağ əlinin»  nə zaman 
gələcəyini gözləyirdim. 
 Olar? – onun səsi eşidildi və mən cəld divandan 
durdum. Əgər mənə hətta Berta İosifovnanın qarımış qız 
olduğu məlum olmasaydı belə, onu mütləq təyin edərdim. 
Yalnız heç bir zaman kişilər ilə görüşməyən qadınlar belə 
görünüşə malik olurlar. Həm otuz beş, həm qırx, həm də qırx 
    
192 
beş yaşın verilməsinin mümkün olduğu qeyri–müəyyən yaşda 
olan qadın. Burada nəsə qeyri–təbii və düzgün olmayan bir 
şey var. Baxmayaraq ki, bakirə oğlan bundan da acınacaqlı 
hisslər oyadır. Döşəməyə qədər uzun olan tünd rəngli ətək, 
yasəmən rəngli ütülənmiş bluzka… Saçlar topa şəklində 
yığılıb, üzündə cüzi kosmetika var, onun özünə rəva bildiyi 
yeganə imtiyazı – çox bahalı eynəkdir. Bir qədər sonra mən 
onun loqotipini nəzərdən keçirdim – «Şanel». Belə eynəklərin 
dəyəri bir neçə yüz dollara bərabərdir. 
Maliyyəçi mənə çox soyuq və şübhə ilə baxdı. 
 Gününüz xeyir, Berta İosifovna, - mən maksimal 
tərzdə nəzakətli olmağa cəhd göstərdim. 
O, mənimlə əlini irəli uzatmadan başını yüngülcə 
tərpətməklə salamlaşdı və ikimiz də divana əyləşdik. 
 Sizi dinləyirəm, - deyə maliyyəçi elə dilləndi ki, sanki 
məni fizika və ya riyaziyyat fənnindən imtahana çəkirdi. 
Lakin mənim üzümə baxmaq əvəzinə öz müstəqilliyini 
nümayiş etdirirmiş kimi, tək böyrünü mənə çevirdi. 
 Siz Vadim Yevgenyeviçi yaxşı tanıyırdınız? – ona ilk 
sualla müraciət etdim. 
 Zənnimcə, bəli, - o dilləndi, - hər halda onun məndən 
gizli xüsusi sirri olmayıb. Belə güman edirəm. 
       
193 
 Siz onun şəxsi görüşlər üçün xüsusi mənzilinin 
olduğundan xəbərdarsınızmı? Sizə bu, məlum idimi? 
O, susdu və mən bu dəqiqə nə eşidəcəyimi sezdim və 
yanılmadım da. 
 Əlbəttə, məlum idi. Mənzilin məbləği bizim 
kompaniyamız vasitəsilə ödənilmişdi və mən özüm şəxsən 
onu başqa şirkətin hesabına köçürmüşdüm. Vadim 
Yevgenyeviçin Saf Gölməçələr bulvarında mənzili vardı. 
 Bir dəfə də olsa, orada olmamısınız? 
 Əlbəttə, olmamışam. Mənim oraya getməyimin nə 
mənası var axı? Məşuqə kimi mən çox darıxdırıcıyam, digər 
təxirəsalınmaz işləri isə biz iş vaxtında müzakirə etməyə 
macal tapırdıq. Lakin əgər siz məndən onunla nə vaxtsa 
görüşüb–görüşmədiyimi xəbər alsanız, mən dərhal qəti bir 
tərzdə «yox» deyərdim. 
Berta İosifovna bunu deməyə də bilərdi. Ona nəzər 
saldıqda, dünyaya tənha qalmaq üçün gələn qadınlardan 
olduğunu anlayırsan. O da məhz belələrindən idi. Yəqin ki, bu 
xanım evdə «İnostrannaya literatura» jurnalının bütün
nüsxələrini qoruyub saxlayır və postmodernistlərin müasir 
dəbdə olan nəsrini mütaliə edir. Onun bütün həyatı xırdalığa 
qədər qurulmuş və təqsim edilmişdir. Lakin ona öz həyatının 
yeganə kişisinə rast gəlmək qismət deyil. Tələblər tamasası 
    
194 
çox yüksəkdir. Seçim meyarları da çox yüksəkdir. Kiminləsə 
tənha olmaqdansa, tənhalıqda tək qalmaq daha yaxşıdır. Məhz 
elə buna görə də o, heç kimi tapa bilmir və tapmayacaq da. 
Lakin belə olan təqdirdə də ağıllı, acıdil və müşahidəçi qadın 
olaraq qalır. Belələrini həmkarlar ilə rəislər yüksək 
qiymətləndirirlər, lakin bu cürləri ilə evlənir, onları 
məşuqələrinə çevirmirlər. Onlar, sadəcə, buna qadir deyillər. 
 Sizə Artur Mişarovun qətlə yetirilməsi bəllidirmi? –
Mən onun necə reaksiya verəcəyinə diqqət kəsildim. 
Lakin zahirən Berta İosifovna heç bir reaksiya vermirdi. 
Yaxud emosional soyuqluq belə qadınların daha bir 
fərqləndirici xüsusiyyətidir? 
 Bəli, bizdə hamı bu barədə danışır, - nəhayət, o, cavab 
verdi.  
 Siz onu yaxşı tanıyırdınız? 
 Biz onunla iş üstündə üz-üzə durmamışdıq. Onun öz, 
mənim də öz maraqlarım var idi. Biz onunla yalnız Vadim 
Yevgenyeviçin qəbul otağında rastlaşırdıq. Artur xoşagəlimli 
gənc idi, qadınlar tərəfindən bəyənilirdi. Mən ondan 
xoşlanmazdım, onun simasında mənim gözümə nəsə 
ləyaqətsiz və vəhşi bir ifadə dəyirdi. 
       
195 
 Necə düşünürsünüz, Vadim Yevgenyeviç ona etibar 
edirdimi? 
Berta İosifovna mənə bir qədər təəccüblə nəzər salaraq, 
eynəyini düzəltdi. 
 Mənə deyiblər ki, siz Strekavin ailəsinin vəkilisiniz. O 
halda nə üçün siz bütün bunları məndən soruşursunuz? Belə 
bir sualla Vadim Yevgenyeviçin həyat yoldaşına müraciət 
etmək daha doğru olardı. 
 Yəqin ki. O, eksentrik davranışa qadir idimi?
 Kim? Artur, çox yəqin. Əgər Vadim Yevgenyeviçi 
nəzərdə tutursunuzsa, çox güman ki, xeyr. O, ümumiyyətlə, 
risk etməyi xoşlamazdı. Nə həyatda, nə də biznesdə. O, 
kifayət qədər sabit bir adam olub. Hər zaman hərəkətlərini 
ölçüb–biçərdi. Lakin qorxuram ki, haradasa yanılıb, nəyisə 
əvvəlcədən nəzərə almayıb. 
 Nə üçün belə düşünürsünüz? 
 Məndə belə bir daxili hissiyyat var. 
 Siz Strekavinə yaxın adam olmusunuz, hətta deyilənə 
görə onun «sağ əli» olmusunuz. Məgər sizdə onunla məhz 
nəyin baş verdiyinə dair heç bir fərziyyə yoxdurmu? Nə üçün 
o, qəfildən Moskvaya qayıdıb, nə üçün restoranda tək qalmağa 
qərar verib? Bəlkə onun nə isə təcili işləri olub? Mənə hansısa 
bir çalaya görə xoşagəlməzliklərin baş verdiyi məlumdur. 
    
196 
Prokurorluq cinayət işi qaldırıb. Bəlkə onun təcili qayıdışı 
bununla əlaqədar olub? 
 Bilmirəm. Belə bir iş olsaydı, o, mənə deyərdi. Çalanı 
yeni iş mərkəzi «Moskva-Siti» üçün qazmışdılar, bu, 
milyardlarla dolların sərf olunduğu çox sanballı layihədir. 
Onun ucbatından Strekavin geri qayıda bilərdi. 
 Onu bu pullara görə aradan götürə bilərdilərmi?
 Nəzəri cəhətdən hə, təcrübi cəhətdən isə yox. Bizim 
heç bir çirkin işlərdə əlimiz yoxdur. Layihə yenicə 
başlanmışdı, bizə subpodratçılara təqdim etdiyimiz çala 
qurğusuna görə pul köçürmüşdülər. Strekavindən asılı heç nə 
yox idi. Məncə, siz yanlış istiqamətdə iş aparırsınız. Vadim 
Yevgenyeviçin yoxa çıxmasında əli olan adamları onun 
ətrafında axtarmaq lazımdır. 
 Nə demək istəyirsiniz? 
 Dediyimi. Strekavin ağıllı və müstəqil insan idi. Onun 
qəfil yoxa çıxması xəyanətsiz ötüşməyib. O, yad insanın 
maşınına oturmaz, tanımadığı insanlara etibar etməzdi. 
 O halda deyin görək, siz məhz kimdən 
şübhələnirsiniz? 
 Mən heç kimdən şübhələnmirəm, yalnız öz nöqteyi–
nəzərimi ifadə edirəm. 
       
197 
Onun tərbiyəvi davranış tərzi mənə qıcıqlandırıcı təsir 
göstərməyə başladı. O zaman mən birbaşa dedim ki, daş 
vermə oyunu oynadığımız yetər: 
 Strekavinin ətrafındakı insanlar arasında onun aradan 
qaldırılmasında maraqlı olan insanlar var idimi? 
 Sizə qatilin adını söyləməyimi istəyirsiniz? – Berta 
İosifovna da birbaşa cavab verdi. – Belə olan təqdirdə siz 
məndən çox şey istəyirsiniz. Mən əmin deyiləm, amma sadəcə 
olaraq, sizin diqqətinizi yaramazların harada axtarılmasının 
vacib olduğu səmtə yönəltməyə çalışıram. Sizə məşhur 
«Kölələr hər zaman öz sahiblərinin qəbirləri üzərində rəqs 
etməyi arzulayırlar» zərb–məsəli məlumdurmu? 
 Eyhamlarla danışmaq lazım deyil. Beləliklə, siz 
kimdən şübhələnirsiniz? Mənə konkret cavab verin, kimdən? 
 Mənim əlimdə bunun üçün heç bir dəlil yoxdur, lakin 
Vadim Yevgenyeviç heç də surətini hal–hazırda 
təsəvvürünüzə gətirəcəyiniz insanlardan deyildi. Siz onunla 
əvvəllər görüşmüsünüzmü? 
 Yox. 
 Deməli, sizin üçün bunu anlamaq çətin olacaq. O, 
elmli, savadlı, təhsilli adam idi. Bizim dövrümüzdə bu, çox 
nadir haldır. Pul hökmranlıq hissi oyadır və istənilən ziyalılığı 
boğur. Lakin onunkunu boğa bilməyib. O, əməkdaşlara ad 
    
198 
günündə çiçəklər bağışlayan diqqətli və həssas insan idi, - o, 
dərindən ah çəkdi və ya mənə elə gəldi. 
Yəni onların arasında həqiqətən də, hansısa bir 
münasibətlər olub? Ömrümdə inanmaram. Strekavinin belə 
gözəl arvadı və elə katibələri var və birdən yaşsız və cinsi 
mənsubiyyətsiz olan bu qadın. Lakin digər tərəfdən kişilər 
bəzi ağlasığmaz hərəkətlər həyata keçirməyə də qadirdirlər. 
Bəlkə füsunkar gəlinciklər onu bezdirib və o, daha fərqli 
münasibətlər arzulayıb? Yox, yox və yox. Bu qadın ömründə 
onun məşuqəsi ola bilməzdi. Onu kişi ilə bir yataqda təsəvvür 
etmək sadəcə, mümkün deyil. 
 Siz onu sevirdiniz? – bu sualı nə üçün verdiyimi özüm 
belə anlamıram. 
 Özümə xas tərzdə, hə. Lakin sizin bu sözə daxil 
etdiyiniz həmin adi mənada yox. Bizim heç bir fiziki 
münasibətimiz olmayıb, lakin mənim ona xoş münasibət 
bəsləməyim Strekavinə məlum idi. Oğluma qarşı olduğu kimi. 
Yaxud qardaşım oğluna qarşı olduğu kimi. Biz 
münasibətlərimizi yüksək dəyərləndirirdik. Nəsə pis bir şeyin 
baş verdiyindən və bizim onu daha heç bir zaman 
görməyəcəyimizdən qorxuram. - Berta İosifovna əl yaylığını 
çıxararaq, gözünün yaşını sildi. 
       
199 
Yəni Berta ona həqiqətən də, bu cür münasibət göstərir? 
Kamil yaş həddində olan qadının özünün gənc rəhbərinə olan 
məhəbbəti. Lakin bu cür hallarda ağlamırlar. Mən onun bütün 
həqiqətləri söyləmədiyini və nəyisə gizlətdiyini düşündüm. 
 Siz mənə nəsə demək istəyir, lakin demirsiniz, - onu 
səmimiliyə sövq etmək üçün gözlərimi onun gözlərinə 
zillədim. – Deyin görək, burada nələr baş verir? 
 Deməyəcəyəm. Yaxşı ki, özünüz hər şeyi anladınız. 
Lakin məhz sizə heç nə deməyəcəyəm. 
 Nə üçün? 
 İzn verin, sizə səbəbini açıqlamayım. Mənə onsuz da 
ağırdır. Mən sizinlə həddən artıq səmimi oldum. Artura 
gəldikdə isə zənnimcə, ona hansısa bir sirr məlum olub və onu 
da buna görə qətlə yetiriblər. 
 Kim qətlə yetirib?  
 Onu bilmirəm. Lakin güman edirəm ki, prokurorluqla 
milis Vadim Yevgenyeviçin qəfildən yoxa çıxması ilə onun 
cangüdəninin qətlə yetirilməsinin kimə gərəkli olduğunu aşkar 
edə biləcək. 
 Sizə isə bu bəllidir, lakin bu barədə danışmaq 
istəmirsiniz. Sizə elə gəlmirmi ki, mövqeyiniz bir qədər 
əxlaqa ziddir? 
    
200 
 Gərək nə qədər haqsız olduğunuzu biləydiniz! – Berta 
İosifovna müəmmalı tərzdə dilləndi. – Mən ilk növbədə öz 
mövqeyimin əxlaqiliyinə görə narahatam. 
Belə bir kompleksli qadından həqiqəti necə öyrənəsən? 
Rındinə onun əsil cinayətkarı tanıdığını bildirmək lazımdır. 
Qoy o özü onunla iztirab çəksin. İkisi də bir bezin qırağıdırlar. 
Bunun tapmaca oyunundan, onun isə bu tapmacaları 
tapmaqdan xoşu gəlir. Qoy bir–biri ilə görüşüb, uzun 
məsafəyə müştərək qaçış təşkil etsinlər. Yalnız mənim 
iştirakım olmadan. Onun anlaşılmaz ibarələri məni lap təngə 
gətirdi. 
 Mən indi gedəcəm, - həmsöhbətim məni əməlli–başlı 
qıcıqlandırırdı. Orijinallığa iddia edən belə bir ədabaz xanım. 
Qoca səfeh! Mənə hər şeyi normal şəkildə izah edə bilmir. –
Lakin sizin bir şeyi anlamanızı istərdim, Berta İosifovna. Siz 
ki Vadim Yevgenyeviçi sevdiyinizi deyirdiniz. Onun arvadı 
ilə balaca qızı qalıb. Yəni siz onlara Vadim Yevgenyeviçi 
axtarıb tapmaqda yardım etmək istəmirsiniz? Heç olmazsa 
əxlaqi baxımdan? Sizin sfinkssayağı mövqeyiniz ola bilsin ki, 
əlverişlidir, lakin indiki zaman üçün deyil, digər şəraitlərdə. 
Berta İosifovna mənə nəzər salaraq, susurdu. Uzun 
müddət dillənmədi. Mən təmkinlə gözləyirdim. Nəhayət, 
dilindən nəsə bir söz çıxardasıdı! 
       
201 
 Yaxşı, - maliyyəçi nəhayət, dilləndi, - Strekavinin 
həyat yoldaşının qardaşı Nikolay Antonoviçlə söhbət edin. 
Bəlkə o, sizə nəsə dedi. Lakin nəzərə alın, o, Artura nifrət 
edirdi. 
 Dünən axşam siz Mişarova zəng etmisiniz, - mən 
soruşmadım, mən dəqiq bilirdim ki, zəng edib. 
 Bu, sizə haradan məlumdur? – Berta İosifovna 
təəccübləndi. 
 Prokurorluq onun telefonuna gələn bütün zəngləri 
yoxlayıb. Onların arasında sizin də nömrəniz var idi. Nə üçün 
ona zəng etmisiniz? 
 Bəzi məsələləri dəqiqləşdirmək istəyirdim. Vadim 
Yevgenyeviç ona həddindən artıq etibar edirdi və mən onun 
Saf Gölməçələrdəki mənzilin açarlarını özündə saxladığını və 
heç kimə də vermədiyini öyrənmişdim. Mən ona nə üçün 
sualını vermək üçün zəng etmişdim. 
 Siz özünüzü ona bu sualla müraciət etmək hüququna 
malik olan adam hesab edirdiniz? Ona açarları arvadına 
ötürməyi təklif edə bilərdiniz. 
Onun gözlərində nə isə parıldadı. Bu şübhə əlaməti idimi? 
Yoxsa özünün haqlı olmasına əminlik? 
    
202 
 Yox, - Berta İosifovna mənim sözümü kəsdi. – Mən 
ona bir qədər fərqli hərəkət etməyi təklif etdim. O isə bu 
barədə düşünəcəyinə söz verdi. 
 Necə fərqli? Açarları arvadına verməsin. Bəs kimə 
versin? 
 Zənnimcə, mən onsuz da lazım olduğundan da çox şey 
söylədim. 
 O, sizə mənimlə görüşəcəyini bildirmişdimi?
 Məni onun şəxsi həyatı ilə işgüzar görüşləri 
maraqlandırmırdı. O, mənə hesabat verməyə borclu deyildi. 
Üzr istəyirəm, amma mən istintaqda deyiləm. Bundan savayı 
mən sizə bir kəlmə də deməyəcəm. Xudahafiz. – O, ayağa 
qalxaraq, otaqdan çıxdı, ayaqqabısının taqqıltısı eşidildi. 
Mən gicəllənmiş adam kimi oturmaqda davam edirdim. 
Yəni Nikolay heç nəyə baxmayaraq öz qohumunun 
oğurlanmasını təşkil edib? Arturun qətlə yetirilməsini də 
həmçinin? O səviyyəli başı ilə o, hələ kiməsə də nifrət edə 
bilər? Məndə onun bacısını görməzdən əvvəl onunla 
görüşmək istəyi baş qaldırdı. 
                                   On üçüncü fəsil 
       
203 
Mən qəbul otağına çıxdım. Esmira mənə Berta 
İosifovnanın nəyi nağıl etdiyini müəyyənləşdirmək istəyən 
adamlar kimi sınayıcı nəzər saldı. 
 Bu da bizim söhbətimizin nəticəsi, - məhz Esmiranın 
bir neçə dəqiqə bundan əvvəl mənə Berta İosifavna ilə söhbət 
etməyi məsləhət gördüyünü xatırlayaraq, bəyan etdim. 
Deməli, Esmiraya maliyyəçinin mənə etdiyi eyhamlardan 
xəbəri də ola bilər. – O, mənə Nikolay Antonoviçin Arturdan 
xoşu gəlmədiyini dedi. Bu, doğrudurmu? 
Mən Esmiraya müraciət etdim, lakin o, susurdu. Onun 
əvəzinə isə ipə–sapa yatmayan Lena dilləndi. 
 Necə də utanmazdır! Adamı qətlə yetiriblər, o isə 
restorandakı həmin hadisəni xatırladır. 
 Hansı hadisəni? – mən gözümü Esmiradan çəkmədən 
Lenadan soruşdum. 
Lakin o, sakitcə mənə baxır və yenə də əvvəlki kimi 
dillənmirdi. 
 Onlar birlikdə restoranda olmuşdular, orada Nikolay 
Antonoviç bir qədər artıq içməyi özünə rəva bilib, - Lena izah 
etdi. – Orada isə qonaqlar, bizim müştərilərimizin arvadları 
olub. O da onlardan birinə sataşmağa başlayıb. Qorxulu heç 
nə yoxdur, amma Nikolay Antonoviç özünü o qədər də yaxşı 
aparmayıb, Vadim Yevgenyeviç isə onu məzəmmət edib. 
    
204 
Nikolay Antonoviç mızıldayıb, o zaman Artur onun 
yaxasından yapışaraq, restorandan sürüyərək çıxarıb. Nikolay 
Antonoviç isə ondan bərk inciyib. Bu hadisədən sonra o, bir 
neçə ay Arturla danışmadı. Ümumiyyətlə, onu etina 
görməməyə çalışırdı, hətta burada Arturu görəndə də onunla 
salamlaşmırmış. Onu zibili atmağa da məcbur edirdi. Özü 
qəsdən hər yeri zibilləyir, sonra isə uca səslə Arturun bütün bu 
zibilləri yığışdırmasını tələb edirdi, sanki biz bunun 
öhdəsindən gələ bilməzdik. Xülasə, Nikolay Antonoviç 
Arturu o qədər də sevmirdi. 
Biz Strekavinin bağında Artur haqqında söhbət edərkən 
Nikolayın necə hiddətləndiyini xatırladım. Bu həqiqətə 
oxşayırdı – görünür, o, həqiqətən də, bacısı ərinin cangüdənini 
xoşlamırmış. Lakin buna görə qətl törətmək?.. 
Telefon zəng çaldı və Lena dəstəyi qaldırdı. O, danışana 
qədər mən Esmiraya müraciət etdim: 
 Strekavinin ehtimal olunan partnyorunu soruşan zaman 
mənə Berta İosifovna ilə söhbət etməyimi məsləhət gördünüz. 
Nə üçün? Mən öyrənə bilərəmmi ki, nə üçün? 
 O, sizə heç nə demədi? – Esmira vəziyyəti anladı.
 Yalnız işarə vurdu. Nikolay Antonoviçin Artura nifrət 
bəslədiyini söylədi. Sonra özünün şəxsən hansı əxlaqi mövqe 
       
205 
nümayiş etdirdiyinə dair uzun–uzadı izahat verdi. Siz mənə 
nəsə izah edə bilərsinizmi? 
 Xeyr, - Esmira mənim sözümü kəsdi və dərhal da onun 
məndən hansısa bir məlumatı gizlətdiyi aydın oldu. - Mən heç 
nəyi izah etmək istəmirəm. Bu, mənim işim deyil. 
 Bəs kimin işidir? – mən onunla üzbəüz əyləşdim. –
Axı, siz ağıllı adamsınız. Balaca qızcığaz deyilsiniz, - başımla 
Lenaya işarə etdim, -   axı siz nə üçün mənə kömək etmək 
istəmirsiniz? Siz nəsə bilir və onu gizlin saxlayırsınız. 
 Mənim sizə deyiləsi sözüm yoxdur, - o, israrla bəyan 
etdi. 
 Dünən Arturu qətlə yetiriblər, - mən ona xatırlatdım, - 
sizə danışmağa başlamanızdan əvvəl daha bir qətlin 
törədilməsi lazımdır? Sizin nəhayət, mənə etibar etməyə qərar 
vermənizdən əvvəl daha kimin qətlə yetirilməsi gərəkdir? 
 Heç kimin, - Esmira üzünü kənara çevirdi və yenidən 
bir müddət susdu. 
Lena dəstəyi yerinə asdı və bizə heç nə anlamayan gözləri 
ilə baxdı. 
 Gözləyirəm, - mən bu sonsuz tamaşaya tab 
gətirəcəyimi hiss etdim, - bəlkə siz yalnız prokuror və 
müstəntiqlərlə danışmağa daha çox üstünlük verirsiniz? 
    
206 
Bu dəlil onu inandırmalı idi. Esmira peşəkar 
hüquqşünasdır və mənə nəyisə söyləməyin vacib olmadığını 
bilir. Lakin əgər o, həqiqəti işi araşdıran müstəntiqlərdən 
gizlədən şahid kimi gizlədərsə, o halda, onu cinayət 
məsuliyyətinə cəlb edə bilərlər. Hamıdan fərqli olaraq Esmira 
bunu lap gözəl anlayırdı. O, əvvəlcə mənə nəzər saldı, sonra 
isə qəfildən ayağa qalxaraq, məni onun ardınca getməyə dəvət 
edərək, keçmiş şefinin otağına keçdi. Onun tələbini yerinə 
yetirdim. Lena bizə gözlərində qorxu dolu ifadə ilə baxdı. 
Kabinetdə Esmira üzünü mənə tərəf çevirdi. 
 Yaxşı, - o, gözünü mənim gözümə zilləyərək astadan 
dilləndi. – Yalnız sizin Mariya Antonovnaya heç nə 
deməyəcəyinizə söz verin. 
 Söz verirəm, - mən onun həqiqəti söyləyəcəyini 
gözlədim. 
 Vadim Yevgenyeviçin öz cananı var idi, - Esmira 
məlumat verdi, - daimi cananı. 
Görünür, görünüşcə axmaq vəziyyətə düşmüşdüm. Nə 
deyəcəyimi anlaya bilmirdim. Zəngin, gənc və cazibədar iş 
adamının məşuqəsi olub? Hə, nə olsun ki? Burada fövqəladə 
nə var ki? 
 O, Berta İosifovnanın  qardaşı qızıdır, - nəhayət, 
Esmira sirri açıqladı. 
       
207 
Bax, bu, ən vacib məsələdir. İndi hər şey aydın oldu. 
Məhz elə buna görə də Berta İosifovna öz şefini qardaşı oğlu 
kimi sevdiyini deyirdi. Görünür, o, Strekavinin onun qardaşı 
qızı ilə münasibətlərindən hali imiş. Yəni bu, əxlaqi 
mövqedir? Öz qohumunun evli kişi ilə görüşünə etiraz 
etməmək? İndi hər şey aydındır. 
 Bu barədə daha kiməsə nəsə məlum idimi? – mən 
Esmiradan xəbər aldım. – Nə üçün Lena mənə bu barədə heç 
nə deməyib? 
 Lenanın xəbəri yoxdur. Bunu yalnız mən, Berta 
İosifovna və Artur bilirdik. Bir də, ola bilsin ki, Pyotr 
Petroviç. Bu yaxında isə Nikolay Antonoviç də xəbər 
tutubmuş. 
 Onların görüşü sizə haradan məlumdur? 
 O, mənim rəfiqəmdir. Lana Qoldbax sənətşünasdır. 
Artur ona Vadim Yevgenyeviçdən çiçəklər aparırmış. O, 
ümumiyyətlə, Strekavinin bütün işlərindən hali idi. 
 Bəs Nikolay Antonoviç? 
 Nikolay Antonoviç isə təsadüfən Strekavini Lana ilə 
birlikdə hansısa restoranda görübmüş. Dərhal da hər şeyi 
anlayıb. Nəyisə aydınlaşdırmağa cəhd göstərməklə Artura 
qəmiş olub, amma Artur onu cəhənnəmə göndərib. Onların 
arasında rüsvayçı səhnə baş vermişdi, onlar bax elə bu 
    
208 
dəhlizdə söyüşmüşdülər və az qalmışdı ki, dalaşsınlar. 
Nikolay Antonoviç Artura öz şefinin etibarlı adamına nifrət 
bəsləyən tək nifrət edirdi. Hamıya Popovun tamamilə rəzil 
olduğu məlum idi. Artur da ona öz mənfi münasibətini ifadə 
edir, qarşılıqlı tərzdə cavab verirdi. 
 Nikolay Antonoviç bacısına onun ərinin aludəliliyi 
haqqında nağıl edə bilərdimi? 
 Heç bir zaman, - Esmira yüngülcə gülümsədi, - o, 
Vadim Yevgenyeviçin tam himayəsi altında idi. Bacısının da 
xasiyyətinə bələddir. O, məlumatın haradan əldə olunduğunu 
gizlətməyə də çalışmazdı. O zaman Popovu dərhal işdən 
qovardılar. Bir anda. O, işsiz və pulsuz qalardı. 
 Popov Arturun qətlə yetirilməsini təşkil edə bilərdimi?
 Güman etmirəm, amma görünür, Berta İosifovna məhz 
belə hesab edir. O, bu gün səhər zəng edib, məni məhz 
Nikolay Antonoviçin Strekavinin yoxa çıxmasından istifadə 
edərək, Arturu aradan götürdüyünə inandırmağa çalışırdı. 
Berta dünən axşam Artura zəng edib, mənzilin açarlarını onun 
bacısı qızına verməsini təklif etmişdi. Bunu mənə özü deyib. 
Vadim Yevgenyevçin bu mənzili onun bacısı qızına hədiyyə
etmək niyyətində olduğu ona məlum imiş. Lakin mən buna 
inanmıram. 
       
209 
 Mənə rəfiqənizin telefon nömrəsini verin. Söz verirəm 
ki, məndən savayı heç kim bundan xəbərdar olmayacaq. Hətta 
prokurorluq da. Strekavin onun yanına gedə bilməzdi ki? 
 O, dərhal zəng edərdi. Vadim Yevgenyeviç 
ekspromtları xoşlamazdı. O, mütləq zəng edərdi. Lananın özü 
də indi belə bir müdhiş vəziyyətdədir. Nə düşünəcəyini, onun 
hara yoxa çıxdığını bilmir. Heç nəyi də anlamır. Biz də elə 
ona görə bu barədə danışmırdıq ki, onun arvadına lüzumsuz 
iztirab çəkdirməyək. Onun Lana ilə görüşlərinin nə onun yoxa 
çıxması, nə də Arturun qətlə yetirilməsi ilə heç bir əlaqəsi 
yoxdur. Zənnimcə, burada iqtisadiyyatın barmağı var. Bəlkə 
bu, elə həmin çala ilə bağlı məsələdir. Vadim Yevgenyeviçi 
aradan götürmək lazım imiş. Sonra Arturu da qətlə yetiriblər. 
Bəlkə də o, nəsə eşidib və ya bilib. 
 Alınmır, - mən susmağın gərəkli olduğu hallarda susa 
bilmirəm, - kənar şəxslərdən heç biri mənim Arturla Saf 
Gölməçələrdə görüşəcəyimdən xəbər tuta bilməzdi. Yalnız bir 
neçə adam bilirdi. Onlardan biri çox güman ki, qatillə əlbirdir. 
Yaxud özü Mişarovu qətlə yetirib. 
 Ola bilər, - Esmira gözlərini qırpmadan mənə baxırdı. 
– Artur mənimlə Lenadan mənzil barəsində heç kimə bir 
kəlmə də söyləməməyi rica etmişdi. Bəlkə də onu satmaq ya 
    
210 
da kirayə vermək istəyirmiş. Onun arvadı uşaq gözləyir, biz 
onu anlayırıq… 
 Siz də bu pulları gözləyirdiniz? – mən özümü bu 
xoşagəlməz sualı verməkdən saxlaya bilmədim. 
Lakin Esmiranı yolundan sapdırmaq çətin idi. 
  Siz də bu pulları gözləyirdiniz, - o, əks–səda kimi 
təkrarladı. – Yəni siz heç nə anlamırsınız, Kseniya? Əgər 
Vadim Yevgenyeviç həqiqətən də, yoxa çıxıbsa, deməli, onu 
artıq öldürüblər və o, artıq sağ deyil. Belə olan halda biz 
haraya üz tutaq? Axı, kim bizlərə belə bir əmək haqqını 
ödəyər? Şefimizin belə müəmmalı şəkildə yoxa çıxmasından 
sonra bizi kim öz katibəsi kimi işə götürər? Bizə məhkum 
edilmiş damğası vurulacaq. Hamımıza. Biz onun arvadına 
katibə kimi gərəkli deyilik. Mən hətta onun bizim 
qazancımızın əslində, nə qədər olduğundan xəbardar 
olmadığından şübhələnirəm. Bizi bir neçə gün sonra işdən 
kənarlaşdıracaqlar. Artıq indi biz mahiyyətinə görə, 
təmənnasız işləyirik. Bizim rəsmi əmək haqqımız on min rubl 
təşkil edir. Tutulan pulları istisna etmək şərtilə. Biz onu 
avqust ayının sonlarında alırdıq. Zərf içində olan pulları bizə 
Vadim Yevgenyeviçin tapşırığına əsasən verirdilər. İndi isə 
onun yoxa çıxdığı bir halda biz heç nəsiz qalmışıq. Bu gün, ya 
sabah bizi buradan da qovacaqlar. Hamımız vəziyyətimizdən 
       
211 
xəbərdarıq. Məhz elə buna görə də mən kiminsə vəziyyətdən 
sui-istifadə edərək, bu mənzili ələ keçirməyə çalışacağına 
təəccüb etmərəm. 
Oh, o necə də haqlıdır! Pul yalnız dostluğu pozmur. Onlar 
– həyatın ən ağır sınaqlarıdır. Siz çox zəngin adamsınızsa, 
pula asanlıqla nifrət edə bilərsiniz. Onlara ehtiyacınız olarsa, 
bunu etmək çox çətindir. Pulunuz olmadığı halda, sadəcə, 
namuslu insan kimi qalmağınız da çətindir. Demək olar ki, 
mümkün deyil. Mən uzun illərdir ki, belə bir 
qanunauyğunluğa diqqət yetirmişəm: pulu həyatda ən mühüm 
amil hesab edən kəs, onu əldə etmək üçün hər şeyə qadirdir. 
Pul isə onun barəsində düşünməmək üçün gərəklidir. 
 Siz bu cür danışmaqdan qorxmursunuz? 
 Qorxmuram, - Esmira dilləndi. – Məni onsuz da bir 
neçə gündən sonra işdən qovacaqlar. Öz şefimi 
oğurlamamışam, Arturu da qətlə yetirməmişəm. Mənzilə də 
iddia etmirəm. Mən, ümumiyyətlə, vicdanla və şərəflə 
işləməyə səy göstərmişəm, mənə əmək haqqım kifayət edib. 
İndi isə artıq kifayət etməyəcək. Əgər mənə bu son illəri 
yenidən yaşamağı təklif etsəydilər, mən pul qazanmağın 
yollarını axtarardım. Ya Strekavinin məşuqəsi olardım, ya da 
onun mənzilinin ehtiyat açarlarını əldə edərdim. Yaxud 
hansısa bir maşınının. 
    
212 
Mən onun arsız ifadələrindən hiddətlənməli idim. Lakin 
Esmiranı başa düşürdüm. Moskvaya köçmək və müflisləşmək. 
Müflisləşmiş iş adamına ərə getmək. MDU-nin namizədlik 
dissertasiyasını müdafiə etmək və katibə kimi işləmək. Sənin 
şefinin məşuqəsinə çevrilmiş rəfiqəyə və sənin şefinə Monika 
Levinski kimi qulluq edərək, nəşəxorlarla görüşüb, gecə 
klublarında vaxtını keçirən sarsaq qız kimi ortağa malik 
olmaq. Xülasə, bu, zəif əsəbləri olan insanlar üçün sınaq deyil. 
Mənim ona hətta rəhmim də gəldi. Bəlkə onun Mark 
Borisoviç Rozentala namizədliyini irəli sürüm? Qoy onunla 
söhbət etsin. Yox, dediklərim özümü bezdirdi, mən onu işə 
düzəltməyəcəyəm. Belə bir ağıllı və qeyri–qənaətbəxş qadını 
bizim işimizə qəbul etmək olmaz. O, hər zaman mənim bu işə 
onu məsləhət gördüyümü xatırlayacaq. Mənim bunu 
mərhəmətdən etdiyimi anlayacaq. Belə hallar isə heç vaxt 
bağışlanılmır. Üstəlik, mən heç Esmiranın mənimlə səmimi 
danışdığına da əmin deyiləm. Bəlkə o, bu tərzdə özünün şəxsi 
mövqeyinə bəraət qazandırmağa çalışır? O öz şefinin 
oğurlanması və ya aradan götürülməsində iştirak edə, sonra 
isə Arturun qətlini təşkil edərək, açarları oğurlaya da bilərdi. 
Yetmiş min dollar onun ərinin ayağa qalxmasına, özünün isə 
ümumiyyətlə, işləməməsinə yardım edə bilərdi. Hər şey 
düzdür, lakin o, mənim Artura dünən axşam Saf 
       
213 
Gölməçələrdəki evdə görüş təyin edəcəyimdən xəbərdar ola 
bilməzdi. Ola bilməzdi. 
 Sizcə, mən bədheybətəm? – Esmira qəfildən xəbər 
aldı. – Siz məni mühakimə edirsiniz? 
 Xeyr. Başa düşürəm, - mən, demək olar ki, səmimi 
tərzdə dilləndim. Lakin Rozentala onu məsləhət 
görməyəcəyimi qət etdim. Ən çətin məqamda o, əks tərəfdən 
pulları alıb, onlara bütün məlumatı satacaq. Həyat onu döyüb, 
arsız edib. Yalnız roman və kinofilmlərdə insan bütün 
sınaqları dəf edib, mehriban və xeyirxah qalır. Əslində isə bu 
növ həyat sınaqları insanı qeyzləndirir, onu bütün dünyaya 
nifrət etməyə məcbur edir və onu hər nəyin bahasına olursa–
olsun, sağ qalmağa meyl göstərən paxıl, rəzil, qənaətcil fitnə–
fəsadçılara çevirir. Bax, belə və ayrı cür yox. 
Mən Esmira ilə sağollaşıb, otaqdan çıxdım. Lena mənə 
ehtiyatla nəzər salaraq, ayağa qalxdı. Onun gözlərində 
məhkumluq ifadəsi var idi, baxmayaraq ki, o, özünü Esmiraya 
nisbətən daha yüngül hiss edirdi: onun nəinki narkotik maddə 
almağa, həm də öz tanışını dolandırmağa belə imkanı çatan 
bank sahibinin oğlu var. Lakin bütün bunlara baxmayaraq, hər 
kəs özünün gələcək taleyi haqqında düşünürdü. Lena üçün 
həm də ona görə asan idi ki, o, bir o qədər də zərərli deyildi, 
öz xarici görünüşü sayəsində özünə asanlıqla iş tapa bilərdi. 
    
214 
Dəhlizdə mən əl telefonumu çıxararaq, Lana Qoldbaxın 
nömrəsini yığdım. Maraqlıdır, görəsən, Strekavin onda nə 
tapıb? Yəqin ki, onun intellektual qadınlara qarşı meyili olub. 
Lana dərhal cavab verdi: 
 Eşidirəm. 
 Hər vaxtınız xeyir, Lana. Narahat etdiyimə görə üzr 
istəyirəm. Mən sizinlə təcili olaraq görüşməliyəm. 
 Kimdir danışan? 
 Mənim adım Kseniya Morjikovadır. Mən Mark 
Rozentalın vəkil kontorunun əməkdaşıyam. – Ona mənim 
Strekavinin arvadının maraqlarını təmsil etməyimi söyləmək 
mütləq deyil. Bu halda, o, mənimlə görüşmək istəməz. 
 Hansı məsələ üzrə? 
 Mülkiyyət məsələləri üzrə, - Strekavini ümumiyyətlə, 
xatırlatmaq olmaz, yoxsa o, özünə qapanar və bizim 
söhbətimiz alınmaz. Ya da tanışlarından kiməsə zəng edər. 
Mənə isə onunla görüşmək vacibdir. Onun səsi xoşagəlimli və 
ziyalısayaq idi. 
 Heç bir zaman mənim belə məsələlərə aidiyyətimin 
olduğunu düşünməmişəm, - o, bəyan etdi, - amma əgər 
istəyirsinizsə, görüşə bilərik. Mən qırx dəqiqədən sonra 
       
215 
Aydan Salahovanın qalereyasında olacağam. Siz oraya gələ 
bilərsinizmi? Onun harada yerləşdiyi sizə bəllidirmi? 
 Bəllidir, - mən saatıma nəzər saldım və oraya vaxtında 
yetişəcəyimə ümid etdim, baxmayaraq ki, həmin vaxtda orada 
dəhşətli avtomobil tıxacları olur. «Aydan» qalereyası şəhərdə 
kifayət qədər məşhur yerdir, mən oraya iki və ya üç dəfə baş 
çəkmişəm. Görüşün təyin olunduğu yer artıq Lananın xeyrinə 
idi. 
Mən çeviklik möcüzəsi nümayiş etdirməklə və sıraların 
arasına soxulmaqla, demək olar ki, qırx dəqiqə ərzində 
mənzilə çatdım. Lana məni girişdə gözləyirdi. Onun əynində 
ağ şalvar, boz mayka və yüngül kətan gödəkçə var idi. Qız 
hündür qamətli, uzun sarı saçlı və bir qədər uzun sifətli idi. 
Onu bütünlüklə gözəl adlandırmaq olar, deyə mən qısqanc bir 
tərzdə vurğuladım. Lakin görünüşünə görə onun iyirmi beşdən 
çox yaşı olmazdı. Mən ona yaxınlaşıb, salamlaşdım. Vicdan 
haqqı, belə gənc qızların yanında mən özümü qoca və xəstə 
inək kimi hiss edirəm. Bəs nə üçün xəstə?  Mənim heç bir 
yerim ağrımır, amma bunu elə-belə, hər halda, qeyd etdim. 
 Bəlkə haradasa yaxınlıqda, kafedə əyləşək? – mən yeni 
həmsöhbətimə təklif etdim. 
 Olar, - o, asanlıqla razılaşdı. Elə sadə adamlar var ki, 
hər şey onlarla sadə alınır. 
    
216 
Biz üç yüz metrlik məsafəni qət etdik və kafeyə daxil 
olduq. Mən ofisiant qızdan bizə iki qəhvə gətirməsini xahiş 
etdim. Mənə çox içmək olmaz, tez–tez ayaqyoluna qaçmalı 
oluram. 
 Siz mənimlə hansı daşınmaz əmlak barəsində söhbət 
etmək istəyirsiniz?  - Lana maraqlandı. Onun qəmli gözləri 
var idi, görünür, onun dostunun qəfildən yoxa çıxması özünü 
büruzə verirdi. 
Cavab əvəzinə mən də sual verməli oldum. 
 Siz Berta İosifovna Qoldbaxın qardaşı qızısınız?
 Bəli, o, mənim atamın bacısıdır. Siz nə üçün onun 
barəsində soruşursunuz? 
 Mən sizinlə Vadim Strekavin barəsində söhbət etmək 
istərdim, - gec ya tez, mən bunu söyləməliydim. 
Gənc qadının üzündəki ifadə dəyişdi. O, mənim 
gözlədiyim kimi yerindən dik atılmadı. Hətta təəccüblənmədi 
də. Bunun əvəzinə yalnız sakitcə vurğuladı: 
 Deməli, siz məni aldatmısınız. Buraya tamamilə ayrı 
məqsədlə gəlmisiniz. Sizi kim göndərib? 
 Mən sizi aldatmamışam. İstəyirsinizsə, rəfiqəniz 
Esmiraya və ya bibinizə zəng edə bilərsiniz. Mən artıq onlarla 
       
217 
danışmışam. Biz Vadim Yevgenyeviçin yoxa çıxması faktı 
üzrə istintaq aparırırq. Dünən isə faciə baş verib. 
 Nə olub? – Lana açıq–aydın təlaşlandı. 
 Artur Mişarovu qətlə yetiriblər. – Mən onun 
qışqırmamaq üçün barmaqları ilə masadan yapışdığını, 
dəhşətdən gözlərinin bərəldiyini və necə sarsıldığını gördüm. 
Mən elə belə də düşünürdüm. Nə bibisi, nə də rəfiqəsi onu 
belə bir məlumatla daha da həyəcanlandırmamaq üçün baş 
verənlər haqqında heç nə söyləməmişdilər. Arturun qətlə 
yetirilməsi Vadim Strekavinin geriyə qayıtmasını da təcrübi 
tərzdə qeyri–mümkün edirdi. İndi onun aradan götürüldüyü 
aydın olurdu. 
Lana üzünü yana çevirib, əl yaylığını çıxararaq, gözlərini 
sildi. Bu gənc qadın vəziyyətin faciəviliyini anlayırdı. Mən 
onun halına acıyaraq, susurdum. 
Ofisiant qız bizə iki qəhvə gətirdi. Mən Lananın özünü ələ 
almasını səbirsizliklə gözləyirdim. 
 Onu necə öldürüblər? – nəhayət, o soruşdu. 
 O, kiminləsə görüşməli imiş, - onun Arturun məhz 
mənimlə görüşəcəyini bilməsi vacib deyil, - və ona atəş 
açıblar. 
Lana yenidən gözlərini bir nöqtəyə zilləyərək susdu. 
 Bu, harada baş verib? 
    
218 
Yalan danışmağın heç bir mənası yoxdur, onsuz da xəbər 
tutacaq. 
 Saf Gölməçələr bulvarında. 
Bu dəfə Lana diksinmədi. Sadəcə, mənə sakit bir nəzər 
salaraq, asta səslə dedi: 
 Bu, mənim ucbatımdan baş verib. Onu mənim 
ucbatımdan qətlə yetiriblər. 
 Nə üçün sizin ucbatınızdan? 
 Mən orada olmuşam, - o, oyun oynamır, sözlərin 
arxasında gizlənməyə çalışmırdı. Onun ağrı–acısı o qədər 
güclü idi ki, riyakarlıq etməyi belə düşünmürdü. – Mən orada 
bir neçə dəfə olmuşam. Vadim ilə birgə. Artur məni oraya 
aparırdı. Öz maşınında. O, bizim görüşdüyümüzdən xəbərdar 
idi. 
 Sizdə mənzilin ehtiyat açarları var idimi? 
 Arturda var idi. Onlar həmişə onda olub. 
 Sizə Strekavinin evli olduğu məlum idimi? 
 Qınayırsınız? 
 Xeyr. Bu, ümumiyyətlə, mənim işim deyil.
 O, çox yaxşı insan idi, - gənc qadın qəmli tərzdə 
mənimlə dərdini bölüşdü. 
       
219 
Mən nə üçün «idi» kəlməsini dəqiqləşdirməyə 
çalışmadım. Mənə də artıq elə gəlirdi ki, o, sağ deyil, amma 
ən yaxşısı, bu barədə danışmamaqdır. 
 Siz onunla bir həftə əvvəl danışmısınızmı? Onun 
qəfildən Moskvaya qayıtmasından sonra? 
 Biz görüşməli idik, amma macal tapmadıq. Sonuncu 
dəfə onunla şənbə gününün axşamı danışmışdıq. Bazar günü 
o, işə yollandı, mən özüm oraya zəng etmişdim. O, normal 
əhval–ruhiyyədə idi. Sonra isə mən onun restorana baş 
çəkdikdən sonra yoxa çıxdığını öyrəndim. Vadimin 
Pokrovkadakı restorana baş çəkməkdən xoşu gələrdi, amma 
məni oraya aparmazdı, orada çoxları onu üzdən tanıyırdılar. 
Biz onunla adətən, ayrı yerlərdə nahar edərdik. 
 Sizə onun arvadının qardaşının bircə dəfə sizi Vadim 
Yevgenyeviç ilə birgə gördüyü məlumdurmu? 
 Xeyr, məlum deyil. Məncə, Artur Vadimin o 
qohumundan xoşlanmazdı. O, mənə onun barəsində nağıl 
edərdi. Deyəsən, adı… yox, xatırlaya bilmədim. İndi heç nəyi 
xatırlamıram. Sizcə, Arturun qətlə yetirilməsi ilə Vadimin 
yoxa çıxmasını o təşkil edib? 
 Güman etmirəm. O, kompaniyada yalnız Vadim 
Yevgenyeviçin sayəsində çalışırmış və ona yalnız ona qarşı 
olan hörmət naminə tab gətirirdilər. Zənninizcə, Vadim 
    
220 
Yevgenyeviç haraya yollanmış olar? Bəlkə kazinoya və ya 
hansısa bir kluba? 
 O, kazinonu xoşlamazdı, - Lana cavab verdi, - pullarını 
heç nəyə uduzmağı səfehlik hesab edirdi. Mənə məlum olduğu 
qədər klublara da baş çəkməzdi. Yox, onun haraya yoxa 
çıxdığını təsəvvürümə belə gətirə bilmirəm. Bu barədə 
düşünəndə yaşamaq belə istəmirəm, sadəcə, yaşamaq 
istəmirəm. – O, yenidən yaylığını çıxararaq, üzünü sildi. 
Elə bu məqamda namünasib bir tərzdə onun telefonu zəng 
çaldı. Lana cihazı əlinə aldı. 
 Xoş gördük, - o, yumşaq bir tərzdə dilləndi, - bəli, 
məndə hər şey öz qaydasındadır. Minətdaram, bibi. Bəs səndə 
necə? Xeyr, mən indi məşğulam. Nə? Yox. Mənim yanıma 
vəkil gəlib. Hə. Hə. Bu, odur, Morjikova. – Lana cəld mənə 
nəzər saldı və mən onun üzünün ifadəsinin necə dəyişdiyini 
gördüm. Əvvəlcə onda məyusluq, sonra isə çimçəşmə və ən 
nəhayət, əsil nifrət hissi peyda oldu. – Mən hər şeyi anladım, - 
o, artıq başqa səslə dilləndi, - çox sağ ol ki, zəng etdin. Bəli, 
mən hər şeyi anladım. – Lana cihazı kənara qoydu. Onun 
gözlərini görmək lazım idi. Onlara hətta qəzəbdən qaranlıq da 
çökdü. 
 Siz məni aldatmısınız, - o, mənə nəzər salaraq, qəzəblə 
təkrar etdi. – İstintaqla məşğul olduğunuzu söyləyirdiniz, 
       
221 
amma özünüz Vadimin arvadının şəxsi vəkilisiniz. Necə də 
xəcalət çəkmirsiniz! O, bizim münasibətlərimizdən hali 
olmaqdan ötrü sizi xüsusi olaraq mənim yanıma göndərib. 
Bizim aramızda heç nəyin olmadığını ona çatdıra bilərsiniz. 
Mən onu heç bir zaman sevməmişəm. Nə qədər rəzilsiniz, 
rəzilsiniz! – O, yerindən sıçrayaraq, kənara bir neçə addım 
atdı. Sonra isə geri qayıtdı.  
Mən onun fikrindən vaz keçdiyini düşündüm, lakin Lana 
yüz rublluq əskinası çıxararaq, onu masanın üzərinə tulladı. 
 Bu, mənim qəhvəmin haqqıdır, - gedərkən masanı elə 
itələdi ki, mənim fincanım düz dizlərimin üzərinə dağıldı. 
Sonra isə getdi, mən isə üzərimə isti qəhvənin dağıldığı bir 
tərzdə və özümü əsil sarsaq kimi hiss etməklə, yerimdəcə 
donub qalmışdım. 
                                   On dördüncü fəsil 
Saatın əqrəbi artıq altının yarısını göstərirdi. Mən isə 
üzərimə qəhvə dağılmış bir tərzdə yerimdə donub qalmışdım. 
Oturub nə edəcəyimi düşünürdüm. Ümumiyyətlə, mən nə 
üçün bu işi üzərimə götürdüm? Prokurorluq ilə milis var, qoy 
elə onlar yoxa çıxmış iş adamını axtarsınlar. Elə güman etmək 
olar ki, mənə hər kəsdən çox şey lazımdır. Hətta ən yaxın 
    
222 
rəfiqəm məni hər zaman aldadıbsa, onda başqalarından nə 
gözləyəsən? Məhz indi gələcəkdə necə hərəkət edəcəyimə 
qərar verməli idim. Axşam məni bağında Maşa gözləyirdi, o 
zamana qədər isə Valeriya və Nikolayla danışmağa macal 
tapmalı idim. Qalan iki sürücü – Pyotr Petroviç və Şurik 
Qolyayev ilə də tanış olmalı idim. Hamısı ilə bir axşam 
ərzində. Hələ evə dəyib, əynimi də dəyişmək gərəkdir. 
Məsafəni və bizim Moskva tıxaclarımızı nəzərə alsaq, mən 
heç nəyə macal tapmayacağımdan ehtiyat edirdim. Deməli, 
elə bu dəqiqə bir qərara gəlmək lazımdır.  
Beləliklə, mən sözsüz ki, evə yetişə bilməyəcəm. Bu, 
tamamilə dəqiqdir. Deməli, istənilən mağazaya daxil olub, 
özümə bir yeni paltar almalıyam. Kredit kartlarımı da özümlə 
götürmüşəm. Maşanın qarşısında belə bir görünüşdə çıxmaq 
yaramaz. O, mənə qarşı qalan hörmətini də itirə bilər. Mən 
ayağa qalxdım, maşınıma oturdum və haraya gedəcəyimi 
düşündüm. Tanrıya şükürlər olsun ki, Moskvada bu, problem 
deyil. Yol üzərində geyim mağazaları çoxdur, mənsə artıq
çoxdandır ki, özümə qara yubka və ya şalvar almaq 
istəyirdim. Ən yaxşısı «Maks Mara»ya baş çəkim, orada hər 
zaman mənim bəyəndiyim mallar olur.  
Elə belə də etdim. Tünd rəngli şalvarı əynimə keçirərək, 
mavi rəngli çox gözəl kofta da aldım. Hətta əvvəlki 
       
223 
görünüşümdən də yaxşı göründüm. Sonra isə rəfiqəmə zəng 
etdim.  
 Valeriya, xoş gördük, - mən onun harayasa 
yollandığını anladım. Onun yanından ötüb keçən maşınların 
səs–küyü eşidilirdi, yəqin ki, o öz avtomobilini götürmüşdü. –
Sükan arxasındasan? 
 Hə, artıq Maşanın yanına gedirəm. 
«Nə üçün belə tez?» - mən özlüyümdə düşündüm, lakin 
heç nə soruşmadım. 
 Mənə Nikolayın telefon nömrəsini de, - ondan rica 
etdim. 
 Nəyinə gərəkdir? – o, artıq mənə etibar etmirdi. 
 Bir məsələni aydınlaşdırmaq istəyirəm. 
 O, axşam Maşanın yanına gələcək. Sən onsuz da 
onunla görüşəcəksən.  
 Mən onunla oraya gələnədək söhbət etmək istəyirəm. 
 Nəsə baş verib? 
 Heç nə. Sadəcə, söhbət etmək istəyirəm, - mən artıq 
ona zəng etməyimə peşman olmuşdum. Gərək onun 
qohumunun telefon nömrəsini Esmiradan, ya da Lenadan 
öyrənəydim. Necə də ağlıma gəlməyib? 
 Sən nədənsə mənimlə qəribə danışırsan, - Lera bəyan 
etdi, - nəsə problemlərin var?  
    
224 
«Daha çox sənin problemlərin var», - düşündüm, lakin 
əvəzinə dedim: 
 Sənə elə gəlir. Biz hamımız dünənki qətlin ucbatından
divanə olmağa başlamışıq. 
 Haqlısan, - Valeriya razılaşdı, - biz hamımız bir qədər 
ağlımızı itirmişik. 
O, Nikolayın əl telefonunun nömrəsini mənə verdi və mən 
dərhal əlaqəni kəsdim. Qəfildən mənim qarşımda az qala 
yolumu kəsən «Mersedes» peyda oldu və mən onunla 
toqquşmamaq üçün kəskin tərzdə sürətimi yavaşıtdım. 
Telefonu kənara qoydum. Sükan arxasında danışmaq olmaz 
deyənlər düz söyləyirmişlər. Mən maşınımı yolun kənarında 
saxladım və yalnız bundan sonra Nikolayın nömrəsini yığdım. 
O, mənim zəngimi gözləyirmiş kimi dərhal cavab verdi. Ola 
bilsin, Valeriya artıq ona zəng etməyə macal tapmışdı. Bir 
sözlə, tüpürüm onun zənglərinə.  
 Xoş gördük, Nikolay, - Mənim ondan on yaş və daha 
böyük olduğum nəzərə alınsa, onu adı və atasının adı ilə 
çağırmaq mənə gülünc görünürdü. 
 Axşamınız xeyir, Kseniya, - o, elə bir himayədar tonda 
cavab verdi ki, sanki özünü məni qulluqçusu kimi başa düşən 
sahib hesab edirdi. Mənimlə məhz bu tərzdə danışırdı. Lakin 
mən onun təsəvvürə gətiriləcək qədər də rəzil olmadığını 
       
225 
düşündüm. Gərəksiz insanlar hər şeydə gərəksiz olurlar, 
onlardan hətta əsil yaramazlar belə alınmaz. Sadəcə, kiçik 
xəbislər alınar. 
 Mən sizinlə təcili olaraq söhbət etməliyəm.
 Axı, biz axşam görüşəcəyik, - hər ehtimala qarşı, 
Valeriya ona zəng edib. 
 Xeyr. Mən sizinlə bacınızın yanına yollanmağınızdan 
əvvəl görüşməliyəm. Bu, çox vacibdir, Nikolay. 
 Nə baş verib? 
 Görüş əsnasında deyərəm.  
 Yaxşı, - Nikolay razılaşdı. – Siz haraya gələ bilərsiniz?
 Hara desəniz, ora. Bəlkə bacınızın bağ evinə gedən 
yolun üstündə görüşək?  
 Oldu. Sizə «Çar ovu» restoranının harada yerləşdiyi 
məlumdurmu?  
 Məlumdur. Oranın döngəsindəki Rublyovo–Uspenski 
şosesinin döngəsində. 
 Restoranda görüşək, yarım saatdan sonra.  
 Yarım saata yetişmərəm, gəlin bir saata görüşək. 
Beləliklə, nəzərimdə iki şübhəli şəxs vardı: Nikolay və 
Valeriya. Onların hər ikisi Arturun qətlində maraqlı ola 
bilərdi. Lakin Nikolayın heç bir vəchlə bacısının ərinin yoxa 
çıxmasında əli ola bilməzdi. Bəlkə də olub? Bəlkə o, buyruq 
    
226 
qulu olmaqdan, onun işçiləri ilə hətta cangüdənlərinin də 
məruz qaldığı həqarətlərdən təngə gəlib. Bax elə buna görə, o, 
qiyam qaldırıb, ondan intiqam almaq qərarına gəlib. Yox, xalq 
qisasçısı haqqında nağıl alınmır. Nikolay belə adamlardan 
deyil. Bəs onda kim? Mən köhnə paltarımın olduğu 
bağlamaya nəzər saldım və qaşlarımı çatdım. Bu, Berta 
İosifovna bibidir. Deyilənə görə, ən yaxşı cangüdənlər –
lesbiyankalar ilə bakirə qızlardır. Yalnız onlar lazımi hiddət 
ilə lazımi enerjiyə malik olurlar. Berta İosifovnaya şefi 
haqqında hər şey məlum idi, o, şefinin bütün maliyyə 
problemlərindən hali olub. Məhz Berta ona Saf 
Gölməçələrdəki mənzili almaqda yardım edib. 
Bundan başqa, o, qardaşı qızının Vadim ilə görüşməsindən 
və onun evli olmasından da xəbərdar olub. Onun bundan xoşu 
gəlməyə bilərdi, qarımış qızlar, ümumiyyətlə, böyük əxlaqi 
dəyərlərə malik olurlar. Gör ha, qardaşı qızına zəng edəcəyi 
zaman gör necə də dəqiqliklə hesablayıb. Ona zəng edərək, 
Lanaya mənim Strekavinin arvadının maraqlarını təmsil 
etdiyimi söyləməklə, söhbətimizi kəsdi. Bu qadın öz şefnin 
yoxa çıxması ilə Arturun qətlini, güman ki, təşkil edə bilərdi. 
Xeyr, həddindən artıq mürəkkəbdir. Yəni Berta İosifovna özü 
onu öldürə bilib? Onda silah haradandır? Və ya muzdla qatil 
tutub? İnanmıram! O, belə bir sirri yad insana etibar etmək 
       
227 
üçün həddindən artıq qapalı və ağıllı arvaddır. Lakin otaqdan 
çıxarkən axı Nikolay Antonoviçin Artura nifrət bəslədiyini 
demişdi. Daha bir fakt. Dünən o, Artura zəng edərək, ona 
mənzilin açarlarını qardaşı qızına verməsini təklif edib. Berta 
İosifovna mənim Artur ilə görüşəcəyimdən xəbər tuta bilərdi. 
Bu gün səhər isə o, Esmiraya zəng edərək, onu qatilin Nikolay 
Antonoviç olduğuna inandırmağa çalışıb. Necə də fəal tərzdə 
fəaliyyət göstərir!  
Maliyyəçi – ən başlacı şübhəli bilinən şəxslərdən biridir,  
qətli törətmək üçün əlində başlıca əsaslar var, deyə mən qərara 
aldım. Artur ona açarları verməkdən imtina edib və mənimlə 
görüşəcəyini ona xəbər verib. Hər şey bir–birilə uzlaşır. Bircə 
kimin atəş açdığını müəyyən etmək qalır. Sonra nə? Digər 
sürücülərlə də söhbət etmək lazımdır. Onların necə insan 
olduğunu anlamağa səy göstərmək lazımdır. Mənim şəxsi 
təcrübəmə görə, sürücü belə bir mürəkkəb kombinasiyanın 
təşkilatçısı ola bilməz. Lakin əgər bu ailənin katibəsi hüquq 
elmləri namizədidirsə, onda bu ailədə hansı sürücülərin 
işlədiyini necə müəyyən edəsən? Esmiranı da unutmaq olmaz. 
Mən onun ehtiyatda saxlayırdım. Onun heysiyyəti ilə 
incikliyini nəzərə alsaq, o, nə gəldi uydura bilər. Esmiranı 
düşdüyü vəziyyət hörmətdən salırdı və o, heç bir zaman bu 
qapalı dairədən çıxmayacağını anlayırdı. Pulu da yalnız 
    
228 
yeməyinə və geyiminə kifayət edirmiş. Ərinə böyük məbləği 
əldə etməyə yardım etmək üçün nə isə irimiqyaslı bir işi 
görməyə qərar vermək lazım idi. Bəli, o, mənim üçün şübhəli 
bilinən şəxslərin əhatə dairəsində idi. Hətta başlıcası olmasa 
da. 
Mənim yanımdan bir «Folksvagen» ötüb keçdi, görünür, 
bağa tələsirdi. Yaxşı ki, deyə mən düşündüm, bu gün cümə 
deyil, yoxsa şəhərdən çıxmaq mümkün olmazdı. Kimdəsə 
çoxlu pul olanda, özün üçün bir tikə qoparmaq cazibəsi 
həddindən artıq böyük olur. Məhz elə buna görə də həddindən 
ziyadə zəngin insanların ətrafında hər zaman qarayaxalar çox 
olur. Barın masasının qırıntıları ilə dolanırlar. Nə vaxtsa bu 
masaya oturmağı arzulamaqla, öz sahiblərinə nifrət edirlər. 
Bəziləri buna nail ola bilir, bəziləri isə qırıntılara qane olurlar. 
Bəzilərini işdən qovur, bəziləri isə öz sahibinin yerini 
tutandan sonra keçmiş sahibini işə götürməklə bundan xüsusi 
zövq alır. Berta İosifovna mənə necə demişdi? «Qullar hər 
zaman öz sahiblərinin qəbri üzərində rəqs etməyi 
arzulayırlar». Nə üçün o, mənə bunu demişdi? Kimsə 
Strekavinə meydan oxuyubmuş? Bəlkə onun özü? Bəlkə 
deyilənlərin Esmira ilə əlaqəsi olub? Yaxud Nikolay 
Antonoviç ilə? Xeyr, uyğun gəlmir. Daha doğrusu, Esmira ilə. 
       
229 
Lənətə gəlmiş pullar! Onların ucbatından yanında olan 
istənilən adamdan şübhələnməyə başlayırsan. Qohum və 
doğmalarının hər birindən. Oh, bizim öyrənməyə macal 
tapdığımız atacıq Marks necə də haqlı imiş. Pul xatirinə 
kapital qoyuluşu adlı cinayət yoxdur. Nəinki kapital, həm də 
insan. Pullar – İblisin ən dahiyanə kəşfidir. Tanrının da. Bu da 
eyniyyət. 
Lakin çınqılla döşənmiş yol boyunca artıq tamamilə başqa 
növlü maşınlar hərəkət edirdilər. İnsanda elə bir təəssürat 
yaranırdı ki, sanki bu yönə yalnız üst–üstə düzülmüş ciplər, 
möhtəşəm «mersedeslər» və BMV–lər gedirlər. Mənim 
arxamdakı və önümdəki maşınları görəydiniz! Bəzilərinin 
sükanının arxasında qadınlar oturmuşdular. İndiki oliqarxlar 
ilə nazirlərin arvadları. Mən maraqlı qanunauyğunluğa da 
diqqət yetirdim. İnsan əvvəlkindən çox pul qazananda, o, 
arvadına xəyanət edir. Əvvəlki həyat yoldaşı onu artıq qane 
etmir. Status dəyişdikcə həyat yoldaşının rolu haqqında 
təsəvvürlər də dəyişir. 
Əvvəlcə sizi ən ağır dövrdə dəstəkləyəcək evdar qadın və 
uşaqların anasına ehtiyac duyulur. Statusun dəyişikliyə məruz 
qalması ilə əlaqədar olaraq isə sizin arvadınızın məhz necə 
olmasına dair fərqli arzular meydana çıxmağa başlayır. İndi 
sizinlə birlikdə qəbulda qonaqlarda xoş təəssürat oyatmağı 
    
230 
bacaran, kübar cəmiyyətin söhbətlərini dəstəkləyən elə bir 
gənc və gözəl qadın olmalıdır ki, onun rəsmləri cilalı 
dərgilərdə peyda olsun. Bəlkə elə ona görə də oliqarxların 
əksəriyyətinin ikinci, üçüncü və dördüncü arvadları olur? Axı 
onlar əhatəsində olduqları təmtəraqın maşınlar, bağlar və 
yaxtalar kimi alətlərindən biridirlər. Hər şey doğrudur. 
Qeysərə – qeysər. Lakin ehtirama layiq olan ümumi 
qaydalardan istisnalar da mövcuddur. 
Mən maşınımı restoranın yanında saxlayıb, Nikolayın 
artıq buraya gəlməyə macal tapması ümidi ilə pilləkənlərlə 
yuxarıya qalxdım. Zala daxil olan kimi ətrafıma boylandım. 
Nikolay gözə dəymirdi. Artıq bir saatdan çox vaxt keçmişdi 
və o, artıq burda olmalı idi. 
 Gəldiniz, - mən arxamdan səs eşitdim və başımı 
çevirməklə səfehcəsinə gülümsəyərək, arxamda dayanmış 
Nikolayı gördüm. Zənnimcə, ürəyi sancmışdı, hər halda, onun 
üzündəki təbəssüm kifayət qədər mənasız idi. 
 Biz haradasa otura bilərikmi? 
 Küncdə bizim üçün masa ayırıblar, - Nikolay şən bir 
tərzdə bəyan etdi. Görünür, o, buraya sıx şəkildə baş çəkən 
qonaqlardan idi və məhz elə buna görə də ofisiant ədəb-
ərkanla bizi masamıza qədər ötürdü. Mən elə belə də 
düşünürdüm: konyak butulkası artıq yarıya qədər boşalmışdı, 
       
231 
Nikolay vaxtını boş yerə sərf etmirdi. Dodağının şişməsinə və 
bəzən fısıltılı ilə danışmasına baxmayaraq, onun əhvalı güman 
ki, yaxşı idi. Biz masa arxasında əyləşdik. 
 Siz konyak içəcəksiniz? – o, soruşdu. 
 Mən sükan arxasındayam. 
 Mən də sükan arxasındayam. Bağ evi bura lap 
yaxındır, birlikdə gedərik, mən sizi ora apararam. Maşını isə 
burada da qoymaq olar. Onu sizin evinizə gətirərlər. Ya da 
bağ evinə. 
 Təşəkkür edirəm, lazım deyil. 
Bəzi müştərilər bizə tərəf baxırdılar. Maraqlıdır, görəsən, 
onlar nə düşünürdülər? Bax, gənc adam kaftar ifritəni 
restorana dəvət etdi. Lakin nə üçün kaftar? Mən əlbəttə, iyirmi 
yaşlı qıza bənzəmirəm, amma mənə qırx yaş da vermək 
olmaz. Ən uzağı otuz dörd və ya otuz beş yaş. Lakin mənim 
həmsöhbətimin simasından onun neçə yaşda olduğu bilinirdi. 
Ümumiyyətlə, o, necə intellektualdır. Nikolayın köynəyi 
şalvarından çıxmış, pencəyi möhkəmcə əzilmiş, qalstuku isə 
kəmərin ipliyində tamamlanmırdı. Kişilərin qısa qalstukuna 
nifrət bəsləyirəm. Deyilənə görə, kişilərin qalstuku – onların 
tənasül orqanının rəmzidir. Görünür, bu, belə deyil. Lakin 
qalstuk funksional cəhətdən tamamilə gərəkli deyildir, onları 
gözəllik naminə taxırlar. Qısa qalstukun qarında 
    
232 
tamamlanmasını görəndə, mənə hər zaman elə gəlir ki, bu 
kişinin potensiya ilə əlaqədar problemləri var. 
Əziz kişilər, elə bir qalstuk taxın ki, o, sizin kəmərinizin 
ipliyində tamamlansın! Axı bu, çox sadədir. O halda siz belə 
əbləh kimi görünməzsiniz. Doğru sözümdür, bu, nəinki dəbə 
uyğundur, həm də qadınların bəzi hallarda sizə diqqət 
yetirməsi üçün də gərəklidir. Axı mən bunu kimə deyirəm? 
Nikolay üçün qadınların onun barəsində düşündüklərinin heç 
bir əhəmiyyəti yoxdur. Onun hələ ki, pulu var və o, bəyəndiyi 
istənilən qızın məhəbbətini satın almağa qadirdir. Bundan 
artıq isə ona heç nə lazım deyil. 
 Siz Arturun qətlə yetirilməsindən halisinizmi? – mən 
söhbət əsnasında soruşdum. Mən bu tiplə belə bir məşhur 
yerdə oturmaq istəmirdim. Burada məni üzdən tanıyan 
Rozentalın müştəriləri və yaxud da bizim Viktorla ümumi 
tanışlarımızla rastlaşa bilərdim. Bu Nikolayla beləcə rüsvay 
olmaq? Mən onu şübhə ilə nəzərdən keçirdim. Ömrümdə heç 
bir zaman belə birisini məşuq kimi qəbul etmərəm! 
 Mənə artıq zəng ediblər, - onun əhval–ruhiyyəsi dərhal 
korlandı. O, konyak butulkasını ələ alaraq, özünə bir balaca 
içki süzdü. Mən onun davranışlarını qeyri–iradi ehtiram hissi 
ilə izləyirdim. Hər halda o, kefli olana qədər içməsə, bir o 
qədər də çarəsiz adam deyil. Masanın üzərində müxtəlif 
       
233 
çeşidli doğranmış pendir, turşuya qoyulmuş xiyar, göyərti və 
limon var idi. O, bir qurtum içəndən sonra üzünü 
büzüşdürərək limon dilimini ağzına atdı. Mənim ağzımda 
dərhal turşuluq hissi əmələ gəldi. Görünür, Nikolay konyakın 
elə belə içilməsinin gərəkli olduğunu düşünür. Yəqin ona heç 
kim konyakın şokoladla lap yaxşı içildiyini deməyib, limonla 
isə onu bizim tariximizin heç də ağıllı olmayan şəxsi – bu 
sarsaq dəbi Rusiyada tətbiq edən sonuncu çar ikinci Nikolay 
içərdi. 
Yalnız ona ikinci Nikolay haqqında belə bir təffərrüat 
haradan məlum olaydı? 
 Siz Arturun qətlə yetirilməsi barəsində nə 
düşünürsünüz?  
 Heç bir şey. Axı, nə üçün mən bu barədə 
düşünməliyəm? – mənim həmsöhbətim ağzını əydi. Onun 
şişmiş aşağı dodağını nəzərə alsaq, bu, çox gülünc alınırdı. 
 O, sizin bacınız ərinin cangüdəni olub, - mən təmkinli 
tərzdə xatırlatdım, - deyilənə görə, Vadim Yevgenyeviçin ən 
yaxın adamı imiş. Siz onun qətlinin sizin qohumunuzun yoxa 
çıxması ilə necəsə bağlı olduğunu zənn etmirsinizmi? 
 Zənn edirəm. Hətta olduqca zənn edirəm. Mən hər 
zaman Arturdan şübhələnmişəm. Vadimin oğurlanmasını da 
təşkil edən odur. Pul tələb etmək də istəyirmiş. Lakin onun 
    
234 
şərikləri pulu Artursuz götürməyi qərara alıb, onu aradan 
götürüblər. Mənim bu barədə düşündüklərim elə bu qədərdir. 
 Bəs siz nə üçün mənə bunu dünən axşam 
söyləmədiniz? 
 Axı, mən nə üçün sizə nəsə söyləməliyəm? Sizi hər 
şeyi özünüzün aydınlaşdırmağınız üçün tutublar. – Mən bu 
həqarəti də udmalı oldum. – O, kişilərin hamısı kimi idi. 
Yalnız özü barəsində, öz cibi barəsində düşünürdü. 
 Lakin bütün bunlara baxmayaraq, siz dünən bu bərədə 
danışmırdınız. 
 Danışmırdım, - Nikolay başını yırğaladı, - Maşanın 
ovqatını təlx etmək istəmirdim. O, dediyi kimi, onu yaxın və 
etibarlı adamı hesab edirdi. Mən isə ona hər dəfə onun Artura 
inanmamasını təlqin etməyə çalışırdım. 
 Niyə? 
 Çünki o, qancıq oğlu idi. Lap əslindən idi, - Nikolay 
mənə acıqla nəzər saldı. 
 Siz bu anlayışa nəyi şamil edirsiniz? 
 Heç nəyi şamil etmirəm, - ona nə qədər çətin olsa da, 
gülümsədi, - qancıq oğlu elə qancıq oğludur. Ancaq özü 
barəsində düşünürdü. Vadimin etimadını qazanmağa çalışırdı. 
Vadimin ona pul ödəməsi üçün hər şeyə hazır idi. 
       
235 
 Siz faktlara maliksinizmi? 
 Hansı faktlara? Bu, hamıya bəlli idi. İstədiyiniz 
adamlardan xəbər ala bilərsiniz. Artur onun üçün qız gətirir, 
hamamını sahmana salırdı, istənilən mənzili… 
Burada mən qulaqlarımı şəkləməli oldum. 
 Məgər Vadim Yevgenyeviçin bu qəbildən olan 
görüşlər üçün digər mənzili olmayıb? 
 Əlbəttə ki, olub, - Nikolay əl–qolunu atdı, - yəqin ki, 
hətta bir neçə yerdə olub. Yalnız onlar barəsində Arturdan 
savayı heç kim heç nə bilmir. 
Mən onun həqiqəti söylədiyi təqdirdə, dünənki qətlə 
heç bir aidiyyəti olmadığını düşündüm. Mən ofisiantı yanıma 
çağıraraq, mənə bir butulka su verməsini rica etdim. O, mənim
sifarişimi anında yerinə yetirdi. Mən iki stəkan suyu birnəfəsə 
başıma çəkdim və yalnız bundan sonra həmsöhbətimə 
müraciət etdim. 
 Arturu Saf Gölməçələr bulvarında qətlə yetiriblər, - 
mən Nikolayı diqqətlə  müşahidə edərək, dilləndim. – Sizə 
Arturun orada peyda olmasının səbibi məlumdurmu? 
Nikolay cavab vermək üçün ağzını açdı və elə bu 
məqamda hansısa bir kinofilmdən melodiya səsləndi. Bu, 
onun telefonunun zəngi idi. O, cihazı əlinə götürmək üçün 
    
236 
əlini cibinə saldı, mənsə dilxorçuluqdan qışqırmamaq üçün 
özümü zorla da olsa ələ almalı oldum. 
                           On beşinci fəsil 
Nikolay telefonunu çıxardı. «Ümidvaram ki, bu, Berta 
İosifovna deyil», - mən acığımdan dodağımı dişləyərək, 
düşündüm. Nikolay tənbəlcəsinə dillənirdi, zəng edən onun 
bacısı idi. O, nəsə soruşur, Nikolay isə cavab verirdi. Sonra 
isə mənim yanımda oturduğunu və bizim tezliklə bağa 
gələcəyimizi söylədi. Yəqin ki, bacısı onu məzəmmət etdi, 
çünki o, kəskin bir tərzdə hər şeyi anladığını bəyan etdi. 
Görünür, Valeriya artıq Maşaya mənim Nikolaya zəng 
etdiyimi məruzə etmiş və bizim yəqin ki, görüşəcəyimizi 
anlamışdı. 
Nikolay cihazı masanın üzərinə qoydu və qaşlarını çatdı.
 O, indiyə qədər də mənim uşaq olduğumu düşünür, - o, 
incik bir tərzdə dərdini bölüşdü. – Hər dəfə mənimlə öcəşir. 
Elə uşaqlıqdan bəri. Həmişə məni qonşuların evinə aparardı, 
anam isə bizi axtarıb, ağlayardı. Lakin Maşa hesab edirdi ki, 
o, böyükdür və mən onun sözündən çıxmamalıyam. 
 Yəqin ki, o, haqlı olub. 
       
237 
 Heç də haqlı deyil. Onun həmişə ağır xasiyyəti olub. 
Anamla hər zaman mübahisə edərdi. Moskvaya yollanıb, 
aktirisa olmağı arzulayırdı, sonra isə hansısa bir yəhudi ilə 
yaşamağa başladı. Onların əlindən can qurtarmaq mümkün 
deyil. 
 Hansı yəhudi ilə? 
 Qolşteynlə. Məgər sizə bu barədə heç nə məlum deyil?
 Bir qədər məlumdur. Siz Artur haqqında heç nə 
demədiniz. 
 Nəyi demədim? 
 Onu Saf Gölməçələr bulvarında qətlə yetiriblər. Siz 
onun orada nə etdiyini bilirsinizmi? 
 Haradan bilim? Mən onun dayəsi deyiləm ki, arxasınca 
gəzim. Bəlkə onun orada hansısa işləri olub… 
 Onu güllələyiblər. Arturun tapançası olubmu?
 Onun hər şeyi olub. Özü də bir yox, iki. Vadim xüsusi 
olaraq, onun üçün silahın saxlanılmasına görə icazə almışdı. 
 Səsboğucu silaha görə? – mən özümü saxlaya 
bilmədim. Lakin özlüyümdə qət etdim ki, bu cür suallar 
vermək olmaz. Əks təqdirdə, diqqətcil həmsöhbətim məndən 
Arturun hansı tapançadan qətlə yetirildiyinin mənə haradan 
məlum olduğu ilə maraqlana bilər. Axı, mən hamıya heç bir 
atəş səsini eşitmədiyimi söyləyə bilmərəm. 
    
238 
 Bilmirəm. Mən silahdan bir şey anlamıram, orduda da 
olmamışam. – Əlbəttə, o, əsgərlikdə olmayıb. Onu əvvəlcə 
instituta, sonra isə yaxşı işə düzəldiblər. 
 Arturun kimin tərəfindən qətlə yetrildiyinə dair də 
şübhəniz yoxdumu? 
 Mən sizə artıq cavab verdim. 
 Bəli, mən bunu xatırlayıram. Bir də yəhudilər 
barəsində. 
 Nə? – o, bir qədər qorxaq halda mənə baxdı.
 Siz onlardan can qurtarmağın mümkün olmadığını 
söylədiniz. Siz bununla nəyi nəzərdə tuturdunuz? 
 Heç nəyi nəzərdə tutmurdum. Elə belə dedim. Onlar 
hər yeri basıblar. Hamısı da «çörəkli» vəzifələrdə çalışırlar. 
 Bura baxın, Nikolay, - mən bu əbləhə tərəf bir qədər 
əyildim, - siz məni sizin itkin düşmüş qohumunuzu axtarıb 
tapmağım üçün dediyiniz kimi, «işə götürmüsünüz». Lakin 
əgər siz məni özünüz aldatmağa başlasanız, o halda mən sizə 
heç cür yardım edə bilməyəcəm. Bircə yalan danışmayın. Axı 
siz mənim nə barədə soruşduğumu dərhal anladınız. Siz 
bacınız ərini Berta İosifovnanın qohumu olan xanım ilə 
birlikdə görmüsünüz. Doğrudurmu? 
O, gözlərini kənara çəkdi. 
       
239 
 Sizdən soruşuram, doğrudurmu?  - mən onu sərt bir 
tərzdə sıxışdırdım. 
 Bəli, - o, zorla dilləndi. – Haradan bildiniz? 
 Bu, mənim işimdir, sizin bacınızı və onun ərini əhatə 
edən insanlar haqqında hər şeyi öyrənmək. Siz bacınıza bu 
barədə danışmısınızmı? 
 Yox, - o, hürkək bir tərzdə nəfəsini dərdi, - əlbəttə, 
yox. Maşaya belə murdar şeylər barəsində danışmaq nəyə 
lazım? O, məni ölüncəyə qədər döyərdi. Vadimə də bunu 
bağışlamazdı. Yox, yox! Heç bir vəchlə. Mən hətta Vadimə də 
bu barədə bir şey deməmişdim. Yalnız Arturdan xəbər 
almışdım, o isə məni cəhənnəmə yollamışdı. Bunun mənə 
aidiyyəti olmadığını demişdi. Mən qəzəbləndim. Mənim 
vəziyyətimi təsəvvürünüzə gətirə bilərsinizmi? Biz dəhlizdə 
tutaşdıq və bizi sonradan bir–birimizdən araladılar. Lakin mən 
heç kimə bir kəlmə də olsun deməmişəm. Nə Maşaya, nə də 
Vadimə. Bəlkə sizə bütün bunları bizim qızlar nağıl edib, 
onlar bizim necə söyüşdüyümüzü eşitmişdilər və dəhlizə 
çıxmışdılar. Ya Esmira, ya da Lena. 
 Siz də onun Berta İosifovnanın qohumu olduğunu 
öyrəndiniz? 
 Əvvəlcə bilmirdim, sonra isə öyrəndim. 
 Kimdən? 
    
240 
 Vacib deyil. 
 Sizə bunu kim söyləyib? Unutmayın ki, biz indi sizin 
bacınızın yanına gedəcəyik. Əgər siz mənim suallarıma cavab 
verməsəniz, mən onları Mariya Antonovnadan soruşacağam. 
 Mənə hədə–qorxu gəlmək lazım deyil, - Nikolay incidi 
və yenidən özü üçün konyak süzdü. Sonra isə onu sakit bir 
tərzdə ləzzətlə içdi. Lakin qəlyanaltı etmədi. Sonra isə stulun 
arxasına söykənib narazı halda dilləndi: 
 Biz Arturla tutaşanda qızlar dəhlizə qaçaraq məni 
qəbul otağına apardılar. O vaxt orada Vadim yox idi. Mən elə 
bir vəziyyətdə idim ki, hər şeyi onlara danışdım… 
Mən Rozentalla birlikdə yanına baş çəkdiyim bir məşhur 
bank sahibinin restorana daxil olduğunu hiss etdim və 
qorxudan stula sıxıldım. Axı, mən buraya necə gəldim? Bu, 
mənim tərəfimdən edilən axmaq hərəkətdir! Gördüyünüz 
kimi, bu tiplə onun bacısının bağ evində söhbət etməyi 
istəməmişəm. 
 Sizə kim deyib? – mən qəzəblə sualımı təkrarladım. 
Söhbəti tamamlayıb, nə qədər ki, məni burada görməyiblər, 
bağa yollanmaq lazımdır. 
       
241 
 Esmira, - Nikolay məni cavabı ilə son dərəcə 
heyrətləndirdi, - bu, onun rəfiqəsidir. O, mənə dedi ki, Lana 
Berta İosifovnanın qardaşı qızıdır. 
Bank sahibi pilləkənlərlə ikinci mərtəbədəki kiçik zala 
qalxırdı. Tanrıya şükürlər olsun, əks təqdirdə mən Mark 
Borisoviçə axşam çağı gənc oğlanla restoranda nə etdiyimi 
başa salmalı olacaqdım. 
Bu da Esmira! Onun ərinin xoşagəlməz vəziyyətdə olması 
və onun həqarətə məruz qalması özünü büruzə verirdi. Belə 
bir hal gec və ya tez necəsə təzahür etməliydi. Axı, Esmira 
geri qayıdacağı təqdirdə mənə özünü fərqli aparacağını 
söyləmişdi. Xeyr, fərqli aparmazdı. Mən onu mühakimə 
etməməyə, yalnız anlamağa cəhd göstərirdim. O, Moskvaya 
köçüb, ərinin hansısa perspektivləri və planları olub, lakin hər 
şey darmadağın olub. O, namizədlik dissertasiyasını müdafiə 
etdikdən sonra katibə işləməyə başlayıb. Hər şey baş verməsi 
gərəkli olan kimi baş verib. Yalnız o, məruz qaldığı 
həqarətlərindən keçə bilməyib. 
 Bəs siz Berta İosifovnaya heç nə demədiniz? 
 Bir dəfə soruşdum. O, mənə elə baxdı ki! Bunların 
yalnız şayiə olduğunu söylədi. Amma nə şayiə? Mən ki onları 
özüm restoranda görmüşdüm. Gözəl və gənc qızdır, bir qədər 
də Maşaya bənzəyir. Eh, artıq bu barədə danışmağa belə 
    
242 
dəyməz! Təki Vadimi sağ tapaq. Bizim işdə artıq heç kim 
buna inanmır, - Nikolay konyak butulkasına nəzər saldı, lakin 
ona toxunmadı, görünür, böyük bacısı ilə görüşəcəyini 
xatırladı. 
 Siz dünən Artura zəng etmişdinizmi? – mənə bu sualın 
cavabı məlum idi, lakin mən onu Nikolayın dilindən eşitmək 
istəyirdim. 
 Xeyr, zəng etməmişəm. Siz ki mənim dünən hansı 
vəziyyətdə olduğumu gördünüz. O alçaq məni elə vurmuşdu 
ki, mən ümumiyyətlə, danışa bilmirdim. Valeriya çox sağ 
olsun ki, məni evə apardı. 
 Bəs o, sizin telefonunuzdan kiməsə zəng etmişdimi?
 Bilmirəm, xatırlamıram. Amma deyəsən, zəng etmişdi, 
hə, əlbəttə, zəng etmişdi. Mən ona cihazı verdim, o, hələ mənə 
telefonunun söndüyünü söylədi. Lakin mən özüm heç nəyi 
xatırlamırdım. Mənim üzüm ağrıyırdı və o, dərhal həkim 
çağırdı. 
 Siz tək yaşayırsınız? 
 Hansı mənada? 
 Elə həqiqi mənada. Mən sizin mənzilinizi nəzərdə 
tuturam. Siz orada təklikdə yaşayırsınız?  
 Bəli, - o, bir o qədər də böyük əminliklə dillənmədi. 
       
243 
 Sizin yanınızda heç kim yox idi? 
 Valeriya orada idi. O, həkimləri gözlədi, sonra isə 
getdi. 
 Telefon da bütün bu vaxt ərzində onda olub? 
 Yəqin ki, amma telefonun bura nə dəxli? 
 Bir halda ki, soruşuram, deməli, dəxli var. 
 Ola bilsin ki, onda olub, bəlkə də olmayıb. Mən heç 
nəyi xatırlamıram. Mənə iynə vurdular, yuxuya getdim. Əgər 
siz mənim Arturu qətlə yetirməyə yollandığımı 
düşünürsünüzsə, o halda yanılırsınız. Həkimləri çağıra 
bilərsiniz və onlar da mənə yuxu dərmanını yeritdiklərini və 
mənim belə bir halda harayasa getməyimin qeyri–mümkün 
olduğunu söyləyərlər. Hətta yuxu dərmanı belə deyildi, 
hansısa sakitləşdirici dərman idi. 
Bu da sizlər üçün alibi. Baxmayaraq ki, deyilənlərin heç 
bir əhəmiyyəti yoxdur. Axı, onun özünün qətlə yetirməsi 
vacib deyil, o, kimisə muzdla tuta da bilərdi. Onu möhkəmcə 
əzişdirmişdilər və əgər həkim həqiqətən də, ona yuxu dərmanı 
veribsə, o halda onun mütləq dəlilləri var. Belə olan təqdirdə, 
əsas şübhəli bilinən şəxs Valeriya olur. 
 Yaxşı, gəlin sizin bacınızın yanına gedək, - mən təklif 
etdim, - yalnız gəlin əvvəlcədən şərtləşək ki, mən öz 
maşınımın sükanı arxasında oturacağam və siz də mənimlə 
    
244 
birlikdə gedəcəksiniz. Sizin avtomobilinizi sonradan sizin 
bacınızın bağ evinə yedəkləyərlər. Razılaşdıq? 
 Qorxursunuz? – o, gülümsədi. 
 Düzünü desəm, bəli. Mənim maşınımda getməyimiz 
daha yaxşı olar. 
Əgər o, razılaşmasaydı, mən tək gedəcəkdim. Lakin o, 
başını razılıq əlaməti ilə tərpətdi. Biz nəhayət, balıqların bir–
birini öyrənməsinə şərait yaradan akvariumu xatırladan bu 
restorandan çıxıb getmək üçün ayağa qalxdıq. Bağa gedən yol 
boyunca biz, demək olar ki, susurduq. Yalnız onların 
qəsəbəsinə tərəf dönərkən mən soruşdum: 
 Məgər sizin ananız sizinlə birlikdə yaşamır? 
 Xeyr, - o, cavab verdi, - o, Zarayskda qaldı. Onun üçün 
paytaxtda yaşamaq çətin olar. Elə özü də buraya köçmək 
istəməz. Mən ona bir neçə dəfə təklif etmişəm, lakin o, hər 
dəfə etiraz edir. 
Bir neçə dəqiqədən sonra biz onun evinin yaxınlığında 
dayandıq. Bizi artıq gözləyirdilər. Gənc və sızanaqlı oğlan bizi 
evin astanasında qarşıladı. Onun bir qədər arsız yaşıl gözləri 
və açıq rəngdə olan saçları vardı. Əyninə ona bir qədər böyük 
olan tünd rəngli kostyum geyinmişdi. 
       
245 
 Bu, Şurik Qolyayevdir, - evə qalxan Nikolay ona işarə 
etdi. 
 Siz Mariya Antonovnanın sürücüsüsünüz? – mən hər 
ehtimala qarşı dəqiqləşdirdim. 
 Bəli, - Şurik başını yırğaladı. – Siz isə vəkilsiniz? 
 Doğru buyurdunuz. Biz sizinlə söhbət etməliyik.
 Yaxşı, - o, bizi evə buraxmaq üçün qapını açdı.
Qonaq otağında evin sahibəsi ilə Valeriya əyləşmişdilər. 
Maşanın əynində əsrarəngiz çəhrayı şalvar və elə həmin 
rəngdə olan köynək vardı. Mən bunun «Eskada» olduğunu 
düşündüm, onlar belə çalarlardan xoşlanırlar. Maşa özünə bu 
cür geyimləri rəva görə bilər. Hələ rəva görə bilər. Lakin əgər 
biz onun ərini tapmarıqsa, o halda o, bu bağ evindən köçməli 
və tamamilə fərqli bir tərzdə geyinməli olacaq. Məhz elə buna 
görə də mən, bu iki gün ərzində tanış olduğum insanlar 
arasında onun həqiqətən də, iş adamı olan Strekavinin 
tapılmasını səmimi bir tərzdə arzulayan şəxs olduğuna bu 
dərəcədə əmin idim.  Valeriyanın əynində isə tünd rəngli 
yubka ilə eyni rəngdə olan cemper var idi. O, ümumiyyətlə, 
tünd rəngləri bəyənir. Mən bizim çox şeyi müzakirə 
etməyimizin gərəkli olduğunu anlamaqla masa arxasında 
əyləşdim. Nikolay ucadan hıçqıraraq, bacısının məzəmmət 
dolu baxışlarının müşayiəti ilə özünü divanın üzərinə yıxdı. 
    
246 
 Sən artıq normanı qəbul etmisən? – Maşa qeyzsiz 
maraqlandı. 
 Bir balaca, əlli qram, - Nikolay yalan danışdı və hamı 
da onun yalan danışdığını anladı. Mən ki onun altı dəfə çox 
içdiyini öz gözlərimlə görmüşəm.  
 Nəyi isə aydınlaşdıra bilmisiniz? – Maşa mənə 
üzündəki vasvası ifadə ilə müraciət etdi. O, öz qardaşı və 
vəkili arasında heç bir fərq görmürdü. 
 Mən sizin ərinizin katibələri ilə görüşməyə və onun 
işinə baş çəkməyə müvəffəq olmuşam. Əgər belə demək 
mümkünsə, bir qədər bəxtimin gətirdiyini düşünürəm. İş 
burasındadır ki, bu işin təhqiqatını aparan prokurorluğun 
istintaq qrupunun rəhbəri mənim institut üzrə köhnə dostum 
Slava Rındindir. 
 Çox böyük uğurdur, - Maşa məni diqqətlə nəzərdən 
keçirməklə, soyuq bir tərzdə vurğuladı. O, mənim ayaqqabım 
ilə yeni paltarıma diqqət yetirirdi. – Mən artıq bizim müştərək 
müqaviləmizi imzalamışam. Valeriya onu sizə ötürəcək. 
İmzanızı qoyun və mənə onun surətini qaytarın. 
 Təşəkkür edirəm, - mən bu müqaviləni tamamilə 
unutmuşdum. 
       
247 
 Dünən sizdə xoşagəlməz hadisə baş verib? – Maşa 
qəfildən maraqlandı. 
 Bəli, ancaq yalnız klubda deyil. Təəssüf ki, mən sizin 
ərinizin cangüdəni ilə görüşə bilmədim. Dünən onu qətlə 
yetirilmiş vəziyyətdə tapıblar. 
Maşa başını yırğaladı: 
 Yəqin ki, bunu törədənlər eyni adamlardır. 
 Ola bilər, - mən Valeriyanın üzünün ifadəsindən 
xoşlanmadım, lakin onunla başqa yerdə danışmağı qərara 
aldım. Ona bütün sualları təklikdə də verməyə macal taparam. 
 Bu gün mənim yanıma müstəntiq gəlmişdi, - Maşa 
bəyan etdi, - lakin mən ona heç nə söyləyə bilmədim. Dünən 
mən Artura zəng etmişdim, o da bu gün bizim yanımıza 
gələcəyinə söz vermişdi. Qəflətən belə bir axmaq ölüm. Mənə 
deyilənə görə, onu güllələyiblər? 
Mən Valeriyaya nəzər saldım. O, üzünü kənara çevirdi. 
Ax, mənim sevimli rəfiqəciyəzim, mənim sənə veriləsi o 
qədər sualım var ki! Mən Londonda necə təcrübə keçdiyimi 
xatırladım. Bizdə ixtisasın artırılması üçün belə səfərlər təşkil 
olunurdu. Məni oraya iki həftəliyə Rozentalın israrı ilə 
göndərmişdilər. Hər şey əla idi. Biz oraya mənim təyyarədə 
tanış olduğum gözəl bir qızla – Alina ilə birlikdə uçurduq. Bu 
iki həftə bir gün kimi gəlib keçdi. Sonda isə bizə bir–birimizi 
    
248 
on ballıq şkala üzrə qiymətləndirməyin tələb olunduğu işi 
yazmağı rica etdilər. Mənim vəziyyətimi təsəvvürünüzə gətirə 
bilərsinizmi? Mən Alinaya doqquz, müəllim isə səkkiz 
qiymətini verdi. O, mənə üç, müəllimim isə doqquz qiymətini 
verdi. Bax, belə. Bütün bunlar bizim iki həftə ərzində bir 
otaqda qalmağımızdan, birlikdə nahar etməyimizdən, birlikdə 
mağazalara baş çəkməyimizdən, xülasə, İngiltərəyə təcrübə 
keçməyə gəlmiş iki gənc qadının dostluq etməyə qadir olduğu 
bu cür tanışlıqdan sonra. 
Müdrik ingilislər onun ümumi qiymətini sənədləri qeyri–
adekvat tərzdə qavraması və onları yüksək səviyyədə 
dəyərləndirmək bacarığına malik olmamasına görə bir bal da 
aşağı saldılar. Bax, belə. Lakin bu, mənə ömrüm boyu bir 
ibrət dərsi oldu. Deyəsən, fransızlar belə söyləyirlər, sənə 
yalnız özününkü xəyanət edir. Ah, onlar necə də haqlıdırlar! 
Əgər Arturu Valeriya güllələyibsə, o halda hər şey üst–
üstə düşür. Onun Vadimin öz şəxsi görüşləri üçün aldığı 
mənzildən xəbəri olub və o, mənzili ələ keçirmək istəyib. 
Əvvəlcə Vadimin oğurlanmasını, sonra isə Arturun qətlə 
yetirilməsini təşkil edib. O, mənim onunla dünən axşam 
görüşəcəyimdən hali olub və açarları özünə götürməyin 
gərəkli olduğunu qərara alıb. Ümumiyyətlə, rəfiqəsinin 
istintaqı ona vacib olan istiqamətdə həyata keçirməsinə ümid 
       
249 
bəsləməklə məni buraya dəvət edib. Hər şey üst–üstə düşür. 
Yəni Valeriya buna qadirdir? Yetmiş min dollara görə? Nə 
üçün də yox? O, təklikdə uşaqlarını ayağa qaldırmağa çalışır, 
zəngin kişi ilə görüşmək ümidi il–ildən tükənir, işləmək də 
get–gedə onun üçün çətin olur. Nə üçün də belə bir məyus 
vəziyyətdə cinayət törətmək qərarına gəlməsin? Doğrudur, o, 
təklikdə bunu həyata keçirə bilməzdi. 
 Siz Vadim Yevgenyeviçin katibələri ilə söhbət 
etdiyinizi söylədiniz. Sizin onlar barəsində təəssüratlarınız 
necədir? – Maşa maraqlandı. 
 Məncə, Lena buxovdan çıxmış müstəqil qızdır. Onun 
narkotik maddələrə ehtiyac duyan və onun xatirinə onları gecə 
klubundan əldə etməyə risk edən gənc oğlanı var. Esmiraya 
gəldikdə isə zənnimcə, o özünün katibə kimi çalışmaq 
məcburiyyətinə görə kompleksdədir. 
 Biz sizi psixoloji müşahidə aparmağa deyil, bizə 
Vadim Yevgenyeviçi axtarmaqda yardım etməyə cəhd 
göstərməyiniz üçün oraya göndərmişdik, - Maşa soyuq tərzdə 
mənə xatırlatdı. – Bundan savayı heç nəyi aydınlaşdıra 
bilməmisiniz? 
Mən ona Saf Gölməçələrdəki mənzil, Berta İosifovnanın 
qardaşı qızı Lana Qoldbax və onun qardaşının Artur ilə 
mürəkkəb münasibətləri barəsində danışa bilməzdim. 
    
250 
Bacarmazdım və istəmirdim də. Lakin o zaman onun haqlı 
olduğu və mənim bu iki gün ərzində boş şeylərlə məşğul 
olduğum müəyyən ediləcəkdi. 
 Katibələrə sizin ərinizin haraya yoxa çıxdığı məlum 
deyil, - mən zorla da olsa dillənməli oldum, - lakin onların 
mənə barəsində məlumat verdikləri və mənim də hal–hazırda 
onların doğruluğunu yoxladığım bəzi faktlar var. 
 Hansı faktlar? – Maşa tələbkarcasına xəbər aldı. – Siz 
onların problemlərindən savayı konkret olaraq daha nəyi 
aydınlaşdırmağa nail olmusunuz? 
Mən Valeriyaya nəzər saldım, bəlkə o, mənə kömək etsin? 
Lakin o, mənə yardım əlini uzatmaq arzusunda olmayan tək 
üzünü kənara çevirdi. Və onu başa düşmək də olar, axı mən 
onunla öz qonorarımı bölüşdürməyə hazırlaşmıram. Lakin 
özümü heç nəyin baş vermədiyi kimi göstərməyə də haqqım 
yoxdur. Son nəticədə mən Maşanın vəkiliyəm və onunla son 
dərəcə səmimi olmalıyam. 
 Sizin ərinizin daha bir mənzili olub, - mən bəyan etdim 
və Nikolayın yerindən necə sıçradığını, Valeriyanın isə dəhşət 
hissindən gözlərinin hədəqəsindən çıxdığını gördüm. 
Birincisinə mənzil barəsində heç nə məlum deyildi, lakin o, 
böyük bacısının Lanadan xəbərdar olmasından qorxurdu, 
Valeriya isə mənim burada, ümumiyyətlə, mənzil haqqında 
       
251 
xatırlatmağımı istəmirdi. Yalnız məni onların maraqları ilə 
diləkləri əsla maraqlandırmırdı. Məndən hər şeyi yoxlamağı 
xahiş ediblər, mən də öz peşəkarlığımı nümayiş etdirməliyəm. 
 Hansı mənzil? – Maşa təəccübləndi. – Siz nə barədə 
danışırsınız? 
 Sizin ərinizin Saf Gölməçələr bulvarında mənzili var, - 
mən yerdə qalan məlumatları da sakit bir tərzdə bəyan etdim. 
– Dünən axşam biz orada Arturla görüşməli idik, lakin onu 
qətlə yetirdilər. 
 Belə, - Maşa dedi, - belə. – Sonra isə o, siqaret 
qutusunu çıxararaq, oradan bir siqaret götürdü. Alışqanı 
yandırdı. Siqaretini çəkərək, sükut içində gözlərini mənə 
zillədi. O, uzun müddət susdu, sonra isə nəhayət ki, dilləndi: 
 Davam edin… 
 Zənnimcə, qatilin Arturun dünən həmin evə 
gələcəyindən xəbəri olubmuş, - mən onsuz da bu kəlmələri 
söyləməliydim. – Mənim qənaətimə görə, mənzil barəsində 
bir neçə insan xəbərdar imiş. Mənim Artur ilə görüşəcəyim 
barəsində də, həmçinin. İndi mənim əsas vəzifəm, bunun kimə 
məlum olduğunu aydınlaşdırmaqdır. Ola bilsin ki, elə həmin 
adam sizin ərinizin oğurlanması ilə onun cangüdəninin qətlini 
təşkil edib. 
    
252 
Maşa yenidən sükut içində siqaretini çəkdi. Sonra isə 
soruşdu: 
 Sizcə, bu faktlar arasında əlaqə var? 
 Şübhəsiz. Artura bu mənzilin mövcudluğu məlum imiş 
və onun üzərində gəzdirdiyi açarlar da yoxa çıxıb. 
 Nə üçün siz onda açarların olduğuna belə əminsiniz?
 O özü mənə bunu deyib. 
Maşa qardaşına nəzər saldı. O, üzünü kənara çevirdi. Mən 
onların ailə deyişməsinin hələ irəlidə olduğunu düşündüm. 
Sonra Maşa Valeriyaya nəzər saldı və birbaşa xəbər aldı: 
 Sən mənzil barəsində bilirdinmi? 
 Xeyr, - o, vicdansız bir tərzdə yalan danışdı, - heç bir 
zaman da onun barəsində eşitməmişəm. 
Maşa siqareti külqabıda söndürərək, ayağa qalxdı.
 O, harada yerləşir? 
 Saf Gölməçələr bulvarında, -  mən müştərimdən belə 
bir məlumatı gizlətmək haqqına malik deyildim, - beşinci 
mərtəbədə. 
 Böyükdürmü? 
 Bəli, dördotaqlıdır. 
 Dəyəri nə qədər olar? – Mən Maşada işgüzar 
yapışmanın mövcud olduğunu düşündüm. Təbii ki, iş 
       
253 
adamının arvadı olub, heç nəyə yiyələnməmək qeyri–
mümkündür. Digər tərəfdən isə onu anlamaq olar. Ərinin yoxa 
çıxmasından sonra o, dolanışıq üçün gərəkli olan vəsaitdən 
məhrum olub. 
 Məncə, əlli min, ya da ondan da çox olar. Hələ mebeli 
də üstəlik. Yetmiş min dollara çəkər, ondan aşağı olmaz. 
 Açarlar kimdədir? 
 Hal–hazırda istintaq qrupunun rəhbərindədir, onlar 
yeni kilid qoymağı qərara alıblar. 
 Nə üçün? 
 Köhnə açarları qatil götürmüş ola bilər. Onlar qatilin 
oraya baş çəkməsini istəmirlər. 
 Mən həmin mənzilə baxa bilərəmmi? – Maşa ikinci 
siqareti çıxardı.  
 Bunun barəsində Rındinlə danışmaq lazım gələcək. 
Mən ondan izn alaram.  
 Təşəkkür edirəm. Sonra nəyi aydınlaşdırmısınız?
 Sonra sizin sürücünüz Ravil və Berta İosifovna ilə 
söhbət etmişəm. Mən sizin digər iki sürücünüz ilə də 
görüşmək istərdim. Bu, mümkündürmü? 
 Əlbəttə. Şurik buradadır, Pyotr Petroviç isə evə gedib. 
Lakin ona zəng etmək olar, əgər lazımdırsa, o, buraya gələ 
bilər. 
    
254 
 Lazım deyil. Mən sabah onunla görüşərəm. 
Maşa yenidən alışqanını şıqqıldatdı. Tüstü axınını buraxdı. 
Hiss olunurdu ki, o, təlaşlanır. 
 Mənzil barəsində daha kimin xəbəri olub? 
 Təsəvvürümə belə gətirə bilmirəm, - mən ona katibələr 
haqqında danışmağa hazırlaşmırdım, əks təqdirdə onları elə 
sabah işdən qovardılar. Qızlar mənzil haqqında məlumata 
malik olduqlarına və bu barədə öz şeflərinin arvadına xəbər 
vermədiklərinə görə təqsirkar deyildilər. 
 Siz Vadim Yevgenyeviçin yoxa çıxmasının bu mənzil 
ilə bağlı olduğunu düşünürsünüz? – Maşa xəbər aldı. 
 Bilmirəm. Əmin deyiləm. Lakin onun bütün 
əlaqələrini yoxlayıram. 
 Aydındır. 
Yuxarıdan uşaqla dayənin səsi eşidildi. Maşa başını 
qaldırdı. 
 Artıq gecdir! – o, bir qədər isterik halda qışqırdı. –
Yatmaq vaxtıdır! Rimma Konstantinovna, qızı yatağa uzadın! 
Doğrusu, bilmirəm, bu dayə ilə neyləyim, - Maşa 
hiddətlənərək, bizimlə bölüşdü. Sonra isə ayağa qalxaraq, 
qonaq otağını tərk etdi və onun yuxarıya, uşaq otağına necə 
qalxdığı eşidildi. 
       
255 
Nikolay mənə yaxınlaşdı və tənə ilə dilləndi: 
 Ona deməyə söz tapdınız da! Axı, indi o,  
qısqanclıqdan dəli olacaq. Vadimin orada müxtəlif qadınlarla 
görüşdüyünü qərara alacaq. Nə üçün siz ümumiyyətlə, bu 
barədə mənim bacıma məlumat verdiniz? 
 O, ilk növbədə varisdir, - mən bu kütbeyinə izah 
etdim. – Onun ərinin istənilən tərzdə aşkar olunmuş əmlakı 
ona mənsub olmalıdır. Mən bir vəkil kimi bu məlumatı ondan 
gizlədə bilməzdim. Ona nə qədər ağır olsa da. 
 Maşa həyəcan keçirəcək, - Valeriya barışdırıcı tərzdə 
maraqlandı, - amma sən vicdanla və düzgün hərəkət etdin. 
Gör bir bunları kim deyir! Lakin mən özümü ələ aldım. 
Yuxarıda söhbət davam edirdi, mən isə Şuriki görmək üçün 
qonaq otağından çıxdım. O, mətbəxdə oturaraq, çay içirdi. 
Onun yanında isə aşpaz qadın vurnuxurdu. Məni görən kimi 
Şurik yerindən qalxdı. 
 Siz sahibənizlə artıq uzun müddətdir ki, işləyirsiniz? –
mən onun aşağı düşməsindən əvvəl bir neçə sual verməyə 
macal tapmalıydım. 
 Artıq bir neçə ildir. İki və ya üç il, - Şurik cavab verdi.
 Siz yalnız Mariya Antonovnaya xidmət edirsiniz, 
yoxsa onun əri ilə də çalışmısınız? 
 Xeyr. Mən yalnız ona işləyirəm. 
    
256 
 Siz onunla heç vaxt Saf Gölməçələrə getməmisiniz ki? 
 Hara? 
 Saf Gölməçələrə. Bəlkə siz Mariya Antonovnanı oraya 
aparmısınız?  
 Xeyr, elə bil, aparmamışam. Ümumiyyətlə, heç oraya 
yolum da düşməyib. 
 Bəs ərinin ofisinə necə, tez–tez baş çəkirdi?
 Axı, siz nə üçün məndən onun barəsində 
soruşursunuz? Mən sizin suallarınıza cavab verməyəcəm. 
 Mən onun vəkiliyəm, - mən sürücüyə təmkinlə 
xatırlatdım, - və hər şeyi də onun maraqları çərçivəsində 
edirəm. Siz Mariya Antonovnanı onun ərinin ofisinə tez–
tezmi aparırdınız? 
 Heç bir zaman. O, arvadının oraya gəlməsini 
xoşlamazdı. 
 Bəs Strekavinin aparatının əməkdaşlarından kimsə 
onun evinə və yaxud da bağına baş çəkirdimi? 
 Yalnız Nikolay Antonoviç, - sürücü gülümsədi. 
 Siz Arturu yaxşı tanıyırdınız? 
 Əlbəttə. Axı biz birlikdə çalışırdıq. 
 O, buraya tez–tez baş çəkirdi? 
 Demək olar ki, hər gün. 
       
257 
 Yalnız Vadim Yevgenyeviçi mühafizə edirdi?
 Yalnız onu deyil. Bəzi hallarda Strekavin məzuniyyətə 
yollananda bizimlə də gedərdi. Mənimlə birlikdə qızın ardınca 
getmişdi. 
 Onun silahı var idimi? 
 Var idi, amma ona icazə vermişdilər. 
 Bəs səsboğucu aləti vardı? 
 Nə? 
 Səsboğucu aləti, - mən səbrlə təkrarladım. 
 Hansı maşında? – Şurik məni anlamadı. 
 Maşında yox, tapançasında. 
 Bilmirəm. Heç bir zaman görməmişəm. 
Aşpaz qadın arxasını bizə tərəf çevirmişdi, lakin mən onun 
bizim söhbətimizi dinlədiyini görürdüm. Adətən, aşpaz 
qadınlar çox şeydən hali olurlar. Mən ona bir neçə sual 
verməyə hazırlaşırdım ki, bu dəm mətbəxə Maşa daxil oldu. 
 Qızım vaxtında yatmaq istəmir, - o, qəzəblə bildirdi. –
Sizin mənə yenə sualınız varmı? 
 Xeyr, - mən cavab verdim. – Sabah mən sizə mənzili 
göstərməyi rica edərəm. 
 Sizin tərəfinizdən böyük lütfkarlıq olar, - Maşa soyuq 
bir tərzdə səsləndi. Məncə, o özünün bu mənzildən xəbər 
    
258 
tutmasını təhqir olunmuş kimi qəbul edirdi. Onun uzun 
müddətdir ki, aldadıldığını da anlamışdı. 
Dəhlizdə artıq mənimlə birlikdə şəhərə qayıtmağa 
hazırlaşan Valeriya dayanmışdı. Nikolay isə divanda 
əyləşmişdi və hətta bizi ötürmək üçün ayağa da qalxmadı. Biz 
rəfiqəmlə birlikdə evdən çıxdıq. Yaxınlıqdakı meydandakı 
talvarın altında bir neçə maşın dayanmışdı: «Mersedes», 
böyük «Leksus» və «Sitroen». Mən Maşanın səfalətdən ölmək 
qorxusu ilə qarşılaşmayacağını düşündüm. Biz Valeriya ilə 
birlikdə öz maşınlarımıza əyləşdik. 
 Döngədə saxla, - mən rəfiqəmə pıçıldamağa macal 
tapdım, - biz söhbət etməliyik. 
O, başı ilə razılığını bildirdi. Mən, nəhayət, bütün həqiqəti 
aydınlaşdıracağımı düşündüm. 
                                 On altıncı fəsil 
Bizim maşınlarımız gecə zülmətini fənərlərin işığı ilə 
parçalayaraq onun bağrını dəldilər. Mən Valeriyanın ardınca 
irəliləyir və onun məni cəlb etdiyi bu axtarışların ucbatından 
artıq ikinci gündür ki, evə vaxtlı–vaxtında yetişmədiyimi 
düşünürdüm və ümid edirdim ki, bu gün hər şey, nəhayət, 
aydınlaşacaq. Sonra isə Valeriyanın nə üçün uzun müddətdir 
       
259 
ki, maşını saxlamadığına görə təlaş hissi keçirdim, bəlkə o öz 
qohumunun bağının yaxınlığında dayanmaqdan qorxur? Lakin 
sonra onun avtomobilinin dayandığını və faralarının işığını 
azaldıb-çoxaltdığını gördüm. Mən maşını onun yanında 
saxlayaraq, salondan çıxdım, Leranın yanında əyləşdim və 
artıq onun maşınında rəfiqəmə nəzər saldım. 
Hələ dünən səhər mən onun barəsində tamamilə fərqli 
fikirdə idim. Bəlkə bu, mənə belə gəlib? Əslində, mən hər 
zaman onun kifayət qədər ağıllı, hiyləgər və iki oğlan uşağını 
təklikdə ayaq üstə qaldıran diribaş qadın olduğunu bilirdim. 
Lakin əvvəllər mənim onda bəyəndiyim xüsusiyyətlər indi 
məni getdikcə daha da məyus edirdi. Valeriya da mənə 
sınayıcı nəzərlərlə baxırdı. 
 Sən, əziz rəfiqəm, lap sarsaq imişsən ki! – o, başını 
yırğalayaraq, bəyan etdi. – Məgər Maşaya o mənzil barəsində 
danışmaq olardı? Dəli olmusan? Qadının belə bir dərdi var, 
sənsə ona ərinin qadınları qəbul etdiyi mənzili barəsində xəbər 
verirsən. Sənin, ümumiyyətlə, ağlın yerindədir? 
 O, məndən nə ilə məşğul olduğumu xəbər aldı və mən 
də ona bu kəlmələri söyləməli oldum. Əks təqdirdə, elə 
görünür ki, mən iki gündür şəhəri öz kefimə görə gəzib–
dolaşmışam. Mənim onun vəkili olduğumu da unutma. Mən 
ondan belə bir məlumatı gizlədə bilməzdim. 
    
260 
 Hansı məlumatı? – Valeriya bağırdı. – Sən bu gün 
onun həyatını məhv etdin. Heç olmazsa indiyə qədər o, 
Vadimin onu sevdiyini və ona yüksək dəyər verdiyini 
düşünürdü. İndi isə o, onun gizli görüşlər üçün mənzilinin 
olduğundan və onun bunu öz arvadından gizlətdiyindən 
xəbərdar oldu. Sənin özünə Viktorun haqqında belə bir xəbəri 
öyrənmək xoş olardımı? Sən özün buna necə münasibət 
göstərərdin? 
 Viktorun o qədər pulu yoxdur, - mən onun sözünü 
yarımçıq kəsdim. – Bizim yeni mənzilimizi də o özü təmir 
edir. Bəlkə elə Vadim də ona heç nə söyləməməklə öz 
arvadına hədiyyə etmək istəyib? Nə üçün məhz hər şeyi pisə 
yozmaq lazımdır? O, mənzili gözəl mebel ilə təchiz etmiş, 
texnika quraşdırmışdır, oranın şəraiti elə də pis deyil. 
 Sən hələ ora baş da çəkmisən? – Lera dəhşətə gəldi.
 Əlbəttə, baş çəkmişəm. Demək olar ki, onun üçün 
sürpriz hazırlayırmış. 
 Elə buna görə də iki ildir ki, ona bu mənzil barəsində 
bir kəlmə də olsun deməyib? – Valeriya hiddətlə soruşdu. 
Əbəs yerə soruşdu. Mən başımı çevirərək, diqqətlə ona 
baxdım. O isə qəfildən məhz nə söylədiyini anladı. Mənim 
baxışıma tab gətirməyərək, üzünü kənara çevirdi. 
       
261 
 Belə, belə, - mən məmnun bir tonda dilləndim, - indi 
isə mənim əziz rəfiqəm, sənə bu mənzilin iki il bundan əvvəl 
alındığının haradan məlum olduğunu mənə açıq–aydın izah 
etməyə çalış. Bəlkə bu barədə sənə Vadimin özü deyib? 
 Yaxşı da, kifayətdir, - Valeriya gecənin zülmətinə 
nəzər salaraq xahiş etdi. 
 Lakin sən mənim sualıma cavab vermədin. 
 Heç verməyəcəyəm də. Sənə bu barədə heç nə demək 
lazım deyildi. Sənin müqaviləni imzalayıblar və sən yalnız 
məlumatları toplamaqla məşğul olmalısan. Sənsə bunun 
əvəzinə zavallı Maşanı özündən çıxardın. Nikolayla da məlum 
deyil harada idiniz. Sən onunla birlikdə konyak içmisən? 
Qoca yaşında xərifləmisən, nədir? Bəlkə sən bu aybaşının 
ucbatından belə havalanırsan? 
 Əbəs yerə belə əsəbiləşirsən, - onun bizim 
söhbətimizin əsas mövzudan belə məharətlə yayınmasından 
gülməyim gəldi. – Nikolayla isə mənim çox maraqlı söhbətim 
oldu. Vadim Strekavini əhatə edən digər insanlarla da 
həmçinin. Bu gün mən çox yeni və maraqlı şeylər öyrəndim. 
O cümlədən də, sənin barəndə, Valeriya. 
 Mənim barəmdə? – o, şübhəli bir tərzdə gülümsədi. –
Mənim barəmdə nə öyrənmisən ki? 
 Özün təxmin edə bilmirsən? 
    
262 
 Yox. Tapmacalarla danışmaq lazım deyil. Səninlə də 
mənim barəmdə müxtəlif ürəkbulandıran məsələləri 
aydınlaşdırmaq üçün deyil, Maşaya yardım etmək üçün 
müqavilə bağlayıblar. 
 Bəs nə üçün ürəkbulandıran məsələlər? Əksinə. Aydın 
oldu ki, sən mənim həmişə təxmin etdiyim kimi çox ağıllı və 
diribaş qadın imişsən. 
 Bircə o qalıb ki, məni tərifləyəsən! – Lera narazı halda 
donquldandı. – Yaxşısı budur, de görüm, nəyə işarə edirsən? 
 Bunlar işarə deyil. Bunlar faktlardır, Lera. Məlum 
olduğu kimi, sən tez–tez qohumunun ofisinə baş 
çəkirmişsən… 
 Bəli, baş çəkmişəm və heç bir zaman da bunu heç 
kimdən gizlətməmişəm. Onlar ev tikir, bizsə onu satırıq. 
Burada qəribə nə var ki? 
 Sən, adətən, yeni evləri deyil, köhnə evləri satırsan. 
Lakin Vadimin ofisinə sən, görünür, hansısa bir komisyon 
haqqını almaq məqsədilə müntəzəm olaraq baş çəkmisən. 
Elədirmi? 
 Nə fərqi var? Sən hələ mənim pullarımı da 
hesablayacaqsan? 
       
263 
 Hesablamayacağam. Yalnız sənin yaddaşın həmişə 
yaxşı olub. Çox yaxşı olub, Lera. Burada isə sən nədənsə öz 
əminəvənə onun ərinin sənin xidmətlərindən istifadə etməklə 
aldığı mənzil barəsində danışmağı unutmusan. 
Valeriya sükanı qolu ilə qucaqlayaraq, onun üzərinə 
sərələndi. Uzun müddət dinmədi. 
 Bunun hamısını sənə Berta deyib, - nəhayət, o dilləndi.
Bizim yanımızdan gecənin zülmətini fənərlərinin işığı ilə 
dələn avtomobillər ötüb keçirdi. 
 Nə fərqi var? Sən həqiqətən də, ona mənzili almaqda 
yardım etmisən və sənə artıq uzun müddətdir ki, Vadim 
Strekavinin Saf Gölməçələrdə şəxsi evinin olduğu bəlli imiş? 
Bəlli imiş, yoxsa yox? 
 Bunun sənə dəxli yoxdur. 
 Kobud və axmaq cavabdır. Bəlli idi, yoxsa yox?
 Bəlli idi, bəlli idi. Amma bundan nə qənaətə gəlmək 
olar ki? Sənə mənim nə ilə məşğul olduğum məlumdurmu? 
Mənzilləri satıram. Planı dəyişdirilən və onların dəyərini 
artırmaq üçün Avropasayağı təmirə məruz qoyulan köhnə 
mənzilləri satıram. Səncə, bu böyük zibillikdə eşələnmək 
böyük zövq verir? Köhnə, iylənmiş mənzillərə baş çəkərək, 
buranın sakinlərini, xüsusilə də, kommunal mənzillərdə 
    
264 
yaşayanları harayasa köçməyə razı salmaq? Lakin bu, mənim 
işimdir. 
 Doğru buyurdun. Elə buna görə də sən tez–tez 
Vadimin yanına gəlib, ona bu mənzilləri almaqda yardım 
etmisən. 
 Yardım etmişəm. Doğrudur, yardım etmişəm. Məgər 
bununla nəsə bir kriminal əməl törətmişəm? 
 Öz qohumundan mənzilin alınma faktını gizlətmisən. 
Valeriya hirsindən partladı. 
 Lənətə gəlmiş əxlaq mücəssəməsi! Mən öz işimi 
görmüşəm və ona yaxşı mənzil almışam. Yeri gəlmişkən, iki 
ailəni ayrı yerə köçürtmüşəm. O, bu mənzilin bazar 
dəyərindən iki dəfə az olan dəyərini ödəyib. Mən qohumuma 
yardım etməli idim, ya yox? Maşaya isə məlumat verməyə 
borclu deyiləm, əri bu mənzili öz şəxsi pulu hesabına alıb. Biz 
ümumiyyətlə, heç kimə öz sövdələşmələrimizdən danışmırıq. 
 Hətta qohumlara da? 
 Hətta onlara belə. 
 Buna görə də susmusan. 
 Necə istəyirsənsə, elə də başa düş, lakin bu, mənim 
işim deyil, - o, kürsüyə söykəndi. – Bəlkə o, ümumiyyətlə, 
onu kiməsə hədiyyə etmək istəyirmiş? 
       
265 
 Sən onun məşuqəsinin olduğundan xəbərdar idin?
 Hansı məşuqə? Onun qızları var idi. Çağırışa 
işləyirdilər. Yüz dollara. Məgər onları qısqanmağa dəyərmi? 
Adi axmaq putanlar. Kişi isə sadəcə, dincəlmək istəyirmiş. 
 Onun daimi məşuqəsi olub, - mən xatırlatdım, - sən də 
bunu bilirdin. 
 Mən heç nə bilmirdim və bilmək də istəmirəm. Məni 
onun sevgi macəralarına qarışdırma. 
 Qışqırma, - mən tələb etdim, - bizi eşidə bilərlər. Gəl 
bir az da səndən danışaq. 
 Bezmədin? Sənin evə getmək vaxtın yetişib. 
 Yox, bezmədim, - mənim inadkarlığım on nəfərə 
kifayət edər, mən əbəs yerə ulduz falına görə əqrəb deyiləm 
ki?! -  Dünən sən Nikolayı evə aparıb, onun telefonunu özünlə 
götürmüsən. Xatırlayırsanmı? 
 Bəlkə də götürmüşəm. Nə olsun? 
 Sən iki dəfə Arturun əl telefonuna zəng etmisən. Bu da 
onun telefonunun yaddaşına həkk olunub. Nəzərə al, artıq 
sabah səni prokurorluğa çağıracaqlar. Sən ona iki dəfə 
Nikolayın telefonundan zəng etmisən. O da sənə bir dəfə zəng 
edib. 
 Ola bilər. Söhbət etmişik. Mən indi dəqiq 
xatırlamıram. Mənim söhbətimin bura nə dəxli? 
    
266 
 Gecə ərzində üç dəfə, - mən ona sərt bir tərzdə 
xatırlatdım, - və bir də nəzərə al ki, sən bu anda sükan 
arxasında olmusan, lakin ona təcili olaraq zəng etməyin 
gərəkli olduğunu düşünmüsən. Sən Arturun mənimlə ehtimal 
olunan görüşü haqqında xəbəri olan yeganə adam olmusan. 
Sən onunla dünən axşam üç dəfə danışan yeganə adam 
olmusan. Nikolaya iynə vuran zaman üç dəfə danışmısan, 
Valeriya. Sonra isə sən evə, oğlanlarının yanına 
yollanmalıydın. İndi mən nə düşünəcəyimi bilmirəm. Sənə 
mənzil barəsində hər şey məlum olub, onun 
qanuniləşdirilməsi sənin əlindən keçib. Dünən axşam kimsə 
Arturu güllələyib, ondan mənzilin açarını oğurlayıb. Maşanın 
ətrafında olan və mənzilin sənədlərini rəsmiləşdirməyi 
bacaran yeganə insan sənsən. Mən nə düşünməliyəm, 
Valeriya? Xatırladım ki, Arturu, ehtimal ki, elə onun öz 
səsboğanlı tapançasından qətlə yetriblər. 
Valeriya başını yırğaladı. Ağır–ağır nəfəsini dərdi.
 Deməli, sən mənim barəmdə bu cür düşünürsən? – o, 
sakitcə soruşdu. – Məni ən alçaq nacins hesab edirsən? Belə 
çıxır ki, mən əvvəlcə hamıdan bu faktı gizlətməklə, 
qohumumun ərinə mənzili almaqda yardım etmişəm, sonra isə 
açarları ələ keçirmək üçün onu və onun cangüdənini qətlə 
yetirmişəm? Afərin sənə, dostum! Əsil analitiksən. 
       
267 
 Məni ələ salma. Səndən savayı heç kim bizim Saf 
Gölməçələrdə onunla görüşcəyimizdən xəbər tuta bilməzdi. 
Sənin bu mənzildən xəbərin olub və sən bizim görüşümüzdən 
də hali ola bilərdin. 
 Bəs əgər hər şeyin yerini dəyişsək necə? – o, 
fərziyyəsini irəli sürdü. – Bəlkə elə sən mənzil barəsində hali 
olmusan və onun qətlə yetirildiyi yerdə ona görüş təyin 
etmisən. Axı sən artıq mənzildə olduğunu söyləmisən. Bəlkə 
səni oraya prokuror deyil, Arturun elə özü aparıb? Bəlkə siz 
onunla artıq çoxdandır ki, tanış olmusunuz? 
 Cəfəngiyyatdır! Dünən sən məni özün dəvət etmişdin. 
Mən heç bir zaman Arturu görməmişəm, onunla bircə dəfə də 
olsun danışmamışam.  
 Bax, görürsənmi! İndi sən özünü təmizə çıxarmağa 
başladın. İnsanı mühakimə etmək asandır. Səncə, mən bu 
mənzilə görə dərhal iki cinayəti törətməyi qərara almışam? 
Yəni sən mənim barəmdə belə düşünürsən? – Lera səsini 
qaldırdı. 
 Bağırma, - mən ondan mexaniki surətdə xahiş etdim.
 Necə yəni bağırmayım? – o, daha da ucadan qışqırdı. – 
Sən məni qətldə mühakimə edirsən, məni yalançı, fırıldaqçı 
hesab edirsən, mənsə bağırmayım? Maşınımdan rədd ol! İtil 
burdan! Maşanın yanına gedib, ona mənim mənzil barəsində 
    
268 
bildiyimi de, qoy o da səninlə birlikdə şadyanalıq etsin. De ki, 
mən düz üç dəfə Arturla söhbət etmişəm. İşində ol, yubanma! 
– O, mənə dayayaraq, qapını açdı və məni maşından bayıra 
itələdi. 
Mən torpağın üzərinə yıxıldım. Yerə düşən açarların səsi 
eşidildi. Valeriya qapını çırpıb örtdü və onun «Audi»si 
məndən mənfur bir səslə uzaqlaşdı. 
Mən ayağa qalxdım. Mən belə bir emosional partlayışın 
olacağını əvvəlcədən bilməli idim. Məndən pis vəkil çıxar. 
Bundan sonra ümumiyyətlə, heç nə ilə məşğul olmayacağam. 
Evə gedib, yatağıma uzanacağam. Bu müqaviləni də cırıb 
atacağam, axı, o mənim nəyimə gərəkdir? Mən əyilərək, 
açarlarımı axtarmağa başladım. Onları kifayət qədər uzun 
müddət axtardım. Nəhayət, tapdım və zorla ayağa qalxdım. 
Belim ağrıyırdı. Əlbəttə, mən sidik kisəmdə dəhşətli təzyiq 
hiss etdim. Nahaq yerə bu qədər su içmişəm. Mən kolluğa 
nəzər saldım. Oraya keçib, yüngülləşmək lazımdı. Əks 
təqdirdə, şəhərə qədər tab gətirmərəm. Axı nə üçün bu qədər 
su içdim? 
Kolluğa girəndən sonra mən şalvarımı aşağı çəkdim və elə 
oturdum ki, məni yoldan görən olmasın. Qəfildən məni 
gülmək tutdu. Mən necə də gülməli görünürəm! Sarsaq 
ziyalılığımız bəzi hallarda bizə çox zərər yetirir. Hələ 
       
269 
restoranda, ya da bağ evində ayaqyoluna baş çəkmək lazım 
idi. Elə orada da bezi dəyişmək lazım idi. Bax, indi siz 
oxuyursunuz və mənim belə vəziyyətlər haqqında necə danışa 
bildiyimi düşünürsünüz. Axı bu, normal gigiyenadır. Lakin 
bizim belə məsələlərə qarşı riyakar münasibətimiz hamıya 
bəllidir. Mən öz maşınıma qayıtmaq, kabinəyə girmək, işığı 
söndürüb, bezimi dəyişmək məcburiyyətində qaldım. Hələ 
özümlə daha çox tampon götürmədiyim üçün də 
təəssüfləndim, lakin eyb etməz, tezliklə şəhərdə olacağımı 
düşündüm. Bu işi sona çatdırdıqdan sonra maşını dövrə 
vuraraq, sükan arxasına əyləşmək üçün maşından düşdüm. Elə 
bu məqamda arxamda boğucu gülüş səsi eşitdim. Mən 
qəfildən çevrildim. Yanımdan ötüb keçən maşınların 
işıqlarının köməyi ilə iki oğlan gördüm. Onlar dayanaraq, 
məni rəsmi surətdə nəzərdən keçirirmişlər kimi, diqqətlə 
baxırdılar. Vicdanım haqqı, mənim ürəyim möhkəm 
döyünməyə başladı, qorxdum. Oğlanlar təqribən Saşa yaşda, 
bəlkə də ondan da bir qədər böyük olsalar da, bərk qorxdum. 
 Nə olub, xalacan, - onlardan biri soruşdu, - təklikdə 
darıxırsan? Əylənmək istəyirsən? 
 Nə? – Mənim qorxum elə anında keçdi və qəzəbimdən 
necə titrədiyimi hiss etdim. Bircə bu çatmır ki, məni 
yeniyetmə yaşında olan əbləhlər zorlasınlar! 
    
270 
 Yeri, xalacan, - digəri bəyan etdi, - burada bir o qədər 
də natəmizlik deyil. Sənə hətta təmənnasız xidmət də göstərə 
bilərik. 
 Doğrudanmı? – eyni zamanda, həm gülməyim tutur, 
həm də qorxurdum. Bundan başqa, həm də əlimin altında bu 
südəmərlərə qulaqburması vermək üçün heç bir ağır alətin 
olmadığına görə də çox təəssüfləndim. Düşündüm ki, qaçıb 
sükan arxasına keçə bilməyəcəyəm, onlar məni elə yarı yolda 
ələ keçirəcəklər. Risk etmək isə olmaz. İki dəliqanlının 
öhdəsindən gəlməyə də bilərəm. 
 Deməli, bizim nəcib cəngavərlərimiz peyda olub! –
Mən nə etməyin mümkün olduğunu həyəcanla düşünürdüm. 
Sükan arxasına əyləşə bilməyəcəyəm, bunun üçün maşının 
ətrafında dövrə vurmaq lazımdır. Yolun ortasına qaçım? Bu 
da yaxşı variant deyil. Məni yoldan keçən maşın vura bilər, 
onun naməlum qadını yoldan götürmək üçün gecənin bir 
aləmi maşınını saxlamasından isə danışmağa belə dəyməz. Nə 
etməli? Qışqırmaq? Axmaqlıqdır. Müqavimət göstərmək? 
Mümkün deyil. Mən qüvvəmi düzgün hesablamışdım – bu iki 
gənc mələz məndən açıq–aydın güclü idi. Lakin təslim olmaq 
da yaramaz. Axı, onlar aman istəyən gənc qıza hücum 
etmədiklərini bilirlər. Heç bir zaman təslim olmayın! Əgər öz 
       
271 
qüvvənizə inanırsınızsa, sizin üçün çıxılmaz vəziyyət yoxdur. 
Mən nə edəcəyimi anladım. 
Oğlanlardan biri maşını dövrə vurdu və mənim geri 
çəkilməyimin qarşısını almaq məqsədilə sürücü qapısının 
yaxınlığında dayandı. Onun murdar təbəssümünü görəydiniz! 
O birisi isə mənimlə üzbəüzdə dayandı. 
  Gedək, xalacan, - o, rəzilcəsinə gülümsədi, - 
ağrıtmayacaq. 
Bax, indi əsil vaxtıdır. Onlar mənim edəcəyim hərəkətə 
hazır deyildilər. Mən qaçmadım, qışqırmadım, yardım 
istəmədim. Əlimi kapotun üzərinə qoyaraq, qəfildən öz 
maşınımın üzərinə dırmaşdım. Cəld və çevik bir tərzdə. 
Onların necə təəccübləndiklərini təsəvvürünüzə gətirə 
bilərsinizmi? Sonra isə var gücümlə öz avtomobilimin 
havagirən şüşəsinə dabanım ilə vurmağa başladım. Var 
gücümlə. Şüşə çatladı. 
 Bax, görürsünüzmü! – mən bu uşaqlara bağırdım. –
Gəlin bura, yerdə qalanları da sındırıb tökək. 
 Dəliliyi tutub, - bu alçaqlardan biri heyrətlə dilləndi.
 Gəlin! – mən hiddətimdən və acığımdan daha möhkəm 
bir tərzdə bağırdım. – Bura dırmaşın! – Dabanımı daha bir 
dəfə çırpdım. Şüşə hissələrə parçalandı. Bu zaman mən 
    
272 
yanımdan ötüb keçən maşınlardan birinin necə saxladığını 
eşitdim. 
 Havalıdır! – sol tərəfdə dayanmış oğlan qışqırdı. Mən 
dərhal ona tərəf çevrildim və ayağımla onun üzünə vurdum. 
Var gücümlə. Doğru sözümdür, bu məqamda mən kişiləri bir 
qədər anlamağa başladım. Dava–dalaş nəşəsindən əldə olunan 
sevinc hissi. Döyüş nəşəsi. 
Bu tip torpağın üzərinə yıxıldı, mən digərinə tərəf 
çevrildim, lakin o, qorxmuş bir tərzdə dərhal qaçdı. Mənim 
maşınımın yanında bir neçə avtomobil dayandı. Bu qeyri–adi 
səhnəni gözünüzün önündə canlandırın. «Balzaksayağı yaşda 
olan» qadın kapotun üzərində atılıb-düşməklə ağlı çaşmış 
kimi öz maşınını sındırır. Təsəvvürünüzə gətirdinizmi? Bir 
neçə dəqiqədən sonra isə milis maşını peyda oldu. Yolun 
üzərində sərələnmiş zavallı gənc sarsaq məzlum görkəmdə idi. 
Mən onu o qədər möhkəmcə vurmuşdum ki, deyəsən, burnunu 
sındırmışdım. İndi yerli milis şöbəsinə baş çəkərək, hər şeyi 
izah etmək məcburiyyətində qaldığımı anlayırdım. Əlbəttə, 
heç yeri deyil. Lakin ora baş çəkməli oldum. Yolda mən 
maşınımı kifayət qədər möhkəmcə əzdiyimi öyrəndim. Onu 
DAM məntəqəsinin yedəyinə aldılar – ya da indi onu necə 
adlandırırlar - bizim avtotəftişin? Lakin mən Strekavin 
ailəsinin mənim avtomobilimin təmirini ödəməyə sadəcə, 
       
273 
borclu olmasına dair qərara gəldim. Sığorta kompaniyası 
məlum məsələdir ki, bir qəpik də olsun verməyəcək. Heç bir 
yerdə nəqliyyat vasitəsinə onun sahibinin özü tərəfindən 
vurulan zərərin ödənilməsinə dair bircə dənə də olsun qeyd 
yoxdur. Lakin mənim ayrı çıxış yolum da yox idi. 
Milisdə mən cəld bir tərzdə ərizə yazdım və hər iki 
zırramanın burada yaxşı tanıdıqlarından məmnunluqla hali 
oldum. İkincisinin qaçıb canını qurtarmasına baxmayaraq, 
milislər onun elə sabah tapılacağına əmin idilər. 
 Sizcə, onlar sizi zorlamaq istəyiblər? – gənc leytenant 
məndən xəbər aldı.- Axı, onların hərəsinin on altı yaşı var, 
onlar hələ uşaqdırlar. Bəlkə onlar sizi sadəcə, qorxutmaq 
istəyiblər? 
 Xeyr, - mən geri çəkilməyin gərəkli olmadığını 
bilirdim, - siz məni dolaşdırmağa çalışmayın. Onlar məni 
zorlamaq istəyirdilər və mən rəsmi ərizə ilə müraciət etmək 
niyyətindəyəm. 
 Yazın, yazın, - leytenant ah çəkdi, - əgər bu, kiçik 
dələduzluq olsaydı, onlar on sutka alardılar, sizin onları 
təqsirli bildiyiniz cinayətə görə isə onların hər ikisinə… Siz 
onların həyatını məhv etdiyinizi anlayırsınızmı? Hər ikisinin 
artıq şərti cəzası var. İndi isə canlarını alacaqlar. 
    
274 
 Onların həyatını onların tərbiyəsi ilə məşğul olmayan 
valideynləri artıq məhv ediblər, - mən həyəcanımın zorla 
qarşısını almaqla dilləndim. – Onlara qarşı belə xeyirxah 
olmaq lazım deyil. Bu gün onların qarşısını almasanız, sabah 
bundan da betərini edəcəklər. Lap betərini, leytenant. Siz də 
bacınız və ya arvadınızın hardasa gəzdiyini bilə–bilə yerinizdə 
belə sakit otura bilməyəcəksiniz. 
Onun üzünü görəydiniz, lakin mənə onun üzündəki ifadə 
zərrəcə də olsun, toxunmadı. Evə mən səhər saat dörddə 
yetişdim. Mənim həqiqətən də, həmin leytenantın üzündəki 
ifadə vecimə belə gəlmirdi, xüsusən də ona görə ki, mənim 
ərimin üzündəki ifadə mənim səhər saat dörddə öz maşınımda 
deyil, taksidə evə gəldiyim zaman daha maraqlı idi. Viktorun 
yerində mən də olsaydım, bir izahata da inanmazdım. Mən 
duş qəbul edərək, gün ərzində iki dava–dalaşın lazım olandan 
da çox olduğu qərarına gələrək, yatmağa yollandım. Üçüncü 
günün mənə necə hədiyyələr bəxş edəcəyini haradan 
biləydim? 
                                   On yeddinci fəsil 
Səhər mən hətta ayağa belə qalxmadım. Görünür, Viktor 
hər necə olsa da mənə inanmışdı, çünki Saşanı özü məktəbə 
       
275 
yolladı və məni yuxudan oyatmamaq üçün səs–küy 
salmamağa cəhd göstərərək, işə getdi. Mən gözlərimi yalnız 
telefon zəng çalanda açdım. Saatın əqrəbləri on birə on beş 
dəqiqə işləmişi göstərirdi. Mən zəngli saata baxır və zəng 
edənin kim olduğunu anlamaqda çətinlik çəkirdim. İstənilən 
halda mən dəstəyi qaldırmaq istəmirdim. Lakin zəng çalan 
israrlı çıxdı. Doqquzuncu zəngi mən artıq ayaq üstə 
dayanarkən eşitdim. Onuncu zəngdə söyüş söyməyə başladım. 
On birinci zəngdə isə dəstəyi qaldırdım. 
 Bəsdir köpdün, - mən Slavik Rındinin şən səsini 
eşitdim. – Hələ yaxşı ki, məzuniyyətdəsən. İşə gedəndə necə 
qalxırsan? 
 Mənim işim səhər saat onda başlayır, - mən bu 
qanmaza hiddətlənmədən cavab verdim. 
 İndi isə artıq on birdir. Xülasə, zəng etməyimin səbəbi 
budur. Sən bu gün hər şeyi rəsmiləşdirmək üçün prokurorluğa 
baş çəkməyi unutma. Şəhər prokurorluğuna dəyərsən, mən 
sənin üçün buraxılış vərəqəsinin hazırlanmasını tapşırmışam. 
Fürsətdən istifadə edib, mənə də baş çəkərsən, mənim necə 
işlədiyimə baxarsan. Sonra isə Semyonun yanına yollan. O, 
hər şeyi rəsmiləşdirəcək, mən artıq ona tapşırıq vermişəm. 
 Nə isə tapa bilmisinizmi? 
    
276 
 Heç nə. Ekspertlər arxadan, iki dəfə atəş açıldığına 
dair rəy veriblər. Sonra isə sinəsinə, təqribən ürək tərəfə atəş 
açıblar. Üç atəş. Ola bilsin ki, atəş açan qadın olub, lakin bu, 
yalnız bir fərziyyədir. 
 Silahı aşkar etmisinizmi? 
 Yox. Yalnız nəzərə al, bu, məxfi məlumatdır. Mən 
bunları sənə öz həmkarım kimi söyləyirəm. Həm də 
Strekavinin ailəsini sakitləşdirməyə borclu olan bir vəkil kimi. 
Ehtimal ki, Mişarovun qətli ilə Vadim Strekavinin yoxa 
çıxması arasında heç bir əlaqə yoxdur. Bizdə hələ ki, onları 
bir–biri ilə əlaqələndirməyimiz üçün heç bir məlumat yoxdur. 
 Bəs onun mənzili? 
 Bu, heç nəyi sübuta yetirmir. Ola bilsin ki, Mişarovda 
onun açarları olub. Artur oraya gəlib, qatil isə onu güllələyib. 
Ehtimal ki, hansısa bir şəxsi səbəblərə görə. 
 Lakin onunla görüşmək haqqında mən razılaşmışdım. 
Qatil Mişarovun bu evə gələcəyini təsadüfən belə öyrənə 
bilməzdi. 
 Nə üçün də yox? Biz yalnız qətlə yetirilmişin 
telefonuna gələn zəngləri yoxlamışıq. Bəlkə ona şəhərdən 
başqa bir telefondan zəng ediblər? Bəlkə o özü kiməsə zəng 
edib. Hər şeyi dəqiqləşdirmək lazımdır. 
       
277 
 Aydındır. Zənginə görə minnətdaram, - mən bu kütə 
daha heç nə deməyəcəyimi qərara aldım. Qoy istədiyini 
fikirləşsin. 
Mən vanna otağına keçməyə macal tapmamış telefon 
yenidən zəng çaldı. Mən bu Rındini əvvəl–axır öldürəcəyimi 
qərara aldım. Xidməti öhdəliklərini icra edən zaman vəzifə 
başında olan şəxsi qətlə yetirdiyimə görə gücləndirilmiş 
recimli koloniyaya düşəcəm. Mən dəstəyi əlimə alaraq, ona 
Slavikin məni bezdirdiyini qışqırdım. Cavabında isə ərimin 
gülüşünü eşitdim. 
 Slavik kimdir? – Viktor dərhal maraqlandı. – Sən 
dünən gecə harda olmusan? Mən bir anlaşıqlı izahatı dinləyə 
bilmədim. 
 Slavik Rındin – xüsusi işlər üzrə baş müstəntiqdir, –
mən izah etdim. – Dünən barəsində mən sənə artıq bəhs 
etmişəm. Məni az qala iki gənc oğlan qarət etmişdi. Mən 
qaçdım, onlar isə bizim havagirən şüşəmizi sındırdılar. DAM 
postuna gedib, mənim maşınımı oradan götürmək lazımdır. 
 Yaxşı,  - Viktor razılaşdı, - ünvanı mənə ver, mən 
oraya sürücünü göndərərəm. Maşın işlək vəziyyətdədir? 
 Əlbəttə. Yalnız şüşəsi sınıb. Nəzərə al ki, bizim 
maşının təmirini sığorta kompaniyası deyil, biz özümüz 
ödəməli olacağıq.  
    
278 
 Bu, artıq mənim problemimdir. Hələlik! Heç olmazsa, 
bu gün axşam evdə olmağa çalış, yoxsa mən səni qısqanmağa 
başlayaram. 
Mənim ecazkar ərim var, sanki həmin telereklamdandır. 
Mən yenidən vanna otağına yollandım və yenidən telefon 
zəng çaldı. İlahi, bu nə işdi axı?! Mən yenidən vanna 
otağından çıxıb, dəstəyi qaldırdım. Bizdə, əlbəttə, dəstək 
özüldən ayrıdır, lakin onu vanna otağına daşımayacağam ki! 
 Eşidirəm, - mən bunun kim olduğunu təxmin etməklə 
dilləndim. 
 Salam, - mən tanış səs eşitdim… Ola bilməz. O, 
mənim nömrəmi haradan öyrənib? Bu, Berta İosifovna idi. 
Amma mən öz ev telefonumun nömrəsini qızlara, deyəsən, 
Lenaya vermişdim axı. 
 Sabahınız xeyir, - mən onun mənə nə üçün zəng 
etdiyini anlamağa çalışdım. 
 Sizi evinizdə narahat etdiyimə görə üzr istəyirəm, 
amma mən söhbətimizin vacib olduğunu qeyd etmək 
istəyirəm. Dünən bizim Lanoçka özünü bir o qədər də 
nəzakətlə aparmayıb. Mən onun davranışına görə sizdən üzr 
istəməliyəm. Lakin siz onun da vəziyyətini başa düşməlisiniz. 
Axı onun dostu, etibar etdiyi adam yoxa çıxıb. 
       
279 
Qoca ədnaya bir bax! Bəs nə üçün qoca? O, məndən bir 
neçə yaş böyükdür, bəlkə də bir və ya iki yaş. Lakin 
aramızdakı yaş fərqinin isə yüz yaş olduğu görünür. Belə də 
olmalıdır. Mən, əlbəttə, əxlaqsız qadın deyiləm, amma iki 
ərimi də daxil etməklə, həyatımda beş və ya altı kişi olub. 
Onun həyatında isə bircə dənə də olsun kişi olmayıb. Bu isə 
böyük bəladır. 
 Siz də bunun ona haqq qazandırdığını düşünürsünüz? –
mən zalım və sərt olmağı qərara aldım. Lakin əgər düzünü 
desəm, mənim dünən şavlarda olmağım çox karıma yetmişdi. 
Əgər əynimdə yubka olsaydı, mən kapotun üzərinə 
dırmaşmağa cürət etməzdim. Belə cəld bir tərzdə də 
dırmaşmazdım. Şalvarda bunu etmək daha rahatdır. 
 Yox, yox, amma mən sizin başa düşməyinizi 
istəyirəm. 
 Mən onun evli kişi ilə görüşdüyünü başa düşdüm. 
Onun dünən, məni qəhvə ilə islatdığını da başa düşdüm. Hələ 
məni təhqir edərək, fırıldaqçı adlandırımasını demirəm. Bir 
görüş üçün çox deyilmi? 
 Hə, hə, mən sizi anlayıram, - Berta İosifovna dünən 
mənimlə söhbət etmək belə istəməməsinə baxmayaraq, çox 
nəzakətli idi. – Mən sizin bunu bilməyinizi istəiyrəm. 
Təqsirkar Esmiradır. O, sizə Lanoçkanın telefon nömrəsini 
    
280 
verib. Mən artıq Esmiraya onun davranışı haqqında nə 
düşündüyümü söyləmişəm. Mən sizə bütün bunlardan 
təsadüfən xəbər tutduğumu söyləmək istəyərdim. Bu barədə 
Mariya Antonovnaya da bir kəlmə də olsun demək lazım 
deyil. Onu həyəcanlandırmağa dəyməz. 
Belə. Bu, artıq maraqlıdır. 
 Sizcə, o, ərinin kənardakı əyləncələrindən bixəbərdir?
 Bəlkə də xəbəri var. Lakin Lanoçka ilə sadəcə, bir 
əyləncə deyildi. Mən sizdə mənim qardaşım qızı barəsində 
yanlış təsəvvürün yaranacağından qorxuram. O, kifayət qədər 
təmin olunmuş qızdır, yaxşı işi var. Onun Vadim 
Yevgenyeviç ilə tamamilə fərqli münasibətləri olub. Daha 
təmiz, daha ali münasibətləri. 
 Elə ona görə də siz Arturdan açarları tələb edirdiniz? 
Öz qardaşı qızınız üçün? 
 Bunu da sizə Esmira deyib? O, necə də şərəfsiz 
qadındır! Mən Arturla onun şefinin mənzili Lanoçka üçün 
aldığı və ona hədiyyə etməyə hazırlaşdığı barəsində 
danışmışdım. Lakin Artur mənə çox sərt bir tərzdə etirazını 
bildirdi. 
       
281 
 Yaxşı, siz mənzilin mövcudluğu haqqında bilmisiniz 
və Strekavinin arvadına bu barədə bir kəlmə də olsun 
deməmisiniz. Bunu necə başa düşmək olar? 
 Axı, mən nə üçün onların ailə münasibətlərinə 
müdaxilə etməliydim? Bu, mənim işim deyildi. Mənzili isə 
Strekavin Lananın adına keçirmək istəyirdi, o özü ona bu 
barədə demişdi. Lakin onun yoxa çıxması… Yeri gəlmişkən, 
siz gərəkli olan yerdə axtarmırsınız. 
 Bəs harada axtarmalıyam ki? 
 Siz ki ağıllı adamsınız, Kseniya. Belə bir cinayətin 
yalnız Artur, onun cangüdəni tərəfindən törədilməsinin 
mümkün olduğunu anlayırsınız. Onun silahı, kriminal aləm ilə 
yaxşı münasibətləri və Vadim Yevgenyeviçin fiziki cəhətdən 
aradan qaldırılması üçün külli miqdarda səbəbi vardı. 
 Hansı səbəbi? 
 Zənnimcə, o, bu mənzili mənimsəmək istəyibmiş. İki 
cüt açardan biri Strekavində, digəri isə Arturda olub. Mən 
hətta onun mənzili yad adamın adına rəsmiləşdirmək 
istədiyini belə eşitmişəm. Təbii ki, bu mənim xoşuma 
gəlməmişdi.  
 O, mənzili dünən özünü elə bir tərzdə aparan qardaşı 
qızınızın adına rəsmiləşdirsəydi, bu, daha yaxşı olardı? 
    
282 
 Rica edirəm, bunu xatırlamaq lazım deyil. O özünü ələ 
ala bilmədiyi üçün çox təəssüflənir. Ona elə gəlib ki, siz onu 
aldatmağa çalışırsınız. İş burasındadır ki, mən ona elə sizin 
söhbət etdiyiniz məqamda zəng etmişdim. Nəticədə 
Lanoçkada qəfil özündən çıxma halı baş verib. 
 Kimin mənə rəhmi gələr! – mən ürəyimdə 
donquldandım. 
 Nə? 
 Heç nə. Lanaya deyin ki, özü üçün daha yaxşı rəfiqələr 
axtarıb tapsın. 
 Nə demək istəyirsiniz? 
 Elə bunu demək istəyirəm. Hamıya, hətta onun yaşında 
olan adamlara belə etibar etmək yaramaz. 
 Siz Esmiradan bəhs edirsiniz? – mənim həmsöhbətim 
sezdi. – Siz hətta təsəvvürünüzə belə gətirə bilməzsiniz ki, 
mən qardaşım qızına onun səadətinə görə heç də hamının 
sevinməyəcəyini izah etməklə, neçə dəfə xəbərdarlıq etməyə 
çalışmışam. Amma Lana məni eşitmək belə istəməyib. 
 Hə, də. Elə ona görə də özünüz onun xoşbəxtliyini 
təşkil etməyi qərara almısınız. Yeri gəlmişkən, mən sizdən 
soruşmaq istəyərdim: siz atəş açmağı bacarırsınızmı? 
       
283 
 Atəş açmağı? – Berta İosifovna elə heyrətləndi ki, 
hətta mənim özümü belə gülmək tutdu. Lakin mən oyunu sona 
çatdırmağı qərara aldım. 
 Bəs qardaş qızınız necə? 
 Lanoçkanın buna nə dəxli? 
 Sadəcə, maraqlıdır. Sizin qardaş qızınız atəş açmağı 
bacarırmı?  
 Siz yəqin ki, artıq nəyisə müəyyənləşdirmisiniz, elə 
ona görə də soruşursunuz. 
 Bəzi detalları dəqiqləşdirmək gərəkdir, - mən dolaşıq 
tərzdə izah etdim. 
 Əlbəttə, Lana atəş açmağı bacarır. Axı o, atıcılıq üzrə 
idman ustalığına namizəddir. Məgər bu, sizə məlum deyildi? 
Bu da sənətşünas! Ceyms Bonda çevrilən intellektual. 
Mənsə onun Renuar və Deqanın kateqoriyaları ilə 
fikirləşdiyini düşünürdüm. 
 Lana atəşaçma ilə məşğul olub? 
 Hətta Moskva çempionatında da iştirak edib. 
Məşqçilər onun istedadlı olduğunu söyləyirdilər, lakin Lana 
sonuncu şəhər çempionatında müvəfəqiyyətsizliyə düçar 
olduqdan sonra idmanı atdı. 
 Onun silahı var? 
    
284 
 İdman silahı, əlbəttə, var. Axı o, şəhər yığmasına daxil 
idi. Allo, siz məni eşidirsinizmi? 
Mən dəstəyi asdım. Belə çıxırdı ki, yanılmışam. 
Görünüşünə görə zəif olan bu gənc qadın o qədər də pis atəş 
açmır. O da həmçinin, özünün keçmiş məşuqunun qətlini 
təşkil edə bilərdi. Görünür, o, görüş zamanı verdiyi vədlərə 
əməl etməyi bacarmayıb. O öz həyatını bu şəkildə qurmağı 
qərara alıb. Sonra isə Artur. Mənə kimsə onun Lananı Saf 
Gölməçələrə apardığını demişdi. Bəlkə yox? O, oraya qiyməti 
yüz dollar olan qızları aparırmış, Lana isə bundan xəbər tutub 
və ondan bu şəkildə qisas almağı qərara alıb. Qisas – qətl üçün 
ən mümkün olan səbəbdir. Qisas və məhəbbətin təhqirə məruz 
qalması hissi. Yəni mən yenidən onunla ünsiyyət saxlamalı 
olacağam? Heç bir vaxt! Onun yenidən məni qəhvə ilə 
islatmasına görəmi?! Yox, yaxşı olar ki, mən hər şeyi Rındinə 
nağıl edim. Qoy indi də o, əziyyət çəksin. Qoy onu 
prokurorluğa çağırıb, sorğu–suala tutsunlar, barmaq izlərini 
götürsünlər. Oy, mən düşündüm, necə də utanmaz adamam! 
Alçaq xəbisə çevrilirəm. Məndə onun gənc vücuduna, onun 
sıx saçlarına, təbəssümünə və gözəl mənzildə milyonçu ilə 
görüşməyinə qarşı həsəd hissi oyanır. Məndə belə bir hal 
olmayıb. Birinci ərimlə giriş qapısında görüşür, hələ mövcud 
olan kinoda öpüşürdüm, ilk təcrübəmi isə ayrı şeyi 
       
285 
xatırlamamaq şərtilə ümumiyyətlə, heç oturmağın da mümkün 
olmadığı «Jiquli»lərdə əldə etmişdim. Bəli, mən bu gənclərə 
həsəd aparıram. Onlarda mənim həyatımda olmayan hər şey 
olub. 
Şəxsi düşüncələrimdən xəcalət çəkib vanna otağına 
qayıtdım. Lanada dəlil ola bilərdi. Lakin Berta İosifovna, bu 
«tanrı zəncirotu» heç də təsəvvür olunduğu kimi deyil. Ən 
nəhayət, Esmira. Mən bütün aləmə nifrət edən və ətrafındakı 
insanların hamısını təqsirkar hesab edən bu deyingən 
qadından sadəcə, qorxmağa başladım. 
Mən yenidən telefon zəngini eşidərkən, artıq duşun altında 
idim. O, necə də məni bezdirib! Prinsipial olaraq vannadan 
çıxmamağı qərara aldım. Lakin telefon zəng çalmaqda davam 
edirdi. Olmaya, yenə də Rındindir? Mən dəsmalı çıxarıb, ona 
büründüm və dəstəyi qaldırmağa getdim. Onu vanna otağına 
keçirmək lazım olacaq. Maraqlıdır, görəsən, zəng edən 
kimdir? 
 Sabahın xeyir, dostum, - mən Valeriyanın səsini 
eşitdim.  
Mən dəstəyi yerinə asmalı və onunla danışmamalı idim, 
lakin mən bu cür bacarmıram. Məndə çoxdan bəri tanıdığım 
insanlarla münasibəti qırmaq alınmır. 
 Xeyir ola? 
    
286 
 Üzr istəyirəm. Mən dünən haqlı deyildim. Gecə hirsim 
soyudu, bir qədər düşündüm və haqlı olmadığımı qərara 
aldım. Sən məni bağışla. Əlbəttə, mən onun aldığı mənzildən 
hali idim. Bunu Maşaya onu hiddətləndirməmək üçün 
söyləmirdim. Vadim yoxa çıxanda isə mən ilk növbədə, bu 
mənzil barəsində düşündüm, axı onu mən özüm 
qanuniləşdirmişdim.  Mən hətta onun barəsində özüm Maşaya 
danışmaq və mənzili mənə satmaq üçün izn verməsini xahiş 
edəcəyimi düşünmüşdüm. Ondan yaxşı komisyon haqqı almaq 
olar. Məhz elə buna görə də mən Artura zəng edib, açarların 
harada olduğunu soruşmuşdum, o isə elə hey zarafatlaşır, 
onları haradasa itirdiyini söyləyirdi.  Mənim vəziyyətimi 
təsəvvür edirsənmi? İkinci dəfə mən ona həkimlərin artıq 
Nikolayın yanına gəlməsindən və ona iynə vurmasından sonra 
zəng etdim. Onun barəsində düşündüklərimi onun düz üzünə 
dedim. O, açarları axtarıb tapmağa söz verdi. Sonra isə zəng 
edib, açarları mənə verəcəyini söylədi. 
 Nə üçün dərhal söyləməmişdi? – mən mexaniki olaraq 
maraqlandım. 
 Bilmirəm. Görünür, nə edəcəyini düşünürmüş. Lena 
deyirdi ki, o onlara da susmaq müqabilində pul vəd edib. 
Lakin mən israr edirdim. Sən mənim belə pis olduğumu 
düşünmə. Bizim köpək kimi ömür sürməyimiz məni bu 
       
287 
vəziyyətə salıb. Sənin üçün asandır, sənin Viktorun var və 
özün də Rozentaldan sanballı məvacib alırsan. Hər ay. Mənim 
isə belə bir maaş dərəcəm yoxdur. Mənə bu lənətə gəlmiş 
kağızların ucbatından yerimdə fırlanmaq lazım gəlir. Bütün 
kompaniyalar qiymətləri avroya keçiriblər. Sən bizim nə qədər 
pul itirdiyimizi bilirsənmi? Mənim bütün əmanətlərim isə 
dollarladır, o isə lənətə gəlmiş əvəllər rublun aşağı düşdüyü 
kimi aşağı düşür. Səncə, mənə iki uşağı təmin etmək belə 
asandır? Sənsə məndən şübhələnirsən. Heç bilirsən, 
dünənkilər mənə necə toxundu? Eşidirsənmi? 
 Eşidirəm. Məni sənin ucbatından dünən az qalmışdılar 
ki, zorlasınlar. İki əbləh. Mən yolun ortasında qalmışdım, 
onlar isə qəfildən zülmətdən peyda oldular. Elə qorxulu idi ki, 
- mən qəfildən içimi çəkdim. 
 Yox, əşşi! – Valeriya qorxdu. – Bəs sən nə üçün mənə 
zəng etmədin? Mən dərhal geri qayıdardım. 
 Uşaqlara sənə zəng etməyimə qədər gözləmələrini 
söyləmək lazım idi, - mən soyuq kafel döşəmənin üzərində 
dayanmışdım və soyuqdan necə büzüşdüyümü hiss edirdim. 
Belə vəziyyətdə xəstələnmək də olar. 
 Necə də dəhşətdir! Mən bütün bunlardan bixəbər idim. 
    
288 
 Maşınımı da sındırıblar, - mən yenidən özümə yazığım 
gəldiyi üçün içimi çəkdim. Qoy mənə dünən necə ağır 
olduğunu sezsin. 
 Sən ağlayırsan? – Lera soruşdu və mən onun səsinin 
necə xəyanətkarcasına titrədiyini eşitdim. 
 Yox, - mən elə həmin titrək səslə cavab verdim. 
 Sən məni bağışla, - Lera bərkdən ağlamağa başladı.
 Yox, sən məni bağışla. Mən sənin barəndə pis 
fikirləşmişəm, - mən vannanın ucunda oturaraq, ucadan 
hönkürdüm. 
Biz beləcə telefonda ucadan ağlaşdıq. Lakin görünür, 
bəzən bizim bir–birimizi necə sevdiyimizi hiss etməyimiz 
üçün belə ağlamağımız vacibdir. Axı, mən artıq uzun illərdir 
ki, tanıdığım Lera haqqında necə bu cür pis fikirləşə 
bilmişəm? Axı o, mənim ən yaxın rəfiqəmdir, ən doğma 
rəfiqəmdir. Mən hıçqıra-hıçqıra ağlamağa davam edirdim. 
 Maşınımı da sındırdılar, - bunu mən müqaviləmin 
Valeriyada qaldığını xatırlamaqla qəsdən söylədim. 
 Eyb etməz, - o da içini çəkərək cavab verdi, - müqavilə 
məndədir. Sən mənim onu hansı məbləğə bağladığımı 
bilirsənmi? 
 Xeyr… 
       
289 
 Sənin bir aylıq məvacibinin məbləğinə. 
 Ola bilməz! – Bu məqamda isə mən belə bir rəfiqəmin 
olduğuna görə ağladım. 
 Ola bilər, - o, göz yaşları içində dedi, - sənin xatirinə 
mən bundan da artığını edərəm. 
Biz hələ iyirmi dəqiqə ərzində ağladıq, sonra isə Lera 
özünə gəldi və artıq işgüzar səslə soruşdu: 
 Axı, onlar səni necə zorlaya bilərdilər? Sən ki 
aybaşısan! 
 Yalnız onlar bundan bixəbər idilər, -  mən cavab 
verdim və bizim hər ikimiz dəlilər kimi qəhqəhə çəkib 
gülməyə başladıq. Əməlli–başlı sarsağıq! 
Bir neçə dəqiqə beləcə gülüşdükdən sonra biz yaxşı 
rəfiqələr kimi ayrıldıq. Mən telefonun dəstəyini öz yanıma 
qoydum və vannaya girdim. Nəhayət, duşun altında dayandım 
və telefon artıq beşinci dəfə zəng çaldı. Hamısı gəbərsinlər! 
Daha heç kimlə söhbət edən deyiləm. Lakin yenidən təslim 
oldum. Üçüncü zəngdə suyu bağladım, dördüncüdə əlimi 
quruladım, beşincidə isə cavab verdim. 
 Sizi dinləyirəm. 
 Sabahınız xeyir, - saatın əqrəbləri artıq on ikini 
göstərirdi, - sizi narahat edən Lenadır. 
 Nəsə baş verib, Lena? 
    
290 
 Mən sizin bilməyinizi istəyirdim, - o, susdu, sonra isə 
dedi: - Dünən bizdə yenə də müstəntiqlər iş aparırdılar. Onlar 
bizim bütün kağızlarımızı yenidən nəzərdən keçirdilər. 
Esmiranın yazı kitabçasını da həmçinin. Siz məni 
dinləyirsinizmi? 
 Əlbəttə, dinləyirəm. Nə baş verib? 
 Esmira indi yoxdur. Elə bildim ki, mənə belə gəlir. 
Lakin bu gün mən onun yazı kitabçasını nəzərdən keçirdim. 
Orada belə bir yazı var: «S.G.» və evin nömrəsi. Mən dərhal 
onun bizim baş çəkdiyimiz elə həmin mənzildə olduğunu 
anladım. Saf Gölməçələrdəki mənzil. 
 Doğrudur, biz ora baş çəkmişdik, hə, noolosun ki?
 Bu, köhnə yazıdır, - Lena tələsik tərzdə izah etdi. – 
Burada giriş qapısının kodu da qeyd olunub. Bir hərf və dörd 
rəqəm. Siz məni eşidirsinizmi? 
 Hansı kod? 
 «C» hərfi və rəqəmlər: üç, bir, bir, dörd. Allo, siz məni 
anladınızmı? 
Mən az qala vannaya yıxılmışdım. Elə bu qədər. İndi mən 
Esmiranın qatil olduğunu dəqiq bilirdim. Onu həbsə almaq 
üçün Rındinə zəng etmək qalmışdı. Onun yazı kitabçasına 
baxmaq kifayət edər və bu ona qarşı həlledici dəlil olacaq. 
       
291 
Lakin mən yalnız Lenaya minnətdarlığımı bildirib, onunla 
sağollaşdım. Mən özüm hər şeyi şəxsən yoxlamaq istəyirdim. 
Yoxlamaq və haqlı olduğuma əmin olmaq. 
                              On səkkizinci fəsil 
Maşınım yox idi, metroya isə enmək istəmirdim. Məhz elə 
buna görə də, ərimə zəng edib, ondan məni inşaat 
kompaniyasının ofisinə aparmaq üçün sürücüsünü bizim 
«Volqa»mızla evə yollamağını xahiş etdim. Esmiradan nə 
üçün belə bir dəhşətli cinayəti törətməyinin səbəbini 
öyrənməli idim. Mən kompaniyanın binasına yaxınlaşanda 
saatın əqrəbləri artıq ikini göstərirdi. Qızlara zəng edib, 
onlardan mənim üçün buraxılış vərəqəsini sifariş etmələrini 
rica etmək lazım idi. Lakin mən Lenanın Esmira ilə 
söhbətimdən xəbər tutmasını istəmirdim! Lakin ayrı çıxış yolu 
da yox idi, buraxılış vərəqəsi olmadan isə məni binaya 
buraxmazdılar. Vadim Strekavinin yoxa çıxmasından və onun 
cangüdəninin qətlə yetirilməsindən sonra orada təhlükəsizlik 
tədbirlərini daha da gücləndirmişdilər. 
Mən qəbul otağına zəng etdim və dəstəyi Esmira qaldırdı. 
Ona nə deyim? Rındin yəqin ki, mənim buraya iş yerimə 
gələn tək baş çəkməyimə diqqət yetirmiş olacaq. Məhz elə 
    
292 
buna görə də, mən Esmiraya aşağıya düşməsini və mənimlə 
onların ofisinin qənşərindəki kiçik restoranda görüşə 
gəlməsini təklif etdim. 
 Yaxşı, - o, sakit tərzdə sanki telefon zəngimi 
gözləyirmiş kimi razılaşdı. 
On beş dəqiqədən sonra Esmira binadan çıxdı. Onun 
əynində gözəgəlimli bej rəngli kostyum var idi, boynuna çox 
zərif yaylıq bağlamışdı. Yəqin ki, Salvator Ferraqamodan idi. 
Görünür, o, bir o qədər də ehtiyac içində deyildi. Esmira mənə 
yaxınlaşdı və biz salamlaşdıq. Mənə elə gəldi ki, o, məni 
diqqətlə müşahidə edir, sanki mənim ondan nə soruşacağımı 
anlamağa çalışır. 
Biz masa arxasında yerimizi rahatladıq və çay sifariş 
etdik. Heç özüm də bilmirəm ki, niyə çay sifariş etdim. Bəlkə 
də, dünən məni necə isti qəhvə ilə islatdıqlarını xatırladım və 
bunun təkrarlanmamasını istədim. Sifarişi gözləyərkən mən 
Esmiradan istintaq qrupu haqqında soruşdum. Bu gün 
səhərdən bu qrup yenə də onların ofisində işləyibmiş. Bir neçə 
nəfər də Vadim Yevgenyeviçin sonuncu dəfə göründüyü 
restorana yollanıblarmış. Rındin – hər şeylə maraqlanan tipdir, 
əgər ona hansısa bir tapşırığı veriblərsə, o, hamını mümkün 
olan qədər sıxıb suyunu çıxaracaq. Yəqin ki, restoranda 
hamını dindiriblər – direktordan ofisianta qədər hamını. Məhz 
       
293 
elə buna görə də, mən bizim şanlı ictimai qidalanma sahəsinin 
əməkdaşlarının müstəntiqlərə və prokurorlara mənə 
danışacaqlarından daha çox danışacaqlarına şübhə belə 
etmədən oraya getməməyi qərara aldım. 
 Dünən mən Mariya Antonovna ilə söhbət etmişəm, - 
mən Esmiraya məlumat verdim. – Deyəsən, onun Saf 
Gölməçələrdəki mənzildən xəbəri yoxmuş. 
 Bunu sizə o söyləyib? 
 Bəli. Hər halda, o, ərinin orada mənzilə malik olması 
haqqında məlumatımı təəccüblə qarşıladı. 
 Xeyr, məncə, ona hər şey məlum idi, - Esmira etirazını 
bildirdi. Onun simasında xoşagəlməz təbəssüm göründü. 
Ümumiyyətlə, mən onun hamı barəsində – birlikdə 
işlədiyi Lena, Berta İosifovna, öz rəfiqəsi olan Berta 
İosifovnanın qardaşı qızı, Nikolay, Artur barəsində pis 
danışdığını sezmişəm. Ümumiyyətlə, bütün insanlar 
barəsində. Ətrafdakı insanlarla normal münasibət qurmağa 
həddindən artıq mane olan pis mövqedir. İnsanlar arasında 
ömür sürməklə, bütün dünyaya nifrət etmək olmaz. 
 Nə üçün belə güman edirsiniz? 
 Ona kimsə bunu danışa bilərdi. 
 Kim? 
    
294 
 Həvəskarlar hər zaman tapılar. – Esmira susdu, çünki 
bu dəmdə ofisiant qız bizə çay gətirdi. 
Mən ona nə isə düşünmək imkanı verməmək üçün dərhal 
mövzunu dəyişməyi qərara aldım. 
 Siz deyirdiniz ki, heç vaxt Saf Gölməçələrdəki evdə 
olmamısınız, - mən hər ehtimala qarşı qaynar çayın olduğu 
stəkanı özümdən kənara itələməklə, Esmiraya xatırlatdım, - və 
dünən də oraya ilk dəfə getdiyinizi söyləmişdiniz… 
 Doğrudur, - o, tamamilə sakitcə dilləndi, - əgər mən 
orada olsaydım, bunu sizdən gizlətməzdim. Lakin mən orada 
olmamışam. Lenadan xəbər alın, bəlkə o, bəzən oraya baş 
çəkib? 
 Lena orada olmayıb. Sizə də yaxşı məlumdur ki, Lena 
oraya baş çəkməyib. – Mən zorla hiddətimi boğurdum. – Siz 
hər dəfə məni digərlərinin layiqsiz davranışına inandırmağa 
çalışırsınız. 
 Çalışmıram, - o, etiraz etdi, - mən yalnız bildiklərimi 
deyirəm. 
 O halda, mənə bircə dəfə də baş çəkmədiyiniz evin 
qapısının kodunu söyləyin. Sizin oraya getməyə 
hazırlaşmadığınız təqdirdə, bu kodun sizin nəyinizə gərək
olduğunu izah edin. Bircə mənə bu kodun sizə məlum 
       
295 
olmadığını sübuta yetirmək lazım deyil. Mən onsuz da 
inanmaram. 
 Deməli, belə! – Esmira səssizcə gülümsədi. – Zavallı 
sarsaq! – Mən bu sözlərin mənə ünvanlanmadığına səmimi 
şəkildə ümid etdim. – Hətta sizə zəng etməyin lazım olduğunu 
qərara alıb. O, necə də axmaqdır! 
 Siz nə barədə danışırsınız? 
 Siz çox yaxşı anlayırsınız. Sizə Lena zəng edib, mənim 
yazı kitabçamda kodu tapdığını söyləyib. Mənsə səhərdən 
onun üzündə nə üçün yapışdırılmış təbəssümün olduğunu 
düşünürdüm.  Necə də axmaqdır! 
 Deməli, sizdə evin qapısının kodu olub? Siz mənə 
onun sizin yazı kitabçanıza necə düşdüyünü izah edə 
bilərsinizmi? 
 Bilərəm. Mən kodu özüm yazmışam. Siz mənim sizi 
aldatdığımı düşünürsünüz? Nəyə görə? Əgər mən orada 
olsaydım, sizə bunu sakitcə söyləyərdim. Yəqin ki, Artura 
müraciət etməməyim üçün sizdən açarların surətini 
istəyərdim. Lakin mən orada həqiqətən də, bir dəfə də olsun 
olmamışam. Bu mənzilin mövcudluğundan xəbərim olsa belə. 
 Bəs onda sizə kod haradan məlumdur? 
 Artur diktə etmişdi. Məncə, siz bu hadisələrin 
təhqiqatındakı psixologiyaları nəzərə almırsınız. Adi insan 
    
296 
psixologiyasını. Strekavinin qəfildən yoxa çıxmasından sonra 
onun əksəriyyətə məlum olmayan şəxsi görüşlər üçün nəzərdə 
tutulmuş iri mənzili qalmışdı. Artur bizə bundan istifadə 
edərək, bu mənzili başqa adamın adına qanuniləşdirməyi təklif 
etdi. Bu, yalnız Lena ilə bizə məlum idi, Pyotr Petroviç isə bu 
mövzuda danışmaqdan belə imtina etmişdi. Lakin Artur 
qanuniləşdirmək üçün yardımçıya ehtiyacı olacağını bilirdi. O, 
Valeriyaya etibar etmirdi, Bertadan isə qorxurdu. Bircə mən 
qalırdım. Axı o, mənim peşəkar hüquqşünas olduğumu bilirdi. 
Elə buna görə də, məni belə bir kombinasiyaya razı salmağa 
çalışdı. Hətta mənim hər şeyi şəxsən yoxlamağım üçün mənə 
giriş qapısındakı qıfılın kodunu diktə etdi. Doğrudur, o mənə 
açarları verməmişdi. Bu da həmin başıbəlalı qeydin mənim 
yazı kitabçamda peyda olmasının tarixçəsi. Lakin mən orada 
həqiqətən olmamışam, Kseniya, bu işdə məndən şübhələnmək 
lazım deyil. 
 Lakin bütün bunlara baxmayaraq, məhz siz Nikolaya 
şefinizin rəfiqəniz ilə görüşdüyünü söyləmisiniz. Nə üçün 
bunu etdiniz? Heç utanırsınızmı? 
Esmira çay içdi və qəfildən qəmgin bir tərzdə gülümsədi:
 Xeyr, utanmıram. Tamamilə utanmıram. Yaxşı 
rəfiqəm mənimlə bibisinə baş çəkmək üçün iş yerimə 
gəlmişdi. Vadim Yevgenyeviç otağa girərkən, o, bizim qəbul 
       
297 
otağımızda oturmuşdu. Kişi dərhal ona diqqət yetirdi. Hündür 
boylu, gözəl təsir bağışlayan, gözəgəlimli gənc qadındır. 
Rəfiqəmin ona necə gülümsədiyini görəydiniz! Onun buraya 
yalnız Vadimlə tanış olmaq üçün gəlməsinə dair təəssürat 
oyanırdı. Sizcə, bu, mənə xoş olub? 
 Siz bu barədə ona deyə bilərdiniz. 
 Nə barədə? O, Vadimə gülümsədi və bir neçə dəfə 
qəbul otağına girib–çıxdı. Vadim Yevgenyeviçin ondan xoşu 
gəldiyi yalın gözlə görünürdü. Sonra isə onu öz iş otağına 
dəvət etdi və mənə qəhvə gətirməyi əmr etdi. Mənə onlara 
qəhvə gətirməyimi. Sizcə, bu, mənə xoş təsir bağışlayırdı? Ya 
da özümü çox rahat hiss edirdim? Mən ömrümdə bircə dəfə 
əlimin altında zəhər olmadığına görə təəssüfləndim. 
 Hətta belə? 
 Mənim gizlədiləsi heç nəyim yoxdur. Onsuz da işdən 
qovacaqlar. Vadim Yevgenyeviç Lana ilə görüşməyə başladı, 
sonra isə onunla ciddi şəkildə maraqlandığı məlum oldu. O, 
mənə zəng edir və səadətdən boğulan səslə ona necə hədiyyə 
verdiyini və hansı restoranlara apardığını danışırdı. Mənsə 
oturub, bütün bunlara qulaq asırdım. Bizim bütün var–
dövlətimizi havaya sovuran və öz arvadını rəfiqəsinə qəhvə 
verməyə göndərməmək üçün normal pul qazanmağa qadir 
olmayan bəxtsiz ərimin olduğunu xatırladım. – Esmira 
    
298 
içilməmiş çaya nəzər saldı və stəkanı özündən kənara çəkdi. –
Məncə, o, bu mənzili Lanaya hədiyyə etmək istəyirdi. Berta 
da bütün bunlardan xəbərdar idi. Vadim onlara qırt toyuq kimi 
qəyyumluq edirdi. Bəlkə də bundan da çoxuna ümid 
bəsləyirdi, bilmirəm. Lakin o, məni özünün sadiq adamı hesab 
edirdi. Mənim vasitəmlə Lanoçkasına çiçəklər və hədiyyələr 
göndərirdi. Mənsə onları müntəzəm şəkildə ona ötürürdüm. 
Lakin heç kim məni susmağa məcbur edə bilməzdi. Nikolay 
Antonoviç Arturla münasibətlərini aydınlaşdırmağa 
başlayanda, mən onun hər şeydən xəbərdar olduğunu anladım. 
O, məndən bacısı ərinin kiminlə görüşdüyünü xəbər alanda isə 
mən susmamağı qərara aldım. Əgər Lana məndən sərvət 
torbası ilə tanış olmaq və ondan pul çəkmək üçün sui–istifadə 
etmişdisə, o halda mən nə üçün susmalıydım? Mən Nikolay 
Antonoviçə öz qiymətimi elan etdim. Əgər o, mənə min dollar 
ödəsə, mən onun qohumunun məhz kiminlə görüşdüyünü 
söyləyərəm. O, dərhal razılaşdı. O zamanlar o, Berta ilə də 
savaşmışdı, lakin o, bunu xatırlamağı xoşlamır. 
 O, Berta İosifovnaya qardaşı qızı barəsində 
danışmışdı? - mən yenidən soruşdum. İndi mənə Bertanın 
Nikolaya qarşı nifrətinin yaranma səbəbi və onun nə üçün 
hamını Artura nifrət bəslədiyinə əmin etməyə çalışması 
məlum idi. 
       
299 
 Əsil dava səhnəsini yaratmaqla, Lananın Vadim 
Yevgenyeviçlə görüşməməsini tələb etmişdi. O qədər 
axmaqdır ki! Bizim şefimiz isə deyəsən, mənim rəfiqəmə görə 
ağlını itirmişdi. 
 Bəlkə yalnız məcazi mənada deyil? – mən dərhal 
soruşdum. 
O, çiyinlərini çəkdi. 
 Hansısa bir mənada mümkündür. Onların arasındakı 
münasibət onu müxtəlif ağlasığmaz davranışlara sövq edirdi. 
Bir dəfə o, Lana ilə birlikdə Finlandiyaya həftə sonu istirahətə 
yollanmışdı. Mənə bu, məlumdur, çünki özüm onlar üçün 
təyyarənin birinci dərəcəsinə biletlər ilə oteldə kralsayağı süit 
sifariş etmişdim. Siz o zamanlar mənim nə hiss etdiyimi xəbər 
alın. Mənim öz rəfiqəm birinci dərəcəli salonda kralsayağı 
süitə istirahətə yollanır. 
 Bu, oğurlanmış məhəbbət idi, - mən qətiyyətsiz şəkildə 
etiraz etməyə çalışdım. – Sizin rəfiqəniz onun ailəli olduğunu 
bilirdimi? 
 Hə, noolsun? Bu, kimi narahat edir ki? Əgər kimsə 
mənə birinci dərəcəli salonda kralsayağı iqamətgaha uçmağı 
təklif edərsə, sizcə, mən bundan imtina edərdim? Ya da siz 
imtina edərdinizmi? 
    
300 
Mən Nitsada az qala fırıldaqçıların qurbanına çevriləcəyim 
haqqındakı sərgüzəştlərimi xatırladım və susmağa üstünlük 
verdim. Biz qadınlar səfehik, biz yaxşı tövrə, sanballı 
kostyuma və xoş ətirə malik olan hər rastımıza çıxan ilk kişiyə 
inanmağa hazırıq. 
 Siz, yəqin ki, mənim öz hisslərini gizlədən bədheybət 
olduğumu düşünürsünüz? Bu belə deyil. Mən bəxti o qədər də 
gətirməyən adi adamam. Sizə deməliyəm ki, uğursuzluqlar 
insanı qeyzləndirir. Yalnız cüzi insanlar, çox güclü insanlar 
talelərinə meydan oxuyaraq, öz şəxsi uğursuzluqlarına qarşı 
mübarizə aparmağa qadirdirlər. Əksəriyyət isə bu 
uğursuzluqlarda digərlərini təqsirli bilmişdir. Mən isə çox 
güman ki, əksəriyyətə aidəm. 
Esmira başını kənara çevirdi. Mən onun möhkəm həyəcan 
keçirdiyini anladım. 
 Onlar mənim hisslərim, mənim onlara qarşı 
münasibətim barəsində düşünmürdülər. Bunu xatırlamaq belə 
istəmirəm! Bizim Lena? O da həmçinin, yaxşı nacinsdir. Siz 
onun səfeh olduğunu düşünürsünüz? Xeyr, o, sərhesab və 
hiyləgər qızcığazdır. Mən axmağam ki, onun əvəzinə 
məktubları tərtib etmişəm, axı Lena özü iki kəlməni bir–birinə 
düzgün tərzdə quraşdıra da bilmir. Lakin o, bizi indi işdən 
azad edəcəklərini də anlayır. Əgər Strekavin tapılmasa, biz 
       
301 
heç kimə lazım olmayacağıq. Bax, elə ona görə də sizin 
sonradan ondan ötrü kiməsə ağız açmağınız üçün xoşunuza 
gəlməyə çalışır. Bəlkə bizdə olduğu kimi hansısa bir isti yeri 
tuta bildi. 
Esmira yenidən on beş saniyəlik susdu. Mən ona ürəyini 
boşaltmaq üçün imkan verilməsinin vacib olduğunu 
anlayırdım. Onun ürəyi o qədər doludur ki! 
 Mən, hüquq elmləri namizədi, bütün yazışmalara görə 
məsuliyyət daşımışam, Lena isə yalnız qonaqlara qəhvə 
apararaq, onları xoş təbəssümlə qarşılayıb başqa xüsusiyyətə 
qadir olmayıb. Yox, mən haqlı deyiləm.  O, çox şeyə qadir 
olub, amma ayrı şeylərə. Məsələn, şefinə onun iş otağında 
qulluq etmək. Bəzən o, oraya daxil olur və mən kiliddəki 
rəzənin necə şaqqıldadığını eşidirdim, sonra isə bizim 
şefimizin razılıq ifadə edən gülüş səsi gəlirdi. Siz mənim onu 
məzəmmət etdiyimi düşünürsünüz? Əsla. Heç onu da 
qınamıram. Bu, onların haqqıdır, onların şəxsi həyatıdır. Heç 
kim iki yaşlı insanın həyatına müdaxilə etməməlidir. Yalnız 
Lena əmək haqqını məndən əlli dollar artıq alırdı. Təsəvvür 
edirsinizmi? Axı, mən onun zərfdə nə qədər, mənim isə nə 
qədər pul aldığımı dəqiq bilirdim. Hamısı da ona görə ki, mən 
öz şefimlə onun otağında kilidli qapı arxasında qalmamışam. 
Mənim hər ay məvacibimi necə bir tərzdə aldığımı 
               
302 
təsəvvürünüzə gətirə bilərsinizmi? Mənim sanki üzümə bir 
sillə vururdular. 
 İşdən çıxıb getmək lazım idi. 
 Hara? Sizcə, lazımi əlaqələrsiz və tanışlıqsız işə 
düzəlmək belə asandır? Sizcə, sizin yalnız səkkiz–doqquz saat 
olacağınız işi əldə etmək belə asandır? Lenaya layiq olduğunu 
vermək lazımdır, mən uşağımın yanına tələsəndə, o, həmişə 
həvəslə məni evə buraxırdı. Yəqin ki, gələcəkdə Lananı əvəz 
etməyi arzulayırdı. Bilmirəm. Mən vicdanla özümə yeni iş 
yeri axtarırdım. Lakin bir kontorda mənə on dəfəyə qədər az 
olan məvacibi təklif etdilər, digərində isə səmimi tərzdə izah 
etdilər ki, mən yekə qarınlı və yağlı saçlı tərli kişiyə xidmət 
etməli olacağam. Sanballı kompaniyaya işə düzəlmək bir o 
qədər də asan deyil. Mənsə bu kişiyə baxır və onun elə ilk 
görünüşündən ürəyimin bulandığını anlayırdım. Strekavinin 
yanına qayıtmalı oldum. 
 Siz rəfiqənizin atəş açma üzrə yarışlarda iştirak 
etdiyini bilirdinizmi? Onun məhz bu idman növü ilə məşğul 
olduğunu bilirdinizmi? 
 Siz ondan da şübhələnirsiniz? – Esmira pərt bir tərzdə 
xəbər aldı. – Nahaq yerə. Lana baş verənlərin elə ən böyük 
qurbanıdır. Zənnimcə, Vadim Yevgenyeviç belə qəfildən yoxa 
çıxmasaydı, yəqin ki o, bu mənzili onun adına keçirərdi. 
       
303 
Ümumiyyətlə, onların münasibətləri artan səviyyə üzrə inkişaf 
edirdi. 
 O, haraya yoxa çıxmış ola bilər, necə düşünürsünüz?
 Düşünmürəm, bu, mənə məlumdur, - Esmira qəfildən 
cavab verdi. – Zənnimcə, hamı onun aradan götürülməsində 
artıq kimin maraqlı olduğunu anlayır. Bunun real olaraq kimin 
tərəfindən törədildiyini də, həmçinin. Yalnız bir nəfər, yəni, 
siz bunu indiyə qədər hələ anlamamısınız? 
Mən ona baxır və onun kimin barəsində danışdığını 
təxmin etməyə çalışırdım. Mənim tanış olduğum və söhbət 
etdiyim şəxslərdən kimin Vadim Strekavinin yoxa çıxmasına 
aidiyyəti ola bilərdi? Kim? Nikolay, Berta İosifovna, onun 
bacısı qızı Lana, mənim rəfiqəm Valeriya, Esmiranın özü, 
yoxsa onun ortağı Lena? Daha kim? Onların hər birindən
şübhələnmək olardı, hər birinin öz motivləri vardı. Əgər bu, 
Lana deyilsə, bəs onda kimdir? 
 Siz kimin barəsində danışırsınız? – mən xəbər almağa 
məcbur oldum, belə ki, düşünüb tapa bilmədim. Yəni mən 
hansısa bir mühüm faktı nəzərdən qaçırmışam, məni bu sirrin 
araşdırılmasına sövq etməyə qadir olan hansısa bir vəziyyəti 
nəzərə almamışam? 
 Məncə, bütün bunlar elə əvvəlcədən elementar olub, - 
Esmira ah çəkdi, - yalnız bir adam Strekavinin yoxa çıxmasını 
               
304 
təşkil edə bilərdi və elə edərdi ki, biz izə düşə bilməyək. 
Yalnız bir nəfər bunu edə bilərdi. Bu, Vadim Yevgenyeviçin 
tamamilə etibar etdiyi Artur idi. Zənnimcə, onlar həmin bazar 
günü görüşüblər və Artur şefini harayasa aparıb. Sonra nəyin 
baş verdiyi isə heç kimə məlum deyil.  
 Nə üçün? – mən başımı itirmiş tərzdə nəfəsimi dərdim. 
 Mənzil, - Esmira izah etdi, - belə bir böyük məbləğ 
Artur üçün kifayət qədər böyük sınaq oldu. O, Strekavinin 
mənzili Lananın adına keçirməyə hazırlaşdığından xəbərdar 
idi. Onların görüşlərindən hali idi, axı, Lananı özü Saf 
Gölməçələrə aparırdı. Onun ehtiyat açarları var idi. İkinci 
açarlar isə Vadim Yevgenyeviçin özündə idi. Bütün açarları 
ələ keçirmək, sonra isə mənə mənzilin sənədlərini hazırlamağı 
təklif etmək lazım idi. O bilirdi ki, vicdanlı Pyotr Petroviç heç 
bir zaman digər insanların yanında bu mənzil barəsində 
düşünməyə belə cürət etməz. Pyotr Petroviç hətta kimin adına 
rəsmiləşdirildiyindən də şübhələnmirdi. Bəlkə də onun icarəyə 
verildiyini zənn edirdi. Yerdə qalan mən və Lena idik. Lakin 
bizlərə Artur böyük pul ödəcəyini vəd etmişdi. Onu da başa 
düşmək olardı. Arvadı uşaq gözləyirdi, onun pula ehtiyacı 
vardı. Sizə onun bizim işə necə qoşulduğu məlumdurmu? 
Kazinoda yüz min dollar uduzmuşdu və Strekavin ona görə 
borcun bütün məbləğini ödəmişdi, lakin ona işləməyi təklif 
       
305 
etmişdi. Necə deyərlər, borcdan çıxmaq üçün. Lakin siz gərək 
ki, insan təbiətinə bələd olasınız. Biz ən çox borclu 
olduğumuz havadarlarımıza nifrət bəsləyirik. 
 Bəs Berta İosifovna necə? Valeriya? Axı, mənzilin 
sənədlərini onlar hazırlamışdılar. 
 Arturun bundan xəbəri ola bilərdi. Berta ona zəng 
edib, açarları Lana üçün tələb etmişdi. Lakin o, mənzili 
əlindən verməyi ağlına belə gətirmirdi. Onun tələbləri də 
Arturu qorxutmurdu. Axı o, rəsmi olaraq müraciət edə 
bilməzdi. Bu mənzilə Berta İosifovnanın heç bir aidiyyəti yox 
idi. Valeriyanın da həmçinin. 
 Lakin Vadim Yevgenyeviçin varisi – onun arvadıdır. 
Onun qızı da var. 
 Kimsə Mariya Antonovnanın hər şeydən hali olması 
üçün ona mənzil barəsində danışmalı idi. Lakin heç kimin 
buna cürəti çatmazdı. Axı, hətta onun qardaşı belə mənzildən 
bixəbər idi, hətta xəbəri olsaydı belə, ona ruhi iztirab 
çəkdirməmək üçün bu barədə danışmazdı. 
Yüz il ömür sürürsənsə, yüz il də öyrən. Bax, belə. 
 Fərz edək ki, siz haqlısınız, - mən Esmiraya dedim. – 
Fərz edək ki, Arturun həqiqətən də, öz şefinin yoxa çıxmasına 
hansısa bir aidiyyəti olub. Bəs onda onun özünü kim qətlə 
yetirib? Bunu kim etmiş olar? 
               
306 
 Bilmirəm. Mən bu barədə çox düşünmüşəm. Berta 
Artura nifrətlə yanaşırdı, ona qarşı dözüm nümayiş etdirə 
bilmir və Arturun mənzilin açarlarını onun qardaşı qızına 
verməyə borclu olduğunu zənn edirdi. Artura Nikolay 
Antonoviç də nifrət edirdi, bu, doğurdur və ən nəhayət, Arturu 
məncə, Popovların qohumu Valeriya da bəyənmirdi. Valeriya 
Arturu həddən artıq müstəqil adam hesab edirdi. 
 Valeriya barəsində mənə hər şey məlumdur, o mənim 
rəfiqəmdir. 
 Qoy lap belə olun. Bu üç nəfərdən kimsə bu qətli təşkil 
edib. 
 Bəs sizin sürücüləriniz? Üç kişi? 
 Xeyr. Əsla. Pyotr Petroviç dindar adamdır, o, heç vaxt 
bu cür işə əl qoymaz. Şurik Qolyayev sadəcə, bir amöbdur, 
onun heç bir izzət–nəfsi yoxdur. Onların arasında yeganə 
adam Ravildir, lakin onun belə düşünməyə ağlı çatmaz. 
Həddən artıq mürəkkəb kombinasiyadır. Yox, yox, bu, 
tamamilə istisna haldır. 
 Bəs siz? 
 Anlamadım. Siz nə demək istəyirsiniz? 
 Sizin mənzildən xəbəriniz olub, Arturdan onun şefinin 
yoxa çıxmasında şübhələnmisiniz. Siz yeganə adamsınız ki, 
       
307 
bu mənzilin sənədlərini rəsmiləşdirmisiniz. Sizə elə gəlmirmi 
ki, siz şübhəli bilinən şəxslərin sırasındasınız? 
 Görünür, elədir, - Esmira razılaşdı, - lakin mən bunu 
etməmişəm. Bundan savayı mənim, necə deyərlər, alibim var. 
İki gün bundan əvvəl mən bütün gecəni qonaqlıqda olmuşam. 
Ərimlə birlikdə. Məni orada otuza yaxın adam görüb. Bu, 
Moskvanın o biri ucunda olub. Mən Saf Gölməçələrə gəlib, 
Arturu qətlə yetirib və yenidən ərimin yanına qayıtmağa 
macal tapa bilməzdim. Bundan başqa, mən maşını idarə 
etməyi də bacarmıram. Digərlərindən fərqli olaraq, sükan 
arxasına əyləşə bilməzdim. Mənim buna haqqım da çatmır. 
Deməli, taksi saxlatdıraraq, oraya getməli və oradan geri 
qayıtmalı idim. Bundan savayı, mənə Arturun müəyyən 
vaxtda Saf Gölməçələrdəki evdə olacağı da məlum deyildi. 
Məndə silahın olmamasından və atəş açmaq qabiliyyətinə 
malik olmamağımdan isə ümumiyyətlə, danışmağa dəyməz. 
 Nikolay da silahdan baş çıxarmadığını və atəş açmağı 
bacarmadığını deyib, - mən həyəcandan boğuldum, - hər şey 
doğrudur. Mənimlə söhbəti əsnasında Berta İosifovna mənə 
aydın olmayan belə bir ibarəni söyləmişdi – «Kölələr hər 
zaman öz sahiblərinin qəbri üzərində rəqs etməyi 
arzulayırlar». Əgər bu ibarə Artura aiddirsə, o halda, təkcə siz 
onun Vadim Yevgenyeviçin yoxa çıxmasında əli olduğunu 
               
308 
təxmin etməməsiniz. Belə olan təqdirdə, məlum olur ki, o da 
hər şeyi düzgün hesablamış ola bilərdi. Sizdən fərqli olaraq, o, 
mənim görüşəcəyim Arturun harada və nə zaman olacağını 
dəqiq bilirdi. Berta İosifovna ona məndən sonra zəng edib 
açarları ona verməsini tələb edibmiş. Artur növbəti dəfə 
imtina edib. Belə olan təqdirdə o, yaxşı münasibət bəslədiyi 
və onun qardaşı qızının səadəti olacaq insanın ölümünə görə 
qisas ala biləcəyini qərara alıb. Onun yanında atəş açmağı 
bacaran Lanası olub. Lanaya zəng edərək, ona Arturun harada 
və nə zaman olacağına dair məlumat vermək qalırdı. Bu, hətta 
qətl hadisəsi də deyildi, qisas aktı idi. Siz belə bir variantı 
istisna etmirsinizmi? 
Esmira mənə ədnanın hər şeyi anlayan baxışları ilə nəzər 
saldı. 
 İstisna etmirəm. Xammurapi məcəlləsini 
xatırlayırsınızmı? Hər kəs ona layiq olanını alır. Əvəz əvəzə. 
Əgər Arturun həqiqətən də, öz şefinin yoxa çıxmasına 
aidiyyəti olubsa, o halda, o, layiqincə cəzalandırılıb. Artur 
ailəni ərsiz və atasız qoyub və elə buna görə də onun arvadı ilə 
hələ dünyaya göz açmamış körpəsi də atasız və ərsiz qaldılar. 
Hər şey düzgündür. Qədim ədalətlilik kodeksi. 
Özü barəsində Esmira haqlı idi. Axı o, həqiqətən 
Arturun bu başıbəlalı  mənzilə yollanacağından xəbərdar 
       
309 
deyildi. Baxmayaraq ki, bütün şübhəli bilinən şəxslərdən 
yalnız o ən münasib namizəd olub. Lakin Esmira Arturun 
mənzilə getdiyi vaxtdan hali ola bilməzdi. Onun alibisini də 
yoxlamaq lazımdır. Lenanı mən özüm evə qədər ötürmüşəm, 
deməli, ona olan şübhə aradan qalxır. Beləliklə, yerdə yalnız 
mənim rəfiqəm Valeriya, Nikolay və Berta İosifovna qalır. 
Onlar nə səbəbə belə bir «vendettanı» təşkil etməlidirlər? 
Nikolay Antonoviç üzünə elə bir zərbə almışdı ki, normal 
düşünmək qabiliyyətinə malik deyildi, ona sakitləşdirici iynə 
vurmuşdular. Lakin Berta İosifovna… O, məni əmin edirdi ki, 
Nikolay Artura nifrət bəsləyir, özü isə ona daha çox nifrət 
edirdi. O öz qardaşı qızı üçün açarları tələb edirdi. Berta bütün 
sənədləri yenidən rəsmiləşdirməyi bacarardı. Axı, Arturun 
üzərində mənzilin açarlarını aşkar etmədilər. Mən stula 
söykəndim və üzərimdən sanki ağır bir yükün götürüldüyünü 
hiss etdim. Nəhayət, mən Maşanın bu qadın barəsində nə üçün 
belə qərəzli danışdığını anladım. Görünür, o, onda potensial 
düşməni, öz qardaşı qızının səadəti naminə hər şeyə hazır olan 
insanı hiss edirdi. 
Mən qənşərimdə oturan qadına nəzər saldım. Esmira 
qulaqlarını şəkləyərək, gələcəyinin sanki mənim 
fərziyyələrimdən asılı olduğunu hesab edib mənə diqqət 
kəsilmişdi. 
               
310 
 Bilirsinizmi, Esmira, mən sizdən yaşca bir qədər 
böyüyəm. Sözsüz ki, söhbətimiz haqqında heç kimə, hətta 
prokurorluğa danışmayacağam. Vəkil işin istintaqının gedişatı 
ərzində topladığı faktlara dair susmaq hüququna malikdir. 
Baxmayaraq ki, bizim söhbətimizi mənim böyük çətinlikdə 
olan müştərimin müdafiəsi faktına da şamil etmək olar. Lakin 
bütün bunlara baxmayaraq, bizim söhbətimizin məzmunundan 
üçüncü şəxsləri hali etmək niyyətində deyiləm. Lakin sizə 
bunu deyəcəyəm. Məlum məsələdir ki, siz bu yaxınlarda 
həqiqətən də, bu kompaniyadan işdən çıxarılacaqsınız. Ola 
bilsin ki, sizə çətin olacaq, çox çətin olacaq. Yəqin ki, sizin 
ailəniz hətta Moskvanı tərk edərək, Kazana qayıtmalı olacaq. 
Arturun vəfatından və Vadim Yevgenyeviçin ehtimal olunan 
qətlindən sonra sizin üçün iş tapmaq bir o qədər də asan 
olmayacaq. Lakin siz heç olmazsa uşağınızın xatirinə 
digərlərini şəxsi uğursuzluğunuzda mühakimə etməklə, bütün 
dünyaya nifrət bəsləməyinizə son qoymalısınız. Bizim 
həyatımız belə qurulub. Kiminsə sinəsi bir qədər böyükdür, 
kiminsə məşuqları yaxşıdır, kiminsə evi gözəldir, kiminsə 
bankdakı hesabı. Hamıya paxıllıq etmək və onlara buna görə 
nifrət bəsləmək nəinki öz qəlbində, həm də öz uşağının 
qəlbində nifrət toxumunu əkmək deməkdir. Qibtə və nifrət 
hissi qeyri–məhsuldar hisslərdir, inanın mənə. Mən oğlumun 
       
311 
cəmi iki yaşı olanda boşandım və uzun illər onu təklikdə ayaq 
üstə qaldırmalı oldum. Mənim o zamanlar heç də 
Hollivudsayağı görünüşüm və iyirmi yaşım yox idi. Lakin 
mən alicənab və ağıllı kişiyə rast gələcəyimə inanırdım. Bir 
neçə uzun ildən sonra mənim bəxtim gətirdi. 
Əgər siz ərinizə hörmət etmirsinizsə, o halda, sadəcə, 
onunla yaşamayın. Əgər katibə işinin sizi alçaltdığını 
düşünürsünüzsə, katibə işləməyin. Lakin həyata qarşı olan 
münasibətinizi dəyişməyə çalışın. Sizə daha rahat və 
komfortlu olacaq. Xudahafiz. Çayın haqqını mən ödəyərəm. 
Belə bir nitqdən sonra məni ştatda olan psixoanalitik 
vəzifəsinə qəbul etmək olardı, lakin mən tamamilə səmimi 
tərzdə danışırdım. Mən Esmiranı bir qədər anlayırdım və mən 
onun bütün ətraf aləmi bu cür qəbul etdiyinə görə də çox 
təəssüflənirdim. Mən də anamın mənə irsən keçirdiyi 
nikbinliyi olmasaydı, bu cür olardım. Mən pulu ofisianta 
təqdim edib, restoranı tərk etdim. Küçədə günəş parlaq işıq 
saçırdı. Mən geriyə boylandım və pəncərədən masa arxasında 
oturmuş Esmiraya nəzər saldım. O, kənara baxırdı və deyəsən, 
bu gün necə gözəl havanın olduğunu hiss etmirdi. 
                                 On doqquzuncu fəsil 
               
312 
Küçədə mən telefonu əlimə alıb, Lenaya zəng etdim. Mən 
Berta İosifovnanın harada olduğunu bilmək və bütün 
toplanmış faktları Slavik Rındinə danışmazdan əvvəl onunla 
söhbət etmək istəyirdim. Mən Strekavinin yoxa çıxması ilə 
Arturun qətlinin kimin üçün əlverişli olduğunu öyrənəcəyimə 
şübhə belə etmirdim. Əgər Esmira haqlıdırsa və Vadim 
Yevgenyeviçin aradan götürülməsində həqiqətən Artur 
müqəssirdirsə, o halda, ondan açarları götürmək Berta 
İosifovna üçün sadəcə, bir vəzifə olmalı idi. Bu məqamda 
daxilimdə belə bir dilemma yarandı. Bəlkə bu, həqiqətən 
Artur olub? O, şefin etibar etdiyi yeganə insan idi. O, yeganə 
insandır ki, şefinin yoxa çıxmasını təşkil etməyə qadir olub. 
Lakin əgər onun ölümü, Tanrının düşündükləri baxımından  
əvvəlcədən həll edilmiş olmuşdusa, bəs onda nə üçün mən 
əslində ədalətli qisası törədən Arturun qatilinin ifşa 
olunmasına dair məsuliyyəti öz üzərimə götürməliyəm? Nə 
üçün? 
Lenanın telefonu cavab vermirdi və mən uzun müddət nə 
edəcəyimi düşündüm. Esmiranın nə zaman restorandan 
çıxacağını gözləyib, ondan mənim üçün buraxılış vərəqəsini 
sifariş etməsini rica edim? Lakin nəyə görə? Bertanı qətli 
təşkil etdiyinə inandırmağıma görəmi? Mən onun telefon 
zənglərindən savayı hansı faktlara malikəm? Valeriya 
       
313 
ümumiyyətlə, iki dəfə zəng edibmiş. Elə onu da belə bir 
uğurla mühakimə etmək olar. Mənim əlimdə heç bir konkret 
sübut yoxdur. Yalnız faktlar. Baş maliyyəçiyə qarşı dolayı və 
xoşagəlməz dəlillərə çevrilən faktlar. 
Mən düşünməkdə davam edərək, küçənin o biri səkisinə 
keçdim. Mənzilin məbləğini Berta İosifovna hesabdan 
ödəyibmiş, deməli, mənzilin mövcudluğundan xəbərdar imiş. 
Daha doğrusu, hər kəsdən əvvəl xəbərdar olubmuş. O, öz 
qardaşı qızının Strekavin ilə bütün görüşlərindən də hali imiş. 
Olub–keçənlərdən belə bir qənaətə gəlmək olar ki, o, bu 
görüşə heç də etiraz etmirmiş. Berta İosifovna Vadim 
Yevgenyeviçin yeni, təmtəraqlı mənzili Lana üçün 
hazırladığına əmin imiş. O, Arturdan şefinin yoxa çıxmasının 
təşkilinə görə şübhələnə bilərdi. Hələ ki, hər şey 
məntiqəuyğundur. 
Berta Artura zəng edib, açarları tələb edib. Ola bilər, Artur 
imtina edib, ola da bilər ki, razılaşıb. Xeyr, imtina etməyib. 
Əks təqdirdə, Esmira ilə bu mənzilin yenidən 
rəsmiləşdirilməsi barəsində söhbət etməzdi. O, Esmiranı 
özünün etibarlı adam olduğuna inandırmaq üçün giriş 
qapısının kodunu da verib. Artur özünün maliyyə ehtiyatını 
təmin etmək üçün mənzili də satmağa hazır imiş. Bunlar da, 
həmçinin, faktlardır. 
               
314 
Əgər Artur imtina edibsə, göründüyü kimi, o, elə belə də 
edib, Berta İosifovna onun Saf Gölməçələrdə nə zaman 
olacağından xəbərdar ola bilərdi. Fərz edək ki, Artur bu 
barədə özü Bertaya danışıb. Nə üçün? Nə üçün o, bu barədə 
kənar şəxsə məlumat verib? Axı o, vaxtı uzatmaq, hər şeyi 
qanuniləşdirmək istəyirdi. Hətta ən mümkün səbəbdir. 
Mənimlə söhbətdən sonra görüşməyi təklif etmişdi. Lakin 
Berta İosifovna onun Saf Gölməçələrə yollandığından hali 
olubmuş. Onun Strekavinə aşiq olan qardaşı qızı isə çox yaxşı 
atəş açmağı bacarır. Bircə onun qardaşı qızına zəng etmək 
qalıb. Ya da ayrı bir adama. Əgər Lana müxtəlif yığma 
komandaların tərkibinə daxil olubsa, o halda orada onu 
sığortalamağa razılıq verəcək dostu və yaxud da rəfiqəni 
tapmaq asandır. Oy, həddindən artıq çoxlu ehtimallar və 
təsadüflər var, mən düşündüm, baxmayaraq ki, həyat elə özü 
belə bir təsadüflərlə doludur. 
Bertaya zəng edim, ya yox? Ona nə deyəcəyəm? O, Arturu 
Strekavinin oturlanmasında ittiham edib, öz qardaşı qızı 
barəsində söz açıb. Bu qadın bundan artıq mənə heç nə 
söyləməyəcək. O, mənə səhər Lananı növbəti dəfə müdafiə 
etmək üçün zəng edibmiş. Berta ölüm-qalım məsəlində 
olduğu kimi Lananı var gücü ilə müdafiə etməkdə davam 
edəcəkdi. Onların hər ikisinin Artur Mişarovun qətlə 
       
315 
yetirildiyi həmin həlledici gecə harada olduğunu 
aydınlaşdırmaq lazımdır.  Lakin mən yorulmuşdum və bunu 
etmək istəmirdim. Bundan savayı, mən bunu yoxlaya da 
bilməzdim. Lana mənimlə danışmaq belə istəməyəcək. Qoy 
bütün bunları Rındin yoxlasın, onun üçün bunları etmək daha 
asandır. 
Bu da son. Mən Maşanın bağ evinə yollanaraq, Arturun 
onun ərinin yoxa çıxmasına aidiyyəti olduğunu söyləməyi 
qərara aldım. Mənim əlimdə heç bir fakt yoxdur, lakin Berta 
ilə Esmira buna əmindirlərsə, o halda, mən də onlarla 
razılaşmağa hazıram. İki ən sonuncu ədna və hər birinin də öz 
şəxsi maraqları var. Hətta Artur hər şeydən bixəbər olubsa 
belə, onun şefinin arvadından bir həftə açar gizlətməsi 
diqqətəlayiqdir. Əlbəttə, Artur vəziyyətdən istifadə etməklə, 
mənzili satmaq istəyirmiş. Bu konkret fakt isə onun xeyrinə 
deyil. Mən bütün bunlar haqda Maşaya danışmalıyam. 
Baxmayaraq ki, mənzil barəsində ona artıq dünən deyib. 
Fürsətdən istifadə edib, müstəntiq ilə söhbət etmək üçün yerli 
milis bölməsinə də baş çəkmək lazımdır. Dünənki iki əbləhin 
bir daha tənha qadınlara hücum etməməsi üçün «aşının 
suyunu vermək» lazımdır. Ən acanacaqlısı budur ki, oranın 
maşın yolunda milis ilə FTX doludur, bizsə Valeriya ilə 
               
316 
birlikdə sakitcə söhbət etmək üçün yoldan kənarlaşmaqla, ən 
ucqar yerdə dayanmışdıq. 
Mən telefonumu çıxararaq, Maşanın nömrəsini yığdım. 
Mənə aşpaz qadın, ya da dayə cavab verdi. Mən Mariya 
Antonovnanın telefona çağrılmasını rica etdim və onun nə 
zaman dəstəyi qaldıracağını təmkinlə gözlədim. Hətta 
Maşanın səsindən onun əsəbi olduğunu anladım. Hələ bir
əsəbiləşməsin də! Son günlərdə baş verən hadisələr əsəbləri 
zəif olan insanlar üçün deyil. Əvvəlcə onun əri yoxa çıxır, 
sonra ərinin cangüdənini qətlə yetirirlər, sonra isə ərinin heç 
kimə danışmadığı gizli mənzilinin olması aşkar olunur. Gənc 
qadın üçün həddindən artıq çox deyilmi? Mən tamamilə başa 
düşürdüm. 
 Sizi narahat etdiyimə görə üzr istəyirəm, Mariya 
Antonovna. – Mənə onun adı ilə soyadını tələffüz etmək çətin 
idi, lakin Rozental bizə müştərilərə qarşı hörmətin – bizim 
onlarla mehriban münasibətimizin rəhni olduğunu öyrətmişdi. 
– Lakin məndə haqqında sizinlə bölüşmək istədiyim bəzi 
faktlar da var. Mən sizin yanınıza nə zaman gələ bilərəm? 
 Telefon vasitəsilə olmaz? – o, narazı halda soruşdu.
 Olmaz. Mən onları sizinlə şəxsən müzakirə etmək 
istərdim. 
       
317 
 Yaxşı, gəlin. Bu gün mənim son dərəcə çətin 
günümdür. Dayə də qıza ərzaq almaq üçün şəhərə gedib. 
Mənim isə başım elə ağrıyır ki! Gəlin, mən sizi gözləyəcəm. 
Maşa dəstəyi yerinə asdı və mən onun bu vəziyyətdə hələ 
yaxşı dayandığını düşündüm. Lakin onun yanına necə 
yetişim? Yenidən ərimə zəng edib, ondan mənə maşın 
verməsini rica etməyi istəmirdim. Ən yaxşısı taksi saxlayaraq, 
onunla bağ evinə yollanmaqdır. Orada isə onlarda hər zaman 
sürücülər növbə çəkirlər və ümid etmək olar ki, kimsə məni 
şəhərə aparacaq. Ya da yenidən taksi çağıraram, orada o, bir o 
qədər böyük problem deyil. 
Mən yenidən Vadim Strekavinin çalışdığı inşaat 
kompaniyasının binasına nəzər saldım. Əgər mən hər şeyi 
düzgün götür–qoy etmişəmsə, o halda bu kompaniyanın vitse–
prezidenti bura bir daha baş çəkməyəcək. Artıq doqquz və ya 
on gün keçmişdi. Strekavini oğurlayan insanlar olsaydı, onlar 
artıq çoxdan sövdələşmə aparmağa başlayardılar. Deməli, 
onlar mövcud deyildilər. Həqiqətin gözünün içinə düz baxmaq 
lazımdır. Onu oğurlayıb, qətlə yetiriblər. Əgər bunu Artur 
edibsə, o halda səbəb tamamilə aydındır, o böyük pul 
məbləğinə satmaq niyyətində olduğu dəbdəbəli mənzili ələ 
keçirmiş olacaqdı. 
               
318 
Məni oraya aparmağa razılıq verəcək sürücüsü olan maşın 
tapmalı idim. İş pulda yox, yol boyunca üzləşəcəyimiz adi 
tıxaclardadır. Lakin sürücünü mən kifayət qədər tez tapdım. 
Madam ki, mən ona pul ödəməyə, o da məni oraya aparmağa 
hazırdır. Gənc oğlan, deyəsən, ukraynalı razı halda 
gülümsəyirdi. Rusca o, xarakterik Ukrayna ləhcəsi ilə 
danışırdı. Mən onun «Volqa»sına əyləşdim və biz istiqaməti 
dəyişdik. Bütün yol boyunca sürücüm mənimlə söhbət etməyə 
can atırdı. O, mənə qəmiş olmamışdı, sadəcə, darıxırdı. Şən və 
boşboğaz olan bu gənc oğlan həm mənim əvəzimə, həm də öz 
yerinə danışırdı. O, siyasətçiləri söyür və biznesmenlərə etibar 
etmirdi. Biz bağın yerləşdiyi qəsəbəyə yaxınlaşanda, mən ona 
razılaşdırılmış məbləğdən artıq pul - yüz rubl verdim. 
 Bəs niyə bu qədər? – gənc oğlan səmimi tərzdə 
təəccübləndi. 
 Siyasi məlumata görə, - mən ona göz vuraraq, 
maşından düşdüm. 
Uzun müddət cığırla addımladım və nəhayət, Strekavinin 
evinə çatdım. Burada ilk dəfə düşündüm: maraqlıdır, bəs 
görəsən, bu bağ evinin dəyəri nə qədərdir? Milyon, yoxsa 
ondan da çox? Axı, buranın torpağı bahadır. Talvarın altında 
maşınlar dayanmışdılar. Maşınlardan birini yaşlı bir kişi əski 
ilə silirdi. Görünüşünə görə altmış və yaxud da ondan da çox 
319 
yaşı var idi, baxmayaraq ki, mən dərhal onun Pyotr Petroviç 
olduğunu anladım. Mən ona yaxınlaşdım. Sürücü sonuncu 
modelli «BMV» ilə qurdalanırdı. Milyonçu olmaq yaxşıdır, 
Strekavinin yəqin ki, bütöv bir avtomobil parkı var. 
 Xoş gördük, – mən bir qədər də ona yaxınlaşdım, - siz 
Pyotr Petroviçsiniz? 
O, çevrilərək, uzun müddət mənə baxdı. Onun sıx, qalın 
bığı və çal saçı var idi. O, yaşından kifayət qədər böyük 
görünürdü. 
 Bəli, - nəhayət, kişi cavab verdi və avtomobilin 
kapotunu silməkdə davam etdi. 
 Mən Mariya Antonovnanın vəkiliyəm. 
 Eşitmişəm. – Deyəsən, onun dilindən sözü kəlbətinlə 
çıxarmaq lazım olacaq. 
 Mən sizinlə söhbət etməliyəm, - mən hiddətlənməyə 
başladım. İki kəlmədən artıq söz söyləməyən insanla danışa 
bilmirəm axı! 
Pyotr Petroviç yenidən mənə tərəf çevrildi və nəsə 
gözləyirmiş kimi, gözlərini mənə zillədi. Onun simasında 
qəmgin ifadə var idi. 
 Siz bu ailə ilə çoxdan işləyirsiniz? 
 Çoxdan. 
320 
 Necə düşünürsünüz, Vadim Yevgenyeviçin 
oğurlanmasında  kim maraqlı ola bilər? 
O, çiyinlərini çəkdi: 
 Bilmirəm. 
 Strekavin sizi həmin gün evə buraxmışdı? 
Buraxmışdı. 
 Hara getməyə hazırlaşdığını və yaxud da kiminlə 
görüşmək istədiyini də deməmişdi? 
 Görünür ki, deməmişdi. 
 O, sizi tez–tez buraxırdı? 
 Bu cür hallar olub. 
 Bu cür hallarda o, haraya yollanardı? 
 Bilmirəm. 
 Siz onunla uzun illərdir ki işləmisiniz. Yəni siz onun 
haraya yollandığını fərz edə bilmirsinizmi? 
Pyotr Petroviç mənə kötəklənmiş köpəyin gözlərini 
xatırladan baxışla baxdı. O özünü pis hiss edirdi, onun şefi 
itmişdi, bu yaşda isə digər iş tapmaq praktik olaraq qeyri–
mümkündür. Bəlkə o, mənimlə ümumiyyətlə, danışmaq 
istəmir. Bəlkə söhbəti Rozentalın bizə öyrətdiyi kimi ona 
yaxın olan ayrı bir mövzuya yönəldim? 
321 
 Siz «BMV»də işləyirsiniz? – mən dünən bu maşını 
görmədiyimi xatırlayıb soruşdum. 
 Xeyr, «Mersedes»də işləyirəm, - o, digər avtomobilə 
işarə etdi. 
 Dünən o, burada deyildi, - mən onun daha ətraflı cavab 
verməsi üçün çiyinlərindən yapışaraq, onu var gücümlə 
silkələmək istəyirdim. 
 Mən profilaktoriyaya getmişdim. Sol fanarı 
dəyişirdim. 
 Nəyə görə? 
 Sırağagün elə yağış yağmışdı ki, - mənə Pyotr Petroviç 
izah etdi, - elə bu səbəbdən, gecə maşını əzmişəm. Təsadüfən. 
İlahi, axı nə üçün o, sözləri özündən sıxıb çıxarmır?
  Siz Artur Mişarovla işləmisiniz. Onun barəsində nə 
deyə bilərsiniz? 
 Onu qətlə yetiriblər, - Pyotr Petroviç mənə məlumat 
verdi, sanki mənim bundan xəbərim yox idi. 
 Siz onun barəsində nə deyə bilərsiniz? 
 Heç nə. 
 Nə üçün? 
 Mərhumlar barəsində ya yaxşı danışmaq lazımdır, ya 
da heç nə. 
 Bu, o vəziyyət deyil. 
322 
 Ola bilər. Bilmirəm. 
 Sizə Vadim Yevgenyeviçin Saf Gölməçələrdə 
mənzilinin olduğu məlum idimi? 
O, mənə baxaraq, susurdu. Görünür, yalan danışmaq 
istəmirdi, ancaq həqiqəti də söyləməyə hazırlaşmırdı. 
 Siz bunu bilirdinizmi? 
Kütbeyinə bax! Elə susduqca susur. Onun nəyi bildiyini 
mən anlamalıyam. Ona yardım etmək lazımdır. 
 Mən artıq bu mənzil barəsində Mariya Antonovnaya 
məlumat vermişəm, - mən dedim. – O, hər şeyi bilir, 
prokurorluğun əməkdaşları isə bu mənzili möhürləyiblər. 
Deyin görək, sizin bundan xəbəriniz olubmu? 
 Bəli. 
 Siz oraya tez–tez baş çəkirdiniz? 
 Az-az. 
 Strekavin orada tək olurdu? 
 Xatırlamıram. 
Müqəvvaya bax! Lakin itkin düşmüş rəhbərə münasibətdə 
belə bir sadiqlik! Mən ondan daha heç bir kəlmə də qopara 
bilməyəcəyimi anladım. 
 Maraqlı söhbətə görə təşəkkürlər, - mən bu tipə söz 
atdım və çevrilərək, evə daxil oldum. 
323 
Saatın əqrəbləri beşi göstərirdi. Aşpaz qadın məni qapının 
astanasında qarşıladı və qonaq otağına ötürdü. Mən hələ də bu 
tiplə söhbətdən sonra əsəbiləşməkdə idim. «Mənim 
sahibəmin» nəhayət, nə zaman aşağı düşəcəyini gözləmək 
üçün divanda əyləşdim. Ailənin vəkili olmaq necə də çətindir! 
Ümumiyyətlə, hər şeydən çətin qadınlarla işləməkdir. Zavallı 
Rozental, axı o necə öz müştəriləri arasında ümumi dil 
tapmağın vacib olduğu bu qədər zəngin xanımlara malik 
olmağa müvəffəq olur? 
Nəhayət, Maşa aşağı endi. Bu dəfə onun əynində çiçəklər 
və tovuz quşu təsviri olan Şərq çalarlı ağlasığmaz bir xalat 
vardı. Yəqin ki, şəxsi vəkilini bu görkəmdə qəbul etmək 
hüququna malik olduğunu güman edirdi. İpək xalat isə yeri 
gəlmişkən, min beş yüz dollar məbləğində idi. Bundan az 
olmazdı. O, yenə də divanın üzərinə əyləşdi və ayağını 
ayağının üzərinə aşırdı. Ənlik–kirşansız Maşa bir o qədər də  
cazibəli görünmürdü. Görünür, o, mənə görə bəzənməyin 
mütləq olmadığını düşünmüşdü. Dərhal da qarşısına bir qutu 
siqaret qoydu. 
 Siz nəyi aydınlaşdırmağa müvəffəq ola bilmisinizmi?  
- o elə bir tərzdə soruşdu ki, sanki aşpaz qadından onun bu 
günkü axşam yeməyinə nə hazırladığını soruşdu. 
324 
 Bu gün mən yenə sizin ərinizin bir neçə əməkdaşı ilə 
söhbət etmişəm, - mən hesabata başladım. – Sizi 
qəmləndirmək istəməzdim, lakin mənə elə gəlir ki, sizin 
ərinizin ətrafında olan bir çox insanlar, məhz qətlə yetirilmiş 
Artur Mişarovun onun itkin düşməsinə aidiyyəti olduğunu 
hesab edirlər. 
Maşa siqaretini çıxararaq, bahalı alışqanını şaqqıldadıb 
yandırdı və çəkməyə başladı. Bir kəlmə də olsun cavab 
vermədi. 
 Artur Saf Gölməçələrdəki mənzildən xəbərdar idi və 
onu ayrı adamın adına rəsmiləşdirmək istəyirdi. – Mən onun 
necə reaksiya verəcəyini təsəvvürümə belə gətirmirdim, lakin 
bunu söyləməyə borclu idim. 
Maşa uzun tüstü axını buraxdı. Sonra isə pəsdən soruşdu:
 Siz buna əminsinizmi? 
 Tamamilə. O, sizin ərinizin əməkdaşlarından birinə pul 
ödəməyi vəd edərək, sənədləri rəsmiləşdirmək üçün yardım 
etməsini təklif etmişdi. 
 Mən həmişə ondan şübhələnmişəm, lakin bu barədə 
danışmaq istəməmişəm, - Maşa fikiri halda dilləndi. – Ona 
etibar etdiyimə görə, mən necə də sadəlövh, səfeh olmuşam! 
Deməli o, mənzili özünə saxlamaq istəyirmiş? 
325 
Mənə elə gəldi ki, indi mənim təəccüblənmək zamanım 
yetişib. Maşanı cangüdənin ərinin yoxa çıxmasındakı iştirakı 
qorxutmur və həyəcanlandırmır. Bu məqamda o, daha çox bu 
lənətə gəlmiş mənzil barəsində düşünürdü. Bəlkə bu, əsəbin 
reaksiyasıdır? 
  Artur mənzili ələ keçirəcəyini düşünüb? – Maşa kinli 
bir tərzdə dilləndi. – Necə də murdardır! 
 Onda mənzilin ikinci açarları olub. Birincisi isə sizin 
ərinizdə idi. 
 O, həmin mənzili qızları qəbul etmək üçün almışdı! –
Maşa qəfildən qışqırdı. – Belə bir mənzilə malik olmağın 
vacib olduğunu qərara alıbmış. Ona mehmanxanalarla kirayə 
tutduğu mənzillər kifayət etmirdi. Bu azmış kimi, o, hələ yeni 
mənzil də alıb, ona görə külli miqdarda pul ödəyib, açarları da 
Artura veribmiş. 
Mən onun vəziyyətini anlayıb susurdum. Vicdanım haqqı, 
mən onun yerində olsaydım, daha da bərk əsəbiləşərdim. 
 Kişilərə inanmağa dəyməz, - Maşa təsəlliverici 
olmayan nəticəyə gəldi. – Onların hamısı əclafdır. Arvadı və 
övladı ola–ola öz xanımcığazına hədiyyə etmək üçün mənzil 
almaq. – O, var gücü ilə siqaretin kötüyünü külqabıda əzdi.  
Maşaya nəzər salıb bir qədər heyrətlə soruşdum: 
326 
 Axı, mən sizə onun bu mənzili kimin üçünsə aldığını 
söyləməmişdim. Sizə bu haradan məlumdur? 
 Məlumdur. - Maşa ikinci siqareti çıxardı. – Bu 
qisimdən olan xəbərlər tez yayılır. 
 Siz onun həyatında digər qadının olduğundan xəbərdar 
idiniz? – mən təəccübləndim. 
 Kifayətdir! – Maşa qaşlarını çatdı. – Bu barədə 
danışmağa belə dəyməz. Deməli, Artur hamını aldatmağı 
qərara alıbmış? 
 Siz Lana haqda necə xəbər tutmusunuz? – mən astadan 
soruşdum. Çox sakit tərzdə. 
O, cavab vermədi, sadəcə, siqaretini susqun bir tərzdə 
alışdırdı, sonra isə qəfildən soruşdu: 
 Siz bütün qadınları səfeh zənn edirsiniz? Məni heç 
nədən xəbərdar olmayan şüursuz sarsaq hesab edirsiniz? Ərim 
müxtəlif qadınlarla necə görüşürmüş, ona iş otağında necə 
xidmət göstərirlərmiş? Lakin mən bunlara göz yumurdum, 
mən onları rəqib kimi qəbul etmirdim. Kişi əylənib, bu onun 
şəxsi işidir. Mən ümumiyyətlə, çox şeyə göz yummuşam. Çox 
şeyə. Sonra isə o, Lanoçkasına - Berta İosifovnanın qohumuna 
rast gəldi. Ciddi bir tərzdə ona aşiq oldu, dəlilik etməyə 
başladı. Bizim çoxlu tanışlarımız var. Artur isə onu qəşəng 
327 
restoranlara, qəbullara aparır, ona paltarlar, brilyantlar alırmış. 
Hətta onunla birlikdə Finlandiyaya belə yollanmışdı. Mən ki 
axmaq deyiləm, agentliyə zəng edərək, bunu dərhal 
aydınlaşdırdım, nə qədər biletin sifariş edildiyini öyrəndim. 
Sonra isə otelə zəng etdim… 
Qısqanc arvad qısqanc kişidən heç də yaxşı olmur. Hətta 
lap pis olur. Mən Esmiranın Strekavin ilə Lananın 
münasibətlərinin artan istiqamətə doğru inkişaf etməsi 
barəsində kəlmələrini xatırladım. Deyəsən, bunu nəinki onun 
əməkdaşları, həm də arvadı da sezibmiş. Ancaq burası da var 
ki, bunu arvaddan gizlətmək çətin məsələdir. 
 Hamısı əclafdır, - Maşa nifrət hissi ilə dilləndi, - 
istənilən ayqır çağırıldığı yerə qaçmağa və hər bir şeyi 
unutmağa hazırdır. Onları tapdalamaq, hamısını bir nəfər kimi 
tapdalamaq lazımdır! Ya da axtalamaq. 
 Siz ərinizin daimi məşuqəsinin olduğunu bilirdiniz? –
İndi mən buna artıq şübhə belə etmirdim. 
 Özümü heç nədən xəbəri olmayan kimi göstərirdim. –
Maşa ayağa qalxaraq, servanta yaxınlaşdı. Onu açaraq, oradan 
qatlanıb bükülmüş bir kağız çıxardı, bu kiçik kağızı açdı, onun 
içindəki ağ tozu ovcuna tökdü və yaladı. Əgər bu, mənim 
düşündüyüm şeydirsə, o halda, o, belə bir qeyri–adi «dəstək 
328 
alma formasına» həddindən artıq tez keçib. Maşa qayıdıb 
divanda oturdu. 
 Deməli, siz mənzil barəsində mən sizə danışmazdan 
əvvəl xəbər tutmusunuz? – Mənə artıq çox şey aydın olmağa 
başlayırdı. 
O, siqaretini çəkərək, susurdu. Mən isə Maşanın 
əsəbiləşdiyini görürdüm. 
 Mənə məlumat vermişdilər. İndi mən bu oyunu 
anlayıram. O, hər şeyi əvvəlcədən planlaşdırıbmış. Alçaq! O, 
hər şeyi əvvəlcədən düşünübmüş.  
 Siz kimdən danışırsınız? 
 Əlbəttə, Arturdan. O, müasir Yaqodur. O, hər dəfə 
mənə ərimin macəralarından bəhs edirdi, əvvəlcə eyhamla, 
sonra isə açıq - aşkar bir tərzdə. 
 Siz məşuq idiniz? 
 Necə də səfeh sualdır! Əlbəttə, yox. Lakin Artur onun 
kimi «maço»nun məni maraqlandıra biləcəyini qərara almışdı. 
Səfeh, o anlamırdı ki, kişinin bədəninin ən seksual tərəfi –
onun başıdır. Arturun isə başı yox idi. Yalnız Vadimə paxıllığı 
və nifrəti vardı. Vadim borcunun müqabilində böyük məbləğ 
ödəyib, onu işə götürmüşdü. Artur, dediyinə görə, borc 
quyusuna düşdüyünü zənn edirdi. Minnətdarlıq əvəzinə, 
329 
məndən istifadə etməyin mümkün olduğunu qərara almışdı. 
Hər dəfə məni səmimi söhbətə çəkməyə çalışırdı. Kişidə nə 
ağıl, nə də pul olmayanda, öz yumurtaları ilə fəxr etməyə 
başlayır. Özünü valehedici məşuq hesab edirdi. Onların 
hamısı bu cürdür… Mənim anam bütün ömrü boyu atamdan 
iztirab çəkib, mənsə Vadimə bu illər ərzində tab gətirmişəm… 
Maşa susdu, ikinci siqaretinin kötüyünü əzdi və dərhal da
üçüncüsünü çıxardı. 
 Mən hətta maşını idarə etməyi də öyrənmişdim, - o, 
kinli bir tərzdə dilləndi, - bu aşiq cütlüyünü izləmək üçün. 
Təsəvvür edirsinizmi, mən öz «BMV»-də onların arxasınca 
bütün şəhəri dolaşanda nələri hiss edirdim? Üstəlik, onun 
mənzili məşuqəsinə, yad kişini ələ keçirməkdən çəkinməyən o 
sənətşünasa, intellektuala hədiyyə edəcəyindən də xəbər 
tutmuşdum. Sizcə, Vadim Lana ilə elə–belə görüşürmüş? Heç 
də elə deyil! Axı o, yəhudidir, onlar isə hər şeyi əvvəlcədən 
ölçüb–biçirlər. Elə bibisi də uzaqgörən planlara malik idi və 
qardaşı qızını Vadimlə qəsdən tanış edibmiş… Lakin onlarda 
heç nə alınmadı… 
Mən karıxmış tərzdə Maşaya baxırdım. Çox şeyi anlamağa 
başladım. Hər şeyi də olmasa, çox şeyi… 
               
330 
 Siz özünüz onu qətlə yetirmisiniz, - bu barədə 
düşünmək dəhşətli olsa da, mən pıçıltı ilə soruşdum. Maşa 
mənim şübhələnmədiyim yeganə adam idi. 
 Onu Artur öldürüb. – O, qarşısına yorğun nəzərlərlə 
baxırdı. – O zaman Vadim mənə boşanacağını və ayrı qadınla 
evlənəcəyini söyləmişdi. Siz onun kiminlə evlənmək istədiyini 
bilirsiniz? O, Lana ilə evlənmək istəyirdi. Mən isə himayəmdə 
qızım, səfeh qardaşım və Zarayskda yaşayan işsiz anamla 
qalmalı idim. Hara gedəydim? Mən əlimdə uşaqla otuz 
yaşında kimə lazımam? Lakin mən Vadimə bələd idim. Əgər 
o, nəyisə qərara alıbsa, ondan qərarını dəyişməyi rica etmək 
faydasızdır. O, qatır kimi inadkar idi. Bundan savayı, bu Lana 
əməlli–başlı onun başını dumanlandırmışdı. O, məndən 
boşanmağa hazırlaşdığını bildirmişdi. Mən üç gün ağladım və 
qəflətən anladım ki, mənim heç nəyim yoxdur. Tamamilə heç 
nəyim yoxdur. Nə mənzilim, nə maşınım, nə bağım, nə 
bankda hesabım, heç nəyim yoxdur. Hətta bizim maşınlarımız 
belə onun adına qeydiyyata alınmışdı. O, hər şeyi əlimdən 
almağa hazırlaşırdı. 
O, yenidən ayağa qalxdı, servanta yaxınlaşdı və yenə də 
öz bağlamasını çıxardı. Bu dəfə onun tərkibində olan bütün 
tozu ovcuna tökərək, cəld bir tərzdə onu yaladı. Gözlərini 
yumdu, bir qədər yerində ləngər vurdu, divana oturdu və 
331 
yenidən ayağını ayağının üzərinə aşırdı. Xələtinin ucları, 
gözəl, yaxşı qulluq görmüş ayaqlarını çılpaq qoyub müxtəlif 
istiqamətlərə ayırdı. 
 Artur mənə yardım etməyi qərara almışdı, - Maşa 
səssiz tərzdə davam etdi, - indi mən bilirəm nə üçün. O, Saf 
Gölməçələrdəki mənzili onun görəcəyi iş müqabilində 
«özəlləşdirdikdə» susacağımı zənn edirmiş. Hamı bizim 
kurortda dincəldiyimizi zənn edirdi, əslində, Vadim 
Almaniyada idi və bizimlə vidalaşmaq üçün bir günlüyə 
yanımıza gəldi. O, mənimlə Katyanın yaşayacağı üçotaqlı bir 
mənzil tapacağını bəyan etdi. Mən bunun son olduğunu 
anladım. Bizim nə bağımız, nə pulumuz, nə də maşınız 
olmayacaqdı. Vadim Moskvaya uçan kimi mən Artura zəng 
etdim. Restoranda Vadim tək nahar edirmiş, sonra isə oradan 
çıxıb, Arturun maşınına əyləşib. Onlar harasa şəhərdən kənara 
yollandılar, təfərrüatı mənə məlum deyil, heç bunu bilmək də 
istəməzdim. Arturun dediyinə görə, onun peysərinə atəş 
açmışdı və haradasa dəfn etmişdi. Elə bu qədər. Sonra isə geri 
qayıdaraq, mənə zəng etdi. – Maşa ağır–ağır nəfəs aldı. Onun 
gözləri yaşla dolmuşdu. – Mən qızım barəsində düşünməyə 
borclu idim, - o, meydan oxuyurmuş kimi əlavə etdi, - mənim 
ayrı çıxış yolum yox idi. 
332 
Araya ağır sükut çökdü. Qəfildən səciyyəvi bir xışıltı 
eşidildi. Hər ikimiz başımızı səs gələn tərəfə çevirdik. Aşpaz 
qadın? Xeyr, o, mətbəxdə idi. Xışıltı səsi piləkənlərdən 
gəlirdi. İlahi, bircə bu olmasın! Maşa divandan sıçrayıb 
dəhlizə qaçdı. 
 Katya! – ana qeyri–insani səslə qışqırdı. – Sənin 
burada nə işin var? 
Sən demə, uşaq hər şeyi eşidibmiş. O, pilləkənin üzərində 
oturmuşdu və tir–tir əsirdi. 
 Katya! - Maşa qışqırdı. – Bunların hamısı yalandır. 
Mən bütün bunları uydurmuşam, Katenka… 
                                                Epiloq 
Sonra daha dəhşətli idi. Maşa çırpınırdı. Katya onun 
əlindən çıxmağa çalışır, ağlayır, çığırır və cırmaqlaşırdı. Qızı 
zorla yatağa saldılar və şəhərdən qayıdan dayə onun başının 
üstündə oturmalı oldu. Beləcə üç saat keçdi. Nəhayət, biz 
yenidən qonaq otağında ikilikdə qaldıq. Maşa yenidən öz 
tozunu – digər xəlvəti yerdən yeni bir bağlamanı çıxardı. Mən 
artıq tozun onun üçün özünəxas ağrıkəsici olduğunu 
anlamışdım. Biz masa arxasında əyləşib susurduq. 
333 
 Hər şey təkrarlanır, - Maşa qəfildən dedi, - ataların 
günahlarına görə övladlar cavab verir. Hər şey təkrarlanır. 
Mən bu ibarəni onunla Vadimin münasibətinə şamil edə 
bilərdim, lakin qəfildən onun nə üçün belə söylədiyini 
anladım. Mən Nikolayın anasının onları hər dəfə axtara-axtara 
necə ağlaması, Maşanın isə balaca qardaşını evdən apararaq, 
onunla birlikdə qonşuda gizlənməsi barəsində olan hekayəsini 
xatırladım. Onların elektrik olan ataları sayğaca yaxınlaşarkən 
ayağının altındakı nəm torpağa diqqət yetirməmişdi. Bu 
elektrik nəm torpağa necə diqqət yetirməmişdi? Bir də Maşa 
anasının hər zaman atasından əziyyət gördüyünü deyirdi. Hal–
hazırda Moskvaya köçməyi arzulamayan və Zarayskda tənha 
qalan anası. 
 Sizin atanız, - mən zorla kəlmələri ağzımdan çıxararaq 
dilləndim, - həlak olub. Siz onun ananız tərəfindən qətlə 
yetirildiyini bilirdiniz?.. 
 Cürət etməyin! – o, qışqırdı. – Bu barədə danışmağa 
cürət etməyin. 
 Xammurapi məcəlləsi, - mən Esmiranın sözlərini 
xatırladım, - qədim cəza məcəlləsi. – Balaca Maşa atasının 
ölümünü görmüş, ya da ondan xəbərdar olmuşdu. Ömrü boyu 
anasına nifrət etmişdi. Heç bir zaman balasının qarşısında 
özünə bəraət qazandıra bilməyəcək ana üçün necə dəhşətli 
334 
cəza. Bu gün də vəziyyət təkrarlanırdı. Katya anasının atasının 
qətlində əli olduğunu öyrənmişdi. O, hələ heç nə anlamır, hər 
şeyi dərk etmirdi. Lakin beş, on, iyirmi il keçəcək və o, 
anasına nə zamansa onu atasından məhrum etdiyi üçün daha 
da möhkəm nifrət bəsləyəcək. Belə hallarda Tanrıya inanmağa 
başlayırsan. 
 Siz bunu bilirdiniz? – Mən artıq dayana bilmirdim.
Maşa cavab vermədi, o, artıq mənimlə bu mövzuda söhbət 
etmək istəmirdi. 
 Siz məni soyuqqanlı qatil hesab edirsiniz? – o, 
soruşdu. – Xeyr, mən belə deyiləm. Siz yanılırsınız. Mən 
Artura ərimin ölümünü bağışlaya bilməzdim. Bilməzdim. O 
zaman mən başqa bir adamı muzdla tutmaq məcburiyyətində 
qaldım… - O, daha söhbət etməyi arzulamayan adam kimi 
baxışlarını kənara zillədi. 
Mozaikadan ümumi təsvir yaranmağa başladı. Məndə isə 
lazımi faktlar peyda oldu. 
 Siz heç kimi muzdla tutmamışdınız, - mən onun 
gözlərinin içinə baxaraq, etirazımı bildirdim. – Həmin axşam 
Artura bir neçə adam zəng etmişdi. Onların arasında siz də 
vardınız, Maşa, - mən qəsdən onu adı və atasının adı ilə 
çağırmadım, qoy fərqi hiss etsin. – Mənə həmin gecə sizin öz 
«BMV»-nizdə gedərək, Arturu Saf Gölməçələrdəki evin 
335 
yanında gözləməyiniz də məlumdur. Siz onunla birlikdə giriş 
qapısından içəri daxil olmuş və hansısa bir yolla onun silahını 
əldə etmisiniz. Bilmirəm, hansı yolla. Bəlkə də siz onu ilk 
dəfə öpmüsünüz. Yeri gəlmişkən, onun boyun nahiyəsində 
sizin pomadanızın izi gözə çarpırdı. Biz sizinlə birlikdə bir–
birindən neçə mərtəbələrlə ayrılan eyni küçə qapısında 
olmuşuq, lakin mən heç nə eşitməmişəm. Siz tapançanızı 
çıxararaq, iki dəfə onun kürəyinə atəş açmısınız. Sonra isə 
ürəyinə atəş açmaqla axırına çıxmısınız. Prokurorluqda onun 
qadın tərəfindən qətlə yetirildiyini zənn edirlər. Onlar adətən, 
baş və ya üzə atəş açmırlar. Bu isə qadınlara xas olan haldır. 
Sonra isə siz açarları götürərək, oranı tərk etmisiniz. Lakin siz 
bağa qayıdanda güclü yağış yağırdı və siz digər maşına 
toxunaraq, ön fənərinizi sındırmısınız. Bu gün Pyotr Petroviç 
təsadüfən mənə sol fənərin dünən dəyişdirildiyini söylədi. 
«BMV»-ni isə yalnız siz idarə edirsiniz. 
Maşa mənim gözlərimin içinə baxaraq, qəfildən 
gülümsədi. Doğru sözümdür, o, gülümsədi. 
 Mən yalnız tarazlığı bərpa etmişəm. Qatili 
cəzalandırmışam. Məgər mən haqsız olmuşam? O, bu mənzili 
satsaydı, bu düzgün olardı? 
 Onu siz güllələmisiniz? 
336 
 Silahı isə çaya tullamışam. Onun səsboğuculu gözəl 
bir tapançası vardı. Mən silahı tulladım, sonra isə çox 
heyifsiləndim. Axı, onu gizlincə Lananın əlinin altına qoymaq 
olardı, o zaman hamı onun Arturun qatili olduğunu qərara 
alardı. Lakin mən elə bir vəziyyətdə idim ki, heç nə barəsində 
düşünmək qabiliyyətinə malik deyildim. 
Elə bu qədər. İndi mən bütün həqiqəti bilirəm. Yaxud 
demək olar ki, bütün həqiqəti. Strekavin arvadı ilə boşanıb, 
daha gənc və intellektual cəhətdən daha mütərəqqi arvad 
almağa hazırlaşırdı. Əyalətdən gələrək, cəhənnəmin bütün 
dövrəsindən keçən, yoxsulluq və məyusluq ilə üzləşən, onunla 
nikahını qeydiyyatdan keçirməyərək, onu yaşamaq üçün vacib 
olan vəsaitlərdən  məhrum edən birinci ərinə davam gətirən 
Maşa isə özünün və qızının səadəti naminə mübarizə aparmağı 
qərara almışdı. Cüzi aliment onu heç cür qane etmirdi. 
Strekavinin vəfatından sonra o, avtomatik olaraq onun bütün 
mənzillərini, maşınını əldə edəcəkdi və bank hesabındakı 
bütün pullar onun adına keçəcəkdi. Rəqibinə isə heç nə 
qalmayacaqdı. Mən bunu əvvəlcədən sezməli idim, axı mən 
peşəkar hüquqşünasam. Lakin mən tamamilə ayrı şey haqda 
düşünürdüm. Mənim ərsiz və yaşamaq üçün lazım olan 
vəsaitsiz qalan uşaqlı gənc qadına yazığım gəlirdi. Lakin bu 
problemə digər tərəfdən baxmaq gərək idi. Əgər Vadim 
337 
Strekavin boşanmağa hazırlaşırdısa, o, hər şeydən məhrum 
olurdu. Lakin əgər o, qəfildən yoxa çıxıb və ya həlak olsaydı, 
hər şeyi artıqlaması ilə əldə edəcəkdi. Onun necə bir seçiminin 
olduğunu təsəvvürünüzə gətirirsinizmi? 
Əlbəttə, özünü belə nalayiq aparan Artur. Nəhayət, üç 
gülləyə tuş gəlib, «özəlləşdirmək» istədiyi həmin evin giriş 
qapısında ölümünü tapdı. Vicdan haqqı, Tanrı var, bəzən o, 
hər şeyi dəqiq şəkildə öz yerinə qoyur. 
Mən buranı tərk etməyin gərəkli olduğunu anlayırdım. 
Artıq iki saat idi ki, küçədə ərimin sürücüsü gözləyirdi. 
Strekavinin maşınına əyləşmək və ya taksi saxlatdırmaq 
istəmirdim. Bu gün bu, mənə həddindən artıq təhlükəli 
görünürdü. Mənə evimə, ərim ilə oğlumun yanına qayıtmaq 
lazım idi. Maşa əvvəlki kimi siqaret çəkərək, susurdu. Yəqin 
ki, o öz qızı barəsində, sabah ona hər şeyi necə izah edəcəyi 
barəsində düşünürdü. Həm də özünün anası ilə olan 
münasibətlərini xatırlayırdı. Bəli, hər şey təkrarlanır. Birinci 
halda da faciə baş vermişdi, ikinci halda da həmçinin. 
Görünür, biz öz taleyimizi genetik olaraq övladlarımıza 
ötürürük. Əgər biz boşanırıqsa, bizim övladlarımızda da 
avtomatik olaraq tənha ömür sürməyə şans yaranır, həm də 
onu nəzərə almaq lazımdır ki, digərlərinə nisbətən daha çox. 
Əgər biz bədbəxtiksə, öz bədbəxtliyimizi də övladlarımıza 
338 
keçiririk. Qız ananın taleyini təkrarlayır, oğul – atanın. Bəzi 
hallarda həddindən artıq yəqinlik olur. 
Mən artıq Maşaya nəzər salmadan ayağa qalxdım. Mənim 
ona deyəcək daha heç bir sözüm qalmamışdı. Maşa bacardığı 
hər bir şeyi etmişdi. Kiminsə Artur və əri barəsində nəsə 
öyrənə biləcəyini dəqiqləşdirmək istəmişdi, öz qardaşının dilə 
tutmasına uyub vəkil tutmuşdu. Lakin mənim elə ilk gündən 
Arturla evdə görüşəcəyimdən xəbər tutub vəlvələyə 
düşmüşdü. Mənim həqiqəti aydınlaşdıracağımı və təbii ki, 
mənzildən xəbər tutacağımı anlamışdı. Onun Arturu öz 
planına daxil etmək fikri yox idi, lakin ondan açarları götürə 
də bilməzdi. Arturu sağ–salamat görmək də ona ağır gəlirdi. 
Bu zaman Maşa bütün problemləri birdəfəyə həll edəcəyini 
qərara aldı. Qırılmış fənərdən savayı onun əleyhinə heç bir 
fakt yoxdur və ola da bilməz. Mənzilə yeni kilid salınıb və 
onun açarlarını gec və ya tez Maşaya təqdim edəcəklər. Onu 
heç nədə ittiham edə bilməyəcəklər. Ərinin yoxa çıxmasının 
yeganə şahidi və müqəssiri həlak olub. Deyəsən, onda hər şey 
alınıb. Lakin mən onun yerində olmaq istəməzdim. Onun 
Tanrı tərəfindən seçilmiş cəzası daha müdhişdir. İndi bütün 
yerdə qalan ömrünü o, qızına atasının ölümündə müqəssir 
olmadığını sübuta yetirməyi çalışacaq. Yerdə qalan bütün 
339 
ömrünü. Mənə bundan dəhşətli görünən başqa bir cəza məlum 
deyil. 
Evdən çıxarkən, mən qonorarımı istənilən halda əldə edə 
bilməyəcəyimi düşündüm. Maşınımı da öz hesabıma təmir 
etdirməli olacam. Lakin mən bu qadından pul götürmək də 
istəmirdim, baxmayaraq ki, Valeriyaya onun qohumunun 
pullarından nə üçün imtina etdiyimi necə izah edəcəyimi də 
təsəvvürümə gətirmirdim. Maşa mənim arxamca boylanaraq, 
susurdu. Bir-birimizə deyəcəyimiz hər şeyi demişdik. Yalnız 
mən evin astanasına ayaq basanda, o, xırıltılı səslə soruşdu: 
 Siz heç olmazsa, mənim nə üçün bunu etdiyimi 
anlayırsınızmı? Siz ki mənim vəkilimsiniz, siz mənim 
tərəfimdə olmalısınız. 
 Xeyr. – Bəzən mən zalım oluram. – Mən sizin 
tərəfinizdə ola bilmərəm. Bu məqamdan etibarən mən artıq 
sizin vəkiliniz deyiləm. Üzr istəyirəm. Prokurorluqda mən heç 
nə deməyəcəyəm, özünüz özünüzü təmizə çıxarmalı 
olacaqsınız. Lakin mənə elə gəlir ki, siz ən düzgün variantı 
seçdiyinizi qərara almaqla, yanılmısınız. Əlvida, Maşa! 
Mən evdən çıxaraq, maşına əyləşdim. Sürücü asta-asta 
maşın yoluna çıxdı. Telefonumu çıxarıb Viktora zəng etdim. 
 Salam, - onun səsini eşidib şad halda dilləndim. 
340 
 Sən yenə də haradasa yubanmalı olmusan? Yeri 
gəlmişkən, prokurorluqdan zəng edib, səni axtarırdılar. 
 Bilirəm, Viktor, mən sənə demək istəyirəm ki, səni çox 
sevirəm. 
 Biz bu məsələni sən evə qayıtdıqdan sonra müzakirə 
edərik. 
 Yox, elə bu dəqiqə. Mən səni çox sevirəm. 
 Mən də səni sevirəm. Tez gəl, biz səni gözləyirik.
 Bilirəm. – Telefonumu yığışdırıb göz yaşı içində 
xoşbəxtliklə gülümsündüm. İndi mən sonuncu üç günün 
dəhşətinin sona yetdiyini dəqiq bilirdim, baxmayaraq ki, bu 
qəziyyənin xatirəsini ömrümün son günlərinə qədər qoruyub 
saxlayacağam. 
