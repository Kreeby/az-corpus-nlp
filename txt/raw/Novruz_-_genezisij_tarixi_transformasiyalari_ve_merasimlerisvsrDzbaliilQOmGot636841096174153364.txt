
 
Xeybər Göyyallı 
 
 
 
 
 
NOVRUZ:  
GENEZİSİ, TARİXİ 
TRANSFORMASİYALARI  
VƏ MƏRASİMLƏRİ 
 
 
 
 
 
 
 
 
 
 
 
 
 
 
 
 
 
 
 
 
 
 
Bakı – 2015 
 
 
 
 
 
 
Elmi redaktor:  Məhərrəm Qasımlı  
Dövlət Mükafatı laureatı, professor 
 
Redaktor:  Ramiz Kərəm 
 
 
 
 
Xeybər Göyyallı  
Novruz: genezisi, tarixi transformasiyaları və mərasimləri.  
Bakı, Qanun Nəşriyyatı, 2015, 232 s. 
 
 
 
Kitabda Novruz dəyərləri yeni bir yanaşma ilə araşdırılıbdır. Türk xalqları 
mühitində yaranmış, formalaşmış və mürəkkəb inkişaf yolu keçmiş Novruz bö-
yük bir mədəniyyət toplusu kimi geniş tədqiqata cəlb olunmuşdur. Tədqiqatda 
Novruz sisteminin ilkin yaradıcılarının türklər olduğu əsaslı şəkildə sübuta yeti-
rilib. Elmi araşdırmada ilk dəfə olaraq fundamental şəkildə Novruzun xronolo-
giyası şumerlərdən başlanılmış, Altaydan tutmuş Mərkəzi Avropaya qədər böyük 
bir ərazidə yaşamış qədim türklər tərəfindən mükəmməl bir sistem halına salın-
mış Novruzun tarixi transformasiyaları sayılan Şamanizm, Ergenekon, Ayzıt, 
Tura bayramlarının tədqiqi ilə davam etdirilmişdir.  
 
 
 
 
ISBN  978-9952-26-979-6 
 
© Qanun Nəşriyyatı, 2015 
                                                                                           ©  Xeybər Göyyallı, 2015 
Kitabın içindəkilər 
 
Ön söz əvəzi
Novruz dəyərləri dünyanıdərk fəlsəfəsidir.................... 4 
 
Giriş ............................................................................. 10 
 
I FƏSİL  
Novruzun genezisi və tarixi mifoloji qaynaqları ...... 14 
 
1.1. Turan Novruzun ilkin vətəni kimi.......................... 14 
1.2. Turanlıların Tura bayramı ...................................... 44 
 
II FƏSİL  
Novruz qədim dövr və orta əsr mənbələrində .......... 55 
 
2.1. «Avesta»da Novruz dəyərləri ................................ 55 
2.2. Orta əsr müəllifləri (Ə.Biruni, Ö.Xəyyam,  
 Q.Təbrizi, N.Gəncəvi) Novruz haqqında................ 81 
 
III FƏSİL  
Novruz mərasimləri ................................................... 106 
 
3.1. Novruz mərasimləri ...............................................  106 
3.2. Novruz mərasimləri qədim və orta əsr  
mənbələrində.. ............................................................... 146 
 
IV FƏSİL  
Novruzun elmi-astronomik əsasları və  
əhatə coğrafiyası ......................................................... 183 
 
4.1. Novruzun elmi-astronomik əsasları ....................... 183 
4.2. Fəsillərin yaranmasında Novruzun yeri ................. 197 
4.3. Novruzun əhatə coğrafiyası ................................... 209 
 
Nəticə  .......................................................................... 224 
Ədəbiyyat ................................................................... 227 
4 
Nizami Cəfərov 
Professor, AMEA-nın müxbir üzvü 
 
 
 
ÖN SÖZ ƏVƏZİ 
 
 Novruz dəyərləri dünyanıdərk fəlsəfəsidir 
 
Mədəniyyət hər bir xalqın maddi və mənəvi simasının güz-
güsüdür. Xalqı formalaşdıran, inkişaf etdirən, vahid əxlaq, təfək-
kür, dünyagörüş və s. ətrafında birləşdirən onun zərrə-zərrə yaratdı-
ğı mədəniyyətidir. Xalqların tarix səhnəsində qalması, öz yerini 
qoruyub saxlamaları birbaşa onların yaratdıqları mədəniyyətlə bağ-
lıdır. O da bəlli bir məntiqdir ki, mədəniyyətini qoruyub saxlama-
yan xalqlar tarix səhnəsindən silinmişlər.  
Mədəniyyət tarixi kateqoriyadır. O, konkret zaman və məkan-
da yaranır, inkişaf edir, təkmilləşir, bu və ya digər səbəbdən zama-
nın (siyasətin) basqısına məruz qalır, ideologiyaların prinsipləri ilə 
uyğunlaşmadığından onun ayrı-ayrı komponentləri yasaqlanıb 
unutdurulur. Tarixin çox böyük məşəqqətli sınaqlarından öz hünər 
və iradələri sayəsində qalib çıxmış türklər hələ miladdan öncə 
möhtəşəm bir mədəniyyətin ilkin yaradıcıları və qoruyucuları 
olmuşlar. Bu dəyərli faktı zaman-zaman öz məxəzlərində türklərlə 
bağlı şanlı və qürurgətirən səhifələri (əlyazmaları) məqsədli şəkildə 
xaincəsinə məhv etmiş qədim çinlilər də təsdiqləmişlər. Qədim 
çinlilər etiraf edirdilər ki, türklər böyük sivilizasiyanın yaradıcı-
larıdır. Uzaq Altaydan tutmuş Mərkəzi Avropaya qədər uzanmış 
böyük bir ərazidə bir neçə dəfə əzəmətli imperiyalar qurmuş qədim 
türklər sonralar müxtəlif səbəblərdən tarixin ayrı-ayrı məqam-
larında öz dövlətçiliklərini itirmişlər. Tarixə yoldaşlıq etmiş bu bö-
yük imperiyalar məhz həmin qədim və zəngin mədəniyyətin sayə-
sində qurulmuş və idarə edilmişdir. Qədim türklər bu və ya digər 
səbəblərdən öz ərazi və dövlətlərini itirsələr də, xoşbəxtlikdən, 
5 
mədəniyyətlərini ən çətin tarixi sınaqlar dövründə belə qoruyub 
saxlamışlar. Ancaq qədim türk torpaqlarında qurulmuş yad döv-
lətlər türklərin torpaqlarını müxtəlif adlar altında ərazilərə bölmüş, 
bir-birindən aralı salmış, onların iqtisadi və mədəni əlaqələrinə bu 
və ya digər formada qadağalar qoymuşdular. Türk xalqlarının 
yaşadıqları ucsuz-bucaqsız əraziləri ələ keçirmiş çar hökuməti və 
onun mənəvi davamçısı sayılan sovet dövləti onların maddi-mənəvi 
mədəniyyətlərinə bu və ya digər formada qadağalar qoymuşdular. 
Sovet dönəmində bu qadağa və yasaqlar xüsusilə repressiv xarakter 
daşımışdır. Yaradıcısı qədim türklər olan Novruz dəyərləri rəsmi 
şəkildə qadağan olunmuşdur. Bu qadağalar təsadüfi deyildir. Sovet 
dövlətinin siyasətinə qulluq göstərməyən, onun ideologiyasına sərf 
etməyən hər nə varsa yasaqlanmışdır. Türk xalqlarının ümumi mə-
dəni-mənəvi sərvəti olan Novruzun qadağan edilməsinin ən birinci 
səbəbi onun mahiyyətində birləşdiricilik xüsusiyyətinin olması idi. 
Məlumdur ki. Novruzda insanlar bir yerə toplaşır, söhbətləşir, 
təntənəli bayram şənlikləri keçirirlər. Bundan öncə, sovet ideolo-
giyası ilkinliyə, təbiiliyə, həmçinin milliliyə xidmət göstərəcək hər 
şeyi ucdantutma ya birdəfəlik ləğv etmiş, ya da ideologiyaya qulluq 
edəcək bir formaya salmışdır. Bu tendensiyanı daim işlək halda 
saxlamaqda məqsəd özəlliyə, milliliyə xidmət edən milli mədə-
niyyəti tələm-tələsik sıradan çıxarmaq idi. Xalqın tarixinin, ümu-
mən onun min illərlə yaratmış olduğu mədəniyyətinin sıradan çı-
xarılmasında başlıca məqsəd xalqları, o cümlədən Azərbaycan türk-
lərini öz mədəniyyətlərindən uzaqlaşdırmaq, qanıbir, canıbir türk 
xalqlarını bir-birindən aralı salmaq idi. Bütün bu qadağa və yasaq-
lar sonda bir çox milli adət-ənənələrin unudulması ilə nəticələn-
mişdi. Əslində, bütün türk xalqları genetik cəhətdən eyni soydan 
olduqları kimi, dil və mədəniyyət baxımından da çox yaxındırlar. 
Sünicəsinə yaradılmış əngəllər hesabına uzun illər türk xalqları bir-
birindən tədric olunmuş vəziyyətdə yaşamışdılar. Çoxsaylı türk 
xalqları arasında uzun illər maddi və mənəvi inteqrasiyanın olma-
ması, demək olar ki, onları bir-birindən dil, düşüncə cəhətdən də 
uzaqlaşdırmışdı.  
6 
Sovet dövlətinin məngənəsində sıxılan türk xalqlarına ümumi 
sərvətləri sayılan Novruzun son törənlərini açıq şəkildə qeyd etmək 
belə qadağan olunmuşdur. Elə bu siyasi-ideoloji qadağaların ucba-
tından sovet dövründə Azərbaycanda da Novruz fəlsəfəsindən 
söhbət açmaq «tabu»ya çevrilmişdir. Sovet hakimiyyəti illərində 
Azərbaycanda Novruz şənlikləri ilk dəfə 1967-ci ildə rəsmi səviy-
yədə Bahar bayramı adı altında açıq şəkildə keçirilmişdir. Bu mə-
qamda onu da qeyd etmək yerinə düşər ki, sonradan Novruz adlan-
dırılan bu müqəddəs bayrama qədim və orta əsrlərdə həm də Bahar 
bayramı deyilmişdir. Totalitar düşüncənin hakim olduğu dövrdə 
Novruz barədə ən cəsarətli fikirlərdən biri elə məhz onun Bahar 
bayramı adlandırılması idi. 1967-ci ildə Novruz haqqında uzun illər 
ərzində qoyulmuş qadağalar nisbətən aradan qaldırılsa da, onun 
həqiqi mahiyyəti barədə hələ də elmi şəkildə danışılmırdı. Ondan 
qəzet-jurnal səhifələrində yalnız ildə bir dəfə bayram ərəfəsində 
əkin-biçin, təsərrüfat və məişət bayramı kimi söhbət açılmışdır.  
Bəli, Novruz yeni mövzu deyildir. Onun tarixi bəşərin (türko-
ğlunun) yaşı qədərdir. Ancaq ilk dəfə bu kitabda Novruz funda-
mental şəkildə tədqiqata cəlb olunubdur. Onu da deyək ki, bu 
kitabda ilk dəfə Novruz fəlsəfəsi tamamilə yenil bir yanaşma ilə 
araşdırılmışdır. Novruza ilk dəfə bütövlükdə bir sistem kimi yana-
şılmışdır. Novruz məişət-təsərrüfat bayramı səviyyəsindən dünya-
baxış, təfəkkür tərzi səviyyəsinə qaldırılmışdır.  
Müəllif, çox doğru olaraq, Novruzun genezisini (mənşəyini) 
tarixin ilkin övladları olmuş şumerlərdən başlayır. Şumerlərin 
qədim türklərin ulu əcdadları olduqlarını Amerika və Avropa şume-
roloqları birmənalı şəkildə təsdiq etsələr də, sırf konyukturadan 
çıxış edən bəzi tədqiqatçılar qısqanclıqdan məqsədli şəkildə qədim 
türkləri şumerlərdən uzaqlaşdırmışlar. Mövcud türk dillərinin 
şumer dili ilə yaxınlığı, bu gün həmin dillərdə hələ də işlək halda 
olan qədim şumer sözləri və s. faktlar türklərin şumerlərin genetik 
və mənəvi varisləri olduqlarını təsdiqləyir. Bu genetik və mənəvi 
bağı təsdiq edən tarixi faktlardan biri də budur ki. Azərbaycan 
türklərinin etnogenizində iştirak etmiş tayfaların nümayəndələri nə 
7 
az, nə çox, düz, 91 il Şumer-Akkad dövlətinə başçılıq etmişdirlər. 
Şumer yazılarına görə. onlar yazın gəlməsini ilin başlanğıcı kimi 
hər il təntənəli şəkildə qeyd etmişdirlər. Şumerin paytaxtı olan Ur 
şəhərində təzə ay allahı Nanna Sinin məbədi qarşısında, baş mey-
danda yeni il möhtəşəm bayram şənlikləri ilə qarşılanardı. Həmin 
vaxt məbədin kahinləri təzə ildə məhsulun bol, əkin-biçinin, mal-
heyvanın, həmçinin insanların arasında artım olması üçün Nanna 
Sinin heykəlini qucaqlarında pilləkənlərlə aşağı endirər, ayin 
keçirər, sonra onu yenidən məbədə qaldırarmışlar. Həmin ay allahı 
Nanna Sinin heykəli insan başlı öküz fiquru obrazında olmuşdur. 
Şumerlərdə şir, öküz, maral və başqa heyvanlar səmadakı ulduz 
bürclərinin rəmzləri sayılmışdır.  
 Haqlı olaraq, kitabda Novruzun inkişaf mərhələləri şumerlər-
dən sonra onların genetik və mənəvi davamçıları olan turanlılarla 
(türklərlə) davam etdirilmişdir. Şumer sivilizasiyası müxtəlif sə-
bəblərdən tarixə qovuşmuşdur. Ancaq bu zəngin və əzəmətli bəşər 
mədəniyyəti digər xalqların mədəni inkişafına güclü təsir göstər-
mişdir. Tarixin çox-çox sonrakı mərhələlərində Novruz adlandı-
rılmış dəyərlər toplusunun ilkin nüvələrindən birini də sırf qədim 
türklərlə bağlı olan Ergenekon bayramının komponentləri təşkil 
edir. Ergenekondan çıxış qurtuluş sayılıbdır (Transformasiyaya 
uğramış Novruzda da, ən azı, qışdan bir qurtuluş vardır). Böyük 
ehtimalla deyə bilərik ki, min illərlə Ötükəndə yaşamış türklərin 
oradan böyük köçü başlamışdır. Qədim türklərin doğma yurd-
yuvalarından köçməsinin mühüm səbəblərindən biri uzun illər 
çinlilərlə aparılmış müharibələr olmuşdur. Qədim Çin mənbələrinin 
özündə belə qorunub saxlanılmış «Köç» dastanı da bu tarixi faktı – 
türklərin böyük köçünü təsdiqləyir.  
Qədim türklərin azadlıq sevdasını M.Ə.Rəsulzadə tarixin 
məntiqinə uyğun olaraq çox düzgün şərh etmişdir. M.Ə.Rəsulzadə 
«Qurtuluş» məqaləsində yazır: «Qurtuluş, qurtulmaq kimi sözlər, 
heç şübhə yoxdur ki, «qurd» sözündən yaranmışdır». M.Ə.Rəsul-
zadə Ankarada yaşadığı illərdə «Azərbaycan» dərgisində (12 mart 
1954) Novruzla bağlı dərc olunmuş məqaləsində bir daha qeyd 
8 
edirdi: «...Türkçülük və milliyyətçilik yoluna girən Azərbaycanda 
Novruz bayramı Cəmşid və şiə səfəvi gələnəklərinə deyil, Ərgənə-
kon əfsanəsinə bağlanıyor və adına da Qurtuluş bayramı deyilirdi».  
Türklərin mənşəyi ilə bağlı yaradılmış əfsanələrin bir çoxunda 
onların Boz Qurddan törədikləri söylənilir. Həmin əfsanələrin 
birində deyilir ki. qədim hunlardan törəmiş Göytürklər Aşina adlı 
bir nəslin övladları imiş. Onları Lin deyilən bir ölkə qırmış, yalnız 
on yaşında bir uşaq qalmışdır. Düşmənlər on yaşlı uşağı zəif 
olduğuna görə öldürməmiş, qıçlarını kəsib, özünü isə bataqlığa 
atdılar. Həmin uşağı bir dişi qurd ətlə bəsləyib böyütmüş, sonra 
onunla yaşamışdır. Uşağın yaşadığını eşidən düşmənlər onu öldür-
müşdür. Qurd isə qaçıb dağlarda yaşamışdır. Uca dağlara sığınmış 
qurd mağarada on oğlan uşağı doğmuşdur. Oğlanlar böyüdükdən 
sonra mağaradan kənara çıxıb evlənmişdilər. Hər birindən bir soy 
törəmişdi. Aşina da həmin soylardan biridir. Artıb çoxaldıqdan son-
ra mağaradan çıxıb Altay dağlarının ətəklərində məskunlaşmışdılar. 
Göründüyü kimi, bu əfsanədə də qədim türkün xilaskarı kimi Boz 
Qurd verilmişdir. Ergenekonda olduğu kimi, burada da artıb çoxal-
mış türklər yaşadıqları məkanı tərk etməli olmuşlar.  
Novruz fəlsəfəsində qədim türklərin ümumi dünyagörüşü, hə-
yat gerçəkliklərinə münasibəti, qam-şam təfəkkürü, kosmoqonik və 
planetar düşüncələri, inam və inancları, həyat tərzi, məişət və təsər-
rüfatı idarəetmə bacarıqları və s. kompleks şəkildə öz əksini tap-
mışdır.  
Novruz dəyərləri qanunların yaranmadığı dövrlərdə formalaş-
mışdır. Yazının olmadığı dövrdə yaranmış, inkişaf etmiş və fəaliy-
yət göstərmiş Novruz fəlsəfəsi insanların yaddaşında «kanon-
laşmışdı». O, heç bir inzibati göstəriş, administrativ məcburiyyət 
olmadan insanların beynində-yaddaşında əsrlər boyu yaşamış və 
zaman-zaman inkişaf etmişdir. Novruz sağlam, təmiz və təbii qa-
nunlara əsaslandığından tarixin müxtəlif məqamlarında ağalıq et-
miş siyasi-ideoloji sistemlər həm ehtiyatlanaraq ona qadağalar qoy-
muş, həm də ciddi ehtiyac duyulanda onun qutsallığından (22 mart 
gününün müqəddəsliyindən) məharətlə faydalanmışlar.  
9 
Kitabda Novruz fəlsəfəsinin dialektikasının əsasları araşdırıl-
mışdır. Novruz fəlsəfəsinin dialektikasının əsasında əksliklərin 
vəhdəti (isti-soyuq-yaz-qış;işıq-qaranlıq-gecə-gündüz;ölüb-dirilmə-
qış-yaz münasibətləri; kainat-planet-yer-göy bağlılığı və s.) daya-
nır. Novruzun əsl mahiyyətini ətraf aləmi, təbiəti və cəmiyyəti, 
ümumən, həyatıdərk qanunları təşkil edir.  
Müəllif Novruz fəlsəfəsini mifoloji, genesioloji və aksioloji cə-
hətdən tədqiq etmişdir. 
Monoqrafiyanın uğurlarından biri də budur ki, Novruz mövzu-
su yalnız etnoqrafiya və folklorşünaslığın sahəsi kimi götürülmə-
miş, araşdırma predmeti ümumən Azərbaycanşünaslığın sahəsi 
kimi tədqiqata cəlb olunmuşdur. Bu səbəbdən Novruz fəlsəfəsi ilk 
dəfə fundamental şəkildə araşdırılmış bu kitabı Azərbaycanşünaslıq 
üçün dəyərli bir töhfə adlandıra bilərik.  
 
 
 
  
10 
 
 
 
 
 
 
GİRİŞ 
 
Novruzun tarixi çox qədim, inkişaf yolu mürəkkəb olmuşdur. 
Əsrlər boyu indi Novruz dediyimiz törənlər sistemi zaman-zaman 
müxtəlif adlarla ifadə edilmişdir. Tarixin ayrı-ayrı dönəmlərində 
Novruz sistemini ifadə etmiş adlar müxtəlif semantik və fonetik 
dəyişikliklərə məruz qalmışdır. Bu dəyişikliklər yalnız ad dəyişik-
liyi ilə qurtarmamışdır. Əsrlər boyu mövcud olmuş Novruz sistemi-
ni əyani ifadə forması olan adət-ənənələr və mərasimlər də dəyişik-
liyə uğramışdır. Bu, əsaslı və ciddi dəyişikliklər məzmun yeniliyinə 
gətirib çıxarmışdır.  
Ancaq min illərin inzibati və ideoloji sınağından həmişə mü-
kəmməlcəsinə çıxmış Novruz sisteminin əsl mahiyyətini, nüvəsini 
dəyişmək mümkün olmamışdır. Bunun səbəbi Novruz sisteminin 
əzəli və əbədi, ahəngdar kainat qanunları üzərində qurulmasıdır. 
Başqa sözlə, Novruz sisteminin bazisi heç bir vaxt dəyişilməyən 
təbiət qanunlarıdır. Kainat və planet qanunlarını dəyişmək insan 
övladına müyəssər olan bir şey deyildir. Çünki kainat (kosmos) və 
planet (yer) qanunları insanların güc və qüdrəti fövqündədir. 
Məlumdur ki, sonradan süni surətdə insanlar tərəfindən yaradılmış 
bir çox cəmiyyət qanunlarından fərqli olaraq, kainat və təbiət 
qanunları sabitdir, dəyişilməzdir. Elə bu ciddi səbəbdəndir ki, Nov-
ruz bir sistem kimi yaşamış və dövrümüzə qədər gəlib çıxmışdır. 
Novruz sistemi sırf kainat və planet qanunlarına əsaslandığından 
onun tarixi insanların bu məsələlərlə maraqlandığı dövrdən baş-
lanır. Elə bu qədimliyə görə də Novruz sisteminin yaranma tarixini 
konkretləşdirmək mümkün deyildir. Ancaq yazılı mənbələrin Nov-
11 
ruz haqqında özündə qoruyub saxladığı ilkin məlumat miladdan 
1725 il əvvələ aiddir.  
 Ancaq məlum həqiqət budur ki, Novruz sistemi Orta Asiya və 
Altay tayfalarının, ümumən türklərin təfəkkürünün məhsuludur. 
Türkoğlu işıqlı dünyaya gəldiyi gündən ruhən və cismən dərk et-
mişdir ki, onun yaşayışı, əməli fəaliyyəti birbaşa ətraf aləmlə – 
kainat və planetlə bağlıdır. Turanlılar həssaslıqla duymuşlar ki, bə-
şəri həqiqət qədər uca və ali məqsədə qovuşmağın yolu yalnız tə-
biətlə təmasdan keçir. Bu günün özündə – elm və texnikanın dina-
mik, intensiv və sürətli inkişafı dövründə, kosmosun hərtərəfli təd-
qiq edildiyi bir vaxtda yenə insan həyatı kainat (kosmos) və pla-
netdən (yer) asılıdır. İnsan və təbiət münasibətlərinin analogiyası 
yoxdur və bundan sonra da, yəqin ki, olmayacaqdır. Novruz bir sis-
tem kimi türklərin kəşf etdiyi ilkin kosmoqonok nailiyyətlərdəndir. 
Türklərin özlərini və Allahı dərk etmələri təbiəti dərkdən başlayır.  
Türklər Tanrıçılığa-Tanrını dərkə təbiəti dərkdən sonra gəlib 
çıxmışlar. Elə buradaca Novruzla bağlı bir mühüm məsələyə mü-
nasibət bildirmək istərdik. Bir çox tədqiqatçılar Novruz sisteminin 
məna və mahiyyət tutumunu həddindən artıq primitivləşdirir, əhatə 
dairəsini daraldır, onu yalnız əkin-biçin və təsərrüfat işləri ilə 
bağlayırlar. Əslində isə, əkin-biçin və təsərrüfatın özü də təbiətin 
bir komponentidir.  
Novruz mövzusu daim aktuallığını və həmişəyaşarlığını qoru-
yub saxlayacaqdır, çünki Novruz sistemi bazis xarakterli dəyərlər 
tipinə mənsubdur. Novruz kainat və təbiət qanunu olduğu qədər də 
cəmiyyət qanunudur.  
Novruz əbədi mövzu olsa da, Azərbaycanşünaslıqda indiyədək 
bu və ya digər səbəblərdən fundamental, geniş və hərtərəfli şəkildə 
tədqiqata cəlb olunmamışdır. Novruzun elmi tədqiqata geniş 
şəkildə cəlb edilməməsinin əsas səbəbini XX əsrdə Azərbaycanda 
mövcud olmuş ictimai-siyasi ideologiyada axtarmaq lazımdır.  
Sovetlər dönəmində Novruza repressiv bir münasibət bəşlə-
nilmişdir. Digər yasaq edilmiş milli-mənəvi dəyərlərdən fərqli ola-
 
12 
raq, Novruz insanların şüuraltına daxil olduğundan, qanına-canına 
işlədiyindən onu tamamilə qadağan edə, bir dəyər kimi sıradan 
çıxara bilmədilər.  
Etiraf edək ki, indiyə qədər Novruz etnoqrafiya və folklor 
materialları əsasında yalnız cari və mövsümi mövzu kimi tədqiqat 
predmeti olmuşdur.Elə bu bir qədər yad tendensiyanın təsirindən 
bir çox tədqiqatçılar Novruzun məna və mahiyyətini həddindən 
artiq primitivləşdirmiş, onu yalnız əkin-biçin və təsərrüfat işləri ilə 
məhdudlaşdırmışlar. Bu səbəbdən Novruz barədə elmi araşdırmalar 
bayram ərəfəsində dərc olunmuş qəzet məqalələrindən uzağa get-
məmişdir.Etnoqrafik araşdırmalarda sırf məişət-təsərrüfat, folk-
lorşünasların tədqiqatlarında isə daha çox mifoloji yönümdən təd-
qiq olunmuşdur. Düzdür, Novruz sisteminin ümumi mündəricə-
sində məişət-təsərrüfat məsələləri də özünə yer almış, onun ilkin 
yaranışında mifik təfəkkür də müəyyən səviyyədə iştirak etmişdir. 
Ancaq özündə ciddi maddi-mənəvi dəyərləri cəmləmiş Novruz 
sistemini yalnız məişət-təsərrüfat məsələləri ilə bağlamaq və ger-
çəkliklə bir o qədər də səsləşməyən mifoloji qaynaqlarla əlaqələn-
dirmək onun əhatə dairəsini daraldır və mənəvi nüfuzunu azaldır.  
Bu məqamda mifik düşüncə ilə bağlı bir məsələni də qeyd 
etməliyik.Novruz xalqın milli-mənəvi dəyərlər toplusunda əsas yer 
tutduğundan onun mifoloji qatlarının həyati gerçəkliyinə təsirini 
tam şəffaf şəkildə araşdırıb ortaya çıxarmaq mümkün deyildir. 
Novruzla əlaqədar yaranmış miflərin əksəri onun mahiyyətini işıq-
landırır. O da maraqlıdır ki, həmin miflərin böyük bir qismi kosmik 
və antropoqonik səciyyə daşıyır. 
Novruz sistemi haqqında qədim və orta əsrlərdən üzü bəri apa-
rılmış tədqiqatlardan birmənalı şəkildə aydın olur ki,onun nə əfsa-
nəvi və tarixi, nə də dini (zərdüştlik, islam) şəxsiyyətlərlə heç bir 
bağlılığı yoxdur. 
Kainat və planet qanunları əsasında yaradıldığından Novruz 
təqviminin (Günəş təqvimi) dəqiqliyi, dürüstlüyü BMT və onun 
elm və təhsil üzrə qurumu olan YUNESKO tərəfindən etiraf olun-
13 
muşdur. BMT-nin qərarı ilə 21 mart Yer günü elan edilmişdir. Hər 
il martın 31-də BMT-nin mənzil-qərargahının qarşısında 3 dəfə 
zəng çalınır. Bütün bəşəriyyətə həmin günün Yer günü olduğu bil-
dirilir, bununla da yer kürəsində yaşayan insanları üzərində 
yaşadıqları planeti qorumağa səsləyirlər. Kitabda ilk dəfə olaraq 
Novruz bir sistem kimi araşdırılmış, Azərbaycan və bəzi məqam-
larda dünya folklorşünaslığının elmi-nəzəri və təcrübi bazasına is-
tinad edilmişdir. Tədqiqat işində türk mifoloji qaynaqlarına, «Aves-
ta» məlumatlarına və orta əsrlərdə yaşayıb-yaratmış Biruni, Xəy-
yam və b. araşdırmalarına əsas mənbə kimi yanaşılıbdır. XX əsr 
Azərbaycan folklorşünaslığının tanınmış tədqiqatçılarıdan olan 
M.Təhmasib, M.Seyidov, A.Nəbiyev, E.Əlibəyzadə, M.Qasımlı, 
K.AlIahyarov, E.Aslan, B.Abdulla və başqalarının elmi araşdırma-
ları da tədqiqat işinin istinad mənbələrindəndir.  
Novruz dəyərləri bütün zamanlar üçün aktual olaraq qala-
caqdır. İnsan övladı yaşadığı və mənsub olduğu cəmiyyətdən asılı 
olmayaraq həmişə ilkinliyə can atıb, özündən əvvəlki sivilizasiya-
ların maddi-mənəvi dəyərlərini öyrənməyə ciddi maraq göstər-
mişdir.  
Çağdaş insanı bugünkü sivilizasıyanın modern texnoloji və 
kosmik inkişafından daha çox, təbiilik, ilkinlik özünə çəkir. 
 
14 
I FƏSİL 
 
NOVRUZUN GENEZİSİ VƏ  
TARİXİ MİFOLOJİ QAYNAQLARI 
 
1.1. Turan Novruzun ilkin vətəni kimi 
 
«Tarix Şumerdə başlayır» – bu ifadə görkəmli Amerika şumer-
şünası S.N.Kramerə məxsusdur. Bu məşhur ifadə tanınmış şumer-
şünasın kitabının adıdır. Zaman-zaman danılmış, gizlədilmiş, tari-
xin müxtəlif qatlarında məqsədli şəkildə üstü örtülüb-basdırılmış 
həqiqətin mərdi-mərdanə etirafıdır. Gecikmiş bu etirafın okeanın o 
tayından gəlməsi tarıxin bir çox qaranlıq səhifələrinin üzərinə işıq 
saldı, bəzi həqiqətləri gerçəkcəsinə təsdiqlədi. Artıq şumerlərin 
bəşər mədəniyyətinin ilkin yaradıcılarından olmaları dünya tarixin-
də birmənalı öz təsdiqini tapıbdır. Tarixin qürurduyulası bu sivili-
zasiyasına sahib durmaq istəyənlər çox olubdur. Dünya mədə-
niyyətinin tarixini ədalətlə araşdıran bir çox alimlər şumerlərin 
türklərin ulu babaları olduqlarını təsdiqləyirlər. Q.Vinkler yazırdı: 
«Bizə gəlib çatmış şumer mətnlərinin çoxunun dil xüsusiyyətlərini 
hələlik izah edə bilməsək də, dünyada ən qədim mədəni dil olan 
şumer dilinin ümumi xarakteri barədə kifayət qədər bizdə təsəvvür 
yaranıb. Bu dil əsas əlamətlərinə görə türk dillərinə uyğun iltisaqi 
quruluşlu dildir və semit dillərinin quruluşundan tamamilə fərq-
lənir».  
Mərhum alimimiz Aydın Məmmədov da tədqiqatlarında onlar-
la belə fakta istinad etmişdir. Şumerlər barədə tutarlı dəlillərlə 
zəngin olan sanballı əsərin müəllifı Voolley şumerlərin morfoloji 
cəhətdən «əski türkcəyə bənzər» bir dildə danışdığını qəbul edir.  
Bəşəriyyətin ilk fenomenləri olan şumerlər bir çox maddi-
mənəvi dəyərlərin yaradıcısı olduğu kimi, bu gün Novruz deyilən 
mənəvi dəyərlər kompleksinin də ilkin və şəriksiz yaradıcılarıdırlar. 
Bəşəriyyətin ilkin maddi-mənəvi abidələrini Babilistanda yaratmış 
15 
şumerlər semitlərlə vuruşdan sonra Orta Asiyaya iki çay arasına – 
Amu-Dərya və Sır-Dərya ətrafına qədim yurd-yuvalarına – E1 
Obeydə (el-obalarına) və Sibirə – yenə iki çay arasına – Orxon-
Yeniseyə qayıtmışlar. Qədim əcdadlarımızın bu tarixi hərəkət 
trayektoriyası təsadüfi deyildir. Bu dönüşü tarixin və zamanın 
obyektivliyi diktə etmişdir. Müdrik babalarımız təsadüfi yerə «ha-
rada su var, orada həyat var» deməmişlər. Elə buradaca xatırladım 
ki, Novruzun əsas komponentlərindən biri sudur. Şumerlər torpağa 
və suya həyat mənbəyi kimi baxdıqlarından onları ilahiləşdirmişlər. 
Dünyanı qədərincə dərk edən şumerlər Dəclə-Fərat çayları arasında 
araya-ərsəyə gətirdikləri bəşəri mədəniyyəti Orxon-Yenisey coğrafi 
məkanında yaratmışdılar. Bütün dünyanı heyrətə gətirmiş Orxon-
Yenisey abidəIəri bu yüksək sivilizasiyanın əyani təsdiqidir. 
İkiçayarası mədəniyyətlərdən söz düşmüşkən, tarixə şahidlik edən 
və bizim üçün şərəf sayılan, əfsuslar ki, bu günə kimi hələ də 
kifayət qədər tədqiq olunmamış bir Kür-Araz mədəniyyəti də 
mövcuddur. Bu qədim və zəngin mədəniyyətin sirləri hələ də öz 
geniş tədqiqini gözləyir. Bu keçidi təsadüfi etmədim. Burada 
məqsəd iki çay arasına – Dəclə-Fərat çayları arasından Orta Asi-
yaya və Orxon-Yeniseyə dönüşü və «Bilqamıs»dan «Ergenekon»a 
gələn mənəvi bağlılığı xatırlatmaqdır. S.N.Kramerin tədqiqatları 
nəticəsində bir daha sübut olundu ki, eramızdan 3 min il əvvəl 
şumerlər güclü maddi-mənəvi məktəblər sistemi yaratmışdılar. 
«Bilqamıs» belə bir güclü tarixi mədəniyyətin yadigarıdır. Tarixə 
yoldaşlıq edən bu qədim mədəniyyət abidəsi e.ə. IV-II əsrlərdə 
meydana gəlmişdir.  
Bilqamıs tarixi şəxsiyyətdir. Onun haqqında dastanda gerçək-
dən danışılır. Bilqamıs miladdan əvvəl 2800-2700-cü illərdə 
yaşayıb. Şumerin Uruk şəhərinin baş kahini və hərbi rəhbəri olub. 
Uruk şəhərinin bünövrəsinin onun tərəfindən qoyulduğu söylənilir. 
Bu adı da ona təsadüfi qoymamışlar. Bilqamıs sözü sırf türk 
mənşəlidir. Bilqamıs (bilik, bilgi + qamı – hamısı) xalis türk sözü 
olduğundan mübahisə açmağa ehtiyac duyulmur. Bilqamıs adının 
16 
etimologiyası bu günə qədər mübahisəyə səbəb olmayıbdır. 
Bilqamıs – hər şeyi bilən və dünyanın hər üzünü görmüş adamdır. 
«O, insandır, yarıdan çoxu tanrıdır ancaq» şumerlərin insanı 
tanrımisallı görməsi insan böyüklüyünə olan inamdan irəli gəlir. 
Onların bütün əməllərinin mayasında onun nəslinin davamı, hə-
yatın əbədiliyi dayanıb. Uruk şumerlərin dövlət şəhəridir. Bu şəhəri 
Bilqamıs öz əlləri ilə salıb. Uruk adını Bilqamıs təsadüfən 
seçməyib. Uruk yurd-yuva, nəsil-kök mənalarını daşıyır. Uruk sozü 
bu gün də diliımzdə işlək haldadır. Bu gün xalqımızın gündəlik 
leksikonunda «Uruğun üzülsün!», «Uruk-turuğun kəsilsin», «Uruk 
-turuğun lənətə gəlsin!» kimi qarğışları işlədilir.  
Dərin inam və böyük cəsarətlə demək olar ki, şumerlər dün-
yanın əzəli və əbədi qanunlarını – kainat (kosmos) və planet (yer) 
qanunlarını kifayət qədər incəliklə duymuş və onlara lazımınca 
əməl etmişlər. Daha doğrusu, bu qanunlara əməl etməyə özlərini, 
bir növ, məcbur etmişlər. Başa düşmüşlər ki, təbiətdə kainat və 
planet qanunlarına əməl etmədən yaşamaq və nəsil artırmaq heç cür 
mümkün deyildir.Qədim yunan alimi Pifaqor sonralar kainat 
(kosmos) və planetə (yer) bu cür baxışı «ezoterika» adlandırmışdır. 
Bu termini ilk dəfə elmə Pifaqor gətirmişdir. Ezoterika sözünün 
mənası gizli, sirli deməkdir. Yerlə göyün – mikrokosmosla 
makrokosmosun vahidliyi və bunların gizli, daxili əlaqəsi ezoterika 
adlandırılır.  
Qədim şumerlər yaxşı dərk etmişlər kı, təbiətlə baş-başa, kəllə-
kəlləyə gəlib yaşamaq olmaz, təbiətlə yalnız baş-başa verib həyatı 
davam etdirmək mümkündür. Şumerlər bu qənaətə uzun illərin 
dərin və hərtərəfli müşahidələrindən sonra gəlmişlər. «Bilqamıs» 
dastanı 12 lövhədən ibarətdir. Bu 12 lövhəyə də təsadüfi bir rəqəm 
kimi baxmaq olmaz. Çox maraqlıdır ki, 12 sayı «Bilqamıs»ın 
mənəvi varisi olan «Dədə-Qorqud» dastanında da davam etdiril-
mişdir. «Kitabi-Dədə Qorqud» dastanı da 12 boydan ibarətdir. 
Böyük ehtimalla demək olar ki, bu 12 rəqəmi ilin aylarına işarədir. 
Ancaq onu birmənalı demək olar ki, kosmik zaman dəyişilməzdir. 
17 
Qədim şumerlər zamanı nominallaşdırmışdılar. «Bilqamıs» 
dastanının Babil versiyasının 3-cü lövhəsi «Yel lövhəsi» adlanır. 
Şumerlər indi Novruz adlandırdığımız dünyanıdərk sisteminin ilkin 
qanunauyğunluqlarını yaratmışlar. Kainatın harmoniyasını yarada-
nın Anu (Göy Tanrısı), Planetin qurucusu Enlil (külək və yer Tan-
rısı) olduqlarını qəbul etmişlər. Şumerlər dialektikcəsinə qəbul 
ediblər ki, bu harmoniya həyatın, cəmiyyətin inkişafını tənzimləyir. 
Əksinə, disharmoniya fəlakətlərə səbəb ola bilərdi. «Bilqamıs» 
dastanında həyat ağacının yaşamağı və əbədi olmasının düsturu 
göstərilib. Bu da dualizmin yaratdığı əbədi və əzəli mübarizədir. 
İnsan həyatı yalnız ondan – hərəkətdən, mübarizədən asılıdır. Şu-
merlər insanın bioloji və əbədi yaşayışının kodlarını özləri üçün 
müəyyənləşdirmişdilər. Dastanda bu belə açıqlanır: «Çörəkdən ye, 
Enkidu, bu, həyat nemətidir, sikera içkinən sən, o, dünya qismə-
tidir. Enkidu doyanacan, o ki var, çörək yedi. Üstündən yeddi kü-
yüm sikera gillətdi. Onun ruhu oynadı, beyni tamam açıldı, qəlbinə 
sevinc doldu, çöhrəsini nur aldı». Şumerlər həyatlarının torpaqdan, 
sudan asılı olduğunu, həyatlarında əksliklərin vəhdətini, Günəş, Ay 
və Ulduzların ömür-günlərinə birbaşa təsir etdiklərini incəliklə 
duyublar. Onlar həyatlarında əksliklərin vəhdətini əyani şəkildə 
hiss etdiklərindən, təkamülə təkan verəcək dualizmə meyilli olub-
lar. Bilqamıs dostu Enkidu ilə birlikdə Sidr meşəsində məskunlaş-
mış, ağzından alov çıxan, nəfəsi qan qoxuyan Humbabanı məhv 
edirlər. Humbabanın ölümünə bais olmuş Enkidu da Tanrılar tərə-
findən ölümə məhkum edilir. Enkidu dostu Bilqamısın gözləri 
önündə işıqlı dünya ilə vidalaşır. Bilqamısın gözləri qaralır, gen 
dünya başına dar olur. Bilqamıs insan ölümünü qəbul etmək 
istəmir: 
 
«Ölüm məni qorxudur, qoymur dayanım rahat,  
Tapa bilərəmmi mən, görən, əbədi həyat? 
 
18 
Bilqamıs ölümə qalib gəlmək, insanları onun məşum əlindən 
qurtarmaq üçün çətin və məşəqqətli bir səfərə çıxır. Həyatın çıxıl-
mazlıqlarına baş vurur, əzab-əziyyətlərə düçar olur. Ancaq min bir 
əzab-əziyyətdən sonra əldə etdiyi dirilik çiçəyi ona nəsib olmur. 
Ömür-gününü mübarizələrdə keçirmiş Bilqamıs həyatın əbədi o-
madığını dərk edir.   
«Bilqamıs» dastanının ideya-mənəvi qaynaqlarını Novruz də-
yərləri təşkil edir. E.ə. IV-III əsrlərdə şumerlər kosmoloji müşahi-
dələr əsasında belə qənaətə gəlmişlər ki, səmada bürclərin 
harmonik hərəkətləri nəticəsində Planetdə (Yerdə) ciddi dəyişik-
liklər baş verir, fəsillər yaranır. Şumerlər dəqiqləşdirmişdilər ki, 
yeddi qardaş bürcü (şumerlər bu bürcə keçi bürcü deyirdilər), Şir 
bürcü (şumercə Çar bürcü) və Dolça bürcü (şumerlər Keçi bürcü 
deyirdilər) səmada yerlərini dəyişməklə fəsillər bir-birini əvəzləyir. 
Fevral ayının 10-da Şir bürcü Zenitdə olan vaxt Öküz bürcü göy 
üzündən çəkilir. Və 40 gün səmada görünmür. Göy üzündə 
bürclərin əsaslı formada yerlərini dəyişmələri Şirlə Öküzün «vuruş-
ması», Şirin Öküzü didib-yeməsi» kimi qiymətləndirilir (60).  
Bu astronomik kəşf, yenilik şumerlərin ən böyük kəşfi sayıl-
malıdır. Şumer təfəkkürünün məhsulu olan bu kosmoloji kəşfin 
sayəsində Yaxın Şərqdə ilk dəfə baharın gəlişi, təbiətin dirçəlişi 
bayram edilmişdir. Şumer astronomları fəsillərlə bağlı təqvimlər 
tərtib etmiş, ulduzlarda baş verən yeniliklərə diqqət yetirmiş, kainat 
və təbiət proseslərində bunlardan şüurlu şəkildə istifadə etmişlər. 
Onlar əyani şəkildə müəyyən etmişdilər ki, yaz girən gündə (martın 
22-də) səmada Şir deyilən ulduzlar topası göy üzünün ən uca 
nöqtəsində yerləşir. Şumerlərin bu astral elmi düşüncəsi bir çox 
tarixi mənbələrdə simvolik motivlər ilə rəsmlərdə təsvir edilmiş 
formada qorunub saxlanılıbdır. Həmin vaxt Yaxın Şərqdə Şirin 
(sonralar qanadlı şirin – qrifonun) Öküz və ya Maral üzərində 
qələbəsi təsvir edilmişdir. Azərbaycan ərazisində şir və maralla 
bağlı kompazisiyalı təsvirləri özündə qoruyub saxlamış xeyli sayda 
maddi mədəniyyət abidələri tapılmışdır. Qax rayonunun Qarabulaq 
19 
kəndi yaxınlığında tapılmış, 3-cü əsrə aid edilən gümüş qabda Nov-
ruz bayramının simvolik süjet-kompozisiyası – maralı parçalayan 
qanadlı şir (qrifon) təsvir olunubdur.  
Hazırda Azərbaycan Tarixi Muzeyində saxlanılan, e.ə. birinci 
minilliyə aid edilən ikibaşlı tunc maral fiquru və Mingəçevirdə 
tapılmış, yenə həmin tarixi dövrə aid olan keramik riton (su qabı) 
və ona bitişik maral başı da Novruzla bağlı maddi mədəniyyət 
nümunələridir (61).  
Qədim şumerlərdə yazın gəlməsi təzə məhsul ilinin başlanması 
və təbiətin dirçəlməsi ilə əlaqədar yaranmış İnanna-İştar ilahəsi və 
bitki tanrısı Tammuza (Dumuzu) barədə əsatirlər mövcuddur. 
Mifdə göstərilir ki, Ay tanrısı Sinin qızı məhsuldarlıq, artım ilahəsi, 
göy hakimi İnanna-İştar, bitki tanrısı Tammuzaya aşiq olmuşdur. 
Qızmar və bürkülü yay Tammuzaya əzab-əziyyət verir. Hər il yayın 
istisinə dözə bilməyən Tammuza ölür. Ölmüş Tammuza müharibə 
və ölüm tanrısı Nerqalanın yeraltı dünyasına gedir. Heç kəs, hətta 
tanrılar belə yeraltı dünyaya risk edib girə bilmir. Oraya yolu 
düşənlərin heç biri geri dönməyib. İlk dəfə bu qadağanı məhsul-
darlıq ilahəsi olan İnanna-İştar pozur. O, yeraltı dünyaya təşrif 
buyurur. Ancaq o, məşəqqətlərə düçar olur. Erişqalın əmri ilə onu 
qaranlıq zindana atırlar. Ölüm tanrısı onu 60 cür xəstəliklə məhv 
etmək istəyir. İnanna-İştar zindanda olduğu müddətdə təbiət qış 
yuxusunda olur, həyatdan, inkişafdan əsər-əlamət hiss olunmur. 
Tanrılar çıxış yolu arayıb-axtarırlar. Onlar Eaya üz tuturlar. 
Tanrıların təkidli müraciətindən sonra Ereşqal İnanna-İştarı və 
Tammuzanı azad edirlər. Tammuza dirilir və sevgilisinə qovuşur. 
Təbiət dirçəlir, canlılara can bəxş edilir. Mif, dirilmiş bitki və su 
tanrısı Tammuzanın şərəfinə bayram şənliklərinə çağrışla tamam-
lanır (62, 34).    
Qədim şumerlər yeni il bayramını mart ayında l-11 nisanda 
(aprel) keçirirdilər. Həmin vaxt artıq qış ömrünü başa vurmuş olur. 
Bayram mərasimləri Marduk-Esagil məbədi və Etemananki 
qalasında baş tuturdu. Hər ilin sonunda keçirilən bayram tədbirləri 
20 
şumerlərdə artıq ənənə halını almışdır. Bayram mərasimlərində 
Mardukun heykəlinə daha çox diqqət yetirilirdi. Heykəl dəbdəbəli 
və bahalı paltarlarla bəzədilirdi. Mərasimlərin ikinci günü baş 
kahin diqqətçəkən uzun çıxışı ilə tanrılara müraciət edirdi. Onun 
ardınca digər kahinlər çıxış edərək, Marduka nəzir kimi yemək 
gətirirdilər. Bu mərasim 3 nisanda (apreldə) davam etdirilirdi.  
Allahların ağacdan heykəlləri qoyulur, qırmızı paltarlar geyin-
dirilir, qızıl və digər qiymətli daş-qaşlarla bəzədilirdi. Bayramın 
dördüncü günü dualar oxunur, Marduka və arvadı Tsarpanitə qur-
banlar verilirdi. Baş kahin ulduzlara diqqət etməli və müşahidələr 
aparmalı, onların yerdəyişmələrini müəyyənləşdirməli və məxsusi 
ovsunlar oxumalı idi. Axşam Mardukun heykəli qarşısında 
dünyanın yaranması barədə miflər oxunur, bu mövzuda süjetli 
səhnələr nümayiş etdirilir. Bayramın beşinci günü ovsunçu kahin 
müqəddəslərin təmizlənməsi mərasimini icra edirdi. Qoyun kəsilir, 
ovsunçu kahin həmin heyvanın qanından məbədin divarlarına 
səpirdi. Belə bir inam hakim idi ki, bütün günahlar və təmiz 
olmayan nə varsa heyvana keçirdi. Bundan sonra həmin heyvanı 
günahların bağışlanması qurbanı kimi çaya atırdılar. Bayramın 
sonrakı mərasimlərində aparıcı rol hökmdara məxsus idi. Hökmdarı 
məbədə gətirirdilər. Hökmdar Allahın heykəli qarşısında bütün 
hakimiyyət nişanlarını qoyurdu. Bundan sonra padşah keçmiş ildə 
gördüyü işlər barədə hesabat verir, yol verdiyi səhvləri səmimi 
etiraf edirdi. O, səhv və günahlarını sadaladıqca baş kahin padşahın 
üzünə vurur, qulağını çəkir və dini qayda və göstərişlərə əməl et-
məsini xatırladırdı. Bu proseduradan sonra padşah hakimiyyət 
rəmzlərini yenidən taxmaq səlahiyyəti qazanırdı. Elə həmin axşam 
padşah və baş kahin birlikdə məbədin həyətində qurban vermək 
naminə ağ öküz gətirirdilər. Yeni ilin 10-cu günü daha təntənəli 
keçirilirdi. Bu gün daha çox kütləviliyi ilə seçilirdi. Padşah 
Mardukun əlinə toxunub, ondan ayağa qalxmasına icazə istəməklə, 
öz taxt-tacına yenidən yiyələnir. Camaat Marduku ətrafı ilə birlikdə 
21 
gəmilərə əyləşdirib, Fərat çayı ilə üzüyuxarı aparıb, şəhərdən 
kənara çıxarırdılar. Əhali Babil şəhərindən kənarda, Yeni il bay-
ramı evində bayram mərasimini davam etdirirdi. Yeni il bayramı 
evində müxtəlif süjetli miflər səhnələşdirilir, dramatik tamaşalar 
oynanılırdı. Marduk özü baş rolu ifa edirdi. Süjetə uyğun olaraq, 
hər il Allahı bir cinayətkarla dağlara aparır və orada cinayətkarı 
öldürürdülər. Marduku orada sual yağışına tutur və döyürdülər. Bu 
ərəfədə Allahın yoxa çıxması barədə şəhərdə yeni bir səhnə 
oynanılırdı. Allahın yoxa çıxması səbəbindən Ay və Günəş də yox 
olurdular. Sonradan Ay və Günəş də Allahın qayıtması ilə geri 
dönürdülər. Allahın arvadı ərini axtarıb tapdıqdan sonra qayıdardı 
(27, 74-75).  
Qədim şumerlərdə padşahın il ərzində gördüyü işlər barədə 
Allaha hesabat verməsi və hakimiyyətindən imtina etməsi çox-çox 
sonralar türk və İran xalqlarında bu və ya digər formada bir ənənə 
kimi davam etdirilmişdir. Fikrimizcə, Azərbaycan xalqının Novruz 
mərasimlərində qeyd etdikləri «Xan bəzəmə» törəni elə şumerlərin 
yuxarıda söhbət açdığımız mifindən qaynaqlanmışdır.  
Şumerlərin ümumi dünyabaxışı, o cümlədən kosmoloji dünya-
görüşləri ilə türk xalqlarının təfəkkür tərzi arasında ciddi eynilik və 
paralellər mövcuddur. Şumerlərin inamına görə, dünyanın 
yaranmasının ilkin və əsas ünsürləri torpaq və səma (yer və göy) 
idi. Elə bu dünyagörüşün nəticəsidir ki, şumerlər kainatı An-Ki 
(yer-göy) adlandırırdılar. Şumerlərin inamına görə, yer yastı disk, 
göy isə boş məkan olmaqla, aşağıdan və yuxarıdan möhkəm səthə 
söykənmişdir. Yerlə göy arasında üçüncü material – lil, külək, hava 
və ruh yerləşirdi, Onlar bununla atmosferi nəzərdə tuturmuşlar. Ay, 
Günəş, planet və ulduzlar atmosferin yaratdıqlarıdır – göy-yer 
aşağıdan, yuxarıdan, hər iki tərəfdən intəhasız okeanlarla əhatə 
olunmuşdur. Şumerlərin kosmoloji bilikləri kifayət qədər zəngin 
olmuşdur. Onların düşüncələrinə görə, birinci okean yaranmışdır. 
İlkin hərəkətverici okean olmuşdur. Sonra atmosfer yaramışdır ki, 
22 
ondan da işıq mənbəyi olan Günəş, Ay, planet və ulduzlar yara-
nıblar. Göyün yerdən ayrılması ilə bitkilər, heyvanlar və insanlar 
yaranmışlar (27, 89).  
Şumerlərin hansı xalqın əcdadları olması bəzi tarixi mübahisə-
yə səbəb olsa da, ancaq bəşəriyyətin ilkin övladları, özü də ağıllı, 
təfəkkürlü olmaları bütün dünya tədqiqatçıları tərəfindən mübahisə-
siz qəbul edilibdir. Şumerlər harmonik, biçimlənmiş, gerçək və 
dinamik təfəkkür sahibi olublar. Sivilizasiyanın bugünkü kosmik 
inkişafı prizmasından da baxsaq görərik ki, şumerlər arxaik və 
primitiv təfəkkür tərzinə malik olmayıblar. Onların tarixi hərəkət 
trayektoriyası da zamanın qaçılmaz gerçəkliyidir. Şumerşünasların 
əksəriyyəti onların Babilistana Mərkəzi Asiyadan gəldiklərini, 
akkad və semitlərlə vuruşdan sonra doğma yurdlarına – Mərkəzi 
Asiyaya və Orxon-Yeniseyə qayıtdıqlarını təsdiqləyirlər (13).  
«Zəngin mədəniyyətə, dil və ədəbiyyata, elmə və sənətə malik 
olan şumerlər Babilistandan «silinib», o torpaqdan çıxsalar da, yer 
üzündən silinə, tarix səhnəsindən çıxa bilməzdilər. Şumerlər 
məğlubiyyətdən sonra semitlərlə barışa, Dəclə-Fərat çayları arasına 
sığınıb qala bilməmişlər» (13, 18).  
Qədim Yunanıstanın filosof tarixçisi Aristotel və ondan sonra 
gələnlər şumerlərin dünya mədəniyyətinin ilkin yaradıcıları olduq-
larını qəbul etmişlər. Tarixi həqiqəti olduğu kimi qəbul etmiş bir 
çox tarixçilər şumerlərin qədim türklərin əcdadı olduqlarını bir-
mənalı təsdiqləmişlər. E.Əlibəyzadə «Azərbaycan xalqının mənəvi 
mədəniyyət tarixi» əsərində 1861-ci ildə Sankt-Peterburqda nəşr 
edilmiş «Çetıre stati iz Zendavesta» kitabından belə bir nümunə 
gətirir: «Maqlar mənşə və soykökü etibarı ilə şumerlərlə qohum 
idilər» (12, 214).  
İngilis alimləri S.Leoyd və Q.Çayld bu qənaətə gəlmişdirlər: 
«Turanlılar təxminən 10-12 min il bundan əvvəl səfalı, bəhrəli Dəc-
lə və Fərat çayları hövzəsində məskən salıb, ətraflarında yaşayan 
saysız-hesabsız vəhşi qəbilələrin heyrətli nəzərləri altında dünya 
23 
sivilizasiyasının səhərini açdılar. Dünyada ulu bir mədəniyyətin 
məşəli alışdı (12, 62). 
Fransız alimi E.Rekli də bu fikirdədir ki, şumerlərin dilində 
İran və semit dillərinə xas olan cizgilər yoxdur, əksinə Turan və 
Ural-Altay dilləri ilə birbaşa qohumluq vardır (12, 63).  
Türk alimi Ahmet Cavat isə birmənalı şəkildə yazır: «Şumer 
dilinin turani dillərə bənzədiyi artıq qəbul edilmişdir. Şumerlər 
haqqında ən yeni və mötəbər əsər nəşr etdirən Vooley şumerlərin 
morfoloji cəhətdən «əski türkcəyə bənzər» bir dildə danışdığını 
qəbul edir. «Şumerlər türkdür, şumerlərin türk olduğu məsələsinin 
çoxlu sübutları var. Bizi bu qənaətə gətirən iki ən güclü sübut 
vardır: 
1) dil sübutu, 2) geoloji və arxeoloji sübut» (12, 63-64).  
Tanınmış şumerşünasların bir çoxu şumerlərin iskit-türk mən-
şəli xalq olduğunu təsdiqləyirlər. Məşhur şumerşünas alimlər 
M.Belitski, D.Reder, E.Reklü, F.Qommel, Vooley və b. şumerlərin 
türklərlə genetik qohum olduqlarını qeyd ediblər.  
Dmitri Reder yazır: «Şumerlərin dili ayrıca bir dildir. Bizə 
məlum dil ailələri ilə onu bağlamaq, hələlik əsaslı və mübahisəsiz 
nəticələr verməmişdir. Yalnız onu qəti demək olar ki, o, iltisaqi 
dillər ailəsinə daxildir və öz quruluşuna görə ən çox türk dilləri ilə 
müqayisə edilə bilər» (73, 15). Polyak alimi Marian Belitskiyə 
görə, Babilistana gələn şumerlər özləri ilə yüksək mədəniyyət 
gətirmişlər. Onlar soykökü, dil və mədəniyyətinə görə semit 
tayfalarına yaddırlar (72, 48). E.Əlibəyzadə «Qədim dünyanın ulu 
kitabı» monoqrafiyasında tanınmış şumerşünas Elize Reklüdən 
maraqı bir iqtibas gətirir: «Qədim yazıların şəhadətinə görə, Babil 
sivilizasiyasını inkişaf etdirənlər Hind – Avropa dillərində danışıb, 
özlərini dil və mənşəcə Avropanın həqiqi və yalançı ari xalqlarının 
qohumu sayan qəbilələr olmamışlar. Arilərin bütün sahələrdə tam 
üstünlüyünün təsiri altında olan assirioloqlar özlərinin bu kəşfindən 
xeyli heyrətə gəldilər, onlar heyrət içində gördülər ki, ən qədim 
24 
oxşəkilli yazıların dilində İran və semit dillərinə xas olan cizgilər 
qətiyyən yoxdur. Əksinə, Turan və Ural-Altay dilləri ilə birbaşa 
qohumluq var. Bu ilkin yazılı işarələrin ifadə etdiyi dil iltisaqi dil-
lər tipinə aiddir və öz xarakterinə, özünəməxsus daxili fleksiyasına 
görə tamamilə başqa bir dildir, Babilistanın digər müxtəlif sakin-
lərinin danışığına heç cür uyğun gəlmir» (13, 19).  
Bu səpkili nümunələr onlarcadır. Şumerşünasların bir çoxu 
şumer abidələrində işlənmiş sözlərin bu gün də dəyişilmədən türk 
dillərində işlənildiyini qeyd edirlər. Məşhur şumerşünas S.N.Kra-
mer «Tarix şumerdə başlayır» (Moskva, 1965) kitabında «Əkin-
çinin təqvimi» adlı şumer mətninin tərcüməsində torpaq ölçü vahidi 
olan qaruş-qarış sözünü olduğu kimi saxlamış, tərcümə etməmişdir. 
S.N.Kramer yazır: «Əkinçiyə hər qaruş torpağı, səkkiz şırım etmək 
məsləhətdir. O, elə etməlidir ki, toxumlar torpağa «iki barmaq» 
dərinliyində düşsün» (71, 80). 
Məlumdur ki, qaruş=qarış sözü bu günün özündə əski mənasını 
qoruyub saxlamaqdadır. Bu günün özündə belə dilimizdə «bir qarış 
torpaq» ifadəsi işlənir. Müasir Azərbaycan türkcəsində şumerlərə 
aid olan bir sıra sözlər mövcuddur. Məsələn, arpa, saman, su, qa-
nun, un, gülab, min, əl, tanrı və s. (62,59). Ümumən, türk dillərində 
qədim şumer dilinə xas olan yüzlərlə söz vardır. Bəzi təqiqatçıların 
şumerləri eyniləşdirdikləri semit dillərində belə nümunələrə rast 
gəlmək mümkün deyildir. Bu dəyişilməmiş dil faktları da bir daha 
şumerlərin türklərin sələfləri olduğunu təsdiqləyir. 
Türk etnosunun zəngin həyat tərzi, mükəmməl bir mədəniyyət 
sisteminin yaradıcısı olması, dünya sivilizasiyasında əlahiddə payı 
olduğu artıq dünya etnokulturologiyası tərəfindən etiraf olun-
muşdur. Etnosun adını ifadə edən türk sözünün özünün etimoloji 
açımı «törətmək», «yaratmaq», «qayda-qanun yaradan», «güclü, 
qüvvətli» mənalarını verir.  
Qədim türklər bu gün dünyanın siyasi xəritəsinin böyük bir his-
səsini tutan Türküstan adlanan ərazinin sakinləri və sahibləri 
 
25 
olmuşlar. Şimalda Köqmən (Sayan) dağlarına, Sibir meşələrinə, 
Cənubda Tibetə, Şərqdə Sakit okeana, Sarı dənizə, Qərbdə isə Aral 
gölünə, Xəzər dənizinə, sonralardan isə Qərbi Avropaya uzanmış 
böyük ərazinı əhatə etmişlər. Bu danılmaz faktı tarixin özü təs-
diqləyir. Dəfələrlə aparılmış arxeoloji araşdırmalar nəticəsində də 
sübut edilmişdir ki, qədim Turan (Türküstan) adlanan coğrafi 
məkanda türklərdən əvvəl hansısa bir etnosun yaşadığını təsdiq-
ləyəcək heç bir maddi mədəniyyət nişanəsi yoxdur. Bu danılmaz 
faktdan cəsarət və inamla çıxış etmək olar ki, tarixin qədim və ulu 
xalqlarından olan türklər tarixə yoldaşlıq etmişlər. Turan Avra-
siyanın mərkəzində yerləşdiyindən Şərqlə Qərb arasında ciddi 
maddi-mənəvi-siyasi balans və inteqrasiya yaratmışdır.  
Qədim türklər bənzərsiz və dəyərli həyat tərzi yaşamışlar. 
Türklər köçəri həyat tərzinə üstünlük vermişlər. Türklər heyvan 
sürülərini Böyük Çölün-Turanın dörd tərəfində otarırdılar. Həmin 
dövrü özündə qoruyub-saxlayan Çin mənbələrində yazılıb: 
«Həmişə durduqları yer yoxdur, amma hər kəsin özünün torpaq 
sahəsi var». Çin mənbələrinin məlumatı da təsdiqləyir ki, türklərin 
hərəkəti, köçü öz torpaqlarının sərhədləri daxilində olub. Yayın 
istisində dağlara üz tutmuş türklər dağlara qar düşəndə öz sürülərini 
aşağılara-düzənliyə qaytarırdı. Qədim türklər Turan adlanan öz 
Böyük Vətənlərinin şərqindən qərbinə, şimalından cənubuna, 
yaylaqdan arana, istidən soyuğa və əksinə, könüllü köç edirdilər 
(44, 7). Dünya sivilizasiyasının inkişafında türklərin mədəni 
yeniliklərinin böyük rolu olmuşdur. Qədim türklər bəşər tarixində 
ilk dəfə olaraq atı əhilləşdirmiş, döyüş paltarı və bir çox silah-
sursatın yaradıcılarıdır. Türklər heyvandarlıq məhsullarından özləri 
üçün zəruri olan geyim, məişət və qida ehtiyaclarını ödəyirdilər. 
Həyat və məişətini öz əlləri ilə quran türklər yemək, geyim, ümu-
mən, həyat və məişətdə istifadə edilən predmet üçün qonşularına 
möhtac olmayıblar.  
Mənbələrdə göstərilir ki, Çindən gələn Yuye adlı xacənin 
hökmdar, Laoşan Şanyuya (Metenin oğlu) verdiyi məsləhət məsə-
26 
lənin əsl mahiyyətini birbaşa açıqlayır: «Sayca hunlar Çinin bir 
vilayətinin əhalisi ilə müqayisə oluna bilməz, ancaq onlar (hunlar) 
ona görə güclüdür ki, çinlilərdən fərqli geyimləri və yeməkləri 
vardır. Bu məsələdə Çindən asılı deyildirlər (44, 8).  
Qədim türklərin ilk inamlarından biri şamançılıq olmuşdur. 
Şamanizm Sibir türkləri arasında xristianlıq təşəkkül tapmayana 
qədər (XVI-XVIII əsrlərə qədər) geniş yayılmışdır. Şamançılıq da 
digər inam, inanc formaları kimi, insanların dünyadərkinə, həyat və 
taleyinin mükəmməl yardımçısı olubdur. Şamanizmin mayasında 
təbiəti duymaq, onu hiss etmək, onunla birlikdə olmaq, bir sözlə, 
təbiətə qovuşmaq dururdu. İnsanoğlu həyatının bilavasitə təbiətdən 
asılı olduğunu ilkin dövrlərdən açıq-aydın dərk etmişdir. Olumunun 
və ölümünün yalnız təbiətlə bağlı olduğunu intuisiyası ilə duyan 
insan onunla birlikdə olmaqdan ötrü təbiətin mübhəmliklərinə əl 
aparmışdır. Qədim türklər səhv etməmişdir. Dünyanıdərk, elə 
təbiəti duymaqdan başlayıbdır. Bir daha vurğulayırıq ki, bugünkü 
təfəkkürə əsaslanıb şamanizmi tədqiq edəndə qədim türklərin dün-
yaya ilkin baxışının heç də primitiv olmadığını görürük. Əksinə, 
bəşərin ibtidai inkişaf dövrü üçün şamanizm son dərəcə yüksək 
dünyagörüşü özündə cəmləyir. İlkin dövrlərdən türklər dünyanın 
inkişafını əksiliklərin vəhdətində axtarmış, dualist baxışa yiyə-
lənmişlər. Elə bu dualist baxışın əyani nəticəsidir ki, hər şeyə 
əksliklərin vəhdətində baxan qədim türklər şamanları da iki qrupa 
bölmüşlər: ağ və qara şamanlar. Əski türk soyu yerüstü tanrısı 
Ülgenin rəngini «ağ» qəbul etmişdir (15). Türk xalqları olan bur-
yatlarda, yakut və altaylarda ağ və qara şamanlıq geniş yayılmışdır. 
Qara şamanlıq adi idi. Ağ şamanlıq birbaşa xeyirxah ilahələrə 
xidmət edirdi. Ağ şamanlığın mahiyyətində birbaşa xeyrə, işığa 
qovuşmaq dururdu (45, 95). Buryat və yakutlarda dəmirçi ilə 
şamanı eyni mövqedə təsəvvür edirdilər. Onlarda belə bir düşüncə 
hakim idi ki, dəmirçi şamana bərabərdir və hətta ondan güclüdür. 
Elə bu inamın nəticəsi idi ki, yakutlar deyirdilər: «Dəmirçi ilə 
şaman bir yuvadandır». . Buryatların inamınca isə, dəmirçi şamanı 
27 
qeyri-adi şəkildə öldürə bilər, şaman isə dəmirçini öldürə bilməz. 
Buryatlar şamanları oldugu kimi, dəmirçiləri də ağ və qara adı 
ilə iki yerə bölürdülər. Onlar qara dəmirçilərdən qorxardılar. 
Belə bir inam var idi ki, qara dəmirçilər insan ruhunu yeyə 
bilərdilər (45, 96).   
Türk təfəkküründə dualizmin yaranması da birbaşa təbiətin 
diktəsidir. Qədim insan dünyaya ilkin göz açanda ətrafında təbiəti 
görüb, təbiətin qoynunda yaşayıb, onun isti-soyuğunu «dərisində» 
duyub, qarını-şaxtasını canında, qanında hiss edibdir. İnsanın əyani 
şəkildə görüb-duyduğu, müşahidə etdiyi, canlı şahidi olduğu 
dəyişilməz və təkrarlanan təbiət hadisələri dualizmi yaratmışdır. Bu 
gün Novruz kimi tanıdığımız dünyanıdərk sisteminin özülündə 
əsasən dualizm dayanıbdır. Novruz adlandırdığımız dünyagörüşü-
nün ən vacib məramı təbiəti duymaq, onu dərk etmək və ona 
qovuşmaqdır. Novruzun bir çox komponentlərinə, atributlarına 
şamanzimdə açıq-aydın rast gəlirik. Qədim türklər qəbilə və soyda 
xüsusi biliyi, fərasət və hərəkətləri ilə seçilənlərə kam-qam (şaman) 
demişlər. Şamanlar-qamlar xüsusi paltarlar geyir, dəf çalır, nəğmə 
oxuyur, rəqslər və digər mütəhərrik hərəkətlər etməklə özlərini 
ekstaz vəziyyətinə gətirirdilər. Qeyri-adi hala çatmış qam-şamanlar 
adi durumdan çıxdıqdan sonra ruhlarla əlaqəyə girirdilər. Yakut-
ların oyun tanğası adlandırdıqları qam paltarı maral və ağ qoyun 
dərisindən olurdu, papağı qırmızı parçadan hazırlanırdı və çevrə-
sinə üç dənə düymə tikilirdi, müxtəlif onqan heykəlləri asılırdı (15, 
30). Diqqəti cəlb edən paltarlar geyinmək, nəğmə oxumaq, rəqs 
etmək, dəf çalmaq kimi komponentlər Novruzun da əsas ünsür-
lərindəndir. Şamanlar göyü və yeri müqəddəs bilmişlər. Gələcəkdə 
şaman olacaq şəxsin birinci sınağı su kənarında üzüüstə torpağa 
yıxılmasıdır. Buna təsadüfi baxmaq olmaz. Bu inanc su və torpaq 
inancının başlanğıcıdır (15, 23). Yer türklərdə ana (qadın), göy kişi 
(ər) rəmzində qəbul olunub. Göylərin yağışı yerləri mayalandırıb – 
ot bitib, taxıl yetişib. Bu dünyagörüş – yerlə göyün vəhdəti 
şamançılıqdan çox-çox əvvəl türklər arasında geniş yayılmışdır. 
28 
Qədim türk düşüncəsinə görə, yuxarıda göy, aşağıda yer yaran-
dıqdan sonra onların arasında insan övladı əmələ gəlmişdir. Göy 
üzündəki Günəş türklər arasında əlahiddə ilahi məna daşımışdır. 
Türk xaqanının çadırı həmişə üzü Şərqə-gündoğan tərəfə qurular-
mış. Günəş müqəddəsliyinin mayasında təbiətin bir çox kom-
ponentləri durur. Günəş qurd, aslan bəlgəsi olmaqla yanaşı, təbiətin 
əsas yaradıcı ünsürlərindən olan odun da gerçək simvolu və özü idi. 
Odun insan tərəfindən əldə edilməsi bütövlükdə bəşəriyyətin həya-
tında əsaslı dönüşə səbəb olmuşdur. Təbiətin ən vacib olan dörd 
ünsürü (od, su, torpaq, hava) barədə qabaqda danışacağımızdan 
burada söhbət açmağı lüzum bilmirik. Ona görə ki, qədim türklər 
şamançılıqdan sonra dünyanıdərkin ali məqamı sayılan Tanrıçılıq 
məqamına yüksəlmişlər. Tanrıçılığa gələn yol şamançılıqdan keçir. 
Şamançılığın özündə də Tanrıya-ruha qovuşma mərkəzi yer tutur-
du. Qədim türklər qəlbən, mənən Tanrıya bağlı olublar. Həyatları-
nın yalnız Tanrıdan asılı olacağını, gələcək günlərinin təminatını da 
Tanrıda görüblər. Tanrıçılıq inancı eradan əvvəl Sayan, Altay, Orta 
və Mərkəzi Asiyada, Qıpçaq düzlərində, Oafqazın şimal və 
cənubunda geniş yayılmışdı. Qədim türklərdə Allah-Tenqrı, Tenqri 
xan adlandırılırdı. Məşhur fransız türkoloqu və dinşünası Yan Pol 
Runun düşüncəsinə görə, e.ə. türklərdə «İnsan – Göy», «İnsan – 
Günəş» Tenqri (Tanrı) sitayiş obyekti olmuşdur. Çin tarixçiləri də 
Tenqri Allahının meydana gəlməsini e.ə. 5-ci əsrə aid etmişlər (45, 
100). Bu gün bizim Tanrı kimi qəbul etdiyimiz Allaha buryatlar 
Tenqri, monqollar Tenqer, Çuvaşlar Tura desələr də, məna-məz-
mun eynidir. Tanrı – işıq, ruh, şəxsləndirilmiş kişi ilahi başlanğıcı 
məzmununu daşımışdır (45, 100). Burada onu da qeyd etmək 
yerinə düşərdi. Bir çox şumer ədəbiyyatında şumerlərin Tanrıya 
(Allaha) dinqir dedikləri göstərilir (72, 500). Ümumiyyətlə, Tanrı 
sözünü işlədən xalqlar onu göy üzü, səma ilə bağlamışlar. M.Seyi-
dovun gəldiyi qənaət belədir: tenqri əski türklərə aiddir (15, 52). 
Tenqri, Tanrı kosmik miqyasda, kainat parametrində düşünül-
müşdür. Göyün-kainatın, yerin-planetin, ümumən, canlı-cansız 
29 
aləmin taleyini Tanrının müəyyənləşdirdiyini qəbul etmişlər. Başqa 
xalqlardan fərqli olaraq, türklərdə Allah tək idi. Yuxarıda göstərdik 
ki, Tanrıya şəxsləndirilmiş kişi bəlgəsi kimi də inanmışlar. Doğum 
ilahəsi olan Umay Tanrının xanımı imiş. Umay gözəllik və artım 
ilahəsi imiş. Umay adına Orxon-Yenisey abidələrində də rast gəli-
rik. Qədim türk mənbələri göstərir ki, xaqan, onun ordusu Tanrı ilə 
Umaya, adətən, birlikdə ibadət edər, döyüşlərdən zəfərlə qayıtmaq 
niyyəti ilə onlardan yardım diləyərmişlər (33, 14). Bu dövr 
Tanrının mifikləşdirildiyi dövr idi. Uzun illərin təfəkkür dəyişikli-
yindən sonra Tanrı mif dövrünü başa vurur, birdəfəlik göylərə 
yüksəlir. Dünyaya meydan oxuyan türk xaqanının özü Tanrıya sığı-
nır. Tanrıçılıq dininin formalaşması və yayılmasında türk xaqanları 
xüsusi rol oynamışlar. Türklər göyü doqquz qata bölmüşlər. Hər bir 
qatda dixotomiyanı (ikiyə bölünmə) təsəvvür edirdilər: işıqlı və 
qaranlıq, xeyir və şər və s. Yakutlarda xeyir Allahı-Ayn-Toyon (və 
ya Aar Toyon), yeraltı şər qocası Allara Ohonyor (və ya Arsan 
Duolay) adlandırılımışdır. Altay türklərində işıq allahı Ulgen, şər 
ilahəsi Erlik sayılırdı (45, 103). Tam əminliklə demək olar ki, 
«Avesta», sırf türklərin dünyagörüşünün məhsulu olan Tanrıçılıq-
dan gen-bol bəhrələnmişdir. Bu dualizm ilkin olaraq türk 
təfəkküründə yaranmış, sonrakı tarixi mərhələlərdə də özünü 
həyatın inkişaf qanunu kimi doğrultduğundan əbədi həyat qanunu 
statusu qazanmışdır. Dualizm-təbiət və cəmiyyətin qanunauyğun-
luğudur. Bu əzəli-əbədi qanun təbiət və cəmiyyətin simmetriyası-
dır. Kainat və planetin, təbiət və cəmiyyətin gözlə görünməz 
harrmoniyasını dualizm tənzimləyir. Dualizm, ən başlıcası, həyatın 
dinamikasıdır. Elə bu məqamda onu da vurğulamaq istərdik ki, 
Novruz sisteminin də mərkəzində dualizm durur. Bundan başqa, 
bütün dünya dinlərinin nüvəsində Novruz sisteminin komponentləri 
dayanır. Novruz sistemi həyatın inkişaf qanunlarının məcmusudur. 
Tanrıçılıq dininin də bazasında Novruz təfəkküründən süzülüb 
gələn ideyalar durur. Monqollar göydə müəyyən ulduzlar və ulduz 
bürclərinin yaranması ilə əlaqədar Tenqri xana müxtəlif ləqəblər 
30 
vermişdilər. İlin müxtəlif vaxtlarında Göy-Tanrının başqa-başqa 
adı olurdu. Ona görə ki, göydə, ümumən, həyat və təbiətdə olduğu 
kimi, vaxtlı-vaxtında dəyişikliklər baş verirdi (45, 101).  
Bu gün Novruz kimi qəbul etdiyimiz sistemin mərkəzində 
dünyanıdərk, kainat və təbiətin kod və koordinatlarını ələ keçirmək 
dururdu. Tam məsuliyyətlə deyə bilərik ki, buna da ilk dəfə qədim 
türklər nail olmuşlar. Ayağının altındakı yerin başının üstündəki 
Göy-Tanrıdan asılı olduğunu əcdadlarımız həssaslıqla müəyyən 
etmişdilər. İbn Fədlanın yazdığına görə, haqsızlığa rast gələn, 
ədalətsizliyə düçar olan oğuzlar başlarını göyə qaldırıb deyərdilər: 
«Bir Tenqri!» (11, 83). Göy-Tanrının varlığını türklər, peyğəm-
bərlər və onların müqəddəs kitabları ilə deyil, birbaşa Göy-Tanrının 
türklərə bəxş etdiyi kodlar vasitəsi ilə dərk etmişlər. Bir çox 
xalqlardan fərqli olaraq, türklər dünyanıdərkə Tanrını (tək Allahı) 
dərk etməklə başlamışlar. Digər xalqlar türklərdən çox-çox sonralar 
təkallahlılığa gəlib çıxmışlar. Bu dərketməni müxtəlif fonetik 
dəyişmələrlə şumerlərin Dingir (tanrı) deyimindən başlamış Ten-
geri (Altay), Tanrı (Azərbaycan və Türkiyə), Teniri (qazax), Tenre 
(başqırd), Tenri (uyğur), Tangrı (özbək), Tenir (qaraqalpaq), Tura 
və ya Tora (çuvaş), Tenir (qırğız) və b. türk xalqlarının təfək-
küründə uzun bir proses keçdiyinin şahidi oluruq. Tanrının türk 
xalqlarında indi Allah dediyimiz (biz bu gün də daha çox Tanrı 
deyirik) və göy üzü-səma mənasında işlənildiyi artıq bütün dünya 
tədqiqatçıları təsdiqləyirlər. Bəşəriyyətin sonrakı mədəni inkişafı 
bir daha əyani formada türklərin dünyanıdərk təfəkkürünün 
böyüklüyünü təsdiqlədi. Türklərin Göy-Tanrı inamından çox-çox 
sonralar meydana gəlmiş monoteist dinlər, o cümlədən ən mü-
tərəqqi və sonuncu din sayılan islam dininin təməl dəyərlərindən 
çıxış edərək deyə bilərik ki, türklər Tanrının kimliyini kifayət qədər 
dərk etmişlər. İslam dininin buyurduğu: la ilahə illəllah (Allahdan 
başqa Allah yoxdur) dünyagörüşünə türklər e.ə. gəlib çıxmışdılar.  
31 
Maraqlı tədqiqatlar müəllifi olan alman alimi Q.Dörfer Tenqri 
barədə qədim məlumatlar əldə etmiş, Tenqri anlayışının erkən, hələ 
şamanlardan başlamış, onu dini inkişafın ən ali pilləsinədək təşək-
külünü ardıcıl izləmişdir. Tədqiqatçının fikirincə, Tanrıçılıq bəşə-
riyyətin ilk monoteist dinlərindəndir (45, 101). Bu məsələdə 
türkoloqlarla həmfikir olan dünyanın tanınmış teoloqları da 
türklərin hələ eradan çox-çox əvvəl bütpərəstlikdən uzaqlaşdıq-
larını dönə-dönə qeyd etmişlər.  
Əski türklər kainat (kosmos) və planetin (yerin) başlanğıcının 
bir olan Tanrı olduğuna şəksiz-şübhəsiz inanmışlar. D.Banzarovun 
təbirincə desək, göy üzü hər zaman yerdəki düzənin, ədalətin, qa-
nunun qoruyucusu missiyasını öz üzərində daşımışdır. Türk mifik 
düşüncəsinə görə, göy üzü bütün canlılara həyat, yer isə forma, 
şəkil verir (11, 86).  
Novruz sisteminin bazisində Tanrıçılıq durur. Novruzdakı 
Tanrı-Göy (Kosmos) – Planet (Yer) harmoniyası, işıq-zülmət, 
xeyir-şər qarşılıqlı (dualizm) və s. anlayışlar Tanrıçılıqdan qida-
lanır. Bu günün özündə də Tanrı inamı və inancı yaşayır. Hər şeyi 
Tanrının umuduna buraxmaq bu günün özündə hələ də şüuraltında 
qalmaqdadır. Bu gün də deyirik: «Hər şeyin yaxşısını Tanrı bilir», 
«Tanrı bilsin», «Qoy Tanrı özü cəzasını versin» və s.  
Qədim türklər Tanrının yeganə güc mərkəzi olduğunu, onun 
ədalətsizlik edənləri, günah işlədənləri – Göy-Yer, Kainat-Planet 
qayda-qanunlarının əleyhinə gedənləri cəzalandırdığını yaxşı dərk 
etmişdilər. Türk mifoloji düşüncəsinə görə, dünyanı on yeddi ilahə 
idarə edir. Bunlar aşağıdakılardır: 
Göy-Tanrı, Yer-Sub, Humay, Erlik, Yer, Su, Od, Günəş, Ay, 
Ulduz, Hava, Bulud, Külək, Qasırğa, Şimşək və İldırım, Yağış, 
Göy qurşağı. Monqollar isə dünyanı 99 iİahənin idarə etdiyinə 
inanırdılar. Göy-Tanrı baş Tanrı olduğundan 17 ilahəni xəlq edən-
dir. Bu mifikləşdirilmiş 17 Tanrı Novruz sisteminin ən əsas 
komponentləridir. Bu ünsürlərsiz kainat və planet, təbiət və cəmiy-
32 
yət, bütövlükdə bəşəriyyət yoxdur. Yer-Sub türklər üçün gözlə 
görünən bütün aləm demək idi. Türklər, üzərində yaşadıqları vətəni 
– torpağı Yer-Sub anlayışında qəbul edirdilər. Onlar vətənə Tanrı 
haqqı kimi baxırdılar. Elə bu təfəkkürün nəticəsi idi ki, türklər 
vətənə xəyanətdən qorxardılar. Onların düşüncəsinə görə, Yer-
Subun halallığı olmadan insan yer üzərində xoşbəxt ola bilməzdi. 
İkinci ilahə Humaydır. Onun adına ilk dəfə Gültəkin abidəsində 
rast gəlinibdir: «Umay təq öq im katun kutınqa inim Kültiqin ərat 
boltı» (On yaşda olanda Humay tək anam Xatunun şərəflnə kiçik 
qardaşım Kültigin igid adı qazandı) (33, 261).  
Tonyuquq abidəsində də Umay adına rast gəlinir. Humay-
Umay Göy-Tanrının zövcəsidir. Humay-Umayın Göydə yaşadığına 
inanılır. O, insanlara işıq, şüa salır. Belə bir inam hasil idi ki, bu 
şüa-işıq insanların bədəninə daxil olur və ömrünün axırına qədər 
qalır.  
Bu, ilahi (kosmik) enerjidir. Qədim türklər Yer ilahəsini də 
Göy-Tanrının tərəf-müqabili – qadını simvolunda qəbul etmişlər. 
Türklərin düşüncəsinə görə, Göy-Tanrı yerləri mayalayır. Yağış 
yağır, yer canlanır, ot-ələf bitir, canlılar onlardan qidalanır. Qədim 
türklər dağı, torpağı yaradıcı saymışlar. Türk tayfalarının bir çoxu 
əcdadlarının dağda, mağarada yaranmasına inanmışlar. Əcdadları-
mız olan türk tayfalarının bəziləri insanın torpaqdan yarandığını 
qəbul etmişlər. Fikrimizcə, türklər digər həyat ünsürləri kimi, yeri-
torpağı da canlı qəbul etmişlər. Bu, səhv düşüncə olmamışdır. 
«torpağın ana olması inamı daha bir görüşlə səsləşir. Bir çox əski 
xalqların, eləcə də türk xalqlarının ulu babaları inanırmışlar ki, 
Günəş hər nəsnənin yaradıcısıdır. Deyəsən, əski türk insanı inanmış 
ki, Günəşdən torpağa gələn yaruq – şüa onun da yaranmasında ata 
rolunu oynamışdır» (15, 87). Türklər bu düşüncələrində də ağıllı və 
haqlı idilər. Günəş şüası olmadan yer üzərində canlı aləmin 
mövcud olması mümkün deyildir. Ümumən, türklər bu düşüncə də 
idilər ki, yer ana kimi insanları doyurur. Bu işıqlı dünya ilə vida-
33 
laşanda da yer ona əbədilik yiyə durur. Yer (torpaq) türk 
düşüncəsində əzəli-əbədi müqəddəs tutulubdur.  
Qədim türklərə görə, Su Yerin bacısı idi. Kosmoqonik dü-
şüncəyə əsasən, əvvəlcə təkcə su varmış. Suya baş vurmuş səma 
ördəyi dəryadan torpaq götürmüşdür. Səma ördəyinin götürdüyü 
torpaqdan Yer yaranmışdır. Əfsanəyə görə, Tanrı torpaqdan kişi, 
kişinin qabırğasından da qadını yaratmışdır. Çox maraqlıdır ki, 
insanın yaradılışı elə bu şəkildə islam dinində də qəbul olunubdur. 
İslam dininə görə də, Tanrı insan övladı Adəmi torpaqdan, Həvvanı 
isə onun qabırğasından yaratmışdır. Qədim türklərin suya müqəd-
dəs baxmalarının kökündə suyun həyat elementi olması dururdu. 
Su həyatdır. Onsuz həyatın inkişafı, intişarı yoxdur. Turanlılar odu 
Tanrının nəfəsi, günəşin oğlu hesab edirdilər. Türklər o düşüncə də 
idilər ki, od tanrısı yerdə yaşasa da, öləndən sonra tüstü şəklində 
göylərə qalxmasını ata-babaya qovuşması düşüncəsində idilər. 
Türklər yazın tez gəlməsi üçün Günəşə üz tutub odu, istini 
diləyiblər. «Odun, istinin bəlgəsi çırağı-odu yandırırlar və bununla 
inanırdılar ki, od çevrəni, torpağı qızdıracaq, onu əkinə hazır-
layacaq, otu bitirəcəkdir» (17, 13). İnsanlar suya dirilik-əbədilik 
mənbəyi kimi baxmışlar. Suya olan bu münasibət onu digər 
ünsürlərdən tamamilə üstün tutulduğunu göstərir. Belə deyirlər ki, 
Xızırla İlyas eşidirlər ki, İskəndər abi-həyat axtarır. Onun yanına 
gedirlər. İskəndərin qaranlığı işıqlandıran iki daşı varmış. Onun 
birini Xızırla İlyasa verir. Hərəsi üz tutub dünyanın bir tərəfinə su 
dalınca gedirlər. Qaranlıq dünyada Xızırla İlyas acırlar, balıq 
yeməyə hazırlaşırlar. Xızır əlini yuyub yeməyə başlamaq istəyəndə 
əlindən bir damla su balığın üstünə düşür. Balıq dirilərək suya 
atılır. Xızırla İlyas axtardıqları dirilik suyunu tapdıqlarını güman 
edib, bu sudan içirlər. Ancaq qeybdən gələn səs deyir ki, bu barədə 
İskəndərə xəbər verilməsin. Onlar belə də edirlər. Qayıdıb 
İskəndərə dirilik suyunu tapa bilmədiklərini söyləyirlər. Həmin 
vaxtdan sonra hər il Xızırla İlyas görüşürlər ki, o günə də Xızır 
İlyas deyilir.  
34 
Günəş-Tanrının Yerdən olan oğludur. Türklər Günəşi yaradıcı 
kimi qəbul ediblər. «Günəşin yaradıcı olması onu ilk yaz bayramı 
ilə ilişgiləndirmişdir. Bayram deyildiyi kimi, Günəş və Ay bayramı 
adlandırılmışdır. Deyəsən, bu bayramın adındakı Ay, aydan daha 
çox, inamla bağlıdır. Bir çox türk xalqlarında Ayın yaradıcı, insan 
yaradan, Tanrı anlamı var. Deməli, Günəş-Ay bayramı deyərkən, 
yaradıcı Günəş, Tanrı Günəş təsəvvür edilmişdir. Belə izahat 
ağlabatandır. Yaz da yaradıcıdır, Günəş də» (17, 15).  
M.Seyidov «Qam-Şaman və onun qaynaqlarına ümumi baxış» 
kitabında Günəş tanrısı ilə bağlı Çin mənbələrində özünə yer almış 
diqqətçəkən bir mifdən danışır. Novruzun əsas komponentlərindən 
olan Günəşlə bağlı olduğundan həmin mifin məğzinə nüfuz edək. V 
yüzilliyin 40-cı illərində Co qəbiləsindən ayrılmış Tuqyular cənubi 
Altayda yaşayırdılar. Yetmiş qardaş olmuş Tuqyuların böyük 
qardaşı Nişidunun anası qurd olmuşdur. Nişidu istədiyi vaxt külək 
əsdirə, yağış yağdıra bilərmiş. Nişidunun anası qurd-Günəşlə 
ilişgəli olduğundan onda mifik keyfiyyətlər var idi. Nişidu Yayın 
və Qışın qızları ilə evlənmişdi... Bizcə, Nişidunun Yayın və Qışın 
qızları ilə evlənməsi də Günəş mifi və dual təşkilat qanunları, 
əksliklər görüşü ilə bağlıdır. Əksliklərin qarşı-qarşıya duran ucla-
rında yerləşən yay və qış fəsilləri bir kökdəndirlər Günəşlə 
ilişgəlidirlər» (15, 120-122). Günəşə türklərin qutsal, müqəddəs 
inamı olubdur. Günəşin doğmasını türklər mərasimlərlə qeyd edib-
lər. Bu ayin haqqında bir qədər sonra danışacağıq. Qədim türklər 
dualarını, diləklərini üzü göylərə ediblər. Hunlar da çadırlarını üzü 
gündoğana tərəf tikiblər.  
Ay, Göy-Tanrının Yerdən olan qızı sayılırdı. Türk mifində Aya 
ikili münasibət bəslənilib. Bu münasibət günümüzə qədər dəyiş-
məmiş, eləcə qalmışdır. Aya həm qadın, həm də kişi simvolu kimi 
baxılmışdır.  
«Ulu Toyon» mifində qadın, «Oğuz kağan»da isə kişi obra-
zında canlandırılıbdır. Oğuz Kağanın oğlanlarından birinin adı Ay 
(xan) idi.  
35 
«Yetim qız» əfsanəsində deyilir ki, Ay çalılar arasında Su 
aparan yetim qıza acımış, çalıya qızın göyə gətirilməsini əmr 
etmişdir. Çalı ata dönərək qızı Ayın yanına – göyə aparmışdır. Ay 
ona aşiq olmuşdur. Şəkildən-şəklə düşməsinin səbəbi də bu 
sevgidir» (32, 67). 
Tanrının azman gücünü duyan türklər kainat-planet, təbiət-cə-
miyyət vəhdətini qorumaq naminə Tanrı qarşısında özlərini borclu 
saydıqlarından ona sitayiş məqsədi ilə müxtəlif mərasim-rituallar 
keçirirdilər. Bu mərasim-rituallar Göy-Tanrı ilə birbaşa əlaqədar 
olan kosmik təfəkkürlə bağlıdır. Çin mənbələrinə görə, hunlar və 
göy türklər ildə üç dəfə qurban verib, bayram keçirirdilər. Qur-
bankəsmə mərasim və bayram törənləri ilin birinci, beşinci və doq-
quzuncu aylarında – 22 martda (yaz), 22 iyunda (yay) və 24 sent-
yabrda (payız) qeyd olunurdu. İyunun 20 və 22-nə təsadüf edən 
qurbanvermə mərasimi müqəddəs dağda, Ötüken dağında Tanrıya 
qurbankəsmə və bayram törənləri şəklində həyata keçirilirdi (11, 
87).  
Bu mərasimlər son dərəcə təntənə ilə qeyd edilibdir. Tanrının 
şərəfinə qurban mərasimi açıq havada keçirilirdi. Əcdad kultu ilə 
bağlı olan törənlər mağaralarda gerçəkləşdirilirdi (11, 88). Bu 
mərasimlər adi qada-bala qurbanları deyildi. Təntənəli qeyd edilən 
günlərə bir daha diqqət yetirək: 22 mart, 22 iyun və 24 sentyabr. 
Hər üç təqvim günü Novruz sisteminin tərkib hissələridir. Bəllidir 
ki, 22 mart ilin başlanğıcı – yazın gəlməsi, 22 iyun yayın gəlişi, 24 
sentyabr isə payızın ilkin günüdür. Bu təqvim günləri barədə bir 
qədər sonra ətraflı danışacağıq.  
Tək Tanrıyla bağlı ayinlər haqqında ilkin məlumatlar Çin 
qaynaqlarında qorunub saxlanılmışdır. Çin təqviminə görə, beşinci 
ayın üçüncü on günündə Tukyular Tanrıya qoyun və at qurban 
kəsərdilər. Bu tarix indiki təqvimlə iyunun 5-10 arasına təsadüf 
edir. Digər mənbələrdə bu tarix 30 iyun göstərilir. Əslində, bu 
qızmar yayın gəlməsi ilə bağlı keçirilən mərasim olduğundan, çox 
güman ki, iyunun 20-22-də reallaşdırılıbdır. Mənbələrdəki bu 
36 
fərqin səbəbini yalnız subyektivlikdə görmək doğru olardı. Böyük 
ehtimalla demək olar ki, bu yanlışlıq Çin mənbələrindən irəli gəlir. 
Bu ayinlərin təntənəli keçirilməsində qədim türklər Göy-Tanrıdan 
ruzi-bərəkət, bolluq, soy və tayfalarının, nəsillərinin davam 
etməsini, dövlətlərinin sülh və əmin-amanlıqla yaşamasını diləmək 
idi. Məqamı gəlmişkən, Göy türklərin qurbankəsmə mərasimi 
barədə qədim Çin mənbələrinin verdiyi məlumatlara toxunmaq 
istərdik. Mənbələrdə göstərilir ki, əski türklər Tanrının şərəfinə çay 
kənarında qurban kəsirdilər. Qurbanvermə mərasiminin çay-su 
kənarında keçirilməsi təsadüfi deyildir. Su Novruz sisteminə daxil 
olan dörd əsas ünsürdən biridir. Bu tipli mərasimlər qutsal guşə 
sayılan uca dağlarda keçirilmişdir.  
Ötükenin qərbində yerləşən Budun İlli vardı ki, bunun da 
anlamı elin, dövlətin mühafizəçisi, qoruyanı deməkdir (11, 90). 
Türk dünyagörüşünə görə, kainat və planetdə boş, mənasız heç nə 
yoxdur. Bütün yaranış təbiət və cəmiyyətdə müəyyən məqsəd üçün, 
nəyinsə naminə yaradılıb, yaradılmışın hər biri nəyəsə gərəkdir. 
Fikrimizcə, türklər Tanrıya qutsal, müqəddəs, saf və pak bir 
məkanda, uca dağlarda qurban verməklə, bir daha Tanrı ucalığını, 
Tanrı müqəddəsliyini qorumuşlar. Bu uca dağlar qoynunun digər 
simvolik mənası dağ ucalığında, dağ yüksəkliyində Tanrıya 
qovuşmaq niyyətinin güdülməsidir. Qurbanvermə ritualında elə ən 
böyük məram Tanrıya ruhən, mənən qovuşmaq idi. Tanrıya qur-
bankəsmə mərasimində dualar oxunur, niyyət edilir, dilək dilənirdi. 
Qurbankəsmə ayini də göstərir ki, Göy-Tanrı inamının da nüvəsin-
də Novruz sisteminin komponentləri dayanır. Bir daha vurğulayaq 
ki, dünyada mövcud olan dinlərin hamısı Novruz sistemindən əsaslı 
şəkildə faydalanıblar. Bunun başlıca səbəbi Novruz sisteminin 
hərtərəfli və kamil olmasıdır. Novruz sistemində təbiət və cəmiy-
yətin dialektikası üçün icrası vacib olan inkaredilməz dəyərlər 
(qanunlar) özünə yer almışdır. Qədim türklər dünyanın yaranması, 
dünya-insan, göy-yer, yaradan və yaradılan münasibətləri barədə 
mifik olduğu qədər də, gerçək təsəvvürə malik olublar. Türklər 
37 
dünyanın yaradılmasında Tanrı Qara xanın güc və qüvvətinə 
inanırdılar. Türk inamına görə, Yerin yaranması Tanrı Qara xanla 
bağlıdır. Dünyanın yaranması haqqında türk inamının təfərrüatına 
varaq: «Bir zamanlar yalnız Tanrı Qara xan və su vardır. Qara 
xandan başqa görən, sudan başqa görünən yox idi. Ağ Ana 
göründü. O, Qara xana «yarat» deyib yenidən suya qayıtdı. Bunu 
eşidən Qara xan bir kişi yaratdı. Qara xanla kişi intəhasız suyun 
üstü ilə iki qara qaz kimi uçurdular. Lakin halından məmnun 
olmayan kişi, Qara xandan daha yüksəkdə uçmaq istəyirdi. Onun 
istəyini bilən Qara xan kişidən uçmaq qabiliyyətini aldı. Kişi dibsiz 
suya yuvarlandı. Boğulurdu. Elədiyinə peşman olub, Tanrı Qara 
xandan bağışlanmasını xahiş etdi.  
Tanrı Qara xanın göstərişi ilə sudan bir ulduz çıxdı. Kişi həmin 
ulduzun üstünə çıxıb xilas oldusa da, Qara xan onun bir daha uça 
bilməyəciyini nəzərə alıb, dünyanı yaratmaq qərarına gəldi. Kişiyə 
buyurdu ki, suyun dibinə dalaraq torpaq çıxarsın. Şər düşüncədən 
əl çəkməmiş kişi torpaq gətirərkən fikirləşdi ki, özü üçün gizli bir 
dünya da yaratsın. Ona görə də torpağın bir hissəsini ağzında 
saxladı. Elə ki, ovcundakı torpağı su üzərinə səpdi, Tanrı Qara xan 
torpağa «böyü» deyə buyurdu. Torpaq böyüyüb dünya oldu. Lakin 
kişinin ağzında saxladığı torpaq da böyüyüb onu boğmağa başladı, 
Qara xan ona «Tüpür!» deməsəydi, boğulub öləcəkdi.  
Tanrı Qara xan dümdüz bir dünya yaratmışdı, lakin kişi 
tüpürəndə ağzından axan torpaq bataqlıqlar, təpələr əmələ gətirdi. 
Hirslənən Qara xan itaətsiz kişiyə «Erlik» (şeytan) adını verib, 
özünün işıqlı dünyasından qovdu. Sonra yerdə doqquz budaqlı bir 
ağac bitirdi, hər budağın altında bir adam yaratdı ki, bunlar doqquz 
insan irqinin ataları oldular. Erlik insanların gözəlliyini, xoş 
həyatını görüb, Tanrı Qara xandan xahiş etdi ki, həmin insanları 
onun ixtiyarına versin. Qara xan vermədi. Lakin Erlik istədiyindən 
dönmədi, insanları öz tərəfinə çəkməyə başladı. Qara xan insanların 
azğınlığını, Erliyə aldanmalarını görəndə acıqlandı. Onları öz 
ümidlərinə buraxdı. Erliyi isə yer altındakı qaranlıq dünyanın 
38 
üçüncü qatına qovdu. Özü isə göyün on yeddinci qatını yaradıb, 
oraya çəkildi. Mələklərindən birini insanları qorumaq üçün yer 
üzünə göndərdi.  
Erlik, Tanrı xanın qərar tutduğu gözəl göyü görüb, ondan icazə 
istədi ki, özü üçün bir göy yaratsın, icazə alıb yaratdı və aldatdığı 
şər ruhları öz göyündə yerləşdirdi. Lakin Qara xan görəndə ki, 
Erliyin təbəəsi onunkundan daha yaxşı yaşayır, mələklərdən birini 
göndərib həmin göyü dağıtdırdı. Göy yıxılıb dünyaya düşdü, 
dağlar, dərələr, ormanlar meydana gəldi. Acıqlanmış Tanrı Qara 
xan Erliyi yenidən yerin ən aşağı qatına göndərdi. Buyurdu ki, 
günəşsiz, aysız, ulduzsuz yerdə dünyanın sonuna qədər qalsın. 
Tanrı Qara xan göyün on yeddinci qatında oturub kainatı idarə 
etməkdədir. Ondan bir qat aşağıda Bay Ölgün Altun dağda qızıl bir 
taxt üstündə oturub. Göyün yeddinci qatında Gün Ana, altıncı 
qatında Ay Ata oturmuşlar» (33, 30-31).  
Bu mifdə Novruz sisteminin əsas elementlərinin –dünyanın 
Tanrı tərəfindən yaradıldığının, ona tabe olmayan şər qüvvələrin 
simvolu olan şeytanın şər əməllərinin, kainatın işıq mənbələri olan 
Günəş və Ayın yerləşmə məkanı haqqında məlumat verilir. Türklər 
Tanrını cümlə-cahanın və özlərinin Yaradanı kimi qəbul etmişlər. 
«Oğuz Kağan» dastanında deyilir: «...Oğuz bir gün Tanrıya 
yalvararkən göydən bir işıq düşdü. Yüyürüb gördü ki, işığın 
ortasında gözəl bir qız oturub. Qızı sevib aldı. Qızın Oğuzdan üç 
oğlu oldu. Oğlanlara Gün, Ay və Ulduz adlarını qoydular» (33, 34).  
Mifikləşmiş düşüncədə həyat gerçəklikləri daşlaşmışdır. 
Türklər yaxşı dərk etmişlər ki, üzərində yaşadıqları yerin enerjisi 
birbaşa Göy-Tanrı, Günəş, Ay və ulduzlarla bağlıdır. Bu əlaqə 
olmasa, yerdə həyatın davamı mümkün deyildir.  
Ümumən, türk təfəkküründə törənişlərin mənbəyi təbiətə 
bağlanılır. Qədim türklər duymuş, müşahidə etmişlər ki. kosmik 
güc, enerji Göylə, bioenerji isə Yerlə-Təbiətlə bağlıdır. Türklərin 
inamlarına görə, boz qurd onların əcdadı və himayəçisi olubdur. 
Qurdun türkün əcdadı və mühafizəçisi olması haqqında məzmunca 
39 
yaxın, formaca müxtəlif olan bir neçə mif mövcuddur. Bu 
miflərdən araşdırdığımız mövzu ilə daha çox səsləşəninə diqqət 
yetirək: «Göy türklər Hun ölkəsinin şimalındakı Sou diyarından 
çıxmışlar. Onların başında Apanqpu dururdu. Onun on yeddi 
qardaşı vardı.  
Qardaşları düşmən hücumunun nəticəsində öldürüldü. Yalnız 
qurddan doğulmuş, yağışa, küləyə hökm edən İçi Nisu Tu qaldı. 
Onun biri Yaz, digəri Qış tanrısının qızları olan iki arvadı vardı. 
Bunlardan dörd uşağı oldu. Uşaqlardan biri ağ leyləyə çevrildi. 
İkincisi Çiqu, üçüncüsü Çücin ilə – hərəsi bir məskən tutub 
yaşamağa başladılar. Ən böyükləri olan dördüncüsü Na Tuliu isə 
ulu babası Apanqpunun törəmələrinin məskunlaşdığı Şin dağlarına 
çəkildi. Burada məskunlaşmış xalq soyuqdan çox əziyyət çəkirdi. 
Na Tuliun od tapıb onların canını qurtardı. İnsanlar rahat yaşamağa 
başladılar. Bunu görən qardaşları onu başçı seçib, adını Türk qoy-
dular. Na-Tuliun-Türkün on arvadı vardı, Onun oğlanları soyad-
larını analarından alırdılar.  
Türk öləndən sonra oğlanları bir böyük ağacın altına top-
landılar. Ən yüksəyə hoppananı özlərinə başçı seçmək qərarına 
gəldilər. Türkün ən cavan arvadı Aşinanın oğlu ən gənc olsa da, ən 
yüksəyə hoppandığına görə başçı seçildi. «Aşina soyu buradan 
törədi» (33, 32-33). Mifdə Novruzun komponentləri olan Yaz və 
Qış və onların rəmzləri olan soyuq və od qarşılaşdırılıbdır. Mifdə 4 
uşağın olması açıq şəkildə 4 fəslə işarədir. Bir çox miflərdə 
türklərin Aşina adlı qurddan törədiklərindən danışılır. Buradakı 
ağac da türklərin Dünya Ağacıdır. Qədim türklərin Novruz məra-
simlərini e.ə. I minillikdə Ərgənəkonda təntənəli qeyd etdiklərini 
mənbələr təsdiqləyir. «Ərgənəkon» («Hündür dağ yamacı») 
dastanını XIV əsrin yazarı F.Rəşidəddin və XVII əsrin müəllifi 
Əbül Qazı Xan qələmə almışlar. Türklər Ərgənəkondan çıxdıqları 
günü bayram etmişlər. «Ərgənəkon» dastanı birbaşa yaz bayramı, 
Novruz adlandırılan sistemin ilkin diferensiasiyası kimi tarixin 
yaddaşındadır. «Ərgənəkon» dastanı Novruzun ilkin inkişaf tarixini 
40 
özündə yaşatdığından bir qədər geniş şəkildə onun təfərrüatına 
varaq:  
Moğol elinə Oğuz xan soyundan olan İ1 xan başçılıq edirdi. İ1 
xan tatarların hökmdarı Sevinc xanla vuruşur. Bu vuruşlarda 
həmişə İ1 xan qalib gəlirdə. Sevinc xan qırğız xanını öz tərəfinə 
çəkməkdən ötrü ona hədiyyələr göndərirdi. Moğallar güclü olduq-
larından ətrafda yaşayan digər türk boylarının onlarda qisası vardı. 
Elə buna görə də Sevinc xanla birləşib moğolların üstünə getdilər. 
Moğollar güclü idilər. Bunu görən Sevinc hiyləyə əl atdı. Xan və 
bəylərə bildirdi ki, lazımsız malları buraxıb, geri çəkilməliyik. Belə 
də etdilər. Moğollar belə fikirləşdilər ki, düşmən məğlub olub 
qaçır. Tatarlar möhkəmləndikləri ordugahlardan çıxıb vuruşdular. 
Moğolların böyüklərini qırdılar, kiçiklərini əsir götürdülər. Əsir 
düşənlərə yiyələrinin adını verdilər. Moğollar qırılıb çatıldı, onlar-
dan əsər-əlamət qalmadı. Moğol hökm|darı İ1 xanın oğlu Qıyan və 
qardaşıoğlu Nüküz də əsir düşmüşdülər. Hər ikisi təzəcə evlən-
mişdilər. Fürsətdən faydalanıb ailələri ilə birlikdə əsirlikdən qaçıb, 
yurdlarına döndülər.  
Döyüşdən on gün keçmişdi. Onlar yurdlarında düşməndən 
qaçmış heyvanları da gördülər. Rastlaşdıqları heyvanları da götürüb 
dağ yolları ilə əlçatmaz, ünyetməz bir yerə gəlib çıxdılar. Bu yer 
olduqca gözəl idi. Gəlib çıxdıqları bu yer üçün Tanrıya şükürlər 
etdilər. Bu gözəl və varlı torpaqda yurd saldılar. Qışda malların 
ətini yeyir, dərisini geyir, yazda südünü içirdilər. Bu yerin adını 
Ərgənəkon qoydular. Ərgənəkon hündür dağ yamacı anlamındadır. 
Qiyanla Nüküzün övladları oldu, mal-heyvanları düz-dünyanı ağ-
zına aldı. Böyük bir xalq əmələ gəldi. O qədər artıb -çoxalmışdılar 
ki, Ərgənəkon onlara darlıq edirdi.  
Uca dağlar arasında uzun illər yaşayıb-yaratmış türklər artıb-
çoxalmış, dağlar arasına sığışmamışlar. Türklərin ulularının 
Ərgənəkona gəlməsindən 400 il keçmişdir. «Bir gün yığışıb söhbət 
elədilər. Babalarımız deyərdi ki: Ərgənəkondan kənarda gözəl, 
41 
geniş bir ölkə var, xalqımızı tatar qırmış, ölkəmizi yağmalamış 
deyə söylədilər.   
İndi gərək dədə-baba yurdumuza qayıdaq. Ancaq dədə-
babalarının buraya qaçıb gəldikləri dar cığırı heç kim xatırlamırdı. 
Ona görə də Ərgənəkondan çıxış üçün yol aradılar. Lakin tap-
madılar. Bir dəmirçi gəlib dedi ki, burada bir dəmir mədəni var, 
onu əritsək, yol açılar». Belə də etdilər. Camaat odun, kömür 
gətirib, od-ocaq qalayıb, yolu açdılar. «Ərgənəkondan çıxdıqları 
həmin günü moğollar həmişə bayram etdilər. Bir dəmiri qızana 
qədər odda saxlar, sonra onu çəkiclə döyərlər. Bu gün «zindandan 
çıxıb baba yurdumuza gəldiyiniz gündür» deyərlər» (33, 44). 
«Türklərdə Ərgənəkondan çıxmaq yazın gəlişi ilə əlaqələndirilmiş, 
bu tarixi hadisə ilə bağlı möhtəşəm mərasim yaranmışdır. Həmin 
mərasimdə dəmir döymək, yəni dəmirçiliyin müqəddəs (xilasedici) 
bir sənət olduğunu nümayiş etdirmək adəti zəmanəmizə qədər gəlib 
çıxmışdır» (33, 29). Böyük ehtimalla demək olar ki, türklərin 
dağlar arasından çıxıb ata-baba yurdlarına qayıtmaları, doğma 
yurd-yuvalarını zəbt etmiş əski düşmənlərini məğlub etdikləri 
həmin gün Novruz ərəfəsinə və yaxud elə Novruza düşdüyündən 
hər il bayram ediblər.  
Çin və digər mənbələrdə qədim türklərin yazın gəlişi münasi-
bəti ilə keçirdiyi bayramlardan birinin də Ayzıt olduğu qeyd 
edilibdir. Bu törən altaylıların gözəllik Tanrısı Ayzıtın şərəfinə 
keçirilmişdir. Törən yazın başlanğıcında meşələrdə təşkil olunur-
muş. Qadınların bu bayramda iştirakı arzuedilməz sayılardı. Qışda 
evdə keçirilən bayram mərasimlərində qadınlar da iştirak edirdilər. 
Bayram törənlərini qara şamanlar aparırdılar. (Qara rəngdə paltar 
geyindikləri üçün şamanlara belə ad vermişdilər.) Bayram günləri 
evlər təmizlənir, bəzədilir, dadlı və ləzzətli yeməklər bişirilir, təmiz 
və təzə paltar geyilirdi. Şaman 9 qız və 9 oğlan seçir, onları sağ və 
sol tərəfdə düzürdü. Sonra həmin oğlan və qızları Ayzıtın sarayına 
aparırdı. Ayzıtın özü də həmin vaxt dəbdəbəli geyinərdi. «Başında 
42 
ağ göydən ağ bir başlıq, çılpaq çiyinlərində ag göydən bir atqı 
(şərf), ayaqlarında baldırına qədər qara çəkmə olardı. Bu şəkildə 
qayaya söykənərək uyuyur, ya da meşədə dolaşır» (32, 56). Bu 
törən də özündə yaz bayramının komponentlərini qoruyub saxla-
yıbdır. Törənin təfərrüatından göründüyü kimi, Ayzıt bayramı ildə 
iki dəfə keçirilmişdir: qısda və yazda. Məlumdur ki, türklər ili iki 
fəslə: yaz və qışa bölüblər. Ayzıt bayramı yazda dağda, meşədə, 
qışda isə evdə keçirilibdir. Görünür, türklər yazın gəlişini dağda, 
qışın çıxmasını isə evdə bayram etmişlər. Buradan da belə qənaətə 
gəlmək olar ki, qədim türklər, zamanı bir sistem kimi dərk və qəbul 
etmişdilər. Qədim türklər kainat və onun təsirində olan planetdə 
mütləq və nisbi zamanın mövcudluğunu müəyyənləşdirmiş və 
zamanın diktəsinə uyğun hərəkət etmişdilər. M.Seyidov «Yaz bay-
ramı» kitabında yazır: «Əski azərbaycanlılar təqvimlə bağlı vaxt 
anlayışını hərdən animistləşdirmişlər: hərdən insan kimi gözə 
çarpdırmış, hərdən isə zoomorfik aləmlə bağlamışlar. Alman 
bilicisi əski oğuz atalar sözlərini XIX yüzilliyin lap əvvəllərində 
çap etdirmişdir. Buradakı bir atalar sözü diqqətimizi cəlb etmişdir. 
İndi biz onu təqvimlə bağlı yad etmək istəyirik. Atalar sözündə 
deyilir «Oğuz (dan) 366 alp qopdu, 24 xas bəy, 32 səksən Sultan 
Salur Qazan oqçisi Quzan peklisi Qormuş oğlundan Qorqut». 
Burada deyilir ki, Oğuzdan 366 alp qopdu. Bizcə, burada alpdan-
igiddən söhbət getmir. Ola bilsin, Oğuz danın sökülməsini xəbər 
verən danın özüdür. Başqa sözlə, Oğuz günəşin çıxdığını, gündü-
zün gəldiyini xəbər verir. Oğuzdan-dandan gündüz doğur, ola 
bilsin, onun doğulduğunu bildirir. İldə 366 gün olduğundan əski 
oğuzlar təqvimlə bağlı bu astronomik hadisəni insan şəklində atalar 
sözünə salmış və hər günü bir alp saymışlar. «24 xas bəy» deməklə, 
günün 24 saatdan ibarət olduğu başa düşülmüşdür. Bu örnəkdən 
görünür ki, oğuzlar ili, günü canlı təsəvvür etmişlər» (17, 6-7). Çox 
doğru yerə, H.Zərdabi xalq təqvimini xalqın müdrik müşahidəsi ilə 
bağlamışdır. Fikrimizcə, əski insanlar təbiətlə daha sıx bağlı 
43 
olmuşlar. Qədim insan təbiətə qarşı heç vaxt əks addım atmayıb, 
əksinə onunla birlikdə olmağa can atıbdır. İnsan həmişə ümidini 
Göy-Tanrıya, onun ədalət və rəhminə, nemət və sərvətinə 
bağlayıbdır. Tanrıya inanmaqla, başının üstündəki göy üzündə 
ulduzların, Ay və Günəşin hərəkətini izləməklə, onların vəziyyəti 
ilə gecə-gündüzün, ayın-ilin vədəsini müəyyən etmişdilər. «Qədim 
türklərin təbiətlə, xüsusilə yazın gəlişi ilə bağlı hissləri, duyğuları, 
əsasən, ilin bu çağında keçirdikləri müxtəlif mərasimlər dövrün 
poeziyasında kifayət qədər geniş əks olunmuşdur» (33, 58). Yaz 
türkülərində, qışla yazın deyişməsində bu poetik təsvirləri əyani 
şəkildə görürük.  
 
Yay baruban erküzi,  
Aqdı aqın munduzi,  
Toğdı yaruq yıldızı,  
Tınqa sözüm külqüsüz.  
 Ağdı bulut kükrəyü,  
Yağmur tolu səkriyü.  
Kalık anı ükriyü, 
Kança barur belqüsız.  
 
 
Azərbaycan versiyası: 
 
Yaz gəldi, qar suları,  
Axdı dəlicə sellərlə.  
Dan ulduzu doğdu,  
Dinlə sözümü zarafatsız.  
Bulud kükrəyib qalxdı,  
Yağış, dolu səpələnir,  
Külək onu (buludu) sürüb,  
Hara aparır bilinmir (33, 89-90). 
44 
 Antik türk poeziyasında qışla yay şəxsləndirilərək qarşı-qar-
şıya qoyulur:  
Qış yay ilə toqquşdu,  
 Qonur gözlə baxışdı.  
Tutuşaraq yaxışdı,  
 Bir-biriylə gücləşir.  
və ya 
Yay qış ilə qarışdı,  
Ər ox kimi quruşdu,  
Qoşun tutub vuruşdu,  
Ox çəkibən hazırlaşır (12, 401-402).  
 
Qışla yazın yox, yayın qarşılaşdırılması da türk düşüncəsi ilə 
bağlıdır. Qədim türklər dualist düşüncəyə sahib olduqlarından şid-
dətli soyuğun qışla, yüksək istilərin yayla əlaqədar olduğunu bil-
diklərindən mübarizənin də, əsasən, bu iki fəsil arasında getdiyini 
bilirdilər.  
 
 
1.2. Turanlıların Tura bayramı 
 
Qədim türklər dünyanın böyük bir hissəsini əhatə edən uzaq 
Altaydan tutmuş Mərkəzi Avropaya kimı böyük bir ərazidə 
yaşamış və bəşər mədəniyyətinin inkişafında xüsusi rol oynamışlar. 
Dünya mədəniyyətinin tərəqqisində türklərin rolu danılmazdır. 
Turanın Novruz sisteminin yaradıldığı məkanlardan olması müba-
hisəyə səbəb ola bilməz. Novruz astronomik hadisənin bilavasitə 
əyani təsdiqlədiyi bir sistemdir. Novruz sistemini özündə qoruyub 
saxlayan, hələlik ilk yazılı mənbə olan «Avesta»nın Turan mühi-
tində yaradıldığı fikrinin tərəfdarları daha çoxdur. 
Tədqiqatçı Ə.Nicat M.Müllerin «Turanskie elementı v Avesta» 
monoqrafiyasına istinadən yazır: «Avesta»nın əldə olan nüsxəsi 
qədim türk dilindəki orijinaldan tərcümədir. Bunu sübut üçün 
45 
«Avesta»dakı saysız-hesabsız Turan elementləri kifayətdir. «Aves-
ta» öküz dərilərinə yazılıb qat-qat yığıldığından və hər qat 
müəyyən səhifə rolunu oynadığından həmin «qat» sözü indi də 
pəhləvi tərcüməsində qalmışdır» (10, 50). 
«Avesta»nın qədim Midiyada yaradıldığı məntiqi də Novruzun 
Turan dünyasının məhsulu olduğunu təsdiqləyir. Belə ki, Midi-
yanın ən fəal sakinlərinin də türklər olduğu məlumdur. «Aves-
ta»nın Midiyada meydana gəlməsi fikrinin tərəfdarlarının sayı daha 
çoxdur. «Avesta»nın əsl yaradıcısı olan Zərdüştün də milliyyətcə 
türk olması indiyi kimi şübhə doğurmayıb, mübahisəyə səbəb 
olmayıbdır. Midiya tədqiqatçılarının əksəriyyəti də bu dövlətin 
qurucularının türklər olduğunu təkzibedilməz fakt və sübutlarla 
təsdiq ediblər. Midiya hökmdarı Astiyaqla İran taxtının sahibi Kir 
arasındakı müharibələr tarixin pozulmaz yaddaşına həkk olunub-
dur. Genetik kodları türklərdən uzaq olan bir müəllifdən gətirilmiş 
sitatla bu məsələyə indiki məqamda nöqtə qoymaq istərdik. Bu sitat 
yenə Ə.Nicatın yuxarıda qeyd etdiyimiz kitabındakı «Gözəl 
Midiya» tarixi oçerkindən iqtibasdır. «Yazılı abidələri kifayət 
dərəcədə çox olan və ən vacib əlamətləri Veystard, De Şolsi və 
Noriss tərəfindən müəyyən olunan Midiya dili qəti şəkildə, demək 
olar ki, türk dilidir». Bu sözlərin əsl sahibi Fransua Lenormanndır. 
İnsanın yaranışı tarixlə bağlı olduğundan şüur və dünyagörüşü də 
zaman və ictimai mühitin məhsuludur. Türk ictimai şüuru bütün 
tarixi dövrlərdə yaradıb, inkişaf etdirib və yaratdıqlarını qoruyub 
saxlayıbdır. Tədqiqatçılar bu fikirdədirlər ki, oğuzlar yaradanlar, 
qıpçaqlar inkişaf etdirənlər, hun və uyğurlar qoruyanlar olublar. 
Qədim türklərin dünyanın yaranması, onun inkişafı haqqında özəl 
baxışları mövcud olmuşdur. Türkün bütün mənəvi fikir tarixinə 
nəzər yetirdikdə aydın olur ki, digər xalqlardan fərqli olaraq, 
türklər «uşaqlıq dövrlərində» belə Göy-Tanrıya inam gətiriblər. Bu 
gün özünü arilər adlandıranlar hələ də cansız-ruhsuz bütə inanırlar. 
Tarixin heç bir dönəmində türklər bütə sitayiş etməyiblər. Türklər 
46 
sevib-əzizlədikləri canlılara -qurda, ata və s. məhəbbət bəsləsələr 
də, onlara tapınmayıblar. Qədim türklərin ilkin inancı ilə bugünkü 
inamlan arasında elə də ciddi mahiyyət fərqi yoxdur. Onlar 
intuisiya, yaxud bioenerji vasitəsilə dünyaya bağlandıqları gündən 
göy üzünə inam gətirmişlər.  Onlar bu inamın ilkin mərhələsindən 
göylə yerin əlaqəsini duymuşdular. Türklər göylərlə sıx təmasda 
olanda dağların, dənizlərin, orman və bulaqların möcüzəyə, ilahi 
gücə, ruha malik olduqlarına inanmışlar.  
 Onların inancına görə, günəş, su, göy üzü, göyün guruldaması, 
şimşək çaxması – ruhlarının olması ilə əlaqəlidir. Ruhu olan yer və 
su qüvvələrinə «Yer-su»lar (Göy türklər Yer-Su, uyğurlar Yer-
Suv)» deyirdilər. Türkün mənşəyinin dağ, dəniz, qurd olması da 
goy üzünə, Tanrıya (kosmosa) olan aydın və zəruri inancından irəli 
gəlirdi.  
Göy(hava), Torpaq, Su və Günəş (od) – bu dördlük türkün dün-
ya baxışının nüvəsini təşkil edir. Bu dörd ünsür birbaşa Göy-Tanrı 
ilə bağlıdır. Türk inamına görə, bütün fəza sistemi Tanrının fəaliy-
yətindən asılıdır. Onların düşüncəsinə əsasən, bütün səma cisimləri 
əvvəl bir yerdə olmuş, birlikdə kosmik hərəkət etmiş, sonra Tanrı 
(Tenqri) tərəfindən bir-birindən aralandırılmışdır.  
Həyatın ilkin yaradılışı barədə də türklər inandırıcı düşüncə 
daşımışlar. Türk inamına görə, canlı aləm sudan törəyibdir. Türk 
təfəkkürü ilkin çağlardan kainat və planetlə, onun ən kiçik zərrəsi 
ilə belə əlaqədə olmuşdur. O, kainat və təbiətin müəmmalarına bir-
başa özü müdaxilə etmiş, onun açılmamış sirlərinə baş vurmuşdur. 
Qədim türklərin ilkin çağlarda köçəri həyat yaşamaları onların 
kainat və təbiət qanunauyğunluqlarına daha yaxından bələd olma-
larına səbəb olmuşdur, gündoğandan günbatana at belində yol qət 
edən türklər üz tutduqları göy üzündə Günəşin və Ayın hərəkətini, 
ulduzların və digər fəza cisimlərinin harmonik yerdəyişməsini 
müntəzəm müşahidə etmiş, zaman anlayışını müəyyənləşdirmişlər. 
Zaman anlayışı türk təfəkküründə mühüm yer tutmuş, bir çox vacib 
47 
amillər zaman məfhumu üzərində qurulmuş, onun vasitəsilə 
tənzimlənmişdir. Zaman bir çox mənəvi məsələlərin həllinə impuls 
vermiş, ümumən, türk dünyagörüşünü formalaşdırmışdır. Türklərin 
sistem halına gətirib çıxardıqları Novruzun hansı tarixi mərhələ 
keçdiyi tam şəffaf və bəlli deyildir. Ancaq Novruz sisteminin ilk 
yazılı mənbə kimi özündə qoruyub saxlamış «Avesta» Turan 
mənəvi dəyərlərindən qaynaqlanaraq araya-ərsəyə gəlmişdir. Bu 
mənəvi qaynaqlarda Novruzun bir çox qədim dəyərləri yaşamaq-
dadır. Məlumdur ki, Zərdüşt yaratdığı dini doğma yurdu Turanda 
yaya bilmədiyindən cəlayi-vətən olmuşdur. O, məcburiyyət qarşı-
sında Parfiyaya (indiki Türkmənistan və Əfqanıstan ərazisi) üz 
tutmuşdur. Onun dini, məskunlaşdığı Parfiya və ona qonşu olan 
İranda yayılmağa başlamışdır. Ancaq Zərdüşt təlimini doğma yurdu 
Turanda yaymaq inadından əl çəkmədi. Turanlılar isə Zərdüştün 
dininə heç bir inam gətirmirdilər. Əksinə, Zərdüştə qarşı onlarda 
patoloji bir nifrət yaranmışdır. Elə bu patoloji nifrət sayəsində 
turanlılar Zərdüştü qətlə yetirmək qərarını vermişlər. Turanlılar 
beyinlərini daim narahat edən bu qərarı icraya yönəltdilər. Zərdüştü 
qətlə yetirmək üçün Bratarvahşa adlı bir şəxsi Parfiyaya 
göndərdilər. Bratarvahşa Zərdüştü ibadət vaxtı xəncərlə qətlə 
yetirdi. Bu qətldən son dərəcə qəzəblənmiş iranlılar peyğəm-
bərlərini qətlə yetirən turanlıları «şaka» (it) adlandırdılar. Turan-
lılara verilən bu adı yunanlar sonralar «skif» (iskit) formasına sal-
mışdılar. Turanlıların həyat və məişət tərzinə yaxşı bələd olan 
yunanlar bu sözü «köçəri» anlamında işlədirdilər (26). Yunanların 
turanlılara skif deməkləri təsadüfi deyildir. Skiflərlə (turanlılarla) 
qonşu olan yunanlar onları yaxından tanıyırdılar. Skiflərin türklərlə 
eyni genetik kodun daşıyıcısı olmaları birmənalı öz təsdiqini 
tapıbdır. Rafiq Turabxanoğlu «Türkçülük Turanın ideologiyasıdır» 
kitabında akademik E.İ.Eyxvalddan belə bir maraqlı sitata müraciət 
edir: «Skiflərin türk tayfalarına aid olması dəfələrlə göstərilib. 
Odur ki, bu gün əlimizdə isbat etməyə çoxlu əsaslar var ki, 
söyləyək skiflər türk olmuşlar» (46, 18). 
48 
«Tarixin atası» sayılan Herodotun «Tarix» kitabında yazdıqları 
da skiflərin türk etnosu olduğunu təsdiqləyir.   
R.Turabxanoğlu Herodota əsaslanıb yazır ki, turroqetlər və 
türklər Dnestrin yuxarılarına qədər məskunlaşmış və elə bu gün də 
Dnestrə turklər Tur deyirlər. Bir çox tədqiqatçılar (Eyxvald, Aris-
tov, Lizlov və b.) türklərlə skiflərin eyni genetik kod daşıyıcıları 
olduqları qənaətindədirlər (46, 18).  
Herodot əminliklə yazır ki, şaka etnonimi skif anlamındadır, 
fərq ondadır ki, bu etnosu ellinlər skif, farslar isə şaka deyə 
çağırırlar. Herodot skiflərin məskunlaşdıqları Araz və Qara dənizin 
şimal tərəfinə (bu ərazini yunan mənbələri Pontiya adlandırır) Orta 
Asiyadan köçdüklərini yazır.  
Tanınmış skifşünas R.Qrosse Herodotun yazdıqlarını öz tədqi-
qatları ilə təsdiqləyir. O, arxeoloji faktlarla skiflərin Türküstan və 
Qərbi Sibirdə yaşamış olduqlarını qeyd edir. Qədim yunan tarixçi-
lərinin skiflərlə bağlı yazdıqları digər faktlar da inandırıcı görünür. 
O, skiflərin bir hissəsinin kimmerlərlə döyüşdüyünü və Midiyaya 
girdiyini göstərir. Herodot İran şahı Daranın Tarqıtayın ölkəsinə 
(skiflərin) hücum etdiyini də kitabında qeyd edibdir.  
Herodotun «Tarix» kitabından qaynaqlanan yuxarıda qeyd 
etdiyim faktların hamısı skiflərin türk etnosu olduğunu birmənalı 
təsdiqləyir.  
İlk skif adlarından olan Tarqıtay adı da türkmənşəlidir. Bu söz 
Aşina türk qəbiləsinin başçılığı altında əmələ gəlmiş, tarixi 
mənbələrdə ən çox türküt kimi tanınan türk tayfa birliyinin adıdır. 
Çin mənbələrində bu tayfa birliyi tu-kyu adlandırılır. Qeyd 
etdiyimiz bu faktlar Zaur Həsənovun «Çar skiflər» (43, 23-59-162-
205) kitabına istinadən yazılıbdır. Herodotun yazdıqları skiflərin 
türk etnosu olduğunu təsdiqlədiyi halda, subyektiv hisslərin əsiri 
olan bəzi tədqiqatçılar ciddi dəlillərə istinad etmədən skifləri 
arilərlə bağlayırlar. Skiflərin, yunanların və digər ari adlandırılan 
xalqların əcdadı olduğu versiyasının özünü də elə Herodot alt-üst 
49 
etmişdir. Herodot skiflərin yunanlarla yaxın bir ərazidə yaşadığını 
və bu xalqlar arasında əlaqənin «Tarix» kitabı yazılmamışdan çox-
çox əvvəl yarandığını göstərir. Skiflərin dili, dini, kosmik və dünya 
modeli barədə baxışları qədim türk etnosu ilə eynilik təşkil edir.  
Bir qədər əvvəl qeyd etdik ki, Zərdüşt dini-mənəvi təlimini 
yaradarkən Turan dünyasının bir çox gerçəkliklərinə söykənmişdir. 
Məlumdur ki, türklərdə qədimlərdən ata əcdad kultu güclü olubdur. 
Digər xalqlardan fərqli olaraq, türklərdə ata xətti dominantlıq təşkil 
etmişdir. Bu da türklərin həyata baxışının nəticəsi idi. Zərdüşt, 
turanlılar arasında möhkəmlənmək üçün türklərin əcdad kultunu 
nümayiş etdirərək, Tura bayramının nüfuzundan, şöhrətindən fay-
dalanmışdır. Bu məqamda bir məsələni də qeyd etmək ədalətli 
olardı. Tura bayramı haqqında filoloji ədəbiyyatda, demək olar ki, 
ətraflı məlumata rast gəlmirik. K.Allahyarovun «Novruzun ən 
qədim qaynaqları» məqaləsində Tura bayramının bəzi detalları ilə 
tanış oluruq. Adıçəkilən məqalədə Novruzun ilkin adlarından 
olmuş Tura bayramı haqqında qaneedici məlumat verilir. Zərdüşt 
hələ Turanda öz dinini təbliğ etməyə başlayarkən həmvətənlərini 
bu dinə inandırmaq üçün bildirmişdi ki, peyğəmbərlik ona məhz 
turanlıların ən sevimli bayramı olan Tura (əcdad) bayramı məra-
simində iştirak etdiyi zaman verilmişdir. Sübh zamanı xaoma hazır-
lamaq üçün 30 yaşlı Zərdüşt su dalınca çaya getmiş, orada suya 
girib çayın ortasından su götürən zaman Vohu-Mana yaxınlaşıb 
onu Ahuraməzdanın yanına aparmış və orada Zərdüştə peyğəm-
bərlik verilmişdir» (26). Bu sitatda diqqəti iki mühüm məqam 
çəkir. Birincisi, türklərin Tura (əcdad) bayramının yaradıcısı olma-
ları. İkincisi, Zərdüştün çaydan su gətirməsi məsələsi. Novruzda 
bulaq və çaydan dan üzü ağarmamış su gətirmək inancının olması 
bu gün də yaşadılır. Zərdüştün Tura bayramında çaydan su 
götürməsi Novruz sisteminin komponentidir. Onda, belə demək 
olar ki, Tura bayramı da Novruzun tərkib hissəsidir. Tura (əcdad) 
bayramının indi Novruz adlandırdığımız sistemin ən qədim tərkib 
50 
hissəsi olduğunu bu gün də qeyd edilən ata-baba ruhu günü əyani 
şəkildə təsdiqləyir. Məlumdur ki, Novruza bir neçə gün qalmış, 
daha doğrusu, ilaxır çərşənbədən əvvəlki cümə axşamı qəbirüstə 
gedilir, hər kəs dünyasını dəyişmiş yaxınlarını yad edir, ehsanlar 
verilir. Əminliklə demək olar ki, Novruz sisteminin bir çox 
komponentlərini özündə ifadə edən Tura bayramı Novruzun ilkin 
formalarından biridir.  
Turanlılar təqvimlərində ilin ilk ayını öz əcdadları Turun 
şərəfinə adlandırmışlar. Bu dəyərli faktı «Avesta» da təsdiqləyir. 
Turanlıların əzəmətli ruh-əcdadı Tur hesab olunurdu. Bununla 
yanaşı, hər bir tayfanın özünün də ruh-əcdadı var idi. Çox vaxt 
ayrı-ayrı tayfaya mənsub olanları elə həmin ruh-əcdadın adı ilə 
çağırırdılar. Mifik inama görə, Turun Pəşənəq və («Avesta»da 
Pəşənədir) Maqnidən başqa, Siv ilahəsi olan rəsmi arvadından 
Madi (Cəsur) adlı oğlu da var idi. Pəşənəq peçeneqlərin əcdadı 
sayılırsa, onda Maqnini maq tayfasının, Madini madaların ulu 
əcdadları hesab etmək olar. Böyük ehtimalla deyə bilərik ki, Çin 
məxəzlərində Mode (bütün türk dünyası onu Mete deyə tanıyır) 
kimi məşhur olan böyük Hun sərkərdəsinin də ləqəbi elə bununla 
bağlıdır. Məlumdur ki, m.ö. 2-ci minilliyin sonlarında hunlar Altay 
türkləri ilə birləşmişdilər. Elə bu birləşmə nəticəsində tarixə səs 
salmış hunlar meydana gəlmişlər. Altay türklərinin yaratdıqları 
«Maday-Kara» (Maday – əcdad allahı) dastanı da uzaq tarixdən 
nərəsi indi də eşidilən Modeyə (Meteyə) həsr olunubdur (11, 63).  
Tura ayı martın ortalarından aprelin ortalarınadək olan bir 
dövri əhatə etmişdir. Turanlıların bu dövrü – yazın gəlişini Tura 
adlandırmaları təsadüfi deyildir. Birincisi, bu türklərdə ata kultunun 
müqəddəsliyindən irəli gəlirdi. İkincisi, əcdad gününün də yazın-
təbiətin gəlişi – havanın istiləşməsi, təbiətin canlanması ərəfəsinə 
salınmasında incə bir inam olubdur. İnsanlar bu inamda olublar ki, 
hər şeyin dirçəldiyi, canlandığı bir vaxtda ruhlar da canlanar, oyana 
bilər. Bir qədər irəlidə qeyd etdik ki, qədim türk təqvimində il iki 
51 
fəsildən – qış və yaydan ibarət idi. Tura ayının l-dən – martda gecə 
ilə gündüzün bərabərləşdiyi gündən payız bərabərliyinədək olan 
müddət yay sayılırdı.  
Tura bayramı qədim Turan təqviminə görə, qeyd olunduğu 
kimi, yay mövsümünün əvvəlində keçirilirdi.  
Tura bayramının adını və antik mahiyyətini qədim türklərin 
süvar qolunun bugünkü varisləri olan çuvaşlar hələ də qoruyub 
saxlayırlar. Mifik Turan düşüncəsinə görə, Süvar adı Turun qanuni 
Siv ilahəsinin adı ilə bağlıdır. Sivər sözü Siv adamları «Siv nəsli» 
anlamındadır. Tura bayramının adının və mahiyyətinin çuvaşlarda 
hələ də qorunub saxlanılması onların bütpərəst olmaları ilə bağlıdır. 
Çuvaşlar XVIII əsrdə xristian dinini qəbul etdiklərindən qədim türk 
inamını da qoruyub saxlayıblar. Çox maraqlıdır ki, çuvaşlar əski 
çağlardan Tanrıya Tura deyirlər. Çuvaşlar Tura bayramını indi| də 
dəbdəbəli qeyd edirlər. A.A.Volkova «Ural və Volqaətrafı xalq-
larının etnoqrafiyası» kitabında çuvaşların milli bayramları 
arasında günəşə, Tura allahına və əcdadlara qurbanvermə məra-
siminin xüsusi yer tutduğunu yazır. Müəllif bayramın martda keçi-
rildiyini və bir neçə gün davam etdiyini də qeyd edibdir. Tədqiqatçı 
adıçəkilən kitabında çuvaşların odu, suyu, günəşi, yeri müqəddəs 
tutduqlarını, baş allah Silt Tura başda olmaqla, xeyirxah qüvvələrə 
və ruhlara inandıqlarını göstərir. «Avesta»da Tura-Novruz bayramı 
barədəki yazılanlara istinadən demək olar ki, Tura bayramı «Aves-
ta» yaranana qədər mövcud olmuşdur. Tura bayramının «Aves-
ta»dan çox əvvəl qeyd olunduğundan xəbər verən mənbələr 
mövcuddur. Miladdan öncə 1-ci minilliyin əvvəllərində Turan 
etnosu Baykal (Vorukaşa) gölündən Qara dənizə (Turan dənizinə) 
qədərki böyük bir ərazidə məskunlaşmışdır. Turanın mərkəzi 
hissəsi sayılan Kənq əyaləti isə Baykalın qərbində – indiki Turan 
çayı ilə Kən çayı arasındakı Kən çölündə yerləşirdi. Turan tay-
falarından nisbətən uzaq qərbdə yerləşən kimmer və mada tayfaları 
idi. Kimmerlərin rəhbərlərindən biri Tuqdamme, başqa biri Tenşpa, 
52 
skiflərin əcdadı isə Tarqıtay olmuşdur. Bu adlar da fonetik 
cəhətdən «tokar» və «tur» adlarına çox yaxındır. Aydınlıq naminə 
deyək ki, bu adlar da digərləri kimi, ayrı-ayrı türk xalqlarının 
tələffüz versiyasında yazıya köçürülərkən təhrif olunmuşdur (11, 
63). İlk dövrlərdə kimmer və madalar eyni qan qrupundan olduqları 
turlarla (skiflərlə) strateji müttəfiq idilər. E.ə. VIII əsrin sonlarında 
skiflərlə kimmerlər arasında müharibə olmuşdur. Kimmerlərin 
«Turanın oğlanlarının aqibəti» dastanında skiflərlə kimmerlərin 
müharibəsi təfərrüatı ilə verilir. Skiflərlə kimmerlər arasındakı qan 
düşmənçiliyinə səbəb Turanın kiçik oğlu Briyanın («Avesta»da bu 
«Friyan» formasmda verilib) kimmerlərin sərkərdəsi Kiyanı 
öldürməsidir. Bu fakt və hadisələr «Avesta»da da yazılıbdır. Qədim 
türk mifologiyasında kimmerlər qaniçən, xəyanətkar obrazında 
təsvir olunur. E.ə. VIII əsrin sonlarında skiflər (turlar) kimmerləri 
birgə yaşadıqları Qara dəniz ətrafından çıxardırlar. Bu toqquş-
madan sonra kimmerlər Qərbi Avropaya üz tutdular. Avropada 
indiki Fransa, İtaliya və İspaniya ərazisində məskunlaşdılar. Bu 
məskunlaşma kimmerləri kelt tayfaları ilə qaynadıb-qovuşdurdu. 
Aradan keçən bir neçə əsrdən sonra kiınmerlərlə bərabər, kelt 
tayfaların böyük bir hissəsi roman və german tayfaların assimilya-
siyasına məruz qaldılar. Ancaq X əsrədək bir çox Avropa mənbə-
lərində kimmerlərin adı «kimr» kimi yazılırdı. Kimmerlərin izləri 
Qərbi Avropada, az da olsa, özünü qoruyub saxlamaqdadır. 
Fransada Tur və Kən şəhərləri, Turan adlı tarixi əyalət, İtaliyada 
Turin şəhəri, İspaniyada Turiya çayı türk etnoslarının «daşlaşmış» 
nişanələridir. Bu tarixi faktları vurğulamaqda əsas məqsədimiz 
zərdüştlikdən çox-çox əvvəl (m. ö. VIII əsrdə) Turandan ayrılmış 
kimmer tayfasının Tura bayramı və digər qədim türk adət-ənənə-
lərinə bağlılıqlarını göstərməkdir.  
«Kelt mifologiyası ensiklopediyasın»da ingilis araşdırıcıları 
m.ö. keltlərlə birləşmiş kimmerlərin türk dünyagörüşündən bəhs 
edirlər. Onlar yazırlar ki, qədim kimmerlərdə il iki mövsümə – yay 
53 
və qış mövsümlərinə bölünürdü. Yazdakı gecə-gündüz bərabərliyi 
yayın, payız bərabərliyi isə qışın başlanğıcı idi. Birinci bayram 
Belteyn (yay), ikinci isə Sameyn (qış) adlanırdı. Belə inam var idi 
ki, yaz bərabərliyi dövründə keçirilən Belteyn bayramı zamanı şər 
qüvvələri iqtidardan düşür, güc-qüvvətləri azalır, işıq və xeyir 
qüvvələrin onlara qalib gəlməsi asanlaşır, canlıların inkişafının 
düşməni şər qüvvə rəmzi olan qış yerini həyat simvolu olan yaza 
verir. Belteyn bayramı ərəfəsində gözəgəlimli uca yerlərdə nəhəng 
tonqallar alovlandırılırdı. Yuxarıda adını çəkdiyimiz mifoloji 
ensiklopediyada da bayramın keçirilməsi bir qədər təfərrüatı ilə 
qeyd edilibdir. Uca yerlərdə çatılmış tonqalların üzərindən kişilər, 
alov bir qədər zəifləyəndə qadınlar, alov öləziyəndə isə mal-qara 
keçməli idi. Onlarda belə bir inam var idi ki, bayramda (Belteyn) 
ata-babalarının ruhları doğma ev-eşiklərinə dönür. Belteyn günü 
əcdadlarının ruhları üçün ərzaq tədarük olunur, mal-heyvan 
kəsilirdi. Bayramda kütləvi gəzintilər, məclis və şənliklər təşkil 
edilirdi. Kimmerlərdə Turan ənənələri və atəşpərəstlikdən qalmış 
oda sitayiş uzun əsrlər özünü qoruyub saxlamışdır. Zərdüştlikdən 
xeyli əvvəl Turan dünyasından qopmuş kimmerlərin mifik təfək-
küründə dualist dünyagörüş hakim idi. Onların mifik baxışlarında 
«işıq oğulları ilə zülmət dünyasının əcinnələri» arasında aramsız 
müharibələr», şər qüvvələrin Tanrıları ilə xeyir Allahı arasında ge-
dən sonsuz mübarizə» bir daha əyani surətdə göstərir ki., zərdüşt-
liyin özülünü təşkil edən dualizm «Avesta» fəlsəfəsindən çox 
qabaq Turan dünyagörüşündə əsaslı şəkildə formalaşmışdır. Bir 
çox araşdırıcılar da əminliklə bildirirlər ki, Zərdüşt Turan 
təfəkküründən kifayət qədər faydalanıbdır. Genetik kodları ilə 
bütövlükdə türk etnosuna mənsub olan Zərdüşt təəssübkeşliklə Tu-
ran mənəvi dünyasını mövcud olan qüsurlardan təmizləmək istə-
yirdi. Zərdüştün yaşadığı dövrdə Turan xalqlarının bəziləri ilin ilk 
ayını Tura, digərləri Turan ayı adlandırırdılar. Qədim Turan coğrafi 
məkanında məskunlaşmış Sibir türkləri olan eveneklər, şorslar və b. 
milli təqvimlərində mart ayının ortalarından aprelin ortalarına 
54 
qədər olan müddətə bu gün də Turan ayı deyirlər. Zərdüştdən çox 
sonra Əhəməni hakimiyyəti dövründə hazırlanan zərdüştlik təq-
vimində ilin ilk ayı fravaşiv (əcdad ayı) adlandırılmışdır. «Çox 
güman ki, bu dəyişiklik Turun və yaxud Turanın zərdüştlik dininin 
düşməni sayılan turanlıların əcdadı olması ilə bağlı olmuş və 
deməli, siyasi-ideoloji səciyyə daşımışdır» (26). Bu dəqiq, qısa və 
məntiqi şərhə nə isə əlavə etməyə ehtiyac duyulmur. Böyük ehti-
malla demək olar ki, Zərdüşt, Turanın Tura təqvimi, bayram və 
digər mənəvi-ideoloji dəyərlərindən məharətlə istifadə etmiş, 
özünün əzəmətli mənəvi -ideoloji sistemini yaratmışdır. Zərdüştdən 
sonra bu siyasi-ideoloji sistemə yiyələnmiş hakim sinif Turan 
dünyasına olan kin-küdurət və digər neqativ hisslərdən türk 
təfəkküründən gələn mənəvi izləri itirməyə və silməyə çalışdılar. 
Ancaq çox çalışsalar da, buna nail ola bilmədilər 
Bu gün Yaxın və Orta Şərqdə Novruz kimi qloballaşmış mə-
nəvi dəyərlər toplusu ilkin qaynağını Turan dünyasından 
götürmüşdür. Onu da əminliklə demək olar ki, bu gün Novruz kimi 
möhtəşəmləşmiş bu sistemin mənşəyi Tura və Turandan başlanır. 
Hələlik əldə edilmiş mənbələrdəki fakt və sübutlar belə deməyə 
əsas verir. Bu məntiqdən çıxış edib tam əminliklə deyə bilərik ki, 
bugünkü Novruz Tura və Turandan yol alıb gəlir. Bu gün Novruz 
kimi qəbul etdiyimiz dəyərlər toplusu tarixin ayrı-ayrı dövrlərində 
bu və digər səbəblərdən müxtəlif cür adlandırılsa da, mahiyyət və 
məna tutumunu dəyişməmiş, bütün proqressiv mənəvi dəyərlərini 
özündə qoruyub saxlamışdır.  
 
55 
II FƏSİL 
 
NOVRUZ QƏDİM DÖVR VƏ  
ORTA ƏSR MƏNBƏLƏRİNDƏ 
 
2.1. «Avesta»da Novruz dəyərləri 
 
Bəşəriyyətin işıqlı və ulu kitablarından biri də «Avesta»dır. 
Qədim dövrlərdə bütövlükdə Şərq dünyasında mayak rolu oynamış 
bu müqəddəs kitab mədəni, ictimai-siyasi mühiti formalaşdırmış, 
uzun illər mənəvi-ideoloji dominantlığını qoruyub saxlamışdır. 
«Avesta» bütövlükdə Yaxın Şərq, o cümlədən Azərbaycan mədə-
niyyətinə güclü təsir göstərmişdir. «Avesta» kainat və planet qa-
nunlarını özündə cəmləyən, mənəvi-əxlaqi dəyərləri bəşəriyyətə 
diktə etmış həyat kitabıdır. «Avesta»nın ilkin qaynaqlarından biri 
ona qədər mükəmməlləşmiş Novruz sistemi olubdur. Ədalət 
naminə onu da deyək ki, Novruzun inkişaf mərhələlərini, tarixi 
təkamül prosesini öyrənmək üçün «Avesta» analoqu olmayan bir 
məxəzdir. «Avesta»nın yaradıcısı olan Zərdüşt Novruz sistemini 
əsaslı şəkildə mənimsəmiş, kitabının özülünü Novruz dəyərləri 
üzərində ucaltmış, bunlarla bərabər Novruz sistemini də yaşatmış 
və gələcək sivilizasiyaya ötürmüşdür. Novruz sistemi qədim turan-
lıların, o cümlədən Azərbaycan türklərinin həyat müşahidəsinin 
məhsuludur. «Artıq bəllidir ki, «Avesta» qədim Azərbaycanın əsa-
tir və əfsanələri, adət və ənənələri, etiqad və əqidələri əsasında 
yaranmış fəlsəfi, dini, ədəbi bir əsərdir» (1, 8-10). Bir çox tədqi-
qatçılar, o cümlədən xarici araşdırıcılar da Zərdüştün vətəninin 
Turan olduğunu təsdiqləyirlər. Mövcud tədqiqatlarda «Avesta»nın 
yaranma məkanından danışılarkən, ən çox iki yer üzərində dayanı-
lır: Araz vadisi və Midiya şəhəri olan Raqa (11, 23). Bu fikrin tə-
rəfdarları bu inamdadırlar ki, zərdüştlik ilk dəfə Midiyada yaşayan 
maq tayfaları tərəfindən qəbul edilmişdir. Bu fikrin əleyhinə olan 
56 
araşdırıcılar isə yalnız maq sözünün «Avesta»da olmadığına 
əsaslanırlar. «Avesta»nın özündə verilmiş coğrafi adlardan çıxış 
edən tədqiqatçılar isə bu fikri vurğulayırlar: «Sonralar yaranmış 
İran ənənəsinə görə, peyğəmbərin mənşəyi Raqla (Reylə) və ya 
Aturpatkanla (Azərbaycanla) bağlı olmuşdur. Ancaq kiçik «Aves-
ta»nın coğrafi üfüqünə və «Avesta» dialektinə nəzər salsaq, zər-
düştliyin vətəni İranın şimal-qərbində, Əfqanıstanın və Orta 
Asiyanın qonşu əyalətlərində axtarmaq lazım gələcəkdir. Müxtəlif 
tədqiqatçılar onu Siyistanda, Margianda və ya Areyada, Parfıya-
Xorasanda, Xarəzmdə, Sır-Dərya çayının aşağı axarında və hətta 
daha şimalda -Volqadan şərqdəki çöllərdə – Baktriyada yerləş-
dirirlər» Bu fikirləri K. Allahyarov «Qədim Turan: mifdən tarixə 
doğru» elmi araşdırmasında 1999-cu ildə Moskvada nəşr olunmuş 
«Şərq tarixi» kitabından iqtibas etmişdir (11, 23). Böyük alman 
filosofu Hegel «Avesta»ya xüsusi maraq göstərmiş, məqam düş-
dükcə öz əsərlərində ona istinad etmiş, onunla bağlı maraqlı və 
orijinal tədqiqatlar aparmışdır. Hegel bütövlükdə Şərq təfək-
küründən bəhs edən «Tarix fəlsəfəsi» kitabında yazır ki, zərdüştlik 
Midiya və İranda hakim din olmuşdur. Zərdüşt özü bu ölkəni xalis 
Ariyena adlandırırdı. Bu ada Herodotda da rast gəlinir. Tarixin 
atası sayılan Herodot yazır ki, midiyalılar əvvəllər arilər adlanırdı.  
Oks çayından cənuba doğru Baktriya adlı dağlıq ölkə və yayla 
gəlir. Burada midiyalılar, parfiyalılar, girkanilər yaşayırdılar. 
Oksun yuxarı hissəsində Baktra şəhəri (yəqin, sonralar Bəlx), onun 
cənubunda isə Kabil və Kəşmir yerləşir. Hegel adıçəkilən əsərində 
turanlılardan söhbət açır (37, 13-14).  
Yuxarıda qeyd etdik ki, Zərdüştün vətəni Turan olubdur. Tarixi 
mənbə kimi götürdüyümüz «Avesta»nın özündə Zərdüştün doğul-
duğu və təlimini hazırladığı məkan Aryanan Vayce (Arilər aləmi) 
adlanır. (IX Yəşt, 29). Peyğəmbərlik aləmində özünə əbədilik yer 
almış «öz vətənində peyğəmbər» olmur fikrinin əksinə getmək 
mümkün deyildir. Zərdüştün də oxşar taleyi yaşadığını böyük ehti-
57 
malla söyləmək olar. Zərdüştü də öz el-obasında əmisi oğlundan 
başqa heç kəs qəbul etmədiyindən cəlayi-vətən olmuşdur. On ilə 
yaxın payi-piyada müxtəlif ölkələri gəzib-dolaşan Zərdüşt, nəhayət, 
Viştaspanın ölkəsində qərar tutmuşdur. Viştaspanın ölkəsi «Aves-
ta»da Aryoşayana, yəni arilər ölkəsi adlandırılır. Zərdüştliyi qəbul 
etmiş ölkələrin, o cümlədən Suqdanın (Sağdiyanın), Marqunun 
(Mərvin), Baxdşnin (Bədaxşan), Baxdinin (Baktriyanın), Xvariz-
manın (Xarəzmin), Raqanın (Reyn) və b. yerlərin adı çəkilir. Bir 
çox tarixi mənbələrdə Arayanam-Vayca ən çox Xarəzm və Sistanın 
şimalındakı Ariana, Pamir-Hindikuş yaylası və Araz vadisi ilə 
eyniləşdirilir.  
«Avesta» da göstərilir ki, Aryanam-Vaycada on ay qış, iki ay 
yay olur. Bu iqlim şəraiti yuxarıda adıçəkilən yerlərdən heç birinə 
uyğun gəlmir. Müəllif, araşdırmaları ilə əsaslandırır ki, Zərdüştün 
vətəni qədim Turan olubdur. «Avesta» da adıçəkilən Vorukaşa 
dənizinin coğrafi mövqeyi, müəllifin fikrincə, Baykal gölünə daha 
çox uyğun gəlir. Vorukaşa sözü «çoxlu çıxıntılara malik», «çoxlu 
körfəzlərə malik» mənasını verir. Bu coğrafi durum da Baykal üçün 
səciyyəvidir. «Avesta»da adları keçən Berezayti dağının adı Baykal 
ətrafındakı Bərquzin dağının, Ranqa çayının adı isə Anqara çayının 
adı ilə uyğun gəlir. Anqara sözünün son hecasındakı «Ra» səs 
birləşməsi türklərin etnogenezisinə daxil olmuş skiflərin dilində 
çay deməkdir. «Avesta»da «Ra» sözü əvvələ keçirilib Ranqa (Anqa 
çayı) kimi işlədilibdir. Skiflər Volqa çayına da Ra deyiblər. 
D.Y.Yeremeyev və M.S.Meyer bu qənaətdədirlər ki, «Avesta»dakı 
turlar fars mənbələrində «sak», qədim yunan mənbələrində isə 
«skif» adlandırılıblar (11, 24-25). K.Allahyarov «Avesta»dakı 
Aryanam-Vaycada qış on ay, yay isə cəmi iki ay olurdu» fikrindən 
çıxış edərək göstərir ki, belə kəskin iqlim Orta Asiyaya yox, Baykal 
gölünün ətrafına xasdır. Məlumdur ki, cənubi Sibir və ona yaxın 
regionlarda qış son dərəcə sərt keçir. Qədim türklərin məskəni 
olmuş Altay-Sayan dağlarında da qış həddindən artıq soyuq və 
şaxtalı keçir.  
58 
«Kiçik Avesta»dakı digər coğrafi anlayışlar da Zərdüştün 
Turan dünyasında doğulduğunu və əməli fəaliyyət göstərdiyini 
təsdiqləyir. «Kiçik Avesta»da Zərdüştün vətəni Aryanam-Vayca 
Datiya çayının arxasında, Dareca çayı ətrafında yerləşir. K.Allah-
yarovun fikrincə, birinci çayı Aşağı Anqara, ikinci isə Yuxarı Lena 
və yaxud Kirenqa (Böyük Ranqa mənasını verir) çayı ilə 
eyniləşdirmək olar. Bir çox tədqiqatçılar da Datiya çayını Amu-
Dərya, Ranqa çayını isə Sır-Dərya ilə eyniləşdirirlər. Bu faktlara 
əsasən, demək olar ki, Zərdüştün vətəni olmuş Aryanam-Vaycanın 
coğrafi ərazisi Baykal gölünün ətrafına, indiki Yenisey-Kan 
çöllərinə, Altay-Sayan vadilərinə uyğun gəlir. 
«Avesta»nın özünə və Ə.Firdövsinin «Şahnamə»sinə istinadən 
belə hesab edilir ki, Amu-Dərya çayı əzəldən zərdüştliyi qəbul 
etmiş Orta Asiya ilə Turan arasında sərhəd olmuşdur. Turanın 
ərazisi Sır-Dəryadan şimal-şərqdə yerləşmişdir. «Avesta»da 
Turanın mərkəzi Kənqa, «Şahnamə»də isə Kənq göstərilir. Çin 
mənbələrinin verdiyi məlumata görə, turların başçılıq etdiyi ümumi 
tayfa birliyi parçalandıqdan sonra qədim Turan məkanında e.ə. II 
əsrdən başlayaraq, «Kənqyuy» adlandırılan nəhəng bir dövlət 
yaranmışdır. Bu dövlət beş böyük əyaləti əhatə edirdi. 
«Avesta»dakı Turlar ölkəsı, «Şahnamə»də isə paytaxtı Kənq olan 
Turan haqqında yazılanlar danışdığımız ərazini əhatə etmişdir. 
Qədim və orta əsr mənbələri də Turan və Kənqyuyun sərhədlərinin 
üst-üstə düşdüyünü təsdiqləyir (11, 26-27). «Qatalar»da yazılır ki, 
Zərdüşt 21 yaşında insanlardan baş götürüb qaçıb, guşənişin həyat 
sürmüş, 30 yaşında Datiya çayı sahilində özünün peyğəmbər 
olduğunu elan etmişdir. Ahuramazdanın ona təkallahlığı təbliğ 
etməyi tapşırdığını bildirmişdir. Özünün dediyinə görə, müqəddəs 
düşüncə friştəsi (mələk) onu Ahuramazdanın hüzuruna aparmışdır. 
Bundan sonra Zərdüşt öz dini baxışlarını turanlılar və saqalar 
arasında yaymağa başlamışdır. Niyə məhz turanlılar arasında öz 
dinini yaymalı idi? Bu fakt da Zərdüştün turanlılarla bağlılığını 
təsdiqləyir.  
59 
«Avesta» və onun yaradıcısı olan Zərdüştün məkanı, dili və 
milli mənsubiyyəti üzərində uzun illər aparılmış tədqiqatların 
əksəriyyətində «Avesta» və Zərdüşt Turan dünyası ilə əlaqələn-
dirilmişdir. Əksər araşdırmaçılar zərdüştliyin ümumən Azərbaycan-
Kaspi, İran, Orta və Kiçik Asiya ölkələrinin əhatə dairəsində 
götürmüşlər. Bir neçə əsr adıçəkilən ölkələrin əhalisi zərdüştliyə 
tapınmış, bu dinə inam gətirmişlər. İngilis alimi Meri Boys 
«Avesta»nın yayılma və nüfuz dairəsinin coğrafi hüdudlarını 
müəyyənləşdirmiş, bununla bağlı konkret xəritə də tərtib etmişdir. 
Tədqiqatçıların bir çoxu «Avesta»nın vətəninin Azərbaycan olduğu 
iddiasındadırlar. Onlar bu inamdadırlar ki, orijinal «Avesta» fars 
dilində olmayıb, tarixin hansı bir dönəmindəsə bizə tam bəlli 
olmayan səbəblərdən fars dilinə tərcümə edilibdir. Bu kontekstdən 
polyak alimi K.Kossoviçin fikirləri daha inandırıcı görünür: «Zənd 
dili qədim farsların dili idimi? Onun ilk vətəni hara idi? Bu adı o 
haradan alıb?» Araşdırıcının özü də bu diqqəti cəlb edən suallara 
cavab verməyə çalışır: «Zənd Avesta» kitabı fars tayfalarının hələ 
müəyyən olmadığı bir vaxta aiddir və ola bilər ki, onların bir qismi 
Hindistanda fəth edilib, xüsusi vətəndaşlığı və mədəniyyətinin əsası 
qoyulmuş olan Himalaydan gəlmiş, digər qismi isə cənub-qərbi 
Asiyada qalmışdır» (14, 17). Digər tədqiqatçılar da farsdilli 
tayfaların İran torpağına gəlmə olmalarını vurğulamışlar. Qayıdaq 
polyak alimi K.Kossoviçin araşdırmalarına. O yazır: «Zənd-
Avesta» adı ilə məşhur olan müqəddəs kitabın dili, sözün həqiqi 
mənasında, qədim farsların dili deyildir. İran hökmdarlarının adı 
olan «Pars» sözünün özünə belə qədim fars kitabələrində heç yerdə 
rast gəlinməyibdir. «Zənd-Avesta»nın dili Himalay arilərinə 
qədərki ümumi dildə deyildir. Müasir alimlərin ədalətlə adlan-
dırdığı qədim fars dili ilə kitabənin dilinin müqayisəsi aşkar edir ki, 
bu dil yenə qədim İran həyatının çox dövrlərini səciyyələndirə 
bilmir» (14, 17). 
Fransız araşdırıcısı Elize Reklü də «Avesta» barədə orijinal 
tədqiqatlar müəllifidir. Fransız alimi yazır: «Zərdüşt dininin əsas 
60 
ocağı həmişə «böyük kahin ölkəsi» – Atropatena olmuşdur. Bu 
ölkə baş ruhaninin, başqa çoxlu kahinlərin əhatəsində olduğu və 
eyni ehtiramla İran hökmdarlarının da faydalandığı iqamətgah 
olmuşdur (14, l8). «Avesta»nın özündə yazılır: «Su ilə odun 
qarışığından müqəddəs bir maye yaranır, onun mənbəyi Xəzər 
dənizinin dibidir. Bu maye alışıb yanır». Aydındır ki, söhbət 
neftdən gedir. Ümumən, «Avesta»da Xəzər (Kaspi) dənizi ilə bağlı 
məlumatlar çoxdur. 
Böyük özbək mütəfəkkiri Əbureyhan Biruni (973-1048) yaz-
mışdır ki, Zərdüşt Azərbaycandan idi. Bir çox tədqiqatçılar Biruni 
kimi, Zərdüştün Azərbaycanda doğulduğunu təsdiqləyirlər. Həmin 
tədqiqatçıların fikrincə, Zərdüşt Azərbaycanda, o zaman Gəzən, 
sonralar Təxti-Süleyman, ərəb mənbələrində isə Şiz adlandırılan 
yerdə doğulmuşdur. Gəzən yaxınlığındakı Urmiya gölü müqəddəs 
sayılmış, Gəzəndəki «Azrəxş», ya «Dirəxş» və ya «Azərgəşəsp» 
adlanan atəşgəda ziyarətgah olmuşdur.  
Y.Həməvi də Zərdüştün Azərbaycan mühitində doğulduğunu 
təsdiqləyibdir. Ona görə də yazırdı ki, Gəzən Marağa ilə Zəncan 
arasında və Şəhrzar ilə Dinəvərə yaxın bir mahaldır.  
Y.Həməvinin yazdığına görə, o, özü hicrətin VII əsrində söhbət 
gedən məkanda olmuş və atəşgədəni görmüşdür. Onu da qeyd edir 
ki, atəşgədənin günbəzinə gümüşdən düzəldilmiş hilal qoyul-
muşdur (30, 8). Bir çox tarixçilər və coğrafiyaçılar bu yeri «Cəzən» 
və ya «Cəzənəq» adlandırmışlar. «Avesta»nın beşinci Yəştinin 44-
cü bölməsində «Cəzən» sözü «Calçasta» kimi yazılıbdır.  
Tədqiqatçılar arasında Zərdüstün vətəninin Azərbaycan ol-
ması,onun Azərbaycanda doğulması heç bir mübahisə doğurmamış, 
əksinə bu məsələdə həmfikir olmuşlar.Zərdüştün yaradıcısı olduğu 
din İranda Sasanilər sülaləsinin banisi sayılan Ərdəşirin dövründə 
(224-242) qəbul edilsə də, əsas atəşgah Atropatenin paytaxtında 
yerləşirdi (28, 29). Bu tarixi fakt da bir daha təsdiqləyir ki, 
Zərdüştün vətəni Azərbaycandır və o,təlimini doğulduğu məkanda 
yaratmışdır.  
61 
Bütün İran və ərəb tarixçiləri, o cümlədən İbn Xordadbeh, 
Balazuri, İbn Fəqih, Məsudi, Həmzə İsfahani, Yaqut Həməvi, Əbül 
Fəda və b. Zərdüştün Azərbaycanda-Urmiyada doğulduğunu yazıb-
lar. Bir qisim tədqiqatçılar da var ki, onlar Zərdüştün kənardan 
Azərbaycana gəlib, burada fəaliyyət göstərdiyini qeyd edirlər. 
Ə.Təbəri, İbn Ə1-Əsir, Mirxond və b. Zərdüştün Azərbaycana 
gəldiyini yazırlar. Zərdüşt haqqında saysız-hesabsız rəvayət, əfsanə 
və dastanlar yaranıb və sonradan kitablara salınıbdır. «Zərdüşt-
namə»də yazılır ki, Zərdüşt azərbaycanlıdır. Dünyanı Əhrimən bər-
bad hala saldığından Tanrı insanlara bir peyğəmbər göndərmişdir. 
Firudin nəslindən olan Pürşəsbin bir oğlu olmuş, münəccimin 
məsləhəti ilə adını Zərdüşt qoymuşlar. Zərdüşt sözünün mənası 
haqqında da tədqiqatçılar yekdil fikirdə deyillər. Tədqiqatçılar 
Zərdüşt sözünü daha çox «ulduz oğlu», «qızılı» sözləri ilə 
əlaqələndirmişlər. Bəzi araşdırıcılar isə bu adı Zər – qızıl, düşt – 
teşt kimi izah etmişlər. Şər allahı Əhrimənə xidmət göstərənlər onu 
oğurlayıb oda atmışlar. Lakin od onu yandırmamış, aparıb mal-
qaranın yol saldığı dar keçiddə qoymuşlar. Burada bir qüvvətli 
öküz uşağı ayaqları arasına alıb qorumuşdur. Etdikləri pisliklərlə 
kifayətlənməyən Əhrimən tərəfdarları yenidən onu dar bir keçiddə 
ilxı ayağı altına atmışlar. Onu burada da Tanrı hifz etmiş – bir 
madyan qorumuşdur. Sonra uşağı qurda atmışlar. Qurd uşağı 
yemək istədikdə ağzı bağlanmışdır. Beləliklə, Əhrimən Zərdüştü 
məhv etdirə bilməmişdir (31, 23-24). Bu əfsanədə Zərdüştün bir 
daha türk təfəkkürünə bağlılığı açıq-aydın sezilir. Onu Tanrı hifz 
etdiyi üçün «od yandırmır», buğa qoruyur, madyan xilas edir, 
qurdun ağzı bağlanır. Buğanın, qurdun türklərin totemləri olduqları 
mübahisəsiz məsələdir. Zərdüştü qoruyan qüvvələrin fars təfəkkürü 
ilə heç bir bağlılığı yoxdur. Onu hifz edən qüvvələr birbaşa türk 
düşüncəsi ilə bağlıdır. Professor E.Əlibəyzadə «Azərbaycan xal-
qının mənəvi mədəniyyət tarixi» kitabında yazır: «Qədim şumer-
türk inamı, mənəvi dünyası ilə səsləşən «oda» inam, öküz (buğa), 
62 
«qurd totemi», «atın vəfası» rəvayətdə ön plana çəkilib. Tanrı 
Zərdüştü bu qüvvələrin əli ilə qoruyub, şər Əhrimən və 
tərəfdarlarına qarşı mübarizə üçün yaradıb, himayə edib, bu səbəb-
dən də onu məhv etmək mümkün olmayıb» (12, 172).  
Zərdüştün doğulduğu, yaşadığı və fəaliyyət göstərdiyi coğrafi 
məkan haqqında aparılmış tədqiqatlarda ümumi bir fikir hakimdir. 
Tədqiqatçıların əksəriyyəti Zərdüştün doğulduğu və əməli 
fəaliyyətlə məşğul olduğu məkan barədə yekdil fikirdədirlər: 
Zərdüşt Turan dünyasının yetirməsidir. Zərdüştün və həmin dövrün 
həyat kitabı olan «Avesta»nın yaranma məkanı haqqında bir qədər 
geniş söhbət açmaqda əsas məramımız onun Turan mühitində 
araya-ərsəyə gəlməsini vurğulamaqdır. «Avesta»nın mənəvi-
ideoloji qaynaqları da Turan mühitindən qidalanır. Onun nüvəsini 
təşkil edən dualist dünyagörüş, tanrılara inam, tanrılara 
qurbanvermə, təbiətin insan həyatındakı rolu və s. bu kimi dəyərlər 
Turan məkanının yaratdıqları maddi-mənəvi mədəniyyətin əsas 
komponentləridir. Dualist fəlsəfə, kainat və planet qanunlarının 
harmoniyası, bu harmoniyanın təbiətə və onda yaşayan insan 
həyatına təsiri, bütün bu vahid sistemin mütləq yaradıcısına – 
Tanrıya inam bütövlükdə Novruz sisteminin əsasını təşkil edir. 
«Avesta» heçlikdən, boşluqdan yaranmayıbdır. Alman tədqiqatçısı 
və tərcüməçisi H.Humbax Zərdüşt haqqındakı monoqrafiyasında 
yazır: «Zərdüşt Ahura dinini keçmişlərdən almış, görünür ki, onu 
dəyişmiş, Ahuraməzda sözünü də o düzəltmişdir. Zərdüşt bütün 
allahlıq xüsusiyyətlərini Ahuraməzdada birləşdirmişdir. Demək 
olar ki, dualizm ondan əvvəlki din rəhbərləri vasitəsilə yaran-
mışdır». «Avesta» araya-ərsəyə gələnə, vahid bir sistem halını 
alana qədər Turan dünyası özünün bitkin, püxtələşmiş Novruz 
sisteminin koordinat və parametrləri ilə yaşayırdı. «Avesta» mənəvi 
qaynaqlarını şumerlərin «Bilqamıs» dastanından və qədim türklərin 
şəriksiz yaratdıqları Tanrıçılıq dinindən götürmüşdür. Nümunə 
üçün «Kainatın və insanların yaranması» haqqında şumer 
rəvayətinə ötəri də olsa diqqət kəsilək: «Başlanğıcda kainatın bütün 
63 
varlığı böyük okeanın dolu suyundan ibarət olmuş. Onun nə əvvəli, 
nə də sonu varmış. Heç kim yaratmamış, o, əbədi mövcud olmuş və 
ondan başqa çox min-min illər heç nə olmamış. An və Kinin 
nikahından Enlil tanrı doğuldu. Yeddi böyük tanrı və ilahənin ən 
ağıllısı və ən qüvvətlisi Enlil tanrı doğuldu. Yeddi böyük tanrı və 
ilahənin ən ağıllısı və ən qüvvətlisi bütün kainatı və insanları idarə 
etməyə başladılar. Tanrı və ilahələr böyüdü, evləndilər, övlad 
dünyaya gətirdilər. Onlar üçün ən yaxşı dərk edilən göylər atası An 
və torpaq anası Ki oldu. Onlar genişliyə çıxdılar. Böyük qardaşları 
Enlildən kömək istədilər ki, hər gün yox, hər saat böyüsünlər. 
Güclü və yenilməz olsunlar. Enlil böyük iş gördü. Mis bıçaqla o, 
göy qübbəsini çərtdi. Göy tanrısı An inilti ilə arvadı ilahə Yer 
Kidən ayrıldı. Böyük dünyanın dağları gurultu ilə parçalandı. İlahə 
Yerin yatdığı yastı dairə onun ətrafını yuyan ilk yaranmış okeandan 
yuxarıda qaldı, dünyanın örtüyü nəhəng qalaylı yarımkürə isə 
havadan asılı qaldı.   
İlk qoşa ər-arvad belə ayrıldı. Ulu baba Göy və Yer bir-
birindən əbədi olaraq aralandı. Ulu An yuxarıda göy qübbəsində 
yaşadı. O, heç vaxt aşağı öz arvadının yanına enmədi. Yerin sahibi 
Enlil oldu. Enlilin azad etdiyi Yerin canı rahat oldu. Orda-burda 
hündür dağlar ucaldı. Enlilin müdrik qardaşı Enki isə dağları, 
ormanları, çayları və dənizləri öz hüdudsuz yaradıcılığı ilə yoluna 
qoydu. Bu mifdə də suyun başlanğıc olduğu vurğulanır. Su-
ilkinlikdir, başlanğıc nöqtəsidir. Bunun ardınca elə həmin mifdə 
göy və yer vəhdəti gəlir. Göy və yerdə həyat ünsürlərinin hamısı 
cəmlənibdir. Göy özündə havanı və günəşi, yer torpağı qoruyub 
saxlayıbdır. Göy özündə işığı, istiliyi, yer suyu cəmləyibdir. Bu 
harmoniyanı dərk etmiş qədim türklər Göyə-Ata (An, Anu), Yerə-
Ana (Ki) demişlər. Şumerlər bu vəhdətə – Ata Göylə Ana Yerin bu 
əbədi sevgisinə, məhəbbətinə Tenqri, Denqri (Tanrı), Tanrının 
qüdrəti, doğuluşu, yaranışı demişlər. Qədim şumerlər və türklər 
odu, günəşi və havanı da müqəddəs bilmişlər. Onları Tanrı 
səviyyəsinə qaldırmışdılar. Şumerlərdə Nuski, Kişar Od, Enlü, 
64 
Ninlil Hava, Utu, Şamaş Günəş Tanrısı sayılırdı. Od, Su, Hava 
Torpaq və Günəşin kainat və təbiətdə, onların qoynunda yaşayan 
insanoğlunun həyatındakı əhəmiyyəti heç nə ilə müqayisəyə gələn 
deyil. Bu dördlüyün vəhdəti külli-kainatı idarə edir, təbii prosesləri 
nizamlayır. Bu inam və düşüncə tərzinin digər iki çay arasında 
təşəkkül tapmış Orxon-Yenisey abidələrində davam etdirildiyinin 
şahidi oluruq. Böyük kitabə müdrik bir fikirlə başlanır: «Üstdə Göy 
Tanrı aşağıda yerlə qovuşduqda ikisinin arasında insan doğulmuş» 
(12, 331).  
Türklər göylə yerin harmoniyasını dəqiq dərk etdiyindən bütün 
işlərin müvəffəqiyyətinin səbəbini elə bu vəhdətdə görüblər. 
Nəhəng güc-qüdrətin yalnız Tanrıya məxsus olduğunu və bütün 
işlərin baisi və səbəbkarının Tanrı olduğunu duyan və bilən Bilgə 
Kağan öz xalqına ritorik suallarla müraciət edir: «Türk oğuz 
bəyləri, xalqı eşidin! Yuxarıdakı Tanrı basmasa, aşağıda yer 
dəlinməsə, türk xalqı, sənin elini, törəməni kim məğlub edə bilər?» 
(12, 340). Qədim kainat və planet fəlsəfəsi qloballaşan dünyamız 
üçün bu gün də dəyərlidir. Ekoloji tarazlığın qorunub saxlanması, 
təmiz kainat və saf planetin varlığı bəşərin həyatı və sağlamlığı 
deməkdir. İnsan göy və yer övladı – Ata Göyün və Ana Yerin oğlu 
olması barədə qədim türklərin təfəkkürünün məhsulu olan onlarla 
nümunə gətirə bilərik. Çin mənbələri vasitəsilə bizə gəlib çatmış 
«Şiyenpi» türk dastanının da motivini Göy səma ilə Yerin vəhdəti 
təşkil edir. Dastanın mahiyyətinə varmadan əvvəl bir məsələyə 
toxunmaq gərəkdir. Çin və İran mənbələrində qorunub saxlanılmış 
əski türk düşüncəsinin məhsulu olan mif və dastanlar, nəinki məna, 
məzmun, hətta obraz və qəhrəmanların adları belə dəyişikliyə 
məruz qalıblar (N.Cəfərov). Haqqında söhbət açdığımız «Siyenpi» 
dastanı da məzmun və qəhrəmanlarının adlarının dəyişikliyinə 
məruz qalıbdır. Dastanın qısa məzmununa diqqət yetirək. Mo-lo-
heu adında bir Siyenpi cənub hunlarının ordusunda üç il əsgərlik 
edir. O, əsgərlikdə olduğu müddətdə arvadı dünyaya bir uşaq 
gətirir. Uşağın adını Tanşe Hoau qoyur. Mo-lo-heu əsgərlikdən 
65 
qayıdıb uşağı gördükdə qeyzlənir. Arvadını və uşağı öldürmək 
qərarına gəlir. Arvadı and-aman edir ki, bir gün göy bərk gurul-
dayanda göyə baxdım, bu vaxt ağzıma göydən bir dolu dənəsi 
düşdü. Göydən gələn həmin doludan hamilə oldum, on aydan sonra 
uşağı dünyaya gətirdim. Mo-lo-heu bu qeyri-adi işə inanır, ancaq 
uşağın sifətini belə görmək istəmir. Anası onu gizlicə böyütdü. 
Uşaq on beş yaşına çatanda bir gün qoyun sürülərini yaylamağa 
gələn hoydularla üz-üzə gəlib,igidcəsinə əlbəyaxa çarpışdı. Bu 
hünəri ona ad-san qazandırdı, ətrafına çoxlu igid yığışdı (34, 70). 
Bu epik nümunədən də bir daha aydın olur ki, türk gücünü, 
qüvvətini, azmanlığını Tanrıdan-Göylərdən alıbdır. Göylərin 
(Tanrının) qarşısında digər canlılar acizdirlər.   
Kainatın (kosmos), planetin (yer) və insanın yaradılmasını 
özündə əks etdirən bu mif sırf Novruz sistemindən qaynaqlanıb. 
Külli-kainatın yaradanı (Tanrı) var və bu harmoniyanın, qarşılıqlı 
münasibətlərin də tənzimləyicisi odur. Kainat və planetin ilkin əzəli 
və əbədi çıxış nöqtəsi də elə odur. Novruz – şumer xətti əlaqəsin-
dən qaynaqlanan Zərdüşt «Avesta»da bu həyati qanunauyğunluq-
ları kodeks şəklinə salmışdır.  
 Zərdüştün yaşadığı dövr haqqında da söhbət açmağımız gərək-
dir. Zərdüştün yaşadığı dövr haqqında qədim yunan, Roma, ərəb 
tarıxçilərinin və müasir müəlliflərin əsərlərində fikir ayrılıqlarına 
rast gəlinir.  
Zərdüşt haqqında ilk məlumatı qədim yunan tarixçisi Xsantus 
(Ksanf Lidyanin) (m. ö. 450-500-cü illər) vermişdir. O, Lidiyanın 
paytaxtı Sarda şəhərində yaşamış və yaxın ölkələrdəki 
atəşgədələrdə də muğlarla tanış olmuş, onlardan Zərdüşt dini 
haqqında məlumat əldə etmişdir. Qədim Zərdüşt ənənələrində ən 
çox qəbul edilmiş ehtimal budur ki, Zərdüşt İsadan 583-660 və 
Makedoniyalı İskəndərdən isə 258 il əvvəl yaşamışdır. Zərdüştün 
İsadan və İskəndərdən çox-çox əvvəl yaşadığı onunla bağlı 
pəhləvicə yazılmış bir çox mənbələrdə qeyd olunmuşdur. Çox-çox 
əfsuslar olsun ki, xristian təəssübkeşliyindən və digər subyektiv 
66 
hisslərin təsirindən bir çox Qərb avestaşünasları məqsədli şəkildə 
Zərdüştün İsadan sonra yaşadığını yazırlar. Tarixin hökmü 
başqadır. E.Əlibəyzədə Diogenə istinadən qeyd edir ki, Aristotel 
fəlsəfə haqqındakı birinci kitabında belə yazır: «Maqlar misirli-
lərdən daha qədimdir. Bununla Hermipp («Maqlar haqqında» 1-ci 
kitabında), Yevdoks («Yer ətrafından keçmə» əsərində), Feopomp 
(«Filippin tarixi»nin 8-ci kitabında) və b. bu fikirlə razılaşır» (12, 
169). Maqların və onların peyğəmbərlərinin bəşəriyyətin ən qədim 
sakinlərindən olan misirlilərdən əvvəl yaşadıqları bir çox tarixçilər 
tərəfindən birmənalı təsdiqlənirsə, İsa peyğəmbərin təvəllüd 
tarixini Zərdüştdən irəli aparmaq heç cür mümkün deyildir. Məsudi 
İskəndərlə Zərdüşt arasında 280 il, Ə.Biruni isə 258 il fasilə 
olduğunu qeyd edir (30, 12-13-14). Bu ehtimallara əsaslananda 
Zərdüştün e.ə. VI əsrdə yaşadığını söyləmək olur. Zərdüştün özü 
tərəfindən yaradılmış olan «Qatlar»a söykənən araşdırıcılar fərqli 
tarix ortaya qoyurlar. Onlar Zərdüştün e.ə. VI əsrdən bir qədər 
əvvəl yaşadığını vurğulayırlar. Bu fikrin tərəfdarlarının istinad 
nöqtəsi «Avesta»nın yaranma dövrü və onun dilidir. İ.M.Qranski 
«İran filologiyasına giriş» kitabında bununla bağlı yazır ki, 
«Avesta» dili şərtidir, çünki «Avesta» tərkibinə görə müxtəlifdir. 
Belə ki, «Avesta»nın ayrı-ayrı hissələri müxtəlif dövrlərdə, başqa-
başqa ərazilərdə yaranmışdır. «Avesta»nın ən qədim hissələri hələ 
e.ə. II minillikdə ortaya çıxmışdır (11, 30).  
Avestaşünaslar bu fikirdədirlər ki, «Qatlar»ın dili e.ə. VI əsrdə 
I Dara tərəfindən yazdırılmış Bistun kitabələrindən daha qədimdir. 
Belə olduqda, Zərdüştün çox-çox əvvəl yaşadığına şübhə yeri 
qalmır. Ancaq tarixi mənbələrdə bu fikri inkar edən tutarlı bir 
faktla üz-üzə qalırıq. Əhəməni dövründə Zərdüşt dini qəbul 
edilmişdir. Zərdüştün yaratdığı din I Dara dövründə Əhəmənilər 
dövlətində rəsmi din kimi qəbul edilmişdir. I Dara hakimiyyətə 
gəldikdən sonra Part (Xorasan) və Gorgan ölkələrində nizam-
intizam və əmin-amanlıq yaratmaq üçün atası Gəştasbı oraya hakim 
təyin etmişdir. Zərdüşt həmin Gəştasbın yanına gəlmiş və o, 
67 
Zərdüştün dinini qəbul etmişdir. Bunu eşidən qonşu Turan 
ölkəsinin şahı Gəştasbla müharibəyə başlamışdır. Zərdüşt də elə bu 
müharibədə öldürülmüşdür. Daranın atası da e.ə. VI əsrdə ya-
şamışdır. Qeyd olunan tarixi hadisələrə istinadən demək olar ki, 
Zərdüşt də 6-cı əsrdə yaşamışdır. Tarixı mənbələr Əhəmənilərin 
Zərdüşt təqvimini və ilin yazdan başlanmasını qəbul olunmasının I 
Dara dövrünə (e.ə. 505-ci ildə) təsadüf etdiyini təsdiqləyir (31,96). 
Təqvimlərin qəbulu xalq kütlələrindən daha çox, taxt-tac 
sahiblərinə, rəsmi hakimiyyətə lazım idi. Ən azı ondan ötrü ki, xalq 
kütlələrindən vergilərin yığılması, rüsumların toplanması və digər 
rəsmi dövlət tədbirlərin keçirilməsi üçün təqvim qəbul edilməli idi. 
«Avesta» təqviminə qədər xalqın yaddaş və həyatında təqvimdən 
bu və digər formada istifadə edilmişdir. Təqvimlər xalqın empirik 
müşahidələrindən, uzun illər möhtəşəm formada qeyd etdikləri 
müxtəlif bayram və mərasimlərdən sonra gerçəkləşib. Kainat və 
planetlə sıx ünsiyyətdə olan qədim insanı müşahidələri aldatma-
mışdır. İnsanoğlu, çox doğru yerə, günün, həftənin, ay və ilin 
hesablanmasını planetlərin, göy cisimlərinin hərəkəti, göy cisim-
lərinin təsirindən yerdəki dəyişikliklərə uyğun olaraq müəyyən 
etmişlər. Qədim insanın düşüncə və müşahidəsinə görə, planetdəki 
(yer) hadisələrin əsas səbəbkarı göy hadisələri və kainatda 
(kosmos) baş verən proseslər hesab edilirdi. Qədim türklərin yazın 
gəlməsini bayram etməsi kainat dəyişikliyinin planetə təsiri nəti-
cəsində yaranmış zaman-il, gün yeniliyi ilə birbaşa bağlıdır. İlk 
vaxtlar empirik formada yaddaşlarda «daşlaşmışdır». İlk rəsmi təq-
vimlər isə sonradan Misir və Babilistanda yaranmışdır. «Avesta»ya 
görə, e.ə. V əsrə aid edilən «Məzdə-yəsna» Zərdüşt təqvimi Misir 
və Babilistan təqvimi qaydasında tərtib edilmişdir (31, 91).  
Təqvimdən söhbət düşmüşkən, qeyd edək ki, bu günə kimi 
bəşəriyyət 3 təqvim tipindən – Günəş (şəms), Ay (qəmər) və Ay-
Günəş (şəmsi-qəməri) təqvimindən istifadə etmişdir. Bu təqvim-
lərin ən mükəmməli günəşin hərəkət xəttinə əsaslanan Günəş 
təqvimidir. Bu təqvim tipində dəqiqlik gözlənilir. Təqvimdə il 
68 
bütöv əhatə olunur. Sabitlik qorunur. İlin başlanğıcı həmişə eyni 
vaxta düşür. Yerin Günəş ətrafında tam bir dövrə vurması 365 gün-
də tamamlanır. Hər dəfə ayın yarımdairə (hilal) halında görünməsi 
ilə yeni ay başlanır. Ayın hərəkətinə əsasən yaradılan təqvimdə isə 
sabitlik gözlənilmir. Sabitlik qorunmadığından ilin başlanması 
başqa fəslə düşür. Qəməri təqvimdə ay 28-29 gündən, il isə 354 
gündən ibarət olur. Günəşin tam dövrəsi tamamlanmadığından 11 
gün çatmır. Hər iki təqvimin qarışığından yaradılmış təqvim Ay-
Günəş (şəmsi-qəməri) adlanır. Qədim «Avesta» təqvimi şəmsi 
aylarla hesablanan şəmsi-qəməri il əsasında yaranmışdır. «Avesta» 
təqvimi tarixən müxtəlif zamanlara aid olan iki təqvimdən 
ibarətdir. Birincisi qədim, digəri yeni «Avesta» təqvimi adlanır. 
Birinci təqvimdə ildə kəsir günlər olmuşdur. Qədim «Avesta» 
təqvimi Midiya dövründə mövcud olmuşdur. Böyük ehtimalla 
demək mümkündür ki, təqvimdəki bu qüsurların ucbatından e.ə. 
505-ci ildə I Daranın hakimiyyəti dövründə yeni bütöv təqvim 
qəbul olunmuşdur. Tarixi mənbələrdə qədim «Avesta» təqvimində 
il 360 gündən ibarət imiş. Hər ay 30 gün müəyyən edilibmiş. Uzun 
illərin müşahidə və əməli fəaliyyəti nəticəsində «Avesta» təqvi-
mində il 365 gün götürüldüyündən hər 4 ildə bir gün, hər 120 ildə 
isə 1 ay yaz bayramı gec qarşılanırdı. Ə.Biruninin yazdığına görə, 
kəsir qalan günlər ilin sonuna əlavə edilirdi (31, 92-93). Əslində, 
Zərdüşt bu çatışmazlığı aradan qaldırmış, təqvimi sistemə sal-
mışdır. Ancaq sonradan müxtəlif səbəblərdən bu sistemə düzgün 
riayət edilməməsi səbəbindən «Avesta» təqvim sistemi tədricən 
pozulub, dəqiqlik əldən verilmişdir. Tarixi xronologiyaya əsasən 
deyə bilərik ki, bu təqvimdəki qüsurlar Məlik şah Səlcuq (1073-
1093) tərəfindən Novruz bayramının vaxtını dəqiqləşdirilməklə 
aradan qaldırılmışdır. Onun təşəbbüsü ilə kamil bir təqvim 
yaradılmışdır. «Avesta» təqvimi Günəşin hərəkət xəttinə uyğun 
olduğundan yarandığı gündən elmi əsaslara söykənib. Bu təqvim 
fərvərdindən başlanır. Ümumən, mənbələrə əsasən demək olar ki, 
Azərbaycan xalqının qədim və orta əsrlərdə istifadə etdiyi təq-
69 
vimlər yazdan başlanmışdır. Qədim və orta əsrlərdə istifadə edilmiş 
təqvimlərdə yaz müxtəlif aylara düşmüşdür. Ancaq il həmişə 
yazdan başlanıbdır.  
«Avesta» təqvimi üzrə ilin 8-ci ayı aban ilin səyyar olması 
səbəbindən yazın başlanğıcına düşdükdə yenə bu ilin əvvəli Bahar 
cəşi (yaz bayramı) adlanırdı. Onu da qeyd edək ki, Yaxın və Orta 
Şərq xalqlarının bir çoxu tərtib etdikləri təqvimlərdə «Avesta» 
təqviminə istinad ediblər. Ə.Biruni «Asar əl-Baqiyyə» əsərində 
yazır: «Çox qədimlərdən il fərvərdin ayının Hörmüz günündən 
başlanır». Məşhur ensiklopedistin bu fikri «Avesta»nın birbaşa 
özündən qaynaqlanır. «Avesta»ya görə, Novruz insanoğlunun ya-
randığı gündür. «Avesta» inamınca, həmin gün (Novruz) Zərdüştün 
anadan olduğu gündür. Zərdüştün «Avesta»nı Ahuraməzdanın 
(Hörmüz) yanından gətirdiyi günü də Novruzla bağlayırlar. Yaz 
bayramını zərdüştilər Ahuraməzdanın Əhrimən üzərində qələbə 
çalması ilə də əlaqələndiriblər. Günün (Novruz) müqəddəsliyi, 
uğuru, düşərliliyi uzun illər, əsrlər genetik yaddaşda yaşadılmışdır. 
Günün uğuru birbaşa Tanrıyla (kosmosla) bağlı olduğundan 
insanlar, xüsusən rəyasət sahibləri (xaqanlar, şahlar, padşahlar) 
özlərinin əbədiliyini qorumaq üçün adlarını və fəaliyyətlərini 
müqəddəs və uğurlu günlə – Novruzla əlaqələndirmişlər. İnsafən də 
deyək ki, bu istəklərinə də zaman-zaman nail olmuşlar. Zərdüşt də 
bu günün uğurundan müvəffəqiyyətlə faydalanmışdır. Bu günün 
xoşbəxt taleyi Göylərdə yazılmışdır. Qədim insan da günün 
Göylərdə yazılmış taleyini həssaslıqla «oxumuşdur». Gündüzün 
uzanması, Günəşin hərarətinin artması, təbiətin canlanması, qışın 
yaza məğlub olması, işığın güclənməsi bu günü ötən günlərdən 
açıq-aydın fərqləndirmişdir. Avestaşünasların əksəriyyəti Novru-
zun geniş əhatəli bir kainat, planet qanunauyğunluqlarını özündə 
cəmləşdirən bir sistem olduğundan yox, əksinə, onu yalnız dar bir 
çərçivədə saxlayıb, yalnız əkinçilik və təsərrüfatla əlaqələndirirlər. 
Çox qəribədir ki, Novruza qarşı bu tendensiya uzun illərdir davam 
70 
etdirilir. Novruz əsla əkin-biçin bayramı deyil. Novruz sisteminin 
tərkibində digər mühüm komponentlərlə birgə, əkin-biçin, təsər-
rüfat həyatının özəllikləri də vardır. Novruz sistemi bütövlükdə 
Allahıdərk prosesi məcmusudur. Bu mürəkkəb prosesin içərisində 
külli-kainatın dərki, göy və göy cisimlərinin hərəkəti, planetin (ye-
rin) spesifik qanunauyğunluqları cəmlənibdir. «Avesta» özündən 
çox-çox əvvəllər formalaşmış təbii Novruz qanunlarından kifayət 
qədər məharətlə faydalanmışdır. «Avesta» Novruz qanunauyğun-
luqlarını özündə qoruyub saxlamış, bu günümüzə qədər gətirib 
çıxarmışdır. Kainat və planetin 4 əsas istinad elementi, ünsürü 
mövcuddur. Ümumən, kainat və planetdə dəyişilməz bir 4-lük 
sistemi vardır. Mövcud olan 4-lük sisteminə diqqət yetirək: 4 ünsür 
– od, su, torpaq, hava; 4 fəsil – yaz, yay, payız, qış; 4 keyfiyyət – 
isti, soyuq, quraqlıq, yağmurluq; maddənin 4 halı: bərk, maye, qaz 
və plazma; 4 coğrafi tərəf – şərq, qərb, şimal, cənub, 4 məzac var – 
qan, öd, qara öd, selik və s. Bu tip dördlük nümunələrini bir qədər 
də artırmaq mümkündür. Dördlük fəlsəfəsi Quranda da mükəmməl-
cəsinə davam etdirilibdir. Sonuncu Səma kitabının «Fussilət» 
surəsində kosmosun, materiyanın halları, hissələri, o cümlədən ya-
şadığımız dünyanın 4 təbəqə və halı, 4 gündə yaranması, 4 ölçülü 
məkan-zaman kontiniumunda var olması barədə söhbət açılıbdır. 
Bu dördlük kainat və planetin, onların ayrı-ayrı komponentlərinin 
arasında olan gözə görünən və zahirən hiss olunmayan harmo-
niyadır. Bu dördlüklərin hər birinin arasında mövcud olan dualizm 
inkişafın stimullarıdır. Hər dördlük (məs: od, su, torpaq, hava) bir-
biri ilə vəhdətdədir, həm də bir-birinə qarşıdırlar. Bu əkslik də elə 
vəhdətdir. «Avesta» məntiqi də elə bu dualizm və onun yaratdığı 
vəhdət üzərində qurulmuşdur. Zərdüşt şumerlərin yaratdığı mənəvi 
xəzinədən ağıl və zəka ilə bəhrələnmişdir. Dualist təfəkkürün də 
izlərinə «Avesta»dan əvvəl şumer mədəniyyətində rast gəlirik. 
Tədqiqatçılar qədim şumerlərin «İlk qızıl dövrü», «Qızıl əsri», 
«Sirli əsr və onun puça çıxması»ndan geniş danışılır, xeyirlə şərin 
71 
yaranma səbəbləri və onların mifoloji qaynaqları barədə ətraflı 
yazmışdırlar. S.Kramer yazır ki, «klassik mifologiyada» qızıl əsr 
«dinclik, səadət əsri kimi təsvir olunur, o vaxt insanlar əzab -
əziyyətin, qayğının nə olduğunu bilmirmişlər» İnsan-Tanrı bu xoş 
və firavan həyata dözə bilmədi, qəlbində həsəd, paxıllıq hissi baş 
qaldırdı. Müdrik tanrı Enki ağlından azdı, insanlara nəzər saldı, 
onların artıb-törəmələrindən vahimələndi. Tanrıların müdriki qor-
xuya düşdü. Enlilə dedi: «Qorun, mənim qardaşım. Sənin itaətində 
olan insanların sayı artır, onlar çox fədakar olur və fəallaşır, 
şəhərlər salır və qalalar ucaldır. Bax, hər halda, onlar bizimlə tən 
gəlməsin». Qüdrətli Enki qorxuya düşdü və Enlildən soruşdu: 
«İnsan nəslini məhv etmək yaxşı olmazmı, insanları yenidən sənin 
onları hazırladığın gilə çevirəkmi?» 
- Yox, belə etmək yaramaz, – deyə Enki cavab verdi – İnsanlar 
bizə öz qurban hədiyyələri ilə məbədlərimizi qaldırmaq üçün la-
zımdır. Amma onların sayını azaltmalı, cəsarətli niyyətlərinə mane 
olmalı, yoxsulluğa çəkməli, onları qorxuzmalı, çünki onlar özlərini 
tanrılara tay tutmasınlar. Bunu necə etməli? – deyə Enlil soruşdu. 
Enki cavab verdi: «Vəhşi heyvanlar yaradaq ki, insanları məhv 
etsin və onların sayını azaltsın. Yerə bərk isti və acgöz çəyirtkə 
göndərək ki, aclıq düşsün və yerdə olanların sayı azalsın. Qəddar 
İrrani insan əleyhinə silahlandıraq, qoy o insanlığa 60 cür xəstəlik 
yoluxdursun, onda insanlar azalacaq və onlarla hesablaşmaq asan 
olacaq. İnsanları biri-birinə salışdırmaq ilə qoy qardaş qardaşla, 
qonşu qonşu ilə vuruşsun, qoy tayfa tayfa əleyhinə qalxsın və onda 
insanlar azalacaq, onlar ram ediləcək və bizim qarşımızda titrəyə-
cəkdir (14, 12-13). «Avesta»nın baş allahları da kainat və pla-
netdəki əkslikləri təmsil edirlər: Ahuraməzda (Hörmüz) və Anq-
ramanyu (Əhrimən). Ahuraməzda işıq, xeyirxahlıq, firavanlıq, 
Anqramanyu qaranlıq, şər, bədbəxtlik daşıyıcılarıdır. Ahuraməzda 
kainat, planet, ümumən, insan və insanlığın yaşayışı, inkişafı üçün 
mütərəqqi və müsbət enerjinin yaradıcısı, daşıyıcısı və tərəfdarıdır. 
72 
Bunun əksinin tərəfdarı isə Anqramanyudur. «Avesta»nın təməl 
prinsipi sayılan dualizm haqqında tədqiqatçılar çox yazmış, fərqli 
fikirlər söyləmişlər, Ancaq «Avesta» dualizminin əsl mahiyyətinə 
vara bilməmişdilər. Söylənilən fikirlər olsa-olsa zahirən görünən-
lərdir. Bu ehtimallar Kainat və Planetin intensiv inkişafını təmin 
edən dualizm fəlsəfəsinin yanında olduqca naqis və primitiv 
görünür. Bir qrup tədqiqatçı belə ehtimalda bulunurlar ki, «Avesta» 
dualizmində İran təbiətinin təzadları əks olunub, barlı-bərəkətli 
torpaqlar və daşqınlar, zəlzələlər, qum qasırğaları. Digər qrup alim-
lərin mülahizələrinə görə, Əhrimən-Hörmüz qarşıdurmasının kö-
kündə arxaik dualist mifologiya dayanır.  
İkinci qrup tədqiqatçıların inamına görə, bu dualizmdə əkinçi 
tayfalarla köçəri maldarlar arasında ehtimal olunan düşmənçilik 
dayanır. Bu ehtimalların hər birinin ayrı-ayrılıqda tərəfdarı olsa da, 
hələ də ehtimal olaraq qalır. Birinci ehtimala – İranın ziddiyyətli 
təbiətinin yaratdığı əksliklərlə müəyyən mənada razılaşmaq, bəlkə 
də, mümkündür. Buradan çıxış edib deyə bilərik ki, dualizm kainat 
(kosmos) və planetin (yer) mahiyyətindədir. Dualizm göy və yer 
arasındakı qarşılıqlı əlaqədən – ziddiyyət və harmoniyadan yaranır. 
Bu ziddiyyət və harmoniya canlı və cansız aləmin yaranması və 
yaşamasının stimulu və təminatıdır. Y.V.Çəmənzəminli «Qızlar 
bulağı» romanında dualizmə münasibətini əsərin qəhrəmanının dili 
ilə daha inandırıcı şəkildə ifadə etmişdir: «Yaradılışda ikilik var: 
bir qüvvə ədalətə çalışdığı kimi, o biri də ədaləti pozur. Məzdanın 
işığı ilə bərabər, Əhrimənin də qaranlığı var. Yaşayış bu iki 
qüvvənin mübarizəsindən ibarətdir. Nəticədə Məzda qələbə 
çalacaq, dünya işıqlar içində parlayacaq, insan əbədi səadətə nail 
olacaq! Həqiqət budur!» (8, 359).  
İndi isə dualizmi prinsiplərini özündə daşıyan, Novruz siste-
minin özülünü təşkil edən və zərdüştliyin qaynaqlandığı 4 ünsür 
(od, su, torpaq, hava) barədə söhbət açaq.  
73 
Od. Oda inam, onu qorumaq Azərbaycanda zərdüştlikdən çox-
çox əvvələ gedib çıxır. Od insan həyatını dəyişdiribdir. İnsan odu 
uzun axtarışdan sonra, böyük bir məşəqqətlə əldə etdiyindən onun 
gecə-gündüz keşiyini çəkmişdir. Azərbaycanda oda inamın 
zərdüştlikdən əvvəllər meydana gəldiyini əyani şəkildə sübut edən 
faktlar mövcuddur. Həmin faktlar bu gün də qalmaqdadır. Azər-
baycanda ilaxır çərşənbədə və Novruz bayramında çatılmış 
tonqalların üzərindən tullanılır. «Avesta»da oda tamam özgə bir 
münasibət bəslənilir. Zərdüştlikdə isə, odun üstündən tullanmaq 
yasaq sayılırdı. «Avesta»da oda Allah misalında baxılıbdır. Od – 
işığın, istinin daşıyıcısıdır. Bunlar da Ahuraməzdanın təsir 
dairəsindədir. Zərdüşt də oda adicə od, ocaq kimi baxmayıbdır. 
«Avesta»da oda münasibəti belə qruplaşdıra bilərik: 
1) Od – işıq, mənəvi təmizlənmə vasitəsidir. İnsan odun, işığın 
köməkliyi ilə bədənindən, ruhundan şər qüvvələri, xəstəlikləri 
qovur. Od – maddi və mənəvi təmizlənmə missiyasının daşıyıcısı 
olubdur. Qədim insan fiziki cəhətdən möhkəm və sağlam, mənəvi 
baxımdan saf olmaq niyyəti ilə «od»un sınağından keçirilib. Bioloji 
cəhətdən xəstəliklərə yoluxmamaq üçün insan öz bədənini od-
alovdan keçiribdir. Məlumdur ki, müəyyən temperaturda virus və 
bakteriyalar yaşaya bilmirlər. Zərdüştün yaşadığı dövr üçün odla 
müalicə ən faydalı bir üsul sayılmışdır. Od mənəvi sağlamlıq 
funksiyasını da yerinə yetiribdir. Hər kəsin içərisində yatmış bir od, 
bir işıq var. İnsanı insan edən, onu başqalarından fərqləndirən elə 
od və işıqdır. «Avesta»da bu işıq, mənəvi saflıq, təmizlik və 
kamillik missiyasının daşıyıcısı kimi öyünülür.  
2) Od – nəsil ağacının qorunması və davamıdır. «Avesta»da 
evə, ocağa çox böyük əhəmiyyət verilir. «Avesta»da Hörmüzün 
köməkçisinin – od, işıq ruhu olan Arta daha çox tərif edilir. «Ar-
dvisur-yaşt» (Aban-Yaşt) hissəsində Arta «ev-mülk arxası», «mal-
mülk arxası», «ölkə arxası» kimi öyülür. Burada od, işıq və günəşin 
çıxması Anahitin çağırışı ilə əlaqələndirilir (14, 57).   
74 
3) Od işıq və günəşin planetdəki (yerdəki) gözgörəsi, əldəyiləsi 
rəmzidir. Günəşin bütün kainatın işıq, istilik mənbəyi olduğunu 
bilən insan onun yerdəki analoquna (oda) inam, inanc yeri kimi 
baxmış, ondan maddi (məişət) və mənəvi həyatında istifadə 
etmişdir. Bu anlayışdan çıxış edib deyə bilərik ki, günəşə inamdan 
çox-çox əvvəl oda inam olubdur. Oda, istiliyə inam sonradan 
böyük Günəşə inama gətirib çıxarmışdır.  
Zərdüştliyin əsas inam obyekti od olmuşdur. «Avesta»da oda 
inamdan geniş danışılsa da, odun saxlanıldığı və sitayiş edildiyi 
hansı səbəbdənsə atəşgədələrin adı belə çəkilmir. Lakin pəhləvi 
mənbələrində, o cümlədən ərəb, fars və türk mənbələrində atəşgə-
dələr haqqında geniş məlumat verilmişdir.  
Bu məqamda onu da qeyd edək ki, zərdüştliyin meydana gəl-
diyi yerin, «Avesta»nın yazıldığı əlifbanın və dilin Azərbaycanla 
daha çox bağlı olduğunu göstərən dəlillərdən biri də məhz elə 
böyük və məşhur atəşgədələrin Azərbaycan ərazisində yerləş-
məsidir. Tarixi məxəzlərdə zərdüştliyin ən qədim atəşgədələrindən 
üçünün daha çox adı çəkilir. Bunlar Azərğəşəsb, Azər Frənbağ və 
Azərbərzin atəşgədələridir. Adıçəkilən bu üç atəşgədənin içərisində 
ən mötəbər və müqəddəsi Azərgəşəsb atəşgədəsi sayılmışdır (31, 
33). «Bundəheş»in 17-ci fəslində yazılıb: «Cəmşid zamanında üç 
sinfi qorumaq üçün göydən üç od, üç ibadətgaha düşmüşdür:  
1. Azərbaycanda Azərgəşəsb adlanan atəşgədənin odu; 
2. Fars əyalətində Azər Frənbağ adlanan atəşgədənin odu; 
3. Xorasanda Bərzin Meh adlanan atəşgədənin odu. 
Azərgəşəsb odu hökmdar və qoşununu, Azər Frənbağ odu 
kahinləri, Bərzin Meh atəşgədənin odu isə torpaqda çalışan zəhmət 
adamlarını qoruyurdu (30, 34-35).  
Atəşgədələrdə oda sitayiş e.ə. birinci minilliyin əvvəllərindən 
başlanmışdır. Ancaq insanların oda inamı çox-çox əvvəllərə gedib 
çıxır. İnsanoğlu odu əldə etdiyi gündən ona müqəddəs bir varlıq 
kimi baxmışdır. Bu da təsadüfi deyildir. Od bəşəriyyətin həyatında 
əsaslı bir dönüş yaratmışdır. Bu ciddi təkamülü həyatında duyan 
75 
insanoğlu da oda inanmış, gecə-gündüz onun keşiyini çəkmişdir. 
Çətinliklə əldə etdiyi odun nazı ilə oynamış, onu gözdən qoy-
mamış, onun sönməyinə imkan verməmişdir. Həmin inamın izləri 
bu gündə Azərbaycanda qorunmaqdadır. Bu günün özündə də 
yanan ocağın üstünə su atmırıq. Yanar ocağı, od-ocaq yerini 
natəmizlikdən qoruyuruq. Hətta müqəddəs and yerlərimizdən biri 
də ocaqdır. İndi də dilimizdə «And olsun bu ocağa» «Bu ocaq 
haqqı», «Bu ocağa and olsun» kimi müqəddəs andlarımız vardır, 
Novruzdan qaynaqlanan zərdüştliyin odu müqəddəs tutması odun 
həyat, təkamül mənbəyi olması ilə bağlıdır. Od insanı təbiətdən 
cəmiyyətə doğru inkişaf elətdirmiş və sivil cəmiyyətin qurulmasına 
təkan vermişdir. Od həyat gerçəkliyidir. Od həyat incilərindən 
biridir. Həyatın, təbiətin nəinki bitkin inkişafı, bütövlükdə var 
olması, bu ünsürün hər birinin varlığından bu və ya digər formada 
asılıdır. Kainatın və planetin əsaslı inkişaf qanunlarını dərindən 
bilən Zərdüşt həyati gerçəkliyin inkişafına təkan verən odu mü-
qəddəs bilmiş, ona sitayiş etməyi vacib saymışdır. Zərdüşt inan-
cının baş allahı olan Ahuraməzda odun təmsilçisidir. «Avesta»da 
beş növ oddan danışılır. Birincisi Berezi Səvengah-Bəhram odu – 
atəşgədələr odu, ikinci Vəhvə Freynə odu – canlıların bədənində 
olan hərarət, üçüncü Urvazişta – bitkilərə xas olan hərarət, 
dördüncüsü Vedyaşt buludlar odu – ildırım, beşincisi Speniştə od – 
Ahuraməzdanın yanında saxlanılan ən müqəddəs oddur. Buna 
behişt odu da deyirlər (31, 43-44).  
Zərdüştliyin vətəninin Azərbaycan olduğunu təsdiq edən 
faktlardan biri də Azərbaycan və Atropaten adları ilə bağlıdır. Bir 
çox tarixi mənbələrdə Azərbaycan toponimi «Odlar ölkəsi» kimi 
qeyd olunur. Atropatenə gəldikdə isə, zərdüştliyi özünün rəsmi 
dövlət dini qəbul etmiş Sasanilərin dövründə belə əsas atəşgah 
Atropatenin paytaxtında idi. Atəşpərəstliyin əsas məbədi həmişə 
olduğu kimi, yenə də Atropatenin mühüm yaşayış məskənlərindən 
olan Qanzakda (indiki Gəncə) idi. Hökmdarlar hakimiyyəti qəbul 
76 
etdikdən sonra dövlətin paytaxtından bu məbədə piyada ziyarətə 
getməli idilər (28, 29).  
«Şahnamə»də odun ilkin yaradıcısının Kəyumərs olduğu 
yazılır. Belə deyilir ki, o, ovladığı vəhşi heyvanların ətini bişirmək 
üçün odu əldə etmişdir (9, 25).  
Norvuz sistemində olduğu kimi, «Avesta» təlimində də həyat 
ünsürlərindən biri də sudur. «Avesta»da bu həyat ünsürlərini, çox 
doğru yerə, «ölməz müqəddəslər» adlandırırlar. Dünyanın yara-
dılışı haqqında məşhur pəhləvi kitabı «Bundəheş» də («Əsas yara-
dılma») yazılıb ki, Hörmüzlə Əhrimən arasında müqavilə bağlan-
dıqdan sonra Amah raspandları («Avesta»dakı Ameşa-Spentanın) 
ölməz müqəddəsləri yaradır. Həmin «ölməz müqəddəslərin» altı-
sını əvvəl yaratdı. Maddi aləmdə yaratdıqları birinci səma, ikinci 
su, üçüncü torpaq, dördüncü bitkilər, beşinci mal-qara, altıncı 
insan, yeddinci Hörmüz özü idi (28, 59). Zərdüştlikdə od kimi, su 
da müqəddəs sayılmışdır. Bu məqəddəslik də zərdüştliyə qədər 
özünə həyati status qazanmışdır. Od kimi, suya da həyati gerçəklik, 
həyati intişar mənbəyi kimi baxmışlar. Herodot və Strabonun 
yazdığına əsasən demək olar ki, Azərbaycan ərazisində yaşayanlar 
çox qədimdən suya inanmış, onu hər cəhətdən qorumuşlar. Suya 
həyat mənbəyi kimi, təmizlik, paklıq ünsürü kimı baxmaqda 
insanoğlu səhv etməmişdir. Zərdüşt dininin davamçılarının da suya 
sitayiş etməsinin kökündə elə bu gerçəklik dururdu. Mifik su tanrısı 
Anahitin baş allahlardan biri olması təsadüfi deyildir. «Avesta»nın 
5-ci Yaştı «Abənyəşt» Ardvi-Sur (Ardvi-nəm, rütubət, Sura – güclü 
deməkdir) Anahitə həsr olunub. Orada göstərilir ki, Anahit mü-
qəddəs suların allahıdır. Onun yeri ulduzlar arasındadır. O, çox 
güclü və qorxmazdır. Ahuraməzda ona xüsusi hörmət və ehtiram 
bəsləyir. Bütün allahlar Anahitin hüzuruna gəlir. Anahitdən allahlar 
əzəmət, var-dövlət diləyirlər. Anahit təbiət və canlıların məhsul-
darlıgını təmin edir. Anahitin siması da diqqət cəlb edəndir, boy-
buxunlu və gözəldir. Bir çox mənbələrdə Anahit sözü bir qədər 
sadələşdirilmiş, Hahid formasında işlədilmişdir. Nahid adı daha 
77 
çox populyarlaşmışdır. Onun şərəfinə Midiyada Əhəməni və 
Arşagidlər dövründə bir çox şəhərlərdə məbədlər tikilmişdir. 
M.M.Dyakanov yazır ki, belə mötəbər məbədlərdən biri də Şizdə 
(Midiya – Atropatendə) tikilmişdir (74, 118). Nahid üçün məbədlər 
su mənbələrinə yaxın yerlərdə tikilirdi. Onun şərəfinə qurbanlar 
verilirdi. Verilən qurbanlar da su kənarında olurdu. Gölün, bulağın 
yaxınlığında, torpaqda çala qazır, kəsilən heyvanın qanı ora axıdı-
lır, sonra üstünü torpaqla örtürdülər. Qurban ətini yaşıl yarpaqlar 
üstünə qoyub, nazik çubuqla vura-vura ovsunlayırdılar. Mərasim 
başa çatandan sonra dindarlar ətdən bir parça götürüb gedərdilər. 
Allahlara ətdən saxlamazdılar. Onlar güman edirdilər ki, allahlara 
ət yox, qurbanın ruhu lazımdır (31, 50). «Avesta»da su ilahəsi 
Nahidlə bağlı gerçəkləşdirilən xüsusi bayram Sasanilər dövründə 
payızın orta ayında Su bayramı adı ilə keçirilmişdir. Mərasimdə 
qadınların iştirakı üstünlük təşkil edirdi. Qadınların çoxluq təşkil 
etməsinin səbəbini su ilahəsinin qadın surətində təsvir olunmasında 
axtarmaq lazımdır.  
«Avesta» inamına görə, su yalnız məişət mərasimlərində deyil, 
dövlət əhəmiyyətli işlərdə də müqəddəs sayılmışdır. Müharibəyə 
yola düşməzdən əvvəl dövlət bayrağına su çilənər, ilk atılacaq ox 
da müqəddəs su ilə yuyulardı.  
«Avesta» təlimində torpaq da müqəddəs sayılmışdır. İnsanoğlu 
torpağa xeyir, bərəkət mənbəyi kimi baxmışdır. Zərdüştdən çox-
çox əvvəllər yaşamış qədim türklər torpağın müqəddəsliyini 
duymuş, ona səcdə etmişlər. Türklər torpağa insanın yaradıcısı kimi 
baxmışlar. Yaradıcısı türklər olan bir əfsanədə deyilir ki, Qara 
xanın oğlu Ülgən insanları torpaqdan yaratmışdır. «Bilqamıs» das-
tanında göstərilir ki, tanrı Aruru Bilqamıs torpaqdan yaratmışdır. 
Dünyanın sonuncu və mütərəqqi dini olan islamda da bu fikri 
təsdiqlənir. Novruz birbaşa təbiət qanunlarına istinad etdiyindən 
torpağı müqəddəs ünsür kimi qiymətləndirmişdir. Novruz siste-
mindən bol-bol qaynaqlanmış «Avesta»da təbiətin bu 4 müqəddəs 
ünsürü lazımınca qiymətləndirilmişdir. «Avesta»da od və su kimi, 
78 
torpağın da təmiz saxlanılması məsləhət bilinir. Yer, torpaq ayrıca 
məlakəyə həvalə edilmişdir. Həmin torpaq məlakəsi Zəmyəştin adı 
ilə bağlı ayrıca «Zəmyəşt» fəsli vardır. Bu fəsildə torpağı təmiz 
saxlamaq, onu əkib-becərmək, abadlaşdırmaq müqəddəs bir vəzifə 
kimi insanlara tapşırılır. Zərdüşt təliminə görə, torpaq müqəddəs 
olduğu üçün onu murdarlamaq günahdır. Elə bu səbəbdəndir ki, 
ölünü torpağa basdırmaq məsləhət bilinmirdi. 
Buna görə də meyidi xüsusi daxmalarda yırtıcı quşlara yedirt-
dikdən sonra qalmış sür-sümüyünü basdırırdılar. 
Meyit və leş natəmiz sayıldığından, ümumən, müqəddəs ünsür-
lərə – torpağa, suya, oda toxunmamalı idi. Bütün bunlarda Zərdüşt 
son dərəcə müdrik qərarlar çıxarmışdır. Çünki ölülər müxtəlif 
xəstəliklərin, mikrob və virusların daşıyıcılarıdır. Ölülərin su və 
torpaqdan uzaqlaşdırılmasının da ən vacib səbəbi xəstəliklərin 
yayılmasının qarşısının alınması idi. Torpaq insanın yaşayışını 
təmin edən vacib amillərdən hesab olunur. «Avesta»nın 3-cü fəsli 
Hörmüzlə Zərdüşt arasında belə bir mükaliməyə həsr olunub. «Ey, 
cismani dünyanın yaradıcısı, həqiqi olan! Yer üzündə hansı yer 
daha gözəl olur?» Və Hörmüz dedi: 
- Həqiqətən, o yer ki, mömin adam (aşavan) orada ev ucaldır, o 
evdə od və süd olur, arvadlar, uşaqlar, yaxşı sürülər olur, o evdə 
mal-heyvan bolluğu, arvadlar bolluğu, yem-ələf bolluğu, ocaq 
bolluğu və hər cür yaşayış bolluğu olur. Və həm də o yer ki, ey 
Spitamid Zərdüşt, orada daha çox taxıl, ot-ələf, bitkilər və yeməli 
meyvələr becərilir, o yer ki, orada quru torpaqları suvarırlar, ya da 
çox nəmişlik yeri qurudurlar, daha çox mal və davar yetişdirirlər, o 
yer ki, orda xırda və iribuynuzlu heyvanlar daha çox peyin verir. O 
torpağı Spitamid Zərdüşt sol əli ilə və sağı ilə, sağ əli ilə və solu ilə 
becərən kəs (torpağa) gəlir gətirir. Bu, həqiqətən, ona bənzəyir ki, 
sevən ər yumşaq yataqda arvadına oğul və ya başqa bir nemət 
bağışlasın.  
Bu mükamilə belə davam edir: 
79 
- Ey, məni sol əli ilə və sağı ilə, sağ əli və və solu ilə becərən 
insan, mən, həqiqətən, hər cür yemək-içməklə və bol məhsul 
yetirəcəyəm, Ey Spitamid Zərdüşt, bu torpağı sol əli və sağı ilə, sağ 
əli ilə və solu ilə kim becərmirsə, torpaq ona belə deyir: «Ey sən, 
məni becərməyən adam, sən, həqiqətən, ömrün boyu boynunu əyib 
özgə qapılarında, daim ona-buna əl açanların arasında qalacaqsan, 
həqiqətət, dadlı nemətləri daim sənin yanından keçirib aparacaqlar 
ki, orada var-dövlət onsuz da boldur. Taxıl səpən doğruluq səpir 
(14, 89). Zərdüştün torpağa münasibəti min illərdən bəri özünü 
doğrultmaqdadır. Bu həyati fəlsəfə – «torpaq onu əkib-becərənin və 
qoruyanın», « torpaq deyib öldür məni, dirildim səni» – bu gün də 
özünü doğruldur.  
Cəsarətlə deyə bilərik ki, Novruz təlimini «Avesta» ilkin yazılı 
mənbə kimi özündə qoruyub saxlayıb. «Avesta» Novruz sisteminə 
əsaslandığından onun prinsiplərini əxz etmişdir. Novruz sistemində 
ilin 365 (+1) günü öz əksini tapıb. İlin bütün günləri Novruz 
sistemində əhatə olunubdur. «Avesta»da ilin 2 fəsildən ibarət 
olduğu göstərilir: 
1) 7 aydan ibarət olan yaz; 
2) 5 aydan ibarət olan qış. 
Türklər də ili 2 hissəyə bölürdülər. Birinci hissə Xızr, ikinci 
hissə Qasım adlanırdı. Hər iki hissə 6 aydan ibarət idi. İlin Xızr 
deyilən dövrü 28 apreldən, Qasım hissəsi 26 oktyabrdan başlanırdı.  
Yuxarıda qeyd etdik ki, «Avesta» təqvimi Novruza əsaslandığı 
üçün ilin bütün günləri, ayları əhatə olunurdu. «Avesta»da ilin 
müxtəlif vaxtlarında 6 mövsüm bayramının keçirildiyi qeyd olunur.  
1. Məydyu-zərəmi adlanan bayram yazın ikinci ayının əvvə-
lindən başlayaraq beş ay davam edirmiş. İnama görə, bu bayram 
göyün yarandığı gün hesab edilirmiş.  
2. Məydyu-şəm deyilən ikinci bayram yayın başlanğıcında 
keçirilirmiş. Həmin gün suların yaradıldığı gün hesab edilirmiş.  
3. Yayın axır ayında keçirilən bayram Pəyti-nəym adlandırıl-
mışdır. Həmin gün insanlar yerin yaradıldığını qeyd edirmişlər.  
80 
4. Payızın ilk ayında keçirilən əya-sərəm bayramında hey-
vanların yaradıldığı gün qeyd olunurmuş.  
5. Bitkilərin yaradıldığı gündə keçirilən bayram məydyu-arəm 
adlanırmış.  
6. Qışın sonunda yazın gəlişi ilə bağlı qeyd edilən bayram 
həməspət-məydi adlanırmış. İnsanın yaradıldığı bu günü insanlar 
xüsusi təntənə ilə keçirirmişlər.  
Zərdüşt dininə inanlarda belə bir inam var idi ki, Ahuraməzda 
dünyanı altı mərhələdə yaradıbdır. Elə bu inama görə də onlar ilin 6 
ayrı-ayrı dövründə müxtəlif günlərdə bayramlar keçirirmişlər. 
«Avesta»da adları qeyd olunan bu bayramların təsərrüfatla bağlı 
olduğu göstərilir. Məsələn, payızın başlanması ilə bağlı keçirilən 
əya-səri bayramında dağdan qayıdan sürüyə qoç buraxılır. Görünür, 
bu bayram sürünün dağdan enməsi və quzulama ilə əlaqədar 
olmuşdur. Yazın ikinci ayı, yəni aprel 20-22-də keçirilən məydyu-
zərəmi bayramı maldarların ilin əvvəlində maldarlıqla əlaqədar 
keçirdikləri şənlik idi. İlin bu vaxtları mal-qaranı çölə-örüşə 
çıxarmaq üçün əlverişli şərait yaranır. Sıra ilə qeyd etdiyimiz ikinci 
və üçüncü bayramlar da sırf əkin-biçin ilə bağlı idi.  
Həməspət-məydi bayramı isə qışın çıxması və yazın gəlməsi ilə 
bağlı olan, sonralar Novruz bayramı kimi tanınmış yeni ilin 
başlanğıc bayramı idi (31, 58-59).  
«Avesta» təqviminə görə, yazın birinci ayı fərvərdin adlanır. 
Bir sıra tarixi mənbələrdə Novruz bayramı fərvərdin bayramı kimi 
qeyd edilir. Bəzi tədqiqatçılar fərvərdin sözünü ata-baba ruhu 
mərasimi ilə bağlayaraq, bununla ilk dəfə Novruza dini nəfəs 
gətirmək istəmişlər.Bir daha qeyd edirik ki, bütün sonrakı dinlər 
kimi, zərdüştlik də Novruzdan yetərincə faydalanmışdır. Çox 
maraqlıdır ki, Novruzdan qaynaqlanan, onun maddi-mənəvi 
dayaqlarına söykənən zərdüştlikdə fərvərdikan adlanan ata-baba 
ruhunu xatırlama ayini Novruz bayramına bir neçə gün qalanda 
keçirilirdi.  
81 
Fikrimcə, zərdüştliyin ata-baba ruhlarının Novruz ərəfəsində 
xatırlamaları yazın gəlişi, təbiətin dirçəlişi ilə əlaqədar idi. Onların 
etiqadına görə, ruhlar həmin dövrdə ata-baba ocağına dönür, ev-
eşiyə baş çəkir. (Fərvərdin sözü qədim «Avesta» sözlərindəndir. 
Midiya hökmdarı Diyokun atası, eləcə də varisi – oğlu Fərvərti 
adlanırdı. Sözün mənası qoruyan və pənah yeri anlamını verir).  
Elə bu vaxt yaxınlığına görə Novruz bayramı ilə fərvərdikanı 
eyniləşdirirlər. Əslində, bu mərasim Novruza qədər keçirilib və 
günümüzə qədər gəlib çıxıbdır. Ə.Biruni də «Asar əl-Baqiyyə» 
əsərində yazır ki, soğdilər ilin axırlarında ata-baba ruhu gününü 
qeyd edirlər. Bu günlər ağlaşır, ata-baba ruhu üçün ehsanlar 
verirlər.  
 
 
2.2. Orta əsr müəllifləri (Ə.Biruni, Ö.Xəyyam,  
Q.Təbrizi, N.Gəncəvi) Novruz haqqında 
 
Novruz semantikası ilə populyarlaşmış bu bayramın ilkin 
yaradıcıları şumerlər və onların genetik davamçıları sayılan qədim 
türklər olsa da, bu sistemin dəyərlərini Yaxın və Orta Şərqdə 
yaşayan digər xalqlar da mənimsəmişlər. Dünyanın birmənalı qəbul 
etdiyi Dəclə-Fərat, Kür-Araz, Orxon-Yenisey-ikiçayarası 
mədəniyyətinin məhsulu olan Novruz sistemi digər xalqların da 
maddi-mənəvi dəyərlərinin tərkib hissəsinə çevrilmişdir. Novruzun 
insan həyatında özəlliklərini görən mütəfəkkirlər zaman-zaman 
onun haqqında fikirlər söyləmiş, araşdırmalarının nəticələrini qeyd 
etmişlər.  
X əsrin mötəbər mənbələrindən olan «Zeyn əl-Əxbar» adlı 
əsərdə bir çox xalq bayramları barədə məlumatlara rast gəlinir. 
Adıçəkılən əsərdə «Moğolların bayram və şənlikləri» fəslində ma-
raqlı bir cədvəl verilmişdir. Bu cədvəldə zərdüştilərin (orta əsrlərdə 
moğollar dedikdə zərdüştilər nəzərdə tutulurdu) bayramının adı 
82 
çəkilir (31, 87). Adıçəkilən əsərdə adları sadalanan bayramların bir 
çoxuna Ə.Biruni, Zəkəriyyə Qəzvini və başqa müəlliflərin də 
əsərlərində rast gəlinir. Orta əsr müəllifləri bu bayramın yaran-
masını mifik şahların – Cəmşid və Kəyumərsin adı ilə əlaqələn-
dirirlər. Tədqiqatçıların gəldiyi yekdil qənaət budur ki, Kəyumərs 
«Avesta»dakı Qayamartdır. Kəyumərsin ilk insan olduğunu bir çox 
mənbələr təsdiqləyir. A.Şükürovun «Mifologiya» kitabında belə bir 
diqqətçəkən qeyd var: «Zərdüştlük haqqında müsəlmançılıq döv-
ründə yazılan əsərlərin birində deyilir: «Mənim nəslim və mən-
şəyim Qayamartdan başlanır (28, 50). Ə.Firdövsinin «Şahna-
mə»sində də Kəyumərsin ilk padşah olduğu vurğulanır. Bunları ona 
görə qeyd edirəm ki, ilk insan sayılan Kəyumərsin Novruzun yara-
dıcısı olduğu inandırıcı görünür. O, ilk insan və ilk şahdır. Kəyu-
mərs insanlara maddi-mədəni nemətlər gətirən, xeyir və fayda ve-
rən bir şəxsdir. Zərdüştilərin dini kitabı olan «Avesta»da Kəyu-
mərsin adı Qaymərdan, yəni «ölümə məhkum canlı», başqa cür de-
sək, «insan» deməkdir. Sonralar bu söz Qoyomərd, nəhayət, Kəyu-
mərs formasına düşmüşdür. Buna görə də belə iddiada bulunmaq 
olar ki, Novruzun tarixini Kəyumərslə əlaqələndirən əfsanənin 
tarixi daha qədimdir (70, 14). Adları sadalanan bayramların bir 
çoxuna Ə.Biruni, Zəkəriyyə Qəzvini və başqa müəlliflərin əsər-
lərində də rast gəlinir. Orta əsr Şərq fəlsəfəsinın və təbiətşünaslı-
ğının inkişafında müstəsna xidmətləri olmuş böyük ensiklopedist 
alim Ə.Biruni (973-1048) Novruz və onun komponentləri haqqında 
geniş və dəyərli araşdırmalar müəllifidir. Bu məqamda qeyd etmək 
yerinə düşər ki, Novruz haqqında sanballı və orijinal informasi-
yaların müəllifləri Ə.Biruni və Ö.Xəyyamdır. Ə.Biruninin əsaslan-
dığı və geniş tədqiq etdiyi ilkin mənbə «Avesta» olmuşdur. 
Ə.Biruninin «Asar əl-Baqiyyə» əsəri Novruz və onun tarixindən 
bəhs edir. Onun «Keçmiş nəsillərdən qalan izlər» («Xronologiya») 
əsəri isə Yaxın Şərq və Orta Asiya xalqlarının ümumi müqayisəli 
tarixi xronologiyasına həsr olunmuşdur. Görkəmli alim bu əsərində 
83 
ərəb, yunan, fars və digər xalqlarda gecə-gündüzün başlanğıc vax-
tının təyini, şəms və qəməri illəri, həmçinin bir çox xalqların 
bayramları və dinləri barədə ətraflı məlumatlar vermişdir. Mənşəcə 
özbək türkü olan məşhur Orta Asiya mütəfəkkiri Ə.Biruni «Asari-
əl-Baqiyyə» əsərində yazmışdır ki, Zərdüşt Azərbaycandan idi. 
Müəllif «Avesta» düşüncəsini və onun yaranmasını Kaspi (Xəzər) 
dənizi regionu və azərbaycanlıların yaşadıqları məkanla əlaqələn-
dirmişdir.  
Orta əsr müəlliflərinin əksəriyyəti Novruzun mənşəyini əfsa-
nəvi İran şahı Cəmşidlə əlaqələndirmişlər. Bir çox mənbələr Nov-
ruz sözünün mənşəyini Cəmşidin taxta çıxması ilə bağlayırlar. 
Araşdırıcıların bu inamı birbaşa «Avesta»dan qaynaqlanır. «Aves-
ta»nın ən qədim fəsillərindən olan «Qatlar»da Cəmşidin fəaliyyə-
tindən söhbət açılır. Orta əsrlərin bədii düşüncəsində də (Q.Təbrizi, 
Xaqani, Nizami və b.) Cəmşid yaradıcı bir hökmdar kimi alqışlanır. 
Əfsanəviləşmiş Cəmşidə Azərbaycanda xüsusi məhəbbətin olması 
vaxtilə onun Azərbaycana bəsləmiş olduğu əlahiddə sevginin 
qarşılığı idi. Bu sevginin özülündə Cəmşidin Günəşli Azərbaycana 
taxt-tac üstündə gəlməsi dayanır. Ə.Biruni «Avesta» məntiqindən 
çıxış edib yazırdı ki, Cəmşid şah dünyanın hər tərəfini gəzib-do-
landıqdan sonra Azərbaycana yetişdi. Ləl-cəvahirə bələnmiş pad-
şahlıq libasına bürünüb, altun taxtda üzü gündoğana sarı əyləşdi. 
Günəş şəfəqlərini onun taxtına saldı. Onun taxt-tacı bərq vurub 
parladı. Bu işıq, bu hal onun hüzurunda duranları sevindirdi. De-
yirlər, dünyanın hər tərəfini gəzib-dolaşmış Cəmşid Azərbaycana 
valeh olmuşdur. Günəşin məşriqdən (şərq) tülü etdiyini görməklə, 
bir dəxi qərbdən tülü eləmiş kimi hesab elədilər. Həmin günə 
Novruz (təzə gün) dedilər. Cəmşidin adı Cəm idi. Cəm – padşah, 
sultan deməkdir. O gündən ona şid ləqəbi verdilər. Şid fars dilində 
şüa, işıq anlamındadır. Əfsanəvi padşah da həmin gün xalqa üz 
tutub demişdir ki, Novruzu möhtərəm bir gün hesab etsinlər. 
Cəmşid həmin gün xalqın dərd-sərinə əlac elədi, camaatdan 
mərhəmətini əsirgəmədi. Zindanların qapısının açılmasını əmr etdi.  
84 
Əfsanəyə bələnmiş bu fikrə bu günün məntiqi ilə nəzər yetirək. 
Cəmşid günəşin parlaq şəfəqlərinə məhz Azərbaycanda rast gəlir. 
Günün, ayın dəyişdiyinin məhz Azərbaycanda əyani şahidi olur. 
Həmin günün bayram edilməsini məsləhət bilir. Bu əfsanədəki 
məntiqdən çıxış edib deyə bilərik ki, Cəmşid gələnə qədər Azər-
baycanda ilin, günün təzələnməsi bayram səviyyəsində qeyd olu-
nurmuş. İlin təzələnməsi şərəfinə hökmdarlar xalq içərisinə gedib, 
xalqın dərd-səri ilə əyani tanış olub, həmin gün bütün gördüyü, 
eşitdiyi müşkül məsələlərin həll olunmasına göstəriş veribdir.  
Ə.Biruni bu qəbildən olan bir neçə rəvayəti «Keçmiş nəsillər-
dən qalan izlər» kitabında qeyd etmişdir. Ə.Biruni Azərbaycan, 
İran və b. coğrafi məkanların bayramları haqqında danışır. Böyük 
mütəfəkkir bayramları məzmun və motivinə görə iki qrupa ayırır: 
«Bayramlar arasında elələri var ki, yaranma səbəbləri dünyəvi 
işlərlə, elələri də vardır ki, dini işlərlə bağlıdır». Bəşəri mündəricə 
daşıyan bayramlar haqqındakı qədim əfsanələri öz zəmanəsinin 
dünyagörüşünə və təfəkkürünə uyğun şəkildə izah edən Ə.Biruni 
yazır: «Dünyəvi, qeyri-dini bayramlara və əlamətdar tarixi günlərə 
gəldikdə, şahlar və əyanlar elə adətlər qoymuşlar ki, xalqın könlü 
şad olsun, ruhu dincəlsin. Bunlar yoxsulların həyatını yüngülləş-
dirmək, ümidlilərin qəlbində ümid qığılcımlarını sönməyə qoym-
amaq, ölümə yaxın olanları təhlükədən və bəladan qurtarmaq üsul-
larından biridir».  
Bu fikirlər Ə.Biruninin «Keçmiş nəsillərdən qalan izlər» əsə-
rindən iqtibas olunubdur (70, 14). Bu fikirlərin müəllifi inanır ki, 
ədalətli şahlar rəiyyətlərinin ruhi, mənəvi rahatlığının qayğısına 
qalır, insanların gələcəyinə təminat vermək üçün bayramlardan və 
müxtəlif şənliklərdən faydalanmışlar. Şahlar və din xadimləri min 
illərlə yaradılmış və insanların həyatına əsaslı şəkildə daxil olmuş 
xalq adət-ənənələrini hər cür dəstəkləyirdilər. Onlar əhali arasında 
nüfuzlarını möhkəmləndirmək üçün xalqdan qidalanan bayram-
lardan, adət-ənənələrdən əvəzsiz bir vasitə kimi istifadə edirdilər. 
Ə.Biruninin dünyəvi bayramları dini bayramlardan fərqləndirməsi 
85 
çox əhəmiyyətli idi. O, çox doğru yerə, yazırdı ki, dini bayramları 
«ruhani rəhbərləri sırasından olan qanunvericilər» bu gün yox, 
«gələcək həyat»da xoşbəxtliyə qovuşmaq məqsədi ilə yaratmışlar. 
Biruni, çox böyük müdrikliklə dünyəvi bayramlar içərisində məhz 
Novruzu bahar bayramı adlandırmışdır (70, 14).  
Novruz kainat (kosmos) və planet (yer) qanunlarını özündə 
cəmləyən mükəmməl bir sistemdir. Bu sistem uzun sürən bir pro-
sesin bəhrəsidir. Belə bir mürəkkəb sistemi bir nəfərin adı ilə bağ-
lamaq, onun yalnız bir nəfər tərəfindən, özü də bircə gün içərisində 
yaradılmasına inanmaq ən azı sadəlövhlükdür. Tarixi məxəzlərdə 
adları Novruzla əlaqəli çəkilən Kəyumərs və Cəmşid Novruz möh-
təşəmliyindən ustalıqla yararlanmaqla adlarını şərəfləndirib, özlə-
rinin əbədiliyinə öz əlləri ilə imza atmışlar. Novruz sistemi bir 
gündən ibarət deyil. Yalnız ilin yeniləşməsi, gecə-gündüz bərabər-
liyinin yaranması bir günə, konkret bir vaxta (21-22 mart keçidi) 
düşür. Həmin gün-martın 21-22-si Novruzun əlahiddə bir günüdür. 
Novruz tədqiqatçılarının bu əfsanələrlə bağlı daha bir maraqlı 
mülahizələri ilə razılaşmamaq olmur. Araşdırıcıların əksəriyyətinin 
gəldiyi nəticə budur ki, Novruzu İran şahları Kəyumərs və 
Cəmşidin adı ilə bağlayan farsların məqsədi bu möhtəşəm bayrama 
sahib çıxmaqdır. İ.S.Braginskinin qənaətinə görə, Novruz bayra-
mını sonralar Cəmşid adlı mifik şahın adı ilə bağlamağa başla-
mışlar (70, 14). Fars müəllifləri kök etibarı ilə onlara dəxli olmayan 
Novruz bayramını mənimsəmək, özlərinin milli bayramı kimi 
tanıtmaq üçün bu əfsanələrdən ustalıqla istifadə etmişlər (68, 19). 
Məqamı çatmışkən, İran və fars xalqının əlaqəsinə ötəri də olsa 
diqqət yetirək. Əfsuslar olsun ki, uzun zaman bir çox tarixi mənbə-
lərdə İran və fars dövləti məfhumu eyni mənada işlədilmişdir. Bu-
nun ən birinci səbəbi bəzilərinin təəssübkeşliyindən irəli gəlir. Bu 
tendensiyanın kor-koranə davamçıları isə bilərəkdən başqa cür 
düşünmək istəməyiblər. Məlumdur ki, İran coğrafi məkandır. Bu 
coğrafi məkanda çoxsaylı xalqlar yaşayıb-yaratmışlar. Bu qədim 
coğrafi məkanda sonralar qurulmuş millətçi rejimlər zəngin İran 
86 
mədəniyyətinin yaranmasında digər xalqların halal paylarını insaf-
sızcasına danmışlar. Əksər vicdanlı müəlliflər isə Zərdüşt dünyagö-
rüşünün yaradıcılarının türkmənşəli midiyalılar olduğunu yazırlar. 
Artıq İranın bir çox xalqların vətəni olduğu elmdə birmənalı 
şəkildə təsdiqlənibdir. Bu çoxsaylı xalqların İran sivilizasiyasının 
formalaşmasında inkaredilməz rolu da danılmazdır. Ədalət naminə 
deyək ki, İran mədəniyyətinin formalaşmasında Azərbaycan türklə-
rinin xüsusi payı vardır.  
Novruzun genezisi barədə orta əsr müəlliflərinin, o cümlədən 
Ə.Biruninin tendensiyası sonrakı dövrlərdə məsələyə praqmatik, 
açıq-aydın və vicdanlı münasibət bəsləyən əksər araşdırıcılar tə-
rəfindən davam etdirilmişdi. Novruzun ən görkəmli araşdırıcıların-
dan olan Y.V.Çəmənzəminli də iranlı müəlliflərin Novruzu Cəm-
şidə aid etmələrini tarixi həqiqətdən uzaq olduğunu vurğulayırdı.  
İnsafən deyək ki, Ə.Biruni Novruz sistemi haqqında geniş və 
mükəmməl məlumatlar vermişdir. Ə.Biruni Novruzla bağlı yalnız 
«Avesta» məlumatları ilə kifayətlənməmişdir. O, yaşadığı dövrdə 
xalqın yaddaşında «oturuşmuş» əfsanələrə də yer vermişdir. Belə 
deyirlər ki, Davud peyğəmbərin oğlu Süleyman üzüyünü itirib, 
hakimiyyətdən uzaqlaşandan 40 gün sonra üzüyünü yenidən özünə 
qaytarırlar. Üzük qaytarılandan sonra yenidən taxt-taca sahib olmuş 
Süleymanın hüzuruna yer üzünün hökmdarları təşrif buyururlar, 
quşlar da onların başının üstünə yığışır. Bu qələbəliyi görən farslar 
deyirlər: «Novruz aməd», yəni «Yeni gün gəldi». Süleyman kü-
ləklərə əmr etdi ki, onu götürüb aparsınlar. Süleyman peyğəmbərin 
qarşısına çıxan qaranquş dedi: «Ey hökmdar, yuvamda yumur-
talarım var, yana çəkil, onları əzmə». Süleyman yana çəkildi. O, 
yerə enəndə qaranquş dimdiyində gətirdiyi suyu Süleymanın qarşı-
sında yerə çilədi, ona bir çəyirtkə budu bağışladı. Elə bu səbəbdən 
də Novruz bayramında yerə su çiləyir və hədiyyələr verirlər.  
Ə.Biruni Mehrikan bayramı haqqında da söhbət açmışdır. 
Mehr sözünə «Avesta»da da rast gəlinir. «Avesta» ədəbiyyatında 
mehr sözü mitra, mitr kimi yazılıb. «Avesta»dan sonrakı mənbə-
87 
lərdə mehr sözü ülfət, ünsiyyət, mehribanlıq mənalarında işlədilib. 
Bir çox mənbələrdə Mehrikan adlı bayramın məhsul bayramı kimi 
qeyd olunduğu göstərilir. İlkin mənbələrdə Mehrikan daha çox 
mehr kimi işlədilmişdir. Ə.Biruni «Asar əl-Baqiyyə» əsərində 
Mehrikan barədə yazır: «Deyilənə görə, mehr günəşin adıdır. O, bu 
gündə aşkar olunub-görünüb, ona görə də bu gün mehrə mənsub 
olur və deyilənə görə, bu gün Firudin Zöhhaka qalib gəlmişdir və 
bu gün də məlakələr Firudinin köməyinə gəlmişdilər».  
Ə.Biruni bu fikirləri «Avesta»dan əxz etmişdir. «Avesta» təq-
vimində ilin 7-ci ayının 16-cı günü mehr adlanır. Bu gün Zöhhakın 
zülmündən cana gəlmiş adamlar Gavəyi-Ahəngərin (Dəmirçi Gavə) 
rəhbərliyi ilə onun taxt-tacını devirmişlər.  
Ö.Xəyyam da Mehrikan bayramını bu yarımtarixi rəvayətlə 
əlaqələndirmişdir. Mehrikan-Mitra bayramını bir çox fars müəllif-
ləri mit tələffüzündə Cəmşit, Cəmşitlə bağlamışlar (68,20).   
Göründüyü kimi, zaman və tarixi şərait müxtəlif olsa da, meyil 
və təmayül dəyişməmiş, hökmdarlar öz həyat və əməllərini yenə 
xalq təfəkkürünün məhsulu olan bayramla əlaqələndirmişlər. 
«Avesta»da mələklərdən (yəzəd) birinin adının Mehr olduğu da 
göstərilir. O da vurğulanır ki, bu yəzəd (mələk) yerdə qalan mələk-
lərdən çox hörmətlidir. Ahuraməzda qədər nüfuzludur. «Avesta»da 
deyılir: «Mən Ahuraməzda, Mehri özüm qədər sitayişəlayiq yarat-
dım». Bir çox mənbələrdə Mehrin günəş olması elə buradan qay-
naqlanır. «Avesta»nın «Mehryəşt» adlanan fəslində göstərilir ki, 
Mehr günəşdən qabaq dağ üstünə gəlir. Elə «Avesta»nın özündə bu 
məntiqi başqa bir fikir də təsdiqləyir: «Günəş batdıqdan sonra 
Mehr yerlə göy arasına nəzər salır».  
Tədqiqatçılar Mehrikanın da Novruz kimi qədim və əzəmətli 
bir bayram olduğunu göstərirlər. Araşdırıcılar bu iki bayramın 
təntənə və əzəmətini onunla izah edirlər ki, qədim zamanlarda 
hökmdarlar ildə iki dəfə Novruz və Mehrikanda xalq kütlələrinin 
şikayətlərini dinləyər və onların dərd-sərlərinə əlac edilərdi. Nov-
ruz yaz, mehrikan isə payız başlandıqda keçirilirdi (31, 120). Bəzi 
88 
İran tədqiqatçıları (H. Tağızadə və b.) Mehrikanın farsların Novruz 
bayramı olduğu mülahizəsini irəli sürürlər. Bu fikirlə heç cür 
razılaşmaq mümkün deyildir. Midiya və Azərbaycan ərazisində 
2500 il əvvəl Mehrikan qeyd edilmişdir. Belə bir fakt da məlumdur 
ki, Midiyada Mehrikan bayramı zərdüştlüklə bağlı olmuşdur. 
Mənbələrdə o da qeyd olunur ki, Dara öz tərəfdarları ilə birlikdə 
Midiyada hakimiyyəti ələ almaq üçün əlverişli gün kimi məhz 
Mehrikan bayramı gününü seçmişdir. Həmin gün Mehrikan bay-
ramı böyük təntənə ilə qeyd olunduğundan hakimiyyət və səla-
hiyyət sahiblərinin başı elə qarışmışdır ki, çevriliş etmək istəyən 
Daranın dəstəsinə qarşı lazımi tədbirlər görə bilməmişlər (31, 22). 
İranın məşhur hökmdarlarından olmuş Firidun da uğurlu və 
müqəddəs gün sayılan Mehrikandan faydalanmışdır. Dövrümüzə 
qədər gəlib çıxmış rəvayətlərdə İran hökmdarı Firidunun belə bir 
uğurlu gündə-Mehrikanda taxt-taca çıxdığından danışılır.Əfsanəvi 
Cəmşiddən sonra İran səltənətinə zalım və qəddar Zöhhak yiyə-
lənmişdir. Rəvayətə görə, Zöhhakın boynunda dəhşətli ağrılar 
verən iki çiban var imiş. Çibanların verdiyi ağrıları azaltmaq üçün 
hər gün iki adam öldürtdürülüb beyinləri həmin yaralara sürtülür-
müş. Zülm ərşə dayanmışdır. Deyilənə görə, Cəmşid şahın nəslin-
dən olan Firidun Zöhhakın əməllərini qəbul etmədiyindən onun 
üstünə qoşun çəkmişdir. Yer-yurdunu, mal-mülkünü ələ keçirmişdi. 
Firudin Zöhhakı həbs edib Dəmavənd dağlarına aparmışdı. Yerli 
adamlar Zöhhakı əliqandallı əzab çəkdiyini söyləyirlər. Firidun 
Zöhhakı həbs etdikdən sonra xalqı Mehri-Mahi bayramını keçir-
məyə çağırdı. Sonradan həmin bayram Mehrikan adlandırıldı. Əza-
zil hökmdar olmuş Zöhhak haqqında geniş yayılmış bu rəvayəti 
məşhur ərəb tarixçisi Təbəri (838-923) özünün Yaxın Şərq ölkə-
lərinin qədim və orta əsrlər tarixini öyrənmək üçün bu gün də 
əvəzsiz mənbə sayılan «Peyğəmbərlərin və hökmdarların tarixi» 
(«Tarix ər-rəsul vəl-müluk») əsərində yazmışdır. 
 Geniş yayılmış bu rəvayəti İran tarixini nəzmə çəkmiş Fir-
dövsi də «Şahnamə» əsərində bir qədər fərqli şəkildə qələmə 
89 
almışdır. Firdövsinin yazdığına görə, Zöhhakın çiyinlərindəki 
ilanları sakitləşdirmək üçün onlara hər gün iki gəncin beynini 
yedizdirirmişlər. Bu zülmə qarşı ilk dəfə dəmirçi Gavə üsyan qal-
dırmış, sonradan isə Firudun xalqın və atasının (Onun atasının da 
beyni Zöhhakın çiynindəki ilanlara yedirdilmişdir) qisasını Zöhhakı 
Dəmavənd dağında mağarada asaraq almışdır. 
Bir neçə dəfə Novruzun bir sistem olduğunu vurğulamışıq. 
Yuxarıda göstərildi ki, Novruz yaz, Mehrikan isə payız bayramıdır. 
Bununla razılaşmamaq olmur. Novruz bir sistem olduğundan o ilin 
365 gününü əhatə edir. Mehrikanın payızda keçirilən məhsul bayra-
mı olmasına heç bir şübhə qalmır. «Avesta» təqviminə görə, ilin 
birinci ayı yazın gəlişi (Novruz) bayram edilir. Torpaq şumlamış, 
məhsul yetişdirmiş insan, onun bəhrəsini də toplayıb bayram 
etməlidir. Bu yaz-payız məntiqi sonluğudur.  
Orta əsr müəllifləri (Ə.Biruni, Qəzvini, Ə.Səmərqəndi) Meh-
rikanın payızın başlandığı gün kimi qeyd etmişlər. Bir qədər də 
dəqiq desək, orta əsr müəllifləri Mehrikanın mehr ayının 16-da 
keçirildiyini yazırlar. Orta əsr tədqiqatçılarının hamısı Mehrikanın 
keçirilmə günü ilə həmrəydirlər. Bayramın keçirilmə günü ilə 
həmrəy olan orta əsr müəllifləri bayram günlərinin neçə gün olma-
sında fərqli düşünürlər. Qeyd olunduğu kimi, Ə.Biruni Mehrikanın 
mehr ayının 16-dan 30-a kimi keçirildiyini və bu bayram günlərinin 
cəmiyyətin müxtəlif təbəqələri arasında bölündüyünü yazır. Cə-
miyyətin müxtəlif təbəqələrinə mənsub olan insanlar (saray adam-
ları, hərbçilər, əkinçilər və b.) elan olunmuş müəyyən günlərdə 
bayramı keçirirdilər. Bir çox orta əsr müəllifləri isə Mehrikan 
bayramının altı gün keçirildiyini yazırlar (31, 125). Bir məsələyə 
bu məqamda münasibət bildirmək vacibdir. Novruz kimi, Mehrikan 
da iki ad və 2 müxtəlif vaxtda – 16 mehrdə mehrikane-amme və 21 
mehrdə mehrikane-xasse kimi qeyd olunubdur. Mehrikanın 21 
mehrdə qeyd olunduğu barədəki informasiya daha inandırıcı görü-
nür. Ə.Biruni bu barədə «Avesta»ya əsaslanıb yazır ki, «Avesta» 
90 
təqvimində hər ayın 2l-ci gününün bayram adlanmasına baxma-
yaraq, həmin gün tarixən Mehrikan kimi daha çox tanınmışdır. 
Həmin gün Mehrikan həftəsinin son günü kimi böyük təntənə ilə 
qeyd olunmuşdur. Belə deyirlər ki, Zərdüşt buyurub: «Mehrikan 
bayramının başladığı və qurtardığı günləri təntənəli qarşılayın və 
yola salın» (31, 126). Mehrikan bayramının mehr ayının 21-də 
qeyd edildiyi məntiqə daha çox uyğundur. Aydındır ki, hər ayın 21-
22-si ay tamamlanır, yeni ay başlanır. Mehrikanın da məhsul 
bayramı olduğunu nəzərə alsaq, indiki təqvimlə oktyabr ayında 
məhsulun yetişib, yığılıb başa çatdığı və məhsul bolluğunun bay-
ram əhval-ruhiyyəsi yaratdığına şübhə yeri qalmır. Mehrikan bay-
ramının Novruz qədər təntənəli və əzəmətli bir formada qeyd 
edilməsi onun Novruz sisteminin tərkib hissəsi olması fikrimizi bir 
daha təsdiq edir. Mehrikanın Novruz kimi yüksək dəbdəbə və 
təntənə ilə keçirilməsini orta əsr müəllifləri də təsdiqləyirlər. 
Ə.Biruni də bu faktı qeyd etmişdir: «Mehrikan bayramı da Novruz 
bayramı kimi geniş qeyd edilir» (31, 126). Novruzda olduğu kimi, 
Mehrikan bayramında da hər evdə zəngin bayram süfrəsi açılır, 
qohum-qardaş, qonşular bir-birinin evinə gedib noğul-nabat, mey-
və-şirniyyatla bir-birlərinin bayramlarını təbrik edirmişlər. Əgər 
Novruzda əhali ayazlı-şaxtalı qışdan qurtulduqlarını bayram edirdi-
lərsə, Mehrikanda zəhmətlərinin bəhrəsini, məhsul bolluğunu tən-
tənə ilə qeyd edirdilər.  
Orta əsr müəllifləri içərisində Novruzun mənşəyi və elmi-
astronomik əsasları haqqında daha geniş məlumata Ö.Xəyyamın 
yaradıcılığında rast gəlirik. O, kainat və planet hadisəsinə xüsusi 
bir əsər həsr etmişdir. Ö.Xəyyamın «Novruznamə»ni 1075-78-ci 
illər arasında yazdığı ehtimal olunur.  
Ö.Xəyyam «Novruznamə» əsərində Novruzun yaranma səbəb-
lərini rəvayətlərlə yox, dövrün maddi-texniki texnologiyalarının 
verdiyi imkan vasitəsi ilə astronomik faktlara əsaslanan elmi 
dəlillərlə sübut etmişdir. Ö.Xəyyam İsfahan astronomiya rəsəd-
91 
xanasına on səkkiz il başçılıq etmişdir. Tarixi mənbələrin verdiyi 
məlumata görə, Səlcuq hökmdarı Məlik şah Səlcuqi (1072-1092) 
ulduzları müşahidə etmək üçün lazımi astronomiya cihazlarının 
alınmasını və həmin rəsədxanaya rəhbərliyi Ö.Xəyyama tapşı-
rıbmış. Mənbələrdə o da göstərilir ki, Ö.Xəyyamın başçılığı altında 
dövrünün bir çox məşhur alimlərinin cəmləşdiyi bu elmi mərkəz – 
rəsədxana bütövlükdə Yaxın Şərqdə müdrik insan kimi tanınmış 
Nizam əl-Mülkün təşəbbüs və səyi nəticəsində yaradılmışdır. 
Astronomiya rəsədxanasının yaranması tarixi zərurətlə bağlı idi. 
Müdrik və uzaqgörən insan olan Nizam əl-Mülk «Səlcuqilərin 
ulduzunun daha parlaq şölə saçması» (39, 119) və mövcud ərəb 
(hicri) təqviminin özünü doğrultmadığı üçün yeni təqvimə ehtiyac 
duydu. 1075-ci ildə Ömər Xəyyamın başçılığı altında bir neçə alim 
yeni təqvimin bərpası üçün işə başlamışlar. 1078-ci ildə düz üç ilin 
gərgin axtarışlarından sonra yeni təqvim hazır olmuşdur. Bərpa 
olunmuş bu təqvim «Cəlali tarixi» kimi tanınmışdır. «Məlik ilinin 
hesablanması» adıyla məşhurlaşan təqvim islahatı Xəyyamın 
başçılıq etdiyi rəsədxananın ən mühüm nailiyyətlərindən biridir. 
Həmin dövrdə Səlcuqilər dövlətində mövcud olan hər 2 təqvimdən 
– Günəş və Ay təqvimindən istifadə olunurdu. Günəş təqvimi Yerin 
Günəş ətrafında hərəkətinə əsaslanır. Yerin Günəşin ətrafında bir 
dövretmə müddəti 365, 2422 gündür. Bu təqvimə görə, bir il 365 
gün 5 saat 48 dəqiqə 46 saniyədir.  
Ay təqvimində isə Ayın Yer ətrafında dövretmə müddəti durur. 
Ay təqvimində bir ay 29 gün 12 saat 44 dəqiqə 3 saniyədən iba-
rətdir. Bir Ay ili isə 354 gün 8 saat 48 dəqiqə 36 saniyəyə bəra-
bərdir. İran və Midiya ərazisində lap qədim dövrlərdən Günəş 
təqvimindən istifadə edirdilər. Ə.Biruni «Keçmiş nəsillərdən qalan 
izlər» adlı məşhur əsərində bu təqvim haqqında yazmışdır: «Onlar 
(zərdüştilər) öz illərini 365 gündən hesab edirdilər və sonuncu 
rəqəmə o vaxta qədər məhəl qoymurdular ki, günün dörddə bir 
hissəsi 120 il müddətində bütöv ayı təşkil etsin. Bu vaxt onlar ilə 
bütöv bir il əlavə edirdilər». Ö.Xəyyamın «Avesta» təqvimi 
92 
əsasında bərpa etdiyi «Cəlali salnaməsi»ndə başlıca məsələ ilin 
kəsirinin qaydaya salınması və bir sıra mövsüm bayramlarının 
vaxtını dəqiqləşdirməkdən ibarət olmuşdur. Ən vacib məsələ 
Novruz bayramının yazın ilk günündə keçirilməsini birdəfəlik 
sabitləşdirmək, bayramla bağlı bir çox işləri nizama salmaq idi. 
Əslində, «Novruznamə» yazılana qədər Novruz bir sistem kimi 
mükəmməlləşmiş, sabitləşmiş və hər il müntəzəm olaraq eyni 
vaxtda martın 9-da (martın 21-də) keçirilmişdir.  
«Novruznamə» əsərinin ən mühüm elmi əhəmiyyəti ondadır ki, 
Novruzun yaranmasının səbəbləri kainat qanunlarında axtarılır. 
Əsərdə Novruzun tarixindən danışan müəllif onun yaranmasının 
elmi izahını verir: «Novruzun yaranmasının birinci səbəbi odur ki, 
həmin gündə Günəş dövrə vurub 365 gün altı saatdan sonra öz 
yerinə (hərəkət etdiyi bürcdən yenə əvvəlki yerinə) qayıdır». Digər 
orta əsr müəllifləri kimi, Ö.Xəyyam da Novruz sözünü mifik 
padşah Cəmşidlə bağlamışdır. Ö.Xəyyam və digər orta əsr müəllif-
lərinin Cəmşidlə əlaqədar fikirləri ilə qismən razılaşmaq olar. 
Əfsanəvi padşah Cəmşidin Novruzun yaradıcısı olduğu inandırıcı 
deyildir. Həmin günə Novruz (yeni gün) adının Cəmşid tərəfindən 
verilməsi və o günü şəxsən Cəmşidin özünün bayram etməsi ağ-
labatmazdır. Bu bayram Cəmşid şahın yaşadığı dövrə kimi mövcud 
olmuş, min illər boyu ayrı ad altında qeyd olunmuş və insanların 
səyi nəticəsində qorunub saxlanılmışdır. Çox böyük ehtimalla 
demək olar ki, Cəmşid öz səlahiyyət və nüfuzundan istifadə edərək 
bu möhtəşəm bayrama Novruz adını vermişdir. Cəmşidin həmin 
gün taxta yiyələnməsi də, rəvan üstündə Azərbaycana təşrif 
buyurması inandırıcıdır. Cəmşidin Azərbaycana gəlməsi böyük 
ehtimalla birbaşa Günəşi əyani surətdə qarşılaması ilə bağlı olub-
dur. Ö.Xəyyam «Novruznamə»də zərdüştliyin yaranmasından öz 
dövrünə qədər olan təqvim islahatlarının tarixini ayrıca təsvir 
etmişdir: Hüştəspin (I Dara – e.ə. 552-486) şahlıq etdiyi vaxtdan 30 
il keçdikdən sonra Zərdüşt gəlmiş və sehrbazların dinini 
gətirmişdir. Hüştəsp onun dinini qəbul eləmiş və tətbiq etmişdir. 
93 
Firudin (İranın əfsanəvi şahı) zamanından həmin dövrədək 940 il 
keçmış və günəş əqrəb bürcünə daxil olmuşdu. Hüştəsp uzun il 
yaratmağı əmr elədi. O, Xərçəng bürcünün ilk günündən etibarən 
fərvərdini Günəşdən başladı və bayram təşkil etdi. Dedi ki, bü günə 
riayət eləmək və Novruzu keçirmək lazımdır, çünki Xərçəng bürcü 
– işləmək üçün xoşbəxt ulduzdur, kəndlilərə bu dövrdə vergini 
vermək hüququ verilməlidir. Bu, onlar üçün asan ola bilər. Sonra o 
əmr elədi ki, illəri dəyişməmək və insanlar həm isti, həm də şaxtalı 
havalarda öz vaxtlarını bilmək üçün hər 120 ildən bir uzun il 
keçirilsin. İnsanlar uzun ili keçirməyi Sasanilər sülaləsinin əsasını 
qoymuş Ərdəşirin dövrünə qədər davam etdirdilər. Ö.Xəyyam yazır 
ki, Novruz bayramını insanlar ədalətli Nuşirəvanın dövrünə qədər 
qeyd etmişdilər. Nuşirəvan uzun ilin qeyd edilməsini qadağan etdi. 
Bildirdi ki, Günəş öz dövretməsinin axırında Xərçəng bürcünün 
birinci gününə çatana qədər insanlar bu bayramı keçirməyi 
dayandırmalıdırlar. Ö.Xəyyam yazır ki, həmin dövrdə Məmunun 
(Abbasi xəlifəsi 813-833) astronomiya cədvəli tərtib olundu, bizim 
dövrə qədər təqvimi bu cədvəllərin köməyi ilə hazırlayırlar (39, 
l22-123). Müxtəlif dövrlərdə tez-tez dəyişdirilən təqvim cədvəl-
lərinin nəticəsi idi ki, ayrı-ayrı zaman kəsiyində Novruz martın 9-
da (21-22-də) yox, Xərçəng bürcündə qeyd olunmuşdur. Qəti və 
birmənalı şəkildə demək olar ki, Novruzun Xərçəng bürcündə (22 
iyun –22 iyul) qeyd edilməsi yalnız təqvimdən gələn xəta ilə 
bağlıdır. N.Tusi də «Zic Elxani» əsərində Ö.Xəyyamın təqvim 
islahatı barədə dəyərli məlumat vermişdir. N.Tusi yazır ki, həmin il 
təqvim Sultan Cəlaləddin Məlik Şah ibn Alp Arslan Səlcuq 
tərəfindən yaradılıbdır. Müəyyən edilmişdir ki, həmin ilin başlan-
ması üçün günəşin Qoç bürcünə daxil olduğu dövr, yəni əsl baharın 
başlandığı vaxt götürülür. Hər ayın əvvəlində günəş zodiakın elə 
bürclərinə daxil olur ki, o, həmin aya uyğun gəlir. Mükəmməl 
təqvim də elə Günəş əsasında hesablanılır. Astronomlar günləri 
hesablamağın asan olması və digər təqvimlərdən fərqlənməməsi 
üçün ayların müddətini 30 gün müəyyən etmişlər. Kəsir qalan 
94 
günlərin məsələsində də N.Tusi özündən əvvəlki orta əsr müəllif-
lərinin yazdıqlarını təsdiqləyir. Axırıncı beş gün ilin sonunda 
(isfənd ayının) hər 4 ildən bir ilin üstünə bir gün əlavə olunur. 
Bununla da, il bütövləşir, 365 gündən ibarət olur.   
Məşhur özbək astronomu Uluqbəy özünün bütün dünyada 
diqqəti cəlb etmiş «Gürkanın yeni astronomiya cədvəli» əsərində 
orta əsrlər müəlliflərinin marağına səbəb olmuş bu təqvim islahatı 
barədə yazmağı unutmamışdır. Uluqbəy yazır ki, Cəlaləddin Məlik 
Şahın dövrü Günəşin Qoç bürcünə daxil olduğu günün yarısına 
uyğun gəlir, bu dövrün ayları da, həmçinin Günəşin zodiakın ayrı-
ayrı bürclərindən keçməsindən asılıdır. Bu səbəbdən bu dövrün 
ayları və illəri günəşli olmalıdır. Ancaq efemerid təqviminin düz-
gün olması üçün aylar dəqiq müəyyən edilmiş 30 gündən hesab-
lanır (39, l24). Buradan bir daha görürük ki, əksər orta əsr müəllif-
ləri Novruz təqvimi barədə yekdil fikirdə olmuş və Xəyyamın 
bərpa etdiyi təqvimi təqdir etmişlər. Bu alqışlama, təqvimin 
dəqiqliyinə söykənir. Ö.Xəyyamın təqvimində uzun il əvvəlki uzun 
ildən 4 il deyil, 5 il fasilə ilə ayrılır. Həmişə 8-ci hesab olunur, 
nəticədə 33 il dövrlü son dərəcə sadə bir təqvim olduğunu görərik. 
Burada ilin 4, 8, 12, 16, 20, 24, 28 və 33-cü illəri uzun hesab 
olunur. Bu halda, ilin orta müddəti 365,2224 günə bərabərdir, yəni 
həqiqi Günəş ilindən sapmalar 0, 0002 günə bərabərdir. Deməli, 
5000 il ərzində bir daha əyani şəkildə təqvimin son dərəcə dəqiq və 
mükəmməl olduğunu bir daha təsdiqləyir. Bu gün inkişaf etmiş 
dünyanın istifadə etdikləri müasir təqvimdə ilin orta müddəti 
365,2425 günə bərabərdir, yəni həqiqi ildən sapmalar 0,0003 günə 
bərabərdir. 3333 il ərzində 1 gün səhv olunması mümkündür. Bu 
analogiya da həmin təqvimin bir daha mükəmməlliyini göstərir. 
Yüksək inkişaf mərhələsini yaşayan bəşəriyyətin istifadə etdikləri 
müasir astronomik təqvim «Avesta» təqvimindən faydalanır. 
Novruz bayramı Məlik şah Səlcuqinin dövründə yenidən bərpa 
olunmuş təqvim əsasında yazın ilk günündən rəsmən bayram kimi 
də qanuniləşdi.   
95 
Ö.Xəyyam «Novruznamə» əsərində bir məsələyə də aydınlıq 
gətirmişdir. Bir çox tədqiqatçılar fərvərdin sözünü feruherlər-ata-
baba ruhu kimi qəbul edirdilər. Düzdür, Novruz sisteminin 
tərkibinə ata-baba ruhu günü, əcdad günü də daxildir. Ancaq 
fərvərdin Günəş ilinin başlanğıc ayı, Novruzun təntənəii qeyd 
olunduğu aydır. Xəyyam göstərir ki, fərvərdin Günəşin həməl 
(quzu) bürcündə olduğu və bitkilərin cücərdiyi aydır (31, 104). 
Tam əminliklə deyə bilərik ki, XI əsrdə Ö.Xəyyam tərəfindən 
«Avesta» təqviminə əsasən yaradılmış yeni təqvimdə Novruz 
sabitləşdi. Həmin tarixdən Novruz bayramının yeni erası başlandı. 
Demək olar ki, «Novruznamə»də Novruz kompleks halında tədqiq 
olunmuşdur. Xəyyam, Novruz bayramının keçirilmə prosedurunu 
və özəlliklərini də lazımınca tədqiqata cəlb etmişdir. «Novruz-
namə»də göstərilir ki, il təhvil olarkən, birinci olaraq baş kahin 
hökmdarın yanına gəlir. O, özü ilə hökmdara meyvə dolu qızıl cam, 
üzük, qızıl sikkələr, yaşıl budaq, qılınc, ox və kaman, mürəkkəb-
qabı, qələm, at və başqa şeylər gətirirdi. İslama qədərki Novruz 
bayramı təntənəsini özündə cəmləyən bəzi mənbələrdə qeyd 
olunurdu ki, Novruz bayramı başlayan günü səhər tezdən hökmdar 
təzə paltarla təkbaşına saraya gələrdi. Axşamdan sarayın qabağında 
gecələyən xeyirxah, gülərüz, şirinsöhbət ağsaqqal kişi icazəsiz 
hökmdarın yanına gələrdi. Onu görən hökmdar soruşardı ki, 
kimsən, haradan gəlirsən, adın nədir və gətirdiyin nədir? 
«Mən qabiliyyət və zəfər qüvvəsiyəm, Allah tərəfindən gəli-
rəm. Adım Xoşyumidir. Gətirdiyim zəfər və yardımdır. Mənimlə 
gələn yeni ildir. Yol yoldaşım səlamətlik və şahlıqdır» – deyən 
Xoşyumi bayram süfrəsində otururdu. Süfrədə gümüş qabda buğda, 
arpa, darı, qarğıdalı, noxud, mərci, düyü, lobya və s. hazırlanmış 
balaca fətirlər və üzərlik dəstəsi olurdu (31, 114). «Novruznamə»də 
bayram süfrəsində təqdim edilən şeylər haqqında belə bir orijinal 
təsvir vardır. Qızıl qiymətli metalların əşrəfidir. İl təhvilində ona 
baxanın gözü işıqlı olar. Ona baxan sevinər və hünərli olar.  
96 
Xəyyam bayram süfrəsini də ətraflı təsvir etmişdir. Kainat və 
yerin ünsürlərinin vəhdətindən yaranmış bitkilər haqqında xüsusi 
söhbət açmışdır. Bayram süfrəsində arpa göyünün olmasını ən 
yaxşı bir adət kimi dəyərləndirir. Arpa ilə bağlı dini rəvayətlərə də 
yer ayrılmışdır. Xəyyam yazır ki, əfsanəyə görə, Adəm peyğəmbər 
buğda yediyindən behiştdən qovulmuşdur. Allah buğdanı onun 
azuqəsi etmişdir, lakin Adəm nə qədər buğda yeyirdisə, doymurdu. 
Buna görə də Allaha yalvarıb şikayətlənmişdir. Allah rəhm edib 
ona arpa göndərmişdir. Adəm arpa çörəyini yedikdən sonra 
doymuşdur. Ə.Biruninin yazdığına görə, ilin məhsuldar, yaxşı 
olub-olmamasını arpa ilə müəyyənləşdirmək olurdu. Xəyyam bu 
inancı qeyd etmişdir. Arpa göyü şax və yaxşı göyərmiş olarsa, 
həmin il məhsulun bol olacağı ehtimal edilirdi. Əgər arpa göyü 
zəif, ölgün olarsa, qıtlıq gözlənilirdi. Xəyyama qədər də Novruz 
bayramında yeddi növ dənli bitki göyərdirdilər. Bayrama beş gün 
qalmış hökmdarların sarayında, həyətlərində kərpicdən on iki sütun 
düzəldirdilər.  
Hər sütunda bir növ dənli bitki göyərdilirdi. Bayramın altıncı 
günü həmin əkilən bitkilərə diqqət yetirilirdi. Bu xüsusi diqqəti 
yetirməkdə əsas məqsəd arpanın necə göyərməsini yoxlamaq idi. 
Yoxlamadan sonra musiqi və nəğmə sədaları altında göyərtilər 
toplanardı. Ə.Biruni bu sütün və göyərdilən bitkilərin sayının yeddi 
olduğunu göstərir (31, 115). Arpa bitkisinin faydalı olması, digər 
dənli bitkilərə nisbətən az zəhmət tələb etməsi və erkən yetişməsini 
insanlar bilirdilər. «Avesta»nın «Vəndidad» hissəsində arpanın 
sehrli qüdrətindən, onun Əhrimənin düşməni olmasından danışılır. 
Deyirlər ki, taxıl zəmisində arpa göyərdikcə Əhrimən bağırır. Arpa 
döyülüb başa gəlib xırmandan aparıldıqda Əhrimən ağlayır. Onu 
dəyirmana apardıqda Əhrimən nalə çəkir, un əmələ gəldikdə 
Əhrimən kədərin gücündən ölür. (31,116) Xəyyamın yazdığına 
görə, ari tayfaları xırmandan-xırmana bir il hesab etmiş və ilin 
başlanğıcını arpa biçinindən qəbul etmişlər. Xəyyam arpa bitkisinin 
tibbi müalicəvi əhəmiyyətini də qeyd etmişdir. O, xalq təbabətində 
97 
arpadan hazırlanan dərmanlar vasitəsilə 24 növ xəstəliyin müalicə 
olunduğunu yazmışdır.   
Ö.Xəyyam «Novruznamə» əsərində Mehrikan və Sədə bay-
ramları haqqında da gərəkli məlumatlar vermişdir. «Novruzna-
mə»də mehr ayının özəlliklərindən söhbət açılır. Göstərilir ki, bu 
ay adamların mehribanlıq simvolu kimi mehr adlandırılmışdır. Bu 
ayda hər kəs əldə etdiyi, qazandığı məhsullardan qohum-qonşuya 
pay verir. Bir çox müəlliflər kimi, Xəyyam da mehr sözünü 
mehribanlıq, ülfət, ünsiyyət çalarlarında işlənməsi ilə razılaşmışdır. 
Bu sözün və bayramın mahiyyətində deyilən müsbət keyfiyyətlər 
vardır.  
Ö.Xəyyam, Azər və Sədə bayramları haqqında da söhbət 
açmışdır. Novruz təqviminin mükəmməl yaradıcısı, «Novruznamə» 
kimi sanballı əsərin müəllifinin Mehrikan, Sədə və Azər bayramları 
barədə eyni bir əsərdə ardıcıllıqla məlumat verməsi təsadüfi 
deyildir. Bu bayramlar və təbii ünsürlər Novruz sisteminin tərkib 
hissəsi olduğunu ruhən duymuş Xəyyam bunların hamısını bir 
araşdırmanın mövzusuna çevirmişdir. Sədə-od bayramıdır. Azər də 
od bayramı olubdur. Azər bayramı Novruz təqviminin 9-cu ayı olan 
Azər ayının 9-da qeyd edilirmiş. Azər və Sədə (od) bayramları da 
mənşəcə Zərdüşt inancı ilə əlaqələndirilir. Azər sözünün kökündə 
od, alov mənasının dayandığı vurğulanır. Azər zərdüştlikdə yəzdə-
lərdən birinin adıdır. Azər Ahuraməzdanın oğlu kimı də tanın-
mışdır.  
Ö.Xəyyam da Azər sözünün mənşəyində od mənasının dur-
duğunu yazır. Havalar soyuyur, oda-ocağa ciddi ehtiyac duyulur. 
Elə bu zərurətdən həmin aya Azər (od) ayı deyilib. Şəmsi-qəməri 
təqvimində ilin 9-cu ayı Azər adlandırılır. Soyuq və şaxtalı qışı 
qarşılamaq üçün od yandırılmış və şənliklər keçirilmişdir. Ə.Biruni 
də Azər bayramının qışın əvvəlində keçirildiyini həmin gün evlərdə 
tonqal qalandığını yazır. Mənbələrdə göstərilir ki, Azər qış, Sədə 
Novruz ərəfəsində (1-ci çərşənbədə) bayram edilmişdir. Bu 
98 
bayramlardan birincisi qışı qarşılamağa hazırlıq, digəri qışın yola 
salınmasının təntənəsi idi. Ə.Birunin yazdığına görə, Sədə bayramı 
şəmsi-qəməri təqviminin 10-cu ayı olan bəhmən ayının 10-da 
keçirilmişdir. Ə.Biruninin digər məlumatı Novruz sisteminin dəqiq-
liyini bir daha təsdiqləyir. Onun yazdığına görə, Sədə bayramı 
kiçik çillənin girməsi ilə əlaqədar olmuşdur. Novruz sistemini 
özündə qoruyub saxlamış «Avesta» təqvimində də beş aylıq qış 
fəslindən sonra Sədə bayramı qeyd edilmişdir. Azər bayramının 
birinci, Sədə bayramının ikinci od bayramı olduğuna heç kəsdə 
şübhə yeri qalmır. Insanların ildə iki dəfə od bayramı keçirmələri 
də odun insan və təbiətin inkişafına verdiyi əvəzsiz stimuldan irəli 
gəlirdi. Soyuq qışdan qurtulmaq üçün də, əkin-biçin, məhsul 
yetişdirməkdən ötrü də od (günəş) enerji mənbəyidir.  
 Xalqın milli mənlik şüurunun formalaşmasında mühüm və 
dominant bir rol oynayan Novruz bədii ədəbiyyatın da əsas möv-
zusu olmuşdur. Novruz ədəbi-bədii mövzu kimi qədim olsa da, 
bütün zamanlar üçün yeni və aktual qəbul edilibdir.  
Qətran Təbrizi (1012-1088) «Divan»ın «Əbülhica Mənuçehr 
İbn Əmir Əsəll Əbumənsur Vəhsudanın mədhi» hissəsində yazın 
gəlişini və Novruzu təsvir edibdir:  
 
«Elə ki, günəş yüksəldi, günlər uzandı.  
(Yəni qış çıxdı, bahar gəldi),  
Aşiqlərin gözəllərə məhəbbəti daha da artdı.  
Külək hər zaman yerdən havaya müşk saçır.  
Bulud hər saat göydən yerə dürr yağdırır....  
Bəhmənin köç etməsi ilə yaşıllıqlar onun əlindən xilas oldu.  
Badamın gülləri bağı qiymətli dürlərlə doldurdu.  
...Hər yer bahar buludundan  
Rum zərxarası kimi rəngarəng oldu.  
Göl səba yelindən Çin zirehi kimi dalğalandı....  
Göl bənövşədən göy bez kimi oldu,  
99 
Hər zaman ona (bənövşəyə) göy bezdən (səmadan) su yağır.  
Novruz yelinin bənövşələr üzərinə saçdığı şükufələr,  
Göy ipək üzərinə səpilmiş qiymətli dürr dənələrinə bənzəyir» 
 (7, 39). 
 
 «Divanda» bir çox mədhiyyələr baharın gəlişinin təsviri ilə 
başlanır. Bu təsvirlər zaman və mövsümlə bağlı olmaqla yanaşı, 
birbaşa yazıçı ovqatı və mədh edilən şəxsə olan hörmət, ehtiramla 
da əlaqədardır. «Divan»ın «Əbunəşr Səd ibn Mehdinin mədhi»ndə 
deyilir: 
 
«Günəş həməl bürcündə çıraq yandıran kimi,  
(Qış ötüb, yaz gəldi) 
Bağı və çəməni lalə şamla və çıraqla doldurdu.  
Qara qarğa sanki div, bülbül isə dua oxuyandır,  
Onun səsi gələn kimi qara qarğa bağı qoyub qaçdı.  
Qarğa gülzarı tamam qoyub qaçdı.... 
 Bağdan keçdikdə çiçəyin rəngindən və ətrindən,  
Gözlər işıqlanır, beyinlər ətirlənir» (7, 174).  
 
Q.Təbrizi qara qarğa dedikdə qışı, bülbül dedikdə yazı nəzərdə 
tutmuşdur.  
Q.Təbrizi «Divan»ında planet və ulduzların hərəkətindən, 
bürclərdən məqamı düşdükcə dəfələrlə söhbət açmışdır.  
«Əbülxəlil Cəfərin mədhi»ndə yazır: «Ölkəyə bir həftədə iki 
yaz birdən gəldi. Əslində hər ikisi fərəhli, şən və qələbəlidir. Biri 
günəşin həməl (quzu) bürcünə girməsidir. (Baharın birinci ayında 
günəş həməl bürcünə gəlib çıxır) Biri də şahın ölkəyə qayıdıb 
gəlməsidir» (7. 194).  
Q.Təbrizi bütün «Divan» boyu fərvərdin ayını (Novruzu) təbiət 
hadisəsi kimi alqışlamışdır:  
100 
«Fərvərdin ayının təntənəsindən dünya behişt bağı kimi oldu.  
...Bu ömrü artıran Novruzda qırmızı badə içib şənlən,  
Həmişə günün mübarək, bayramın şirin olsun!  
...Günəş həməl (quzu) bürcünə gələndə,  
Yer üzü gülər, zəmanə sevinər.  
Ölkədə o günəşdən sevinc törənər,  
Nisanda (apreldə) o günəşdən lalə baş qaldırar»  
(7, 240-241-243).  
 
Nizami Gəncəvinin yaradıcılığında Novruz sistemi xüsusi bir 
yer tutur. Mütəfəkkir şair Novruza adi bayram mərasimi kimi 
yanaşmamış, əksinə Novruz maddi-mənəvi dəyərlər toplusu kimi 
qiymətləndirilibdir. N.Gəncəvi Novruza kainat və cəmiyyət qanun-
larının əyani ifadə forması kimi baxmışdır. Dahi mütəfəkkirin 
düşüncəsinə görə, bütün aləmin-kainat və planetin yaradıcısı və 
ifadəçisi bir olan Allahdır. «Günəşli və aylı bir aləmi verən, Bu 
yeri, bu göyü odur saxlayan», – deyən Nizami, Novruz qayda-qa-
nunlarının da yaradıcısının Allah olduğunu dönə-dönə «Xəmsə»də 
vurğulamışdır:  
 
Altı yaxa açdı tərəflərə o,  
Dörd gövhər bəxş etdi qara yerə o (5, 23).  
 
Şairin qeyd etdiyi altı və dörd rəqəmləri sadəcə rəqəmlər 
deyildir. Altı yaxa-altı cəhətə-ön, arxa, sağ, sol, aşağı, yuxarı, dörd 
gövhər-dörd ünsürə – od, su, torpaq və havaya işarədir. Nizamiyə 
görə, altı cəhəti olan bu dünyanı Allah dörd ünsürdən yaradıbdır.  
Nizami dərin və zəngin biliyə, geniş müşahidəyə malik mütə-
fəkkir bir şəxsiyyət olubdur. «Xəmsə»yə nəzər yetirdikdə dedik-
lərimizin əyani şahidi oluruq. «Xəmsə»yə daxil olan əsərlərdən 
aydın görünür ki, Nizami nücum elminə, onun əhatə etdiyi sahəyə, 
öyrəndiyi səma cisimlərinə kifayət qədər bələd olmuş, onların hal-
101 
hərəkətləri barədə mükəmməl biliyə yiyələnmişdir. Nizaminin 
«Xəmsə»sində fəza cisimləri olan ulduzlar, bürclər və planetlər 
haqqında son dərəcə dəqiq və geniş məlumatlar verilmişdir: 
 
Bu səfərdə göylərdən töhfə aldı, bac aldı, 
 Cövzadan kəmər aldı, Xərçəngdənsə tac aldı.  
Sünbül döndü ətirli, təravətli sünbülə.  
Əsədin pəncəsinə qolazlandı Sünbülə 
Gecənin siqlətini ölçməkdimi qərəzi? 
Zöhrə onu çəkirdi əllərində Tərəzi,  
Çəkməyə daşı yoxdur, neçə çəkəydi Mizan?!  
Siqlətinə mat qalıb, ona baş əydi Mizan.  
Zanbaqtək quyruğuna zəhər dolub Əqrəbin,  
Süsənbər zəhərini kəsən olub Əqrəbin.  
Kamanın oxu süzüb yayındı başqa yana,  
Dönmədi otlağında Oğlağın bağrı qana.  
Günəş camallı Yusif Dol içində oturdu,  
Qəlbi Yunis qəlbitək Balıq qarnında vurdu.  
Həməlin sinəsində qurdu Sürəyya taxtı,  
Gül-çiçəyin ordusu düzə axdı, nə axdı.  
Yüksək cəlallı bağın gülü hər yanı sardı,  
Yer üzü çiçəkləri sayrışan ilk bahardı (4, 30).  
 
Gətirdiyimiz bu nümunə «Xəmsə»nin ilk poeması olan «Sirlər 
xəzinəsi»ndən «Peyğəmbərin meracı» fəslindəndir. Cövza (klassik 
astronomiyada əkiz adam surətində təsvir olunan bürc) bürcündə 
yerləşən göy cisimləri kəmərə, Xərçəng bürcündəki ulduzların (13 
ulduz) düzümü isə taca bənzəyir.  
Sünbülə bürcü Şir bürcündən sonra gəlir. Zöhrə planeti Mizan 
(Tərəzi) bürcündə yerləşdiyindən ona Tərəzi deyilmişdir.  
Həməl (quzu) bürcü yaz ayları olan mart və aprelə müvafiq 
gəlir. Görkəmli mütəfəkkir müdrik peyğəmbəri uca göylərlə-
102 
bürclərlə müqayisədə vermişdir. Gətirdiyimiz nümunənin sonuncu 
beytlərindən aydın olur ki, Həzrəti Məhəmməd öz cah-calalını qu-
randan sonra Həməl səhra və düzəngahlarına bahar gəldi, bomboz 
səhralar gülüstana çevrildi.  
Nizaminin yaradıcılığına əsasən tam əminliklə deyə bilərik ki, 
o, kainatın sirlərinə dərindən bələd olubdur. Kllassik nücum 
elminin incəliklərinə qədər məlumatı olan mütəfəkkir şair yazır: 
 
Fələklər zicini cədvəl və cədvəl,  
Fikrin üctürlabı eyləmişdi həll. 
(5, 331).  
 
Aydınlıq üçün bildirək ki, zic ulduzların və planetlərin sayını, 
hərəkətini və xarakterik xüsusiyyətlərini özündə cəmləyən cədvəl, 
üstürlab isə həmin cədvəli tərtib etmək üçün xüsusi alətdir.  
Şair «Sirlər xəzinəsi»ndə ulduzların hərəkəti əsasında təzə 
təqvimin hazırlandığından yazır: 
 
Kim ki, dalar gözüylə ulduzların seyrinə,  
Ona köhnə təqvimin köməyi nə, xeyri nə?! 
(4, 129). 
 
Kainatın sirlərinə əl aparan Nizami səmanın təbəqələrdən iba-
rət olduğunu «Xəmsə»də dəfələrlə qeyd etmişdir. Dahi mütəfəkkir 
əsərlərində göyün yeddinci qatı haqqında tez-tez söhbət açıbdır: 
 
Yeddinci əflakə çapdığı zaman,  
Dışarı atıldı dördkünc daxmadan (6, 25).  
və yaxud 
 
Çatdı hər dənizə yeddi ülkərdə,  
Yeddi yol yuyundu o dənizlərdə (6, 25).  
103 
Sair burada yazdığı «Yeddinci əflak’» və «yeddi ülkər» göyün 
qatlarıdır. Orta əsr alim və münəccimləri, çox doğru yerə, belə bir 
qənaətdə idilər ki, göylə yer pozulmaz qarşılıqlı əlaqədədirlər. 
Onların bu harmonik əlaqəsi nəticəsində göylə yer idarə olunur. Elə 
bu əyaniliyin nəticəsində orta əsr müəllif və münəccimlərində belə 
bir düşüncə hakim idi ki, kainatda baş verən proseslər yerə, o 
cümlədən insan həyatına təsir göstərir. Orta əsrlərdə yaşamış 
münəccimlər ulduzların hərəkəti ilə insan həyatında baş verəcək 
prosesləri əvvəlcədən müəyyənləşdirirdilər. Onların qənaətinə görə, 
yer üzərində yaxşılıq və pisliklərin, xoşbəxtlik və bədbəxtliklərin 
baş verməsi ulduzların hansı bürcdə olması ilə bağlıdır. Bu 
təcrübəyə istinadən Nizami yazırdı: 
 
O, hər bir nəqşəyə vermiş bir camal,  
Ulduzlar onlardan götürmüşdür fal (5, 26).  
 
Dahi şair dünyanın – göylə yerin qarşılıqlı, harmonik 
əlaqəsinin daimi və əbədi olduğuna birmənalı şəkildə inanırdı. Elə 
bu inamla da yazırdı:  
 
Rüzgar ona görə dəyişir hər an,  
Törəyib dörd ana, yeddi atadan (6, 446).  
 
Nizami burada «dörd ana» dedikdə, maddi dünyanın əsasım 
təşkil edən 4 ünsürü (su, od, hava və torpaq), yeddi ata dedikdə isə 
göyün yeddi qatını nəzərdə tuturdu.  
Kainat, planet və onların vəhdətində yaşayan insanın həyatı 
ona görə daim dəyişir ki, kainat və planet bir-birinə təzad təşkil 
edən müxtəlif maddə və qüvvələrdən yaranıblar.  
Orta əsr nücüm elminin yaradıcılarının qənaətinə görə, hər bir 
planetin, hər bir ulduzun məxsusi «evi» vardır. Bu ciddi astronomik 
informasiyanı dəqiq mənimsəmiş Nizami yazırdı: 
104 
Günəş yaxınlaşdı o gün Həmələ,  
Gedirdi elmdən çatsın əmələ.  
Ütarid və Cövza qonmuş bir yerə,  
Sovrda məskən etmiş Ay ilə Zöhrə 
 Qövsi də Müştəri bəzəmiş gözəl,  
Mizanın bürcündə oynardı Lühəl.  
 
Nizaminin bu astronomik elmi izahından aydın olur ki, Ütarid 
ulduzu Cövza bürcündə, Ay və Zöhrə Buğa bürcündə, Mizan isə öz 
evi sayılan altıncı evdə idi. Nizami bu kainat hadisəsini məqsədli 
şəkildə təsvir edibdir. Tale ulduzlarının bu düzülüşü xoşbəxtlikdən 
xəbər verir. Belə bir xoşbəxt vaxtda İskəndər dünyaya gəlir.  
«Hər gün Novruz olmaz» – deyən Nizami «Xəmsə»də müxtəlif 
məqamlarda Novruzdan söhbət açır. Nizaminin yazdığına görə, 
Novruz xalqın həyatında, mənəviyyatında özəl bir yer tutduğundan 
ona məxsusi bir münasibət bəslənmişdir. Nizaminin yazdıqlarına 
əsasən deyə bilərik ki, xalq Novruza olan münasibətini musiqinin 
dili ilə də ifadə etmişdir. «Xosrov və Şirin» poemasında Şirinin 
dilindən Nikisanın nəğmə oxuması hissəsində deyilir: 
 
Novruz gülü kimi açıldı əvvəl,  
Novruz pərdəsində oxudu qəzəl (5, 296).  
 
Sair bu fikri «Çalğıçı Barbəndin tərifi» hissəsində daha açıq 
şəkildə ifadə etmişdir: 
 
«Sazi Novruz»unu çalanda tamam,  
Tale də edərdi o günü bayram (5, 168).  
 
N.Gəncəvi «İskəndərnamə» poemasında «İskəndərin İran 
atəşgədələrini dağıtması» hissəsində İskəndərin atəşgədələri yerlə 
yeksan etməsindən söhbət açmaqla bərabər, Novruz şənliklərindən 
danışır:  
105 
Novruz ilə Sədə bayramlarında, 
Ayinlər yenidən olurdu bərpa.  
 
Demək, hər il qeyd olunan Novruzda adət və ənənələr yenidən 
bərpa olunurmuş. Buradan bir daha o qənaətə gəlmək olur ki, Sədə 
bayramı da ümumi Novruz sisteminin tərkib hissəsinə daxil imiş. 
Məlumdur ki, Novruza 50 (əlli) gün qalmış bu od bayramı qeyd 
edilirmiş. Belə bir inam mövcud olmuşdur ki, guya od insanlar 
tərəfindən həmin gün tapılıbmış. Nizami Gəncəvinin yaradıcılı-
ğından da aydın olur ki, od bayramı orta  çağlarda dəbdəbə ilə qeyd 
edilirmiş. Mehrikan bayramı haqqında da «Xəmsə»də söhbət 
açılmışdır. Nizaminin yazdığına əsasən deyə bilərik ki, xalq 
Novruz kimi, Mehrikana da musiqi ömrü bəxş etmişdir.  
 
«Həvayi-Mehrikan «çalanda o dəm,  
Huş başdan çıxırdı, gülürdü aləm (5, 168).  
 
Böyük mütəfəkkir «İskəndərnamə»də Mehrikanla əlaqədar 
yazır:  
Nəğməyə başladı pəriüzlülər,  
Günəş Mehrikanda daha xoş gələr (6, 221).  
 
Bildiyimiz kimi, Mehrikan «Avesta» təqviminə görə payızın 
birinci ayıdır. Mehrikan həmin ayın 16-cı günü keçirilibdir. Həmin 
gün payız gecə-gündüz bərabərliyi olubdur. Elə bu kainat hadi-
səsinə görə həmin gün Mehrikan bayramı qeyd olunubdur.  
Novruz mövzusu Nizamidən sonra da bədii ədəbiyyatda davam 
etdirilmişdir. Belə demək mümkünsə, Novruz hər bir yaradıcı şəxs 
üçün ilham mənbəyi olmuşdur. Kainat və planetdə baş verən 
dəyişikliklərin özü yaradıcı insanlara bu və ya digər formada təsir 
göstərir, onlarda xoş bir əhval-ruhiyyə yaradır.  
106 
III FƏSİL 
 
NOVRUZ MƏRASİMLƏRİ 
 
 
3.1. Novruz mərasimləri 
 
Novruz sistemi bütövlükdə 365 günü əhatə edib, dörd çərşən-
bəni başa vurduqdan sonra tamamlanır. Novruz sisteminin bir ildə 
dörd bərabərlik məqamı vardır.  
1) Yaz bərabərliyi 21-22 mart,  
2) Yay gündönümü 21-22 iyun,  
3) Payız gecə-gündüz bərabərliyi 21-22 sentyabr,  
4) Qış gündönümü 21-22 dekabr.  
Günün uzunluğu coğrafi enlikdən və ilin fəslindən asılıdır. 
Ekvatorda gündüz həmişə gecəyə bərabər olur. Şimal yarım-
kürəsində ən uzun gündüz yay bərabərliyində (21-22 iyunda), ən 
qısa gündüz qış bərabərliyində (21-22 dekabrda) olur. Yaz və payız 
bərabərliyində gündüzün uzunluğu gecəyə bərabərdir. Gecə-gündüz 
bərabərliyi ildə iki dəfə (21-22 mart və 21-22 sentyabr) olur. 
Novruz sistemi dünya modeli 4-lük və əksliklər üzərində qurulub-
dur. Dünyanın əmələ gəlməsi 4 ilkin ünsürdə (od, su, külək, torpaq) 
əlaqəlidir. Qədim şumerlərdən üzü bəri göy (səma), su, hava və işıq 
(od) həyatın yaradılış mənbəyi sayılıb.  
İnsanoğlu bütün müşkülləri və çətinlikləri onu əhatə edən 
kainatda və qoynunda yaşadığı təbiətdə qazandığı üçün elə bu 
çıxılmazlıqların əlacını da kainat və təbiətin özündə arayıb-
axtarıbdır. Bu özəl səbəblərdən qədim insan təbiətə arxalanıb, onu 
«dilini» öyrənibdir. Təbiətdən hər cəhətdən asılı olan insan onu 
intuitiv dərk edibdir. Əski cağların insanı kainat və təbiətlə təmas 
olmadan bioloji və mənəvi həyatın olmadığını duyubdur. İnsanlar 
dəqiq və inamlı müşahidələri əsasında dərk ediblər ki, yaşadıqları 
107 
coğrafi məkanda günəş, hava, torpaq və onun təkindəki su və başqa 
komponentlər onlara və digər canlılara ciddi təsir edir. Qədim 
düşüncə sahibləri müdrikcəsinə duymuşlar ki, kainat və planetin 
səliqə-sahmanına, mizan-tərəzisinə, dəst -xətinə əsla toxunmaq, əl 
gəzdirmək qeyri-mümkündür. Yaxşı biliblər ki, kainat və planet 
ardıcıl, fasiləsiz və spiralvari şəkildə tənzimlənən qanunauyğunluğa 
əsaslanır. Qədim türklər müdrikcəsinə biliblər ki, Göy-Tanrı 
zamanın və bütün canlı aləmin yaradıcısıdır.  
İnsan zamanı, vaxtı mükəmməlcəsinə müəyyənləşdirə bilib. 
İnsanoğlu əyani şəkildə kainat və planetdə hər il baş verən yenilən-
məni gördüyündən, özünün də saflaşmasına, təmizlənməsinə ehti-
yac duyubdur. Kainatla və planetin qovuşuğunda məskunlaşmış 
insan yerdən əvvəl kainatda (göy üzü) baş verən dəyişiklikləri 
görübdür. Bu dəyişikliyi duyan və gözü ilə görən qədim və orta əsr 
insanı kainat və təbiətə heç vaxt stabil yanaşmayıb. Əksinə, kainat 
və təbiətə həmişə dinamik bir münasibət bəsləyib. Əcdadlarımız 
yaxşı dərk ediblər ki, kainat və təbiətdə heç vaxt durğunluq ola 
bilməz, ən azından, durğunluq külli-kainatın məhvi demək olardı. 
Novruz sistemi kainat və təbiət qanunauyğunluqları toplusu, 
onların özünüidarəsinin nümayişidir. Qədim insan kainat və təbiət 
hadisələrinin sadəcə seyrçisi olmayıbdır. Kainat və təbiətdə baş 
verən proseslərin diktəsi ilə dual görüşlərə yiyələnib. Ətrafında baş 
verənlərin əksliklərin vəhdətindən yarandığını görən insan özü də 
işlərini dual prinsiplər əsasında qurubdur. Novruz sistemi və onun 
prinsiplərindən faydalanan ayin və mərasimlər kainat və təbiət 
qanunauyğunluqlarına əsaslandığından min illərdi fəaliyyətdədir.  
Novruz üstqurum xarakterli bayram deyidir. O, kainat və təbiət 
qanunlarına əsaslandığından bazis xarakterli bir sistemə malikdir.  
Novruz mərasim və ayinlərinin adları və icra formaları 
transformasiyaya uğrasa da, əsrlərlə bu və ya digər ad və forma-
larda yaşadılmışdır. Bu ad və forma dəyişikliyi Novruzun əsl 
mahiyyətini – nüvəsini dağıda bilməmişdir. Novruz sistemi həyatın 
108 
və cəmiyyətin harmonik inkişafını fasiləsiz tənzimlədiyindən ona 
toxunmaq, onu başqa bir təbii qanunlar sistemi ilə əvəz etmək 
qeyri-mümkündür.  
Novruz ayin və mərasimləri kainat və təbiət qanunlarını özündə 
ehtiva edən mənəvi dəyərlər məcmusudur. İlboyu Novruz dəyərləri 
yüksək qiymətləndirilir. Qışda dirilik suyu, yazda yel (hava), yayda 
od (günəş) və payızda torpaq müqəddəs tutulubdur. Elə bu 4 həyat 
ünsürü Novruzun atributları sayılır. Novruzda suyun yerə 
çilənməsi, Tanrıdan yağış umulması bitkilərin, o cümlədən taxılın 
göyərdilməsinin və həyatın davam etməsinin simvoludur. Həyatın 
davamı və bitkilərin boy atıb göyərməsi, məhsul verməsi su ilə 
bərabər günəşlə də (odla) bağlıdır. Külli-kainata və təbiətə ruhu yel 
(hava) bəxş edir. Planet (torpaq) bütün canlı və cansız aləmin 
yaradıcısıdır. Canlı aləmin atası Göy üzü –Səma, anası isə Yer 
kürəsidir.  
Novruz sisteminin kulminasiyası sayılan Novruz bayramı (21-
22 mart) ayin və mərasimlərin zənginliyi ilə seçilir.  
Bir çox tədqiqatçılar Novruzun məna və məzmununu, əhatə 
dairəsini daraldırlar. Tədqiqatçıların əksəriyyəti Novruzu əkinçilik 
və məhsuldarlıqla bağlayıb, onu darçərçivəli məişət törəni kimi 
xarakterizə edirlər. Düzdür, Novruzun əhatə dairəsində əkinçilikdə 
mövcuddur. Çox qəribədir ki, bu tendensiyanın tərəfdarları sovet 
dövrünün tədqiqatçılarıdır. Orta əsr araşdırıcılarında belə bir motiv 
olmayıb. Əksinə, orta əsr tədqiqatçıları Novruza daha qlobal 
yanaşmışlar. Böyük ehtimalla deyə bilərik ki, sovet dövrünün 
tədqiqatçıları məqsədli şəkildə ideoloji kursun repressiv rakursun-
dan çıxış edərək, Novruzu ən çox iş, əmək və əkinçiliklə əlaqələn-
dirmişlər ki, onu mənəvi repressiyadan qoruya bilsinlər.  
İnsanlar Novruz təntənəsinə gəlib çıxana kimi ilboyu müxtəlif 
çətinliklərdən və müəyyən mərhələlərdən keçməli olurlar.  
Zaman anlayışını mükəmməl hesablamış insan keçdiyi hər bir 
mərhələni ayrıca qeyd etmişdir. Bəzi mənbələrdə Novruzun son 
109 
təntənəli gününə qırx gün qalmışdan hazırlığa başlanıldığı göstə-
rilir. Bəli, böyük və kiçik çillənin soyuq və şaxtasını görmüş insa-
nın qarşıdan gələn Novruza hazırlaşması təbiidir. Təkrar da olsa, 
yenə vurğulayırıq ki, Novruz bir sistem kimi 365 günü əhatə edir. 
Azərbaycan xalqının zəngin mənəvi sərvəti sayılan Novruzla bağlı 
folklor nümunələri də Novruzun sistem halında 365 günü əhatə 
etdiyini təsdiqləyir. Əzəl çərşənbə sayılan su çərşənbəsinə on gün 
qalana qədər ev-eşikdə, həyət-bacada təmizlik işlərinə başlanılır. 
Sayaçılar dölün başlanmasına az qalmış qohum-qonşuya təşrif 
buyurub pay alırlar. Əkinçilərdə əzəl (su) çərşənbəyə qədər işlərini 
sahmana salır, yaz şumuna hazırlaşırdılar. Əkin-biçin adamları 
öküzləri nallayır, qaşovlayır, ust-başlarını təmizləyirdilər. Kimin nə 
çatışmamazlığı olurdusa, tapıb düzəldirdilər. Öküzü olmayan öküz 
tapıb alır, cütü çatışmayan cüt almalı olur. İnanca görə, səpin üçün 
saxlanılmış buğda, arpa saxlancları, əzəl çərşənbə günü açılardı. 
Digər bir inanca görə, açılmış taxıl quyularından, məhsul bol olsun 
deyə, azuqəsi tükənənlərə pay verilərdi. Açılmış buğda quyularının 
üstünə səməni qoyular, hədik bişirmək üçün imkansızlara taxıl 
bağışlanardı.  
Novruzun təntənəsinə kimi el-obada yaz şumunun başa çat-
ması, qoyun-quzunun yaza salamat çıxması üçün müxtəlif ayinlər 
keçirilir, nəğmələr söylənilirdi. Əkinçilər yaz şumunu yazın 
girməsinədək qurtarırdılar. Bu təsadüfi bir iş deyildir. Herağac (tez) 
əkilmiş taxıl zəmiləri yayın isti küləkləri başlayana qədər yetişdiyi 
üçün biçilirdi. Gecikmiş taxıl zəmilərini yayın isti küləkləri ütüb-
yandırırdı.  
Novruzla bağlı keçirilən ayinlər müxtəlif dövrlərdə formalaş-
mışdır. Bu ayin, mərasim və digər folklor nümunələrinin yaranması 
Azərbaycan türkünün kainat və planet qanunauyğunluqlarını dərk 
etməsi ilə eyni bir dövrə təsadüf edir. Bu nəğmə, ayin və 
mərasimlərin dəqiq tarixini söyləmək qeyri-mümkündür. Ancaq 
inamla deyə bilərik ki, birbaşa kainat prosesləri ilə əlaqədar olan 
110 
yel, yağış və günəşlə bağlı nəğmə və mərasimlər əski çağlarda 
yaranıbdır. Kainat və planetdə gedən təbii prosesləri həssaslıqla 
müşahidə edən insan yel, yağış və günəşin göy üzünün məhsulu 
olduğunu və yer üzünün (planetin) ona möhtac olduğunu bildiyi 
üçün zəruri məqamlarda onları (yel, yağış və günəş) diləyibdir. 
İlin-günün quraqlıq keçdiyindən əkib-becərdiyi məhsulun susuz-
luqdan yanıb-qovrulduğunu görən insanoğlu üzünü Göylərə tutub 
yağış diləyir: 
  Çax daşı,  
  Çaxmaq daşı,  
  Allah versin 
  Yağışı,  
  Su səpdim,  
  Suyu səpdim.  
  Arana suyu 
  Səpdim.  
  Dağda gələn 
  Seldi ho!..  
  Dərələrdə göldü ho,  
  Su səpdim,  
  Suyu səpdim, 
  Arana suyu səpdim. 
  Çay daşı, çaxmaq daşı,  
  Allah versin yağışı.  
 
Nəğmənin yığcamlığından və ritmindən asanlıqla görünür ki, 
bu, kollektiv formada ifadə olunubdur. İnsanlar kollektiv halda 
bulaq başında, çay kənarında yığışıb bu ayini icra ediblər.  
Günlərin aravermədən yağışlı keçdiyini müşahidə edən əski 
çağların insanları məhsulun çürüyəcəyini bildiyi üçün Tanrıdan 
günəş diləyib: 
Gün çıx, gün çıx,  
Kəhər atı min, çıx.  
111 
Oğlun qayadan uçdu,  
Qızın təndirə düşdü,  
Keçəl qızı evdə qoy,  
Saçlı qızı götür çıx.  
Gün getdi su içməyə,  
Qırmızı don biçməyə,  
Gün özünü yetirəcək,  
Keçəl qızı aparacaq,  
Saçlı qızı gətirəcək.  
 
Günəşin qabağını fasiləsiz tutan, nəmişlik, rütubət gətirən du-
man da məhsul üçün arzuolunmaz sayılır.  
 
Duman qaç, qaç, qaç,  
Pərdəni aç, aç, aç.  
Səni qayadan asarlar,  
Buduna damğa basarlar.  
 
və ya 
Duman qaç, qaç,  
Rübəndini aç, aç.  
Kürəyini dağlaram,  
Qaysağına 
Yağ çəkərəm,  
Yağlaram.  
Yaralarını  
Bağlaram,  
Səni yoldan  
Saxlaram . 
 
Min bir əzab-əziyyətlə əkib-becərdiyi məhsulu biçib xırmana 
gətirmiş əməkçi insan taxılı döyür. Taxıl döyülən ərəfədə onu 
112 
küləşdən ayırmaqdan ötrü sovurmaq lazımdır. Taxılın küləşdən 
ayrılması üçün yel əsməlidir.  
 
A Yel baba, Yel baba,  
Qurban sənə, gəl, baba.  
Taxılımız yerdə qaldı,  
Yaxamız əldə qaldı.  
A Yel baba, Yel baba,  
Qurban sənə, gəl, baba.  
 
Gətirdiyimiz nümunələr mükalimə formasındadır. Bunun səbə-
bi əski çağların insanın kainat və onun ünsürlərini (yağış, yel, gü-
nəş və s.) canlı saymasındadır. Qədim insan yellə, yağışla, du-
manla, günəşlə «dilləşib və danışıbdır».  
Kainat prosesləri ilə birbaşa əlaqəli olan «Qodu-qodu» məra-
siminin yaranma tarixi də əski çağlarla bağlıdır. Bir qədər irəlidə 
qeyd etdik ki, «Qodu-qodu» mərasimi qoşaxarakterli bir ayin olub-
dur. Düzdür, «Qodu-qodu» mərasimini daha çox günəşi çağırmaqla 
əlaqədar keçirilən bir törən olubdur: 
 
… Qoduya qoymaq gərək,  
Qablara yığmaq gərək,  
Qodu gün çıxarmasa,  
Gözlərin oymaq gərək.  
Qodu palçığa batmışdı,  
Qamarladım çıxartdım.  
Qızıl qaya dibindən 
Qırmızı gün çıxardım.  
 
«Qodu-qodu» mərasimi həm də yağış çağırmaq niyyəti ilə 
keçirilibdir. Çox güman ki, bu, xalqın inamından yaranıbdır. Keçi-
rilən ayinlərdə xalq istədiyinə nail olduğu üçün bu mərasimlər 
(həm günəşi çıxarmaq, həm də yağışı yağdırmaq) ictimailəşdiril-
mişdir. Qodu mifik obrazdır. O, günəşin və yağışın təmsilçisi 
113 
olmaqla, həyatın, inkişafın rəmzidir. Əski çağ mənbələrində qodu 
(qodı) sözü nəsil, soy, güclü anlamında işlədilibdir. Xalqın inamına 
görə, günəş və onun təmsilçisi olan Qodu ikili xarakter və anlamla 
bağlıdır. Bu ikili anlam və dualizm elə günəşin özündədir (17, 24).  
Novruz ərəfəsində və Novruzun özündə keçirilən mərasimlər 
kəmiyyətcə saysız-hesabsız, keyfiyyətcə dolğun və mənalıdır. Nov-
ruz günlərində oxunan nəğmələr nisbətən sonrakı dövrlərin 
yadigarıdır. Bu lirik-emosional nəğmələr insanların yaz sevincinin, 
baharın gətirdiyi hərarət və şuxluğun ifadəsidir: 
   
                 Açdı çiçək,  
  Gəldi yaz.  
  Eylədi 
  Dağlar avaz.  
  Qar üzəri 
  Səm oldu.  
  Hər tərəf  
  Səm-səm oldu.  
  Dağda çiçək,  
  Səm-səmim,  
  Bəyaz gülüm,  
  Naz gülüm,  
  Dərdə dərman 
  Yaz gülüm.  
və ya 
  Dağlarda çiçək,  
  A səm-səmim,  
  Özəyi kövrək,  
  A səm-səmim,  
  Ləçəyi göyçək,  
  A səm-səmim.  
  Dərdlər dərmanı,  
114 
  Ellər loğmanı,  
  Bəyaz çiçəyim,  
  İlk yaz çiçəyim.  
 
Burada söhbət «dərdlər dərmanı, ellər loğmanı» ilk yaz çiçəyi 
olan «Səm-səmdən» gedir. Bu dağlar çiçəyi səm-səm evlərdə 
becərilən Səməninin təbii analoqudur. «Novruz nəğmələrində erkən 
təsəvvürlər, təbiət varlıqlarını insan cildində təsəvvür etmək kimi 
animist baxışlar öz əksini tapmışdır» (19, 23).  
Novruz mərasimlərinin mayasını yaz sevinci, soyuqlu-şaxtalı 
qışdan qurtulmuş insanın fiziki və mənəvi hərarətdən yaranmış ruh 
yüksəkliyi, şən və firavan həyat eşqi təşkil edir. Novruz nəğmə və 
mərasimlərinin əsas motivini qışla yazın mübarizəsi, qışın məğlub, 
yazın qalib gəlməsi təşkil edir.  
«Qarı ilə martın deyişməsi» qışla yazın mübarizəsini çox şəffaf 
formada ifadə edir. Mart qışın xarakterik bir ayıdır. Qışın son ayı 
Boz ay adlandırılır. Üzücü qışın böyük bir hissəsini yola vermiş 
insanlar martın şıltaqlıqlarına əsəb gərginliyi ilə duruş gətirirlər. 
Martın gətirdiyi ağırlıqları görən insanlar daxili bir inamla deyiblər: 
«Mart çıxdı, dərd çıxdı. Hamı yaza mərd çıxdı» və yaxud «Mart 
çıxdı, mart çıxdı, yaman qart çıxdı, qart çıxdı».  
Mart insanların gözündə keçilməz, aşırılmaz bir dağ kimi 
durubdur.  
Ancaq qış nə qədər məşəqqətli olsa da, ömrünü yaza bağışlayır. 
Çünki martın üçüncü on günlüyündə yaz girir, qış təslim olur. 
«Qarı ilə Martın deyişməsi»nin motivini elə bu mübarizə təşkil 
edir. Qarı ilə Martın dramatik mühakiməsi barədə el ağzında belə 
bir əfsanə dolaşır. Qışın çıxmasından şadyanalıq edən Qarı 
sevincindən çalıb-oynayır. Qışa sanki yandıq verib oxuyur: 
 
Mart gözünə barmağım,  
Çıxdı yaza oğlağım.  
 
115 
Qarının hərəkətindən acıqlanan qış üç gün apreldən borc alıb 
yenidən dəhşətli soyuq və şaxta eləyib Qarının oğlaqlarını qırır. 
Ancaq Qarı qışın (Martın) qarşısında məğlub olmur. Əksinə, Qarı 
yazın gəlişinə sevinir, oğlaqlarının artacağına inanır: 
 
Ay oğlağım, oğlağım,  
Çıxdı yaza oğlağım.  
Payız üstü beş oldu,  
Yaz gəldi on beş oldu 
Qılları şeş-şeş oldu.  
Mart gözünə barmağım,  
Çıxdı yaza oğlağım.  
 
«Qarı ilə Martın deyişməsi» dramatik mükalimə şəklindədir. 
Qarı mənəvi-psixoloji durumca Martdan (qışdan) çox güclüdür. Qış 
ömrünün son günlərini yaşadığı üçün təslim olmaq istəmir. Nəyin 
bahasına olursa-olsun ömrünü uzatmaq istəyir. Son gücünü 
toplayıb özünü göstərir – qarının oğlaqlarını qırır. Ancaq Qarı qışın 
bu dəhşətli hərəkətindən özünü itirmir. Əksinə, bir az da 
mübarizləşir. Emosional və şən-şux hərəkətləri ilə qışı daha çox 
əsəbiləşdirir. Qış, Qarının mənəvi-psixoloji hərəkətləri qarşısında 
duruş gətirə bilməyib məğlub olur.  
Qışla yazın əbədi mübarizəsini, yazın qələbəsini özündə 
cəmləyən ən qədim mərasim «Kosa-kosa» oyun-tamaşasıdır. 
Tədqiqatçıların çoxu, nədənsə, «Kosa-kosa»ya adi bir uşaq 
oyunu kimi baxmışlar. İlk dəfə olaraq görkəmli tədqiqatçı 
M.H.Təhmasib onu yazın gəlişinə həsr olunmuş törən kimi araş-
dırmağı lazım bilmişdir. Bəzi tədqiqatçılar isə «Kosa-kosa»dan 
yalnız xalq teatrının nümunəsi kimi danışmışlar. «Kosa-kosa»da 
xalq teatrının strukturu, dramatikliyi və digər xüsusiyyətləri 
cəmləşibdir. Ancaq «Kosa-kosa» törəninə adi bir uşaq oyunu kimi 
baxmaq primitiv yanaşmaqdan xəbər verir. «Kosa-kosa» mifik 
dünyagörüşün məhsuludur. O, yazla bağlı əski cağların düşüncəsini 
116 
əyaniləşdirir. «Kosa-kosa» yazla qışın münasibətlərini özündə 
cəmləyən həyati gerçəkliyin mifik obrazlarla ifadəsidir. Bu törənin 
tarixi əski insanın təbiətdəki əksilikləri və zaman məfhumunu dərk 
etdiyi çağlardan başlanır. «Kosa-kosa» oyun-tamaşasının məzmu-
nu, nisbətən mürəkkəb strukturu və dramatikliyi onun insanın artıq 
təbiəti mükəmməl başa düşdüyü dövrlərdə yarandığını göstərir. 
Törən-təbiəti həssaslıqla dərk etmiş təfəkkürün gerçəkliyidir.  
«Kosa-kosa» Novruzun ən geniş yayılmış bir mərasimidir. 
Digər nəğmə, ayin və mərasimlərdə məhəlləçilik və regionçuluq 
xarakteri olsa da, «Kosa-kosa» oyun-tamaşasını nəinki şimal 
yarımkürəsində məskunlaşmış xalqlar, ümumən, ilin bu və ya digər 
vaxtda təzələndiyini qeyd edən bütün dünya xalqları müxtəlif 
forma və məzmunda təntənəli keçirirlər. Azərbaycanda digər 
Novruz mərasimlərindən fərqli olaraq, «Kosa-kosa» oyun tamaşası 
bütün yaşayış məskənlərində böyük ruh yüksəkliyi və dəbdəbəli 
şəkildə qeyd olunur. «Kosa-kosa» mərasiminin geniş təhlilinə 
keçməzdən əvvəl onun məzmunu, hamı üçün bəlli olsa da, bu 
barədə danışmaq indiki məqamda yerinə düşərdi. İlaxır çərşənbə və 
Novruzda el-obada cavanlar bir yerə yığışar. Qoçaq, fərasətli, baz-
burutlu, baməzə bir şəxsi Kosa bəzəyirlər. Onu gülməli bir 
qiyafəyə salırlar. Kosa qoyun dərisindən tikilmiş kürk geyər, başına 
motal papaq qoyar, qarnına yastıq bağlayar, əlində isə qırmızı 
rəngdə bəzədilmiş çömçə tutub, qapı-qapı gəzdirilib pay toplayır. 
Kosanın ətrafında olan dəstə üzvləri xor halında oxuyurlar: 
  
A Kosa-kosa gəlsənə,  
 Gəlib salam versənə.  
 Çömçəni doldursana,  
 Kosanı yola salsana.  
 Ay uyruğu-uyruğu,  
 Saqqalı it quyruğu,  
 Kosam bir oyun eylər,  
 Qurdları qoyun eylər, 
117 
 Yığar bayram xonçasın, 
 Hər yerdə düyün eylər.  
 Novruz-novruz bahara,  
 Güllər-güllər nübara,  
 Bağçanızda gül olsun,  
 Bal olmasın, yağ olsun.  
 Evdəkilər sağ olsun.  
           Qurbanın olum yaşıl çuxalı,  
 Dərbəndlisən, yoxsa buralı? 
 Bağçanızda gül olsun,  
 Gül olsun, bülbül olsun,  
 Bal olmasın, yağ olsun,  
 Evdəkilər sağ olsun.  
 Xanım ayağa dursana.  
 Kosaya pay versənə.  
 
Kollektiv ritmik oxunan mahnı qurtaran kimi Kosa «Kosa 
öldü» deyə yerə yıxılır. Yerdə uzanmış Kosaya suallar verilir və 
Kosa da sualları cavablandırır: 
 - Kosa, haradan gəlirsən? 
 - Dərbənddən.  
 - Nə gətirirsən? 
 - Alma.  
 - Almanı neylədin? 
 - Satdım.  
 - Pulunu neylədin? 
 - Öküz aldım.  
 - Öküzü neylədin? 
 - Vurdum öldü.  
Kosanın sonuncu cavabından sonra onu müşayiət edən yol-
daşları bir ağızdan oxuyurlar: 
 
Başın sağ olsun, Kosa,  
Canın sağ olsun, Kosa.  
118 
Ərşin uzun, bez qısa,  
Kəfənsiz ölməz Kosa.  
 
Oyun-tamaşanın bu yerində Kosa sual-cavab edilir və «Məlik 
Salmanı» və başqa rədifli mahnılar oxunur. Oxunan mahnılarda 
Kosaya ev sahiblərindən pay istənilir. Əgər ev yiyəsi Kosa və onun 
ətrafı ilə «söz güləşdirsə» və ya ev sahibəsi pay verməkdə tənbəllik 
etsə, bir ağızdan oxuyurlar: 
A Kosa, gəlmisən,  
Gəlmisən meydana sən.  
Almayınca payını,  
Çəkilmə bir yana sən.  
Beş yumurta payındı,  
Olmaya almayasan…  
 
Bu mahnı davam edir. Mahnı oxunan müddətdə Kosaya pay 
verilir. Kosa və onu müşayiət edən dəstə bütün evləri gəzib pay 
yığdıqdan sonra əvvəlcədən hazırlıq gördükləri evə və ya meydana 
yığışır və böyük şənlik keçirirlər. Burada iki nəfər Kosa qiya-
fəsində bəzədilir. Onların qarınlarına yastıq qoyulur, əllərinə 
çomaq verilir. Keçi cildinə salınmış bir nəfəri meydana çıxarırlar. 
Keçini meydana bir nəfər gətirir. Kosalardan biri keçini gətirən 
adamı görən kimi tələsik soruşur: 
- Qardaş, bu keçini satırsanmı? 
- Bəli, satıram.  
- Neçəyə verirsən? 
- Yayda lopuğa, qışda topuğa.  
- Yaxşı, razıyıq, yayda gəlib lopuğunu alarsan, qışda da 
topuğunu.  
Kişi keçini kosalara verib gedir. Bundan sonra kosaların keçi 
üstündə mübahisəsi başlayır.  
Kosalardan biri deyir: 
- Keçi mənimdir.  
119 
O biri deyir: 
- Yox, mənimdir.  
Keçi üstündə dava düşür. Kosalar bir-birini ağacla vurmağa 
başlayırlar. Kosalar bir-birini vurub yerə yıxır. Onlar bir-biri ilə 
vuruşduğu vaxt keçi meydandan qaçır. Keçinin hara getdiyini ko-
salar görmürlər. Keçinin itdiyini görən kosalar camaatdan keçinin 
hara getdiyini soruşurlar. Camaat keçini görmədiyini bildirir. Əli 
boşa çıxmış kosalar üz-gözlərini əcaib və gülməli bir vəziyyətə 
salıb ağlaşırlar.  
İndiyə qədər toplanmış folklor nümunələrini özündə cəmləyən 
kitablarda «Kosa-kosa» oyun-tamaşasının məzmunu bəzi dəyişik-
likləri nəzərə almasaq, ümumən belədir.  
Məzmununu yazdığımız «Kos-kosa» mərasim tamaşasında iki 
oyun-tamaşanın birləşdirildiyi acıq-aydın görünür. «Kosa-kosa» 
meydan-oyun tamaşasıdır. Yuxarıda fabulası yazılan tamaşada 
açıq-aydın görünür ki, iki süjet vardır. Məzmun və forma yaxın-
lığından birləşdirilən hər iki oyun-tamaşada motiv eynidir. «Kos-
kosa» mərasim oyununda Kosanın qışın təmsilçisi olduğunu 
birmənalı şəkildə araşdırıcıların hamısı qəbul ediblər. Kosa ironik 
bir qiyafəyə salınıb. Onun bu imici-komik forması gülüş obyektinə 
çevrilir. Qışın obrazını daşıyan Kosanı ətrafındakılar aşağılayırlar: 
 
Ay uyruğu-uyruğu,  
Saqqalı it quyruğu.  
 
Onun saqqalı qışın sırsırası və buzunun rəmzidir. Kosanı 
müşayiət edənlər onu yazın gəlməsinə sevinməyə məcbur edirlər.  
 
Yığar bayram xonçasın,  
Hər yerdə düyün eylər.  
 
İnsanlar Kosanı (qış) yaşıl əbada görmək istəyirlər. Bu istəkdən 
oxuyurlar: 
 
120 
Qurbanın olum, yaşıl çuxalı.  
Dərbəndlisən, yoxsa buralı? 
 
Mərasim tamaşasının bu hissəsində Kosa qəflətən «öldüyünü» 
bildirir. Qış da uzun müddət ömür edir, qəflətən «canını tapşırır». 
«Kosa-kosa» mərasim tamaşasının digər bir versiyası bir qədər 
fərqli formadadır. Həmin variantda göstərilir ki, Kosa uzaq səfərə 
hazırlaşır. Mərasimdəkilər başa düşürlər ki, qış gedir, yaz gəlir. Kosa 
(qış) öz xoşu ilə çıxıb getmək istəmir, inadkarlıq edir. Bu inadkarlığı 
görən keçi (yaz) axırda Kosanı (qışı) vurub öldürür (17, 28).  
Kosanın (qışın) ömrü artıq tamamlanıb, o getməlidir. Dualist 
düşüncəyə görə də, ölənin və ya məkanını tərk edib gedənin yerinə 
yenisi gəlməlidir. Ölən və mövqeyini tərk edib gedən Kosadır 
(qışdır). Onun yerinə gələn isə keçidir (Yazdir) Kosa qışın təmsil-
çisi olduğundan istehza hədəfinə çevrilir. Bu gün də nüfuzsuz, 
hörmətsiz adamlara el arasında və ümumən, ictimaiyyətdə Kosa 
deyilir. Qayıdaq Kosanın qışın obrazı olmasına. Dualist düşüncə 
sahibləri inkişafı ölüm-olum münasibətlərinin fasiləsiz bir-birini 
əvəz etməsində görüblər. Ölən qalanı, gedən gələni – qış yazı do-
ğur. Mərasim tamaşada deyildiyi kimi, «Kosama əl vurmayın, 
kosam iki canlıdır». Biz bu ifadəni iki anlamda başa düşür, ikisini 
də doğru sanırıq və əski mifik təfəkkürdən doğulduğu qənaətin-
dəyik. Bunlar hansılardır? Kosa – qış, yazı (yaz ondan sonra gəlir) 
doğacağı üçün ikicanlıdır. Yaz qışdan doğulur. «Kosa ikicanlıdır» 
ifadəsinin ikinci anlamı belədir. Qışda əksliklər – yaz və qış – isti 
və soyuq bir yerə toplaşmışdır. Biri aktivdir (qış), o biri isə hələlik 
passivdir (yaz). Qışın (Kosanın) bir yönü mərcan qollu, biri isə buz 
qollu qışdır, soyuqdur, vaxt onun buz yönünü – qışı yavaş-yavaş 
dəyişir, o biri yönünü – mərcan qolu – yazı-istini gətirir. İsti – xız 
(Xızır) gələn kimi qış (Kosa) uzaq səfərə gedir (17, 29).  
Dialektik inkişafın qanunu belədir: doğulan (yaz) doğanı (qışı) 
öldürməlidir. Kosanın (qışın) bətnində bəslənilən, yetişən yazın 
onu öldürməsi təbii və qanunauyğundur.  
121 
Kosa qışın simvolu, onun antropomorfizmi (yunan sözü olub, 
antropos – insan, morfe – forma deməkdir), qışın şəxsləndirilmiş 
obrazı, keçi isə yazın zoomorfizmidir (yunan dilində zoo – heyvan 
deməkdir). Kosa qışdır, cansızdır, artmır, törəmir, keçi isə canlıdır, 
artır, törəyir. 
«Kosa-kosa» mərasiminin əski çağlarla səsləşdiyi heç bir şübhə 
doğurmur. Tədqiqatçı E.Aslanov Kosa obrazının qam-şaman təfək-
kürü ilə bağlı olduğunu yazır: «Qədim şaman-qam sənəti və əski 
çağların inamları ilə bağlı olub, qocalmış günəş tanrısının yer 
üzündəki əvəzini təmsil edən bu surət (kosa) sonralar, mərasim 
tamaşalarında köhnə il və qış fəslinin şikəst və çirkin bir obrazında 
təcəssüm olunurdu» (52, 110).  
Keçinin yazın rəmzi olması bir çox dünya xalqlarının mifik 
mənbələrində vardır. Hind, yunan, yəhudi və digər xalqlarda keçi ilə 
bağlı mərasimlər mövcuddur. Qədim şumer abidələrində də tuncdan 
hazırlanmış iki keçi başı onun müqəddəsliyindən xəbər verir. Keçilərin 
buynuzu budaqcıqlardan, kirpiyi gümüşdən, bəbəyi isə balıqqulağın-
dandır. Keçinin qulağının ağac budağından olması həyat rəmzi olan 
yaşıllığa işarədir. Buynuzların ağaca bənzədilməsi ümumi «Dünya 
ağacıyla» səsləşir (17, 35). Dünya xalqlarının mifik düşüncəsində keçi 
obrazını təbiət kultu birləşdirir. Obrazın mahiyyət və ifadə formasında 
fərqlər vardır. Yunan mifində keçi təbiətin ölməsini və sonradan 
dirilməsini ifadə edir. Türk düşüncəsində isə fərqlidir. Ölən (Kosa), 
dirilən isə keçidir (yazdır). Türk anlamında keçi işığın, günəşin 
atributudur. Əgər belə olmasaydı, «Kosa-kosa» mərasim tamaşasında 
insanlar keçinin qələbəsinə şərik olmazdılar, sevinməzdilər. Mərasim 
tamaşada insanların keçiyə hüsn-rəğbəti, simpatiyası açıq-aydın 
duyulur. İnsanlar keçinin (yazın) qələbəsini sidqi ürəkdən istəyirlər. 
Keçinin müqəddəs atribut səviyyəsinə qaldırılmasında keçinin özünün 
bioloji keyfiyyətlərinin mühüm əhəmiyyəti olmuşdur. Keçi bir heyvan 
kimi olduqca faydalıdır. O, bol süd verən, əti dərman sayılan, qəzilindən 
istifadə olunan, az xərc və zəhmət tələb edən bir heyvandır. Elə bu 
122 
faydasına görə də keçi əski çağlardan bolluq, məhsuldarlıq, yazın və 
günəşin atributu sayılıb.  
Aydındır ki, məşəqqətli qışın çətinliklərini görən insan yazda 
bol məhsulun əsasını qoyur. Bəzi xalqlarda keçi daha bir mifik 
anlamın təmsilçisi olmuşdur. Yada (çada) daşının mifik keyfiyyəti 
onun yağış yağdırmasıdır. Əski türklərin inamına görə, yada 
daşının ən üstün gücə malik olanı qurdun qarnında olardı. Babilis-
tan – Assuriya xalqlarında isə belə bir düşüncə hakim idi ki, 
şəfaverici həmin daş keçinin qarnında olarmış. Məlumdur ki, türk-
lərdə qurd – günəşin rəmzi, yəhudi, yunan, Babilistan – Assuriya 
xalqlarında isə ən çox keçi (keçi həm də türklərdə bu missiyanı 
daşıyır) günəşin və məhsuldarlığın simvoludur. Türklərdə qurdun, 
digər xalqlarda isə keçinin qarnından şəfaverici gücə malik daşın 
çıxması hər iki adıçəkilən heyvanın zoomorfik onqon olmasından 
xəbər verir (17,45). «Kosa-kosa» oyunu əski çağların məhsulu olsa 
da, bütün zamanlarda Novruz şənliklərinin ən böyük və maraqlı 
mərasimlərindən olmuşdur. Yuxarıda qeyd etdiyimiz kimi, digər 
ayin və mərasimlərdən fərqli olaraq, «Kosa-kosa» oyun-tamaşası 
bu və digər formada keçirilmişdir. Azərbaycanın müxtəlif yaşayış 
məskənlərində «Kosa-kosa» mərasim tamaşası orijinal və 
rəngarəng bir formada keçirilir. «Kosa-kosa» oyununun bu geniş 
xalq sevgisini qazanmasının nəticəsidir ki, Azərbaycan ərazisində 
onun 15 versiyası (A.Nəbiyev) qeydə alınmışdır.  
Novruz sisteminin atributlarından biri də səmənidir. Səməni 
Novruz ərəfəsində (böyük çillə) və Novruz təntənələrində hazır-
lanır. Novruz sistemində təsadüfi heç nə yoxdur. Səməni həyat 
simvolu, yaşıllıq kultudur. Təhlil və münasibətdən əvvəl səməninin 
becərilməsi və hazırlanmasına diqqət yetirməyimiz gərəkli olardı. 
İlkin olaraq buğda işığa qoyular, sonra sini, məcməyi və digər qaba 
barmaq qalınlığında tökülər və üzərinə su səpilər. Dörd-beş gündən 
sonra cücərən səmənini ağ rəngli rişəsini taxta üstündə döyüb 
suyunu çıxarar, ona bir az da su qatıb qaynadardılar. Səmənini 
123 
qədimdə böyük mis qazanlarda iki-üç gün qaynadırdılar. Səməni 
qaynadıqca rəngi qırmızı, mixəyi rəngə çalır. Hazır olan bu 
səmənidən halva da bişirirlər. Səməni halvası hazırlamaqdan ötrü 
teşt və saca birinci yağ tökülür, sonra istiot, sarıkök, mixək, hil, 
zəncəfil və başqa ədvalar əlavə olunur. Bundan sonra səməni 
şirəsində yoğrulmuş xəmir lavaşı əlavə edilərək tez-tez qarışdırılır. 
Xəmir ovulduqda ocaqdan götürülür, ona şirin şey (bal şərbəti, 
qənd və bəhməz) qarışdırılır. Soyuduqdan sonra ona qoz ləpəsi, 
fındıq və badam qatılır. Səməni bişirmə xüsusi törənlə müşayiət 
olunubdur. Səməni unu yeddi evdən alınardı. Qohum-qonşu xonça 
tutub səməni bişirilən evə gələr, «Allah mübarək eləsin» və ya 
«Allah qəbul eləsin» deyərdilər.  
Qız-gəlinin gətirdiyi xonçaları evə qoymazdılar, elə həyətdə 
saxlayardılar. Həyətin dörd bir tərəfi xonça ilə örtülərdi. Həmin 
gecəni yatmazdılar. Sübhə kimi gözləyərdilər ki, kimin xonçası 
qəbul olunacaqdır. Səməni şirin çıxardısa, həmin xonça qəbul 
olunmuş sayılardı. Qız-gəlin çalıb-oxuyar, oynayardılar. Səməni 
haqqındakı ritmik nəğmələr səməni bişirmə mərasimi ilə bağlı 
yaranmış mahnı və rəqsdir. Səməni bişirmə mövsümü ilə bağlı 
çoxversiyalı nəğmələr mövcuddur. Bu nəğmələrdə səməninin 
«möcuzələri» gizlədilibdir. Səməni ilə bağlı yanarmış nəğmələrdə 
yalnız səməni vəsf olunmur.  
 
Səməni, ay səməni,  
Göyərdərəm mən səni.  
Səndən mən can istərəm,  
Damara qan istərəm.  
Qanım təmiz gərək,  
Dosta sanım gərək.  
Cansız sanım olmaz,  
Sənsiz qanım olmaz 
İllətimin loğmanı,  
Yamanlığın amanı,  
124 
Səməni, ay səməni,  
Göyərdərəm mən səni (41, 38). 
 
İlaxır çərşənbə və Novruz günlərində el-obanın bayram keçirən 
adamları kəndin hüzr düşmüş, bayram keçirə bilməyən adamlarının 
ocaqlarına gedər, onlara səməni xonçaları aparardılar. Xonçada 
göyərdilmiş səməni və bəzən də quru sünbül olardı.  
Səmənini hər il qışın oğlan çağında, yaz ərəfəsində hazırlan-
ması yalnız mövsüm mərasimi xatirinə olmayıb. Səməniyə səmimi 
və könül sevgisi ilə «səməni, saxla məni ildə göyərdərəm səni» 
deyilib. Ondan cansız cana can, qansız cana qan istənilib. İnsanlar 
təcrübədən keçirib biliblər ki, ən təmiz qanın yaradıcılarından biri 
səmənidir. Səməni çox doğru yerə, dərdlərin dərmanı sayılıbdır. 
Səməni bədənə enerji, cana qan gətirib. Əcdadlarımız müasir tibbin 
gəldiyi elmi nəticəni öz müşahidə və dəqiq təcrübələri əsasında e.ə. 
əldə etmişlər. Müasir tibb elmində son qənaət budur ki, buğda 
cücərtisinin tərkibində insan orqanizmi üçün vacib olan elementlər 
mövcuddur. Səməni orqanizmdə gedən maddələr mübadiləsini 
tənzimləyən «E» vitamini ilə də zəngindir. Səməni insan 
orqanizmində yaranan avitaminozu aradan qaldırmaq üçün asan və 
səmərəli vasitədir. Ulu babalarımızın milyon illər bundan əvvəl 
təbii şəkildə faydalandıqları səməni məhsullarından bu gün 
dünyanın inkişaf etmiş dövlətləri elmin son nailiyyətləri sayəsində 
modern üsullarla istifadə edir. Dünyanın iqtisadi-siyasi cəhətdən 
yüksək səviyyədə inkişaf etmiş nəhəng dövləti sayılan ABŞ-da 
dəyməmiş buğdanın şirəsi və cücərtisi müxtəlif xəstəliklərin 
müalicəsində müvəffəqiyyətlə tətbiq olunur.  
Uzun illər bu sahədə tədqiqatlar aparmış alimlər belə bir 
qənaətə gəliblər ki, cücərdilmiş buğda, xüsusən də onun suyu daha 
çox sağlamlaşdırıcı təsirə malikdir. Yaşıl cücərtilərin tərkibi insan 
orqanizmi üçün vacib olan elementlərlə zəngindir. Cücərdilmiş 
buğdanın tərkibindəki vacib maddələrdən biri xlorofildir ki, onu 
günəş enerjisi adlandırırlar. Tibb mütəxəssisləri molekulyar qurulu-
125 
şuna görə xlorofilin insan orqanizminə çox oxşadığını qeyd edirlər. 
İnsan orqanizmi xlorofildən hemoqlobin emal etmək xüsusiyyətinə 
malikdir. Hemoqlobin də orqanları, hüceyrələri və toxumaları 
oksigenlə təmin etmək üçün son dərəcə vacibdir. Səməninin bütün 
xəstəliklərə dərman sayılması heç də təsadüfi olmayıb. Tibbi 
baxımdan səməninin bir üstünlüyünü də qeyd etmək yerinə düşərdi. 
Səməninin tərkibində olan şəkər bu gün elmdə maltoza adlanır. 
Maltoza yalnız səməninin tərkibində olur. Ona səməni şəkəri də 
deyilir.  
Səməninin bu özəlliklərini həssaslıqla duyan ulularımız 
deyirdi: 
 
Başım, dişim ağrımasın,  
Ağrılarım yarımasın,  
Düşmənlərim qarımasın,  
Cancığazım üzülməsin,  
Gözlərimə süzülməsin.  
Səməni, ay səməni, 
Göyərdərəm mən səni. 
Səməni, can səməni,  
Gözlərimə işıq ver,  
İşıq ver, yaraşıq ver,  
Dizimə taqət gəlsin,  
Qoluma qüvvət gəlsin (41, 39).  
 
Qışın soyuq-sazağından, təbii qidasızlığından üzülmüş insan 
gözünə işıq, dizinə taqət, qoluna qüvvət gəlsin deyə səməni be-
cərib, onun şirəsindən və halvasından faydalanıbdır.  
Səməni qışın məşəqqətindən canından bezmiş insanların canına 
can, damağına dad gətirib. Səməni şirəsindən və halvasından hər 
kəs dadmalı, yeməli idi. Qışın çətinliklərindən canı üzülmüş 
insanların səməni məhsulundan daddıqdan sonra bədənlərinə həra-
rət, gözlərinə işıq, canlarına can, bədənlərinə təzə qan gəlir.  
126 
Göründüyü kimi, səməni, sadəcə, yaşıllıq rəmzi olmayıb. Bəzi 
tədqiqatçılar səmənini əkinçiliyin simvolu kimi dəyərləndiriblər. 
Səməni nəsil artırma və məhsuldarlıq simvolu da sayılıb. Uzun 
illərin müşahidə və təcrübəsinə yiyələnmiş xalqda belə bir inam var 
idi ki, uşağı olmayan qadınların səməninin köməkliyi ilə çilləsi 
kəsilərdi. Bu ayin zamanı qadının başına göyərdilmiş səməni qo-
yulur, bir qadın qaba su tökür, digər qadın isə qabdan yerə tökülən 
suyu qayçılayır və təkrarən deyirdi: «Ay bunu göyərdən, bu gəlini 
də göyərt». Biz səməninin yazın və əkinçiliyin rəmzi olduğunu 
inkar etmək fikrində deyilik. Ancaq bu fikirlə səməninin həyat və 
can şirəsi, sağlamlıq məhsulu olmasını kölgələndirmək də 
istəməzdik.  
Xalq səmənini «Səm» və «Səm-səmim» kimi də əzizləmişdir: 
 
Açdı çiçək,  
Gəldi yaz.  
Eylədi 
Dağlar avaz.  
Qar üzəri 
Səm oldu.  
Hər tərəf 
Səm-səm oldu.  
Dağda çiçək,  
Səm-səmim.  
Bağda çiçək,  
Səm-səmim.  
Bəyaz gülüm,  
Naz gülüm,  
Dərdə dərman 
Yaz gülüm.  
və ya 
Dağlarda çiçək,  
A səm-səmim.  
127 
Özəyi kövrək,  
A səm-səmim,  
Ləçəyi göyçək,  
A səm-səmim,  
Dərdlər dərmanı,  
Ellər loğmanı,  
Bəyaz çiçəyim.  
İlk yaz çiçəyim (22, 45).  
 
Burada əzizlənən «Səm-səmim» səmənidir. Bu məntiq sovet 
dönəmində nəşr olunmuş Azərbaycan ensiklopediyasında da (ASE) 
təsdiqlənib: «Qədim azərbaycanlılar səm çiçəyini yazın başlanması, 
təbiətin dirçəlməsi rəmzi saymış, onun ömür uzatmaq qabiliyyətinə 
malik olmasına etiqad etmişlər» (3, 378). Çox güman ki, səmənini 
əzizləyən, oxşayan xalq ona belə müraciət etmişdir. «Avesta»dakı 
Hauma (hum) içkisi «Səm-səmin» – səməninin ekvivalentidir. 
«Avesta»da göstərilir ki, Zari qauna (qızıl rəngdə) olan bitki dağda 
bitir. Onun şirəsi məstedicidir. Onda sağlamlığı qoruyan, ömrü 
uzadan, ölümü yaxın qoymayan xüsusiyyətlər mövcuddur. IX 
Yasnada, Vivaxvant, Atvya, Trita və Paruşaspın ilk dəfə Hauma 
bitkisinin şirəsini çıxarmasından danışılır. Bunun əvəzində onların 
hər birinə bir oğul mükafat verilir.  
Zərdüşt elə Haumanın şirəsini çıxaran Paruşaspın oğludur. 
«Avesta»da həyat ağacının (dirilik ağacının) çiçəklərinin adı 
«Xaom-hum» idi.  
«Avesta»da «Humyəşt» adlı ayrıca fəsil vardı. Onu da vurğu-
layaq ki, hum barədə digər fəsillərdə də geniş söhbət açılır. Bir çox 
yerdə Zərdüştə sitayişdən sonra huma sitayiş olunur. «Ramyəşt» 
fəslinin beşinci bölməsində bu sitayiş açıq – aydın görünür. «Salam 
olsun müqəddəs Zərdüştə», «Salam olsun Huma», çünki bütün 
şərabları qəzəb silahı müşayiət etdiyi halda, müqəddəs hum səadət 
və xoşbəxtlik gətirir». Elə həmin hissədə bir daha deyilir: «Sitayiş 
edirəm, Zərdüştü şad etmək üçün hum və pərahumu nəzir verirəm» 
128 
(31, 45). Bu çiçəklər yazda açırlar. Xaom çiçəyinin «Avesta»dan 
çox qabaq, həm də «som», «səm» olması barədə fikirlər 
mövcuddur.  
M.Təhmasib də xaom çiçəyinin «Avesta»dan əvvəlki adının 
som, «səm» olduğunu qeyd edir (50). Bir çox mənbələrdə «səm» 
(səməni) «yasim» və «yasəm» kimi yazılıb.  
Səməninin yaranma dövrü və məkanı barədə dəqiq və şəffaf 
məlumatlar olmasa da, ancaq diqqətiçəkən bilgilər vardır.  
Qədim yunan tarixçisi Plutarx (e.ə. 42-126-cı illər) midiyalı-
ların taxılı müqəddəs hesab etmələrini, ondan ilin başlanğıcında 
«Omami» adlı yemək hazırladıqlarını qeyd edir (64,61). Araşdırı-
cıların bəziləri «səməni» sözünün e.ə. birinci minillikdə sanskrit 
dilində sumani – buğda mənasını verdiyini yazırlar. Bu fikirin doğ-
ruluğuna şübhəmiz yoxdur. Ancaq şimali Hindistanda bu sözün 
işlənməsi həmin bölgəyə qədim Midiya və İran ərazilərindən miq-
rasiya etmiş atəşpərəstlərlə bağlı olduğu daha çox ağılabatandır.  
Səməni mərasimi barədə yekun olaraq deyə bilərik ki, onun 
keçirilməsində iki məram güdülübdür. Birincisi, səməni yazın 
gəlməsi, yaşıllığın dirçəlişi rəmzi olaraq göyərdilir. İkincisi, səməni 
sağlamlıq mənbəyi sayılıb. Qışın məşəqqətlərindən üzülmüş 
insanların canının-qanının dirçəlişi üçün səməni suyu və halvası 
əvəzsiz bir nemət kimi dəyərləndirilib.  
Novruz süfrəsinin keçirilən tədbirlər içərisində əlahiddə yeri 
vardır. Novruz süfrəsi, sadəcə, yeyib-içmək naminə, süfrə açmaq 
xatirinə keçirilmirdi. Düzdür, bu süfrədə Azərbaycanın milli 
mətbəxinin nümunələri əks etdirilirdi. Novruz süfrəsi rəngarəngliyi 
və zənginliyi ilə zaman-zaman seçilib. Novruz süfrəsini təşkil edən 
milli xörək və şirniyyatlar insanlarda fiziki dirçəliş yaradıb. Bioloji 
cəhətdən bərpa olunmuş insanda bayram əhval-ruhiyyəsi də 
yaradır. Orta əsr mənbələrinin verdiyi məlumata görə, süfrəyə 7 
növ (löyün) xörək düzülərdi. Bu məhsulların hamısının «s» hərfi ilə 
başlandığı da qeyd olunur. Bu adı «s» hərfi ilə başlayan yeddi 
məhsul da adi məhsullar deyildir. Məsələn, süfrədə səməni, 
129 
sarımsaq, sumaq, sirkə və s. olardı ki, bunların hər birinin tərkibi 
yüksək kalori ilə zəngindir.  
Bəzi tədqiqatçılar islama qədərki tarixdə bu məhsulların «s» 
hərfi yox, «ş» hərfi ilə başladığını yazırlar. «ş» səsi ilə başlayan 
sözlərin «s» ilə əvəz olunmasının səbəbini araşdırıcılar süfrədə «ş» 
səsi ilə başlayan şərabın olmasında görürlər. Məlumdur ki, islam 
dininə görə, şərab haramdır. Bu mülahizə də inandırıcı görünür. 
Belə ki, süfrədə şam, şərbət, şirni, hətta şərabın olması da 
ağlabatandır. Bu məhsulların da hər biri özlüyün də qüvvətləndirici, 
hərarətgətirici gücə malikdir. İnandırıcıdır ki, şərabı süfrədən 
uzaqlaşdırmaq üçün bütünlüklə süfrəyə «s» hərfi ilə başlanan 
məhsullar qoymaq məsləhət bilinibdir. Bu mülahizənin tərəfdarları 
Novruz süfrəsində lap qədimlərdən şərbət, şirni və şamın olduğunu 
israrla qeyd edirlər. «ş-s» səslərinin yerdəyişməsinin əleydarlarının 
fikrincə, bu fonetik dəyişikliklə bağlıdır. Onların mülahizəsinə 
görə, güney azərbaycanlılarının zaman-zaman şimala miqrasiyası 
nəticəsində ş-s əvəzlənməsi baş vermişdir. Bu fikrin tərəfdarları 
qeyd edirlər ki, şimalda yaşayan azərbaycanlıların «ş» kimi tələffüz 
etdiyi sözləri güneylilər «s» ilə tələffüz edirlər. Onların mülahi-
zələrinə görə, bu fonetik dəyişiklik adıçəkilən ərazilərdə islam dini 
yayılmamışdan çox-çox əvvəl baş vermişdir (31, 112-113). 
Əslində, bu mülahizə heç cür inandırıcı görünmür. Bircə anlıq bu 
fonetik dəyişikliyə diqqət yetirsək, mülahizənin inandırıcı olmadığı 
ortaya çıxacaqdır. Onda şirni-sirni, şam-sam, şərbət-sərbət olmalı 
idi. Bu məsələ ilə bağlı gəldiyim qənaət belədir. Fars və tacik 
xalqları Novruz süfrəsinə qoyduqları ərzaq məhsulları «ş» səsi ilə 
başlayır. Məsələn, şir (süd), şərbət.  
Novruzun inkişaf tarixini ilk yazıya alanlardan olan Ə.Biruni 
də yeddi ləvin məsələsinə diqqət yetirmişdir. O, qablara yeddi 
neməti necə düzməyi təsvir etmişdir. Ə.Biruninin yazdığına görə, 
bu yeddi nemət yeddi rəngin rəmzi olmalıymış (67). 
 Yeddi ləvinlə bağlı görkəmli şərqşünas alim Aidə İmanqu-
liyeva da maraqlı tədqiqatlar müəllifidir. O, bu barədə yazır: «Bu 
130 
adətin (yeddi cür yemək nəzərdə tutulur) kökləri islamdan əvvəlki 
dövrlərə gedib çıxır və yeddi mələyin adı ilə bağlıdır» (67). 
Yeddi ləvin məsələsi ilə bağlı Azərbaycanda mövcud olan bir 
özəlliyi də qeyd etmək yerinə düşərdi. Son çərşənbə axşamına 
Azərbaycanda «Yeddi ləvin gecəsi» (Əhliman Axundov) də 
deyilib. Türkiyənin İğdır vilayətin də 20 mart gecəsini yeddi ləvin 
gecəsi kimi tanıyıblar (69, 48).  
Bu məqamda bir məsələni də qeyd etmək yerinə düşərdi. 
Novruz sistemində 7 rəqəminə özəl bir münasibət vardır. Novruz 
süfrəsində «s» hərfi ilə başlayan 7 növ ərzaq məhsulunun qoyul-
ması, 7 şamın yandırılması, tonqalın üstündən 7 dəfə tullanmaq, 7 
taxıl növünün (arpa, buğda, darı, qarğıdalı, noxud, mərci, lobya) 
göyərdilməsi, süfrəyə 7 dəstə üzərliyin qoyulması, orta əsrlərdə 
Novruz bayramının 7 gün qeyd olunması 7 rəqəminin bu sistem-
dəki xüsusi yeri olduğunun əyani təsdiqidir. Belə bir inam da 
mövcuddur ki, Novruz axşamı evdə olmayan 7 il sərgərdan düşər, 
doğma ocağında ola bilməz.  
Praktik baxımdan deyək ki, «s» hərfi ilə başlanan ərzaq və 
insanın qida məhsullarını təşkil edən dənli bitkilər əsas qida məh-
sulu olmaqla bərabər, sağlamlıq və enerji mənbəyidir.  
Mifik düşüncəyə görə, dünya 7 günə yaranıb. Artıq orta əsrlər 
təqvimində həftənin günləri də 7 müəyyən edilmişdir.  
Novruz süfrəsində şəkərbura, paxlava, qovurğa, ləpə, püstə, 
badam, meyvə quruları, kişmiş və s. olur.  
Aş təkcə azərbaycanlıların yox, bütövlükdə türk dünyasının 
xörəklərinin şahı olduğundan Novruz süfrəsinin də lideri sayılırdı. 
Xalqımız bu gözəl ənənəni indi də davam etdirir. Novruz süfrə-
sində aş ən nüfuzlu yemək sayılır. Aşın da Azərbaycanda müxtəlif 
növləri var. Hər region və hər bir ailə ənənə, zövq və özəl maraq-
larına uyğun olan aş bişirər. Süfrənin mərkəzi hissəsinə səməni 
qoyular, şam yandırılar. Ailə üzvlərinin hamısı süfrə ətrafında 
oturardı.  
131 
Azərbaycanda Novruzun digər ayin və mərasimlərində olduğu 
kimi, bayram süfrəsində də hər bir regionun spesifik xüsusiy-
yətlərindən irəli gələn müxtəliflik, orijinallıq hökm sürür. Hər bir 
zonanın özünəməxsus çoxçeşidli xörəkləri, növbənöv şirniyyatları 
vardır. Xəzər sahilində yerləşən Lənkəranda bayram süfrəsinə 
ziyad balığının ləvəngisi, Ordubadda meyvə qurularının qoyulması 
dediklərimizə nümunədir.  
Novruzda keçirilən dəbdəbəli mərasimlərindən biri «Xan 
bəzəmə»dir. Əvvəlcə bu mərasimin keçirilmə proseduruna diqqət 
yetirək. El-oba camaatı geniş bir meydana yığışır. Camaat zahirən 
gözəgəlimli, mənən müdrik olan bir şəxsi «Xan» seçir. Həmin şəxsi 
xan libasında geyindirirlər. Başına şahlıq tacı qoyurlar. Meydanın 
baş tərəfində şahalayiq bir taxt qururdular. Şahın sağ-solunda 
əsabələri, vəzir, vəkili, nökər-qulluqçuları olurdu.  
Xanın sağ-solu səməni və xonçalarla bəzədilir. Xan taxt-
tacında ciddi və rəsmi bir görkəm alaraq işə başlayır. Onun verdiyi 
«əmrlər» müzakirəsiz yerinə yetirilir. «Xan»ın əmri əsasında el-
obanın məişət problemləri həll olunur, küsülülər barışdırılır, 
imkansız, köməksiz ailələrə bayram payları aparılır. Xan üç gün 
ərzində el-obanın «hakimi-mütləqi» sayılır. Həmin günlərdə bütün 
işlərin icrasına xan rəhbərlik edir. Xan kəndin yollarını, su arx-
larını, dəyirmanlarını təmir elətdirir, uzun müddət əhalinin nara-
hatlığına səbəb olan problemlərini aradan qaldırır. Sonuncu gün 
xan gördüyü işlər barədə camaata hesabat verir. Meydanda camaat 
hamılıqla şənlənir. Hər kəs nəyi bacarırsa, onu da edir, kimi çalıb 
oynayır, kimi güc nümayiş elətdirir, güləşir. Meydana yığışmış 
camaatı xanın təlxəyi də şənləndirir. Təlxək min bir hoqqadan çıxır 
ki, xanı güldürə bilsin. Gülmək isə xana yaraşan hal deyildir. 
«Xan» gülsə idi, onu suya basar, məsxərəyə qoyar və taxt-tacından 
uzaqlaşdırardılar. «Xan»ın əmrinə əsasən meydana bir qab qoyu-
lardı. Xanın göstərişi ilə camaat ora «xələt» atardı. Bəzi yerlərdə 
«Xan» üc gün taxt-tacını qoruyub saxlaya bilərdisə, bu «xələt «ona 
çatardı. Bəzi bölgələrdə isə yığılan «xələt», pay-pülüş el-obanın 
132 
problemlərinə sərf olunardu. El-obada böyük nüfuz qazanmış «Xan 
bəzəmə» mərasiminin tarixi kökləri olduqca qədimdir. Böyük 
ehtimalla demək olar ki, bu mərasim öz qaynaqlarını sinifsiz 
cəmiyyətin mövcud olduğu dövrlərdən götürübdür. Xalq öz 
problemlərini həll etmək üçün Novruzun təntənəli günlərində 
«Xan» seçibdir. Həmin ərəfədə camaat toparlanır, bir-birinə qayğı 
və nəvazişlə yanaşır. Seçilmiş «Xan»ın da bir sözü iki ola bilməzdi.  
Bu mərasimlə bağlı ikinci bir versiya da irəli sürə bilərik. Nov-
ruzun müqəddəsliyindən, onun xalq arasında mövcud olan gerçək 
nüfuzundan zamanında hakimiyyət sahibləri ustalıqla faydalanıblar. 
Bəzi mənbələrdə həmin ərəfədə səlahiyyət sahibləri məqsədli 
şəkildə hakimiyyətdən uzaqlaşır, xalqın dərd-sərini, maddi-mənəvi 
problemləri ilə əyani şəkildə tanış olmaq üçün, xalqla canlı, 
vasitəsiz ünsiyyətdə olmaqdan ötrü birbaşa özləri xalqın içərisinə 
təşrif buyurublar. «Xan bəzəmə» mərasiminin Azərbaycanda 
yarandığı daha çox inandırıcı görünür. Mənbələrdə ehtimal forma-
sında yazılır ki, Cəmşidi camaat taxtında gəzdirib, Azərbaycana 
gətirib çıxarır. Həmin gün Cəmşid taxta oturub. Taxt-taca yiyələn-
miş Cəmşidin şərəfinə camaat şadlıq edir, bayram keçirir. Cəmşidin 
özünün ildə bir dəfə, Novruz ərəfəsində şahlıqdan uzaqlaşıb 
camaatın içərisinə getdiyi, həmin gün onlarla canlı ünsiyyətdə 
olduğu, onların qayğı və problemlərini həll etdiyi də deyilir.  
Novruz bayramı dövlət işlərinə və dövlət başçılarına yardımçı 
bir vasitə olubdur. XI əsrdə yaşamış məşhur və müdrik bir dövlət 
adamı olmuş Nizamülmülk «Siyasətnamə» əsərində hökmdarın 
xalqın içərisinə təşrif buyurmasından, həmin günlərdə şah sarayının 
qapılarının camaatın üzünə açıq olmasından da söhbət açılır. Gör-
kəmli dövlət adamının məşhur «Siyasətnamə»sindən həmin 
məqamın təfərrüatına diqqət yetirək: 
Belə deyirlər ki, Əcəm hökmdarlarının adəti bu imiş ki, 
Mehrikan və Novruz günlərində şah xalq üçün qəbul düzəldər və o 
gün heç kəsi həbs etdirməzmiş.  
133 
Bir neçə gün əvvəl münadi (carçı) car çəkib deyərdi: «Filan 
günə hazırlaşın!». Hər kəs o günə hazırlığını görərdi. O gün 
çatdıqda şah münadisi bazarın kənarında durub qışqırardı: «Bu gün 
ehtiyacını ödəməkdə kim-kimə mane olsa, şah onun qanını 
axıtdıracaqdır». Sonra şah xalqın ərizələrini oxumağa başlardı, 
onları bir-bir qabağına qoyub nəzərdən keçirərdi. Orada şahın 
özündən şikayət vardısa, şah durub taxtdan düşər, onların dilində 
qazilər qazisi demək olan möbidlər möbidinin (möbəd, möbid-
zərdüştlikdə din xadimi, kahin) qarşısında iki dizi üstə oturar və 
deyərmiş: «Hər şeydən əvvəl bu kişi ilə mənim məsələmi ayırd elə, 
heç şeydən ehtiyat edib çəkinmə». Bu vaxt car çəkilərmiş: «Kimin 
şahdan şikayəti varsa, hamısı bir tərəfə yığılsınlar ki, ilk növbədə, 
onların a Sonra şah möbidə deyərmiş: «Allah-taala yanında şah 
günahından böyük günah ola bilməz. Çünki Allah-taalanın neməti 
sayəsində onların vəzifəsi rəiyyət saxlamaq, onların haqqını 
qorumaq, onlara qarşı uzadılan əli gödəltməkdən ibarətdir. Şah 
zalım olsa, qoşunu da bütünlükdə zalım olar və Allahı unudar, 
nemətə qarşı nankorluq edərlər; gec-tez onlar Allahın qəzəbinə və 
cəzasına düçar olub zərər çəkər, çox keçməz ki, dünya viran olar. 
Onların bu günahları üzündən hamı öldürülər; şahlıq o eldən 
köçürülər. Ey Allahını tanıyan möbid, bax, mənə üzgörənlik etmə. 
Allah məndən nə tələb etsə, mən də səndən tələb edəcək və 
hamısını sənin boynuna yıxacağam».  
Sonra möbid işlərə baxmağa başlar, kimin şaha qarşı tələbi 
haqlı idisə, onun xeyrinə hökm çıxarar, kim şaha qarşı əsassız iş 
qaldırıb sübut gətirə bilməzdisə, ona ən ağır cəza kəsərdi, bilsinlər 
ki, ölkəyə və hökmdarına (yersiz) eyib tutmağa cəsarət etmiş 
adamın mükafatı bu olacaqdır.  
Şahın mühakiməsi qurtardıqdan sonra o yenə taxta oturar, tacı 
başına qoyar, üzünü böyüklərə və yaxın adamlarına çevirib 
deyərmiş: «Mən ona görə özümdən başladım ki, siz başqalarına 
zülm etmək tamahına düşməyəsiniz, indi kimin sizdən narazılığı 
varsa, könlünü ələ alınız».  
134 
Cəmşiddən sonra bu humanist törənin qədim İran şahları 
tərəfindən bir ənənə kimi davam etdirildiyi tarixi mənbələrin ço-
xunda qeyd olunmuşdur. Tarixi mənbələrdə hakim sinfin nüma-
yəndələrinin Novruz şənliklərindən şəxsi mənfəətləri naminə 
faydalandıqları da vurğulanır. «Xan bəzəmə» mərasimində bayram-
dan gəlir mənbəyi kimi də yararlanıblar. Orta əsrlərdə Novruzda 
pay-peşkəş vermək ənənəyə çevilibmiş. Bu pay-peşkəş çox aşağı 
və orta sinfin nümayəndələri tərəfindən hakim təbəqənin üzvlərinə 
verilərmiş. Səfəvilər dövlətində baş vəzir işləmiş Mirzə Hatəm bəy 
Ordubadinin Novruz bayramında şahına 2074 tüməni peşkəş 
verdiyini tarixi mənbələr qoruyub saxlamışdır. Novruz bayramında 
hökmdarlara qızıl əşyalar və digər qiymətli hədiyyələr verilərdi. 
Novruzla bağlı qədim bir mərasim də meydana çıxmışdır ki, bu 
mərasimdən də səlahiyyət sahibləri faydalanırdılar. Bu mərasim 
Mirnovruz və bəzən də Hacı Firuz adlandırılırdı (31, 117).  
Bu mərasimin ilk vaxtlar konkret şəxsin adi ilə bağlı olduğunu 
ehtimal etmək olar.  
Göründüyü kimi, bu mərasim də birbaşa «Xan bəzəmə» 
mərasimindən qaynaqlanıbdır.  
E.Aslanov «Novruz: dünən, bu gün, sabah» məqaləsində yazır: 
«Əski qaynaqlardan aydın olur ki, bir zamanlar Misirdə Novruz 
büsatı ərəfəsində «Əmir əi-Novruz», qısaca desək, Mirnovruz adı 
daşıyan bir nəfər törən hakimi seçilir. Mirnovruz (bu ad altında 
mifik Cəmşid təsəvvür olunurdu) seçmək adət-ənənəsi orta 
çağlarda, xüsusən Səfəvilər dövründə də geniş yayılmışdı. Hər il 
bayramın iştirakçıları öz aralarında gözəl rəftarlı, xoşgörkəmli, 
hörmətli bir şəxsi Mirnovruz seçirmişlər. O, ağ at, yaxud dəvə 
üzərinə qalxır, əlində qızılquş bayram alayının önündə yeriyirmiş. 
Saraydakı rəsmi törən ziyafətlərini də Mirnovruz idarə edirdi» (56). 
Aydınlıq naminə deyək ki, «Əmiri – Novruz» Novruzun sahibi 
deməkdir.  
Mirnovruz mərasimi İranda, Orta Asiyada və digər regionlarda 
da keçirilirmiş.  
135 
Yuxarıda deyildiyi kimi, Mirnovruz, əslində, qızılquş (Ö.Xəy-
yamın yazdığına görə də, qızılquş xoşbəxtlik və səadət gətirir), at 
və ya dəvənin üstündə oturub yola çıxardı. Onun arxasınca gələn 
dəstə oxuya-oxuya onu müşayiət edərdi. Mirnovruzun mindiyi at 
harada dayansaydı, ev və ya bazar-dükan sahibi onun üçün 
hazırladığı hədiyyəni hörmət və ehtiramla ona təqdim edərdi. Bu 
minvalla Mirnovruzun dəstəsi bayram sovqatını toplayardı.  
Ümumən, hökmdarlar Novruzdan – yeni gündən maddi-mənəvi 
və siyasi baxımdan yararlanmışlar. Səlahiyyət sahibləri bu günün 
yalnız müqəddəsliyindən-düşərliliyindən faydalanmamışlar, həm 
də kosmik-astronomik cəhətdən tamamilə yeniləşmiş bu gündə 
gələcək talelərini müəyyənləşdirməyə və kodlaşdırmağa 
çalışmışdılar. Taxt-tac sahibləri həmin gün bər-bəzəkli, bərq vuran, 
gözqamaşdıran libaslarını geyər, başlarına da «novruzi» deyilən 
(E.Aslanov) ağ rəngli məxsusi bir papaq qoyardılar. Camaatın içinə 
çıxan hökmdar ilin ilk günlərindən xalqın diqqətini cəlb edir, özünü 
onların nəzərinə çatdırırdı.  
«Xan bəzəmə» mərasimi də özlüyündə çoxqatlı və rəngarəng 
olmuşdur.  
Orta əsr mənbələrində «Xan bəzəmə» mərasiminin zəngin 
keçirilməsi barədə də məlumatlar vardır. E.Aslanov yazır: «VIII-XI 
yüzilliklərin qaynaqlarında Yaxın Şərqdə Novruz günü şəhərlərin 
baş küçələri ilə və təntənəli şəkildə taxt-tac sahibi, yaxud şəhər 
rəisinin zəngin bayram süfrəsi – «Xan»ın gəzdirilməsindən xəbər 
verir. Həmin nəhəng süfrənin ortasında noğul, nabat və şəkərlənmiş 
meyvələrdən bir «portağal ağacı» quraşdırılır, onun budaq, yarpaq 
və meyvələrini şəkərdən hazırlayıb, üzərinə yenə şəkərdən minlərlə 
fiqur və təsvirlər sancılır, ətrafında qurulmuş «yeddi qəsr»in içi 
cürbəcür qoğal və şirniyyat ilə doldurulurdu. Qaydaya görə yoldan 
keçən hər kəs bu xariqüladə süfrəyə yanaşıb arzuladığı qoğal və 
şirni götürə bilərdi» (57).  
136 
Etiraf edək ki, hökmdarların Novruz şənliklərinə şəxsən qatıl-
maları əhalinin ciddi marağına səbəb olur, bayramın təntənəsini 
daha da artırırdı. Azərbaycanda xanlıqlar dövrü də daxil olmaqla, 
bütün dövrlərdə xanlar və hökmdarlar Novruz şənliklərinin fəal 
iştirakçısı olmuşlar. Nizami Gəncəvinin yaşadığı dövrdə Novruz 
günü eyvanda, xüsusi bir taxtda əyləşmiş hökmdarın qarşısından 
seçmə ağ atlar aparılır, qızıl-gümüşdən hazırlanmış qoşqu 
ləvazimatı nümayiş etdirilirdi.  
Həmin dövrdən 600 il sonra Azərbaycanda, xanlıqlar çağı 
Qarabağda Novruz bayramını təsvir edən Y.V.Çəmənzəminlinin 
«Qan içində» romanında bayram yürüşündəki at üstə yeriyən 
bəylərin Şuşada Cıdır düzünə yollanmasından danışılır. İzdihamın 
önündə yalları xınaya boyanmış ağ atda, əyinində ağ çüğa, ağ 
arxalıq geyib, başına ağ dəri papaq qoymuş Qarabağ xanı irəli-
ləyərdi. Qafilə Cıdır düzündəki təpədə qurulmuş çadırlara çatdıqda, 
hamı atlardan enib çadırlara keçirdi» (57).  
«Xan bəzəmə» mərasiminin alt qatlarında xalqın müdrik 
düşüncəsi, arzu və istəkləri öz əksini tapıbdır. Bu mərasimi yalnız 
hakim sinfin varlanmaq ehtirası ilə bağlamaq ən azından insaf-
sızlıqdır. Ehtimalla olsa da deyə bilərik ki, «Xan bəzəmə» meydan 
tamaşasında xalq ədalətli şah obrazı arzusunu gerçəkləşdiribdir. 
Novruzun müqəddəsliyindən, sayasından və nüfuzundan məharətlə 
yararlanmış rəyasət sahibləri, həm də Novruzun yaratdığı mənəvi 
təmizlənmə sayəsində saflaşmışlar. Həmin ərəfədə rəsmlər ədalətli, 
insaflı, xeyirxah, şən və nikbin olurdular.  
Hökmdarların iştirak etdiyi bayram şənliklərində müxtəlif peşə 
və sənət sahiblərinin əl işləri, sənət nailiyyətləri nümayiş etdirilirdi. 
XIV ərsdə yaşamış bir türk tarıxçisinin verdiyi məlumata görə, 
Novruz törənində zərgər, dəmirçi, dərzi və b. (təsadüfi deyil ki, bu 
peşələr Cəmşidlə bağlıdır) peşə və sənət adamları bir il ərzində 
araya-ərsəyə gətirdikləri məhsullarını diqqəti cəlb edən bir formada 
nümayiş elətdirirdilər. Həmin sənət və peşə sahibləri məhsullarını 
137 
məxsusi bir dolabda və ya qurğuya yığıb çiyinlərində gəzdirər, 
meydan əhlinə nümayiş etdirərdilər. Çörəkçilər tamaşaçıların diq-
qətini özlərinə cəlb etmək üçün müxtəlif ölçülü çörəkləri qalaqlayıb 
hündür bir çörək köşkü düzəldirdilər. Həllaclar (pambıqatanlar) 
boyanmış pambıq və qamışdan böyük bir minarə düzəldir, onu 
tamamilə bəzədikdən sonra baş hissəsinə leylək fiquru keçirərdilər. 
Kəndirbazlar oyunları ilə bərabər, qurub-düzdükləri kəndirləri, 
həsirçilər qamışdan hazırladıqları predmetləri nümayiş elətdirir-
dilər. Kürkçülər pələng, bəbir dərilərinə bürünüb həmin heyvanlar 
kimi yeriyir, qəssablar bir-iki nəfərə qoyun-keçi dərisi geyindirir və 
həmin heyvanların səsini çıxartdırırdı. Bu deyilənləri İstanbulun 
Topqapı sarayının kitabxanasında saxlanılan əlyazma və miniatür 
rəsmlər özündə hifz edir. XVI-XVII əsrlərə aid olan «Surnamə» 
(«Bayram kitabı») adlı əlyazmalar Türkiyədə mövcud olan bayram 
və törənlərin keçirilməsindən bəhs edir. Həmin əlyazmalarda olan 
437 miniatürdə İstanbulun «At meydanı» adlanan yerində peşə və 
sənət adamlarının sultan qarşısında nümayiş elətdirdikləri qeyri-adi 
«həngamələr» təsvir olunubdur. Bu miniatürlərin hər biri özlü-
yündə maraqlıdır. Miniatürlərin birində gülçülərin apardığı qur-
ğunun hər bir bucağında sərv ağacı, ortada fəvvarəli hovuz və 
çiçəkləmiş iki meyvə ağacından ibarət olan bağ (rövzə) təsvir 
olunubdur. Digər miniatürdə isə ağac və bitkilərlə örtülmüş təpə, 
onun qoynunda tütək çalan çoban fiquru, qoyun sürüsü və vəhşi 
heyvanlar (ayı, ceyran və s.) təsvir edilibdir. Bu qafiləni on iki 
nəfər çiynində aparır (56). Gətirdiyimiz nümunələrdə təbiət təsvir-
lərinin, peşə və sənət adamlarının əl işlərinin təsviri təsadüfi 
deyildir.  
Fikrimizcə, bu qarışıq – təbiət və insan münasibətlərinin əzəli 
və əbədiliyi, bu münasibətlər nəticəsində «Dünya ağacı»nın daimi 
yaşıllığı və mövcudluğudur. İnsanın qurub-yaratdığı təsərrüfat 
sistemi (peşə, sənət alətləri) olmasa, təbiətin sistemli və faydalı 
inkişafı da qeyri-mümkündür. Elə bu zərif və həssas əlaqəyə görə, 
138 
Novruz həm də sənət-peşə bayramı kimi xarakterizə edilir. Bu 
tendensiya daha çox özünü Mehrikan və məhsul bayramı adı 
altında keçirilən mərasimlərdə özünü doğruldur.  
Azərbaycanda Novruz mərasimləri keçirilmə vaxtına görə də 
fərqlidir. Azərbaycanın bir çox bölgələrində Novruz bayramı ilin 
axırıncı çərşənbəsində keçirilir. Bir çox ayin və mərasimlər də elə 
həmin günlərdə icra olunur. İlaxır çərşənbə axşamı ilə bağlı saysız 
ayinlər, inam, inanclar və s. mövcuddur. Həmin gün qulaq və su 
falına baxılır, müxtəlif əşyalar vasitəsilə bəxtə baxılır, niyyət edilir, 
çillə çıxarılır və s. Bunlardan bəzilərini təfərrüatı ilə yazmaq 
istərdik.  
Axırıncı çərşənbədə «iynə süzdürüb», «çilə çıxarırlar».  
Bayramda hamı şənlənir, deyib-gülür. Həmin axşam kim daha 
tez yatsa, onu yatdığı yerə tikirlər. Bundan sonra onun üstünə su 
töküb oyadırlar.  
Axır çərşənbə lampanın altına qıfıl bağlayıb qoyurlar. Niyyət 
edib gözləyirlər. Qapını birinci kim açıb içəri girərsə, onun ilk 
dediyi sözü niyyətə görə yozardılar.  
Axırıncı çərşənbədə qızlar həmin axşam gec yatırlar. 
Yatmazdan əvvəl duzlu kökə yeyir, ancaq su içmirlər. Gecə duzlu 
kökə yeyənə su verirlər. Su verən adamın qızın həyat qisməti 
olacağına inanırdılar.  
Axır çərşənbə günü hərənin adına bir şam yandırılardı. Kimin 
şamı birinci yanıb qurtarardısa, həmin adamın ömrünün gödək 
olacağına inanardılar.  
Axır çərşənbə gecəsi Novruz bayramının ən müqəddəs anları 
hesab olunur. Həmin gün, əslində, elə Novruz bayramının özüdür. 
Novruzun həmin əziz anları haqqında belə bir əfsanəvi inam bu gün 
də yaşamaqdadır.  
Belə deyirlər ki, axır çərşənbə günü çaylar bir an dayanır, 
ağacların budaqları əyilib torpağa dəyir.  
Axır çərşənbədə təbiətdə hər şeyin təzələndiyini deyirlər.  
139 
Xalqın Novruzla bağlı düşüncəsi, inamı, inancı və b. milli də-
yərləri daha çox axır çərşənbə ilə əlaqəlidir. Elə bu səbəbdəndir ki, 
bir çox regionlarda çərşənbə bayramı daha təntənəli qeyd olunur. 
Bəzi bölgələrdə isə Novruz şənliklərinə axır çərşənbə günündən 
başlanır.  
Axır çərşənbə günündə həyət-bacalarda və el-obada əhalinin 
toplaşdığı yerlərdə tonqallar çatılır. Köhnə ilin dərd-bəlasından, 
azar-bezarından, qada-balasından qurtarmaq niyyəti ilə uşaqdan-
böyüyə – hamı tonqalın üstündən yeddi dəfə tullanardı. Bəzi yer-
lərdə hətta mal-heyvanı, qoyun-quzunu belə tonqal başına dolan-
dırır, iki tonqalın arasından keçirərlər. Tonqalın üstündən 
tullanarkən müxtəlif nəğmələr oxunardı: 
 
  Ağırlığım-uğurluğum odlara,  
  Yazda mənlə hoppanmayan yadlara.  
  Ağırlığım od olsun,  
  Odda yanan yad olsun.  
 
və ya 
  Ağrım-uğrum tökülsün,  
 Oda düşüb kül olsun.  
 Yansın, alov saçılsın,  
 Mənim bəxtim açılsın.  
 
Subyektiv səbəblərdən bəzi araşdırıcılar tonqal yandırmaq 
mərasimini atəşpərəstliklə bağlayırlar. Əslində, yanlışlığa yol 
verirlər. «Bəllidir ki, atəşpərəstlər odu ilahiləşdirərək ona sitayiş 
edirdilər. Onlar oda, atəşə o dərəcədə müqəddəs bir şey kimi baxır-
dılar ki, hətta oda öz nəfəslərinin belə toxunmasını istəmirdilər. 
Zərdüştə görə, insanın nəfəsi təmiz deyildir və onun müqəddəs oda 
toxunması günahdır. …. Novruz mərasimində od, tonqal üstündən 
atılan mərasim iştirakçıları «ağrım-acım tökülsün bu odda yansın» 
mövqeyindən çıxış edir. öz çillələrini, ağırlıqlarını odun üstünə 
140 
töküb orada yandırmaq istəyirlər. Deməli, Novruz mərasimindəki 
od ünsürü «Avesta» – atəşpərəstliklə bağlı deyildir (59).  
Bir çox regionlarda üzərlik yandırma ayini elə bu vaxt (tonqal 
yandırma) keçirilir. Qadınlar əvvəlcədən hazırladıqları üzərliyi 
tonqala atıb oxuyardılar: 
   
Üzərliksən, havasan,  
Hər bir dərdə davasan.  
Hər yerdə sən olasan,  
Qada-bala sovasan.  
 
İnama görə, üzərlik qada-bala aparır, bədnəzərdən qoruyur. 
İnsanlar bu inamlarında da səhv etməmişlər. Sonralar elm də bu 
qənaətə gəldi ki, üzərliyin tibbi müalicəvi əhəmiyyəti vardır. 
Əhliman Axundovun yazdığına görə, Dərbənd və Quba bölgə-
lərində «pülənbər» adlandırılan xüsusi üzərlik yandırılması adəti 
olubdur.  
 Son çərşənbə axşamında və Novruzda təntənə ilə keçirilən 
mərasimlərdən biri də vəsfi-hallardır. Hava qaralanda dəstə halında 
qızlar çeşməyə, bulağa su gətirməyə gedirlər. Bu vaxtı kəlmə belə 
kəsmək olmaz. Lal-dinməz səhənglərini su ilə doldurduqdan sonra 
evlərin birində cəm olarlar. Evin ortasına içi su ilə dolu olan bir 
badya və ya ləyən qoyulardı. İki nəfərin-qız və oğlanın adına 
ləyənə üzük, sırğa, iynə salınardı.  
Bu mərasimin müxtəlif variantları mövcud olub. Əgər qaba 
üzük, sırğa, sancaq salınıbsa, qabın üzərinə yaylıq örtərdilər. Qabın 
yanında oturan adam əl atıb qabdan üzük və sırğa çıxarır. Çıxan 
əşyaya aid (üzük, sırğa, sancaq) bir bayatı söylərdi, qızlar da bir 
ağızdan oxuyardı. İynə ilə fala baxılan zaman şərt belə idi ki, əgər 
iynələr çalxalanmış suda bir-birinə yaxınlaşardısa, onda sevgililər 
qovuşacaqdılar. Su qabının yanında əyləşən qadın əlamətə, hal-
əhvala uyğun olan bayatılar söyləyərdi: 
   
141 
                     Məscidin ocağında,  
  Şam yanar bucağında.  
  Allah muradın versin,  
  Ağ oğlan qucağında.  
və ya 
  Sürmədanın milisən,  
  Can gülüm, can, can! 
  Dost bağının gülüsən,  
  Can gülüm, can, can! 
   
                      Həm yaxın qonşususan,  
  Həm də sevgilisisən. 
  Can gülüm, can, can! 
  Can gülüm, can, can! 
 
Vəsfi-hal, adından göründüyü kimi, halın tərifi və təsviridir. 
Həmin situasiyada sözə güclü bir inam yaranırdı. İnam hissinin 
insan həyatında hansı rolu oynadığı artıq hamıya bəllidir. Vəsfi-
hala inananlar Tanrıya daha çox üz tuturlar. Arzu və niyyətlərinə 
çatmaq, diləklərinə qovuşmaqdan ötrü daxildən gələn güclü bir 
inamla Tanrıdan dilək diləyirdilər.  
Göründüyü kimi, vəsfi-hallar ən çox su falı ilə bağlıdır. «Dün-
ya ağacının» kökündə su kultunun da durduğu məlumdur. Ümu-
mən, türklərdə, o cümlədən Azərbaycan türklərində su aydınlıq, 
saflıq, paklıq rəmzi sayılıb. Su insan həyatının rişələrindən olub. 
Elə bu özəl inamın nəticəsidir ki, falların ən müqəddəsi su ilə fala 
baxmadır. Mərasimin kökündə su dayandığındandır ki, bəzi 
tədqiqatçılar (E.Aslanov) bu ayinin həm də su çərşənbəsində icra 
edildiyini yazırlar.  
Novruz özündə xalqın həyatını, məişətini, dünyagörüşünü, 
ümumən, maddi-mənəvi dəyərləri cəmləyən gerçək bir sistemdir. 
Bu sistem əhatə dairəsinə görə də son dərəcə zəngindir. Xalqın 
142 
dünyabaxışı, əxlaqı, mənəviyyatı, məişəti və digər dəyərləri hələ də 
bu sistemdə qorunub saxlanılıb. İlaxır çərşənbə və Novruzda qapı-
lar, darvazalar açıq olar, heç kəs ev-eşiyinin qapılarını bağlamazdı. 
Həmin günlərdə hamı öz ev-eşiyində, od-ocağında olmalıdır. İlin 
əziz günlərində adamlar yalnız xoş sözlər danışardılar. Həmin 
günlərdə qız-gəlinlər qulaq falına çıxardılar. Bu ayinə «qapıpusma» 
da deyirlər.  
Son çərşənbə və Novruz mərasimlərinin şad-xürrəm, təntənəli 
qeyd olunmasında cavanların və uşaqların fəal iştirakı ilə keçirilən 
oyun, tamaşa və mərasimlərin ayrıca yeri vardır. İlaxır çərşənbə və 
Novruz günlərində el-obanın cavanları və uşaqları gecələr dəstə 
halında evlərə baş vurarlar. Dəstə-dəstə olub evlərə torba atır, şal 
sallayırlar. Bu mərasim müxtəlif dönəmlərdə bəzəkli yun corabla, 
torba və şal ilə yerinə yetirilib. Ev sahibi atılan torbaya, corab və ya 
şala bayram payı qoyardı. Bu mərasim həm də özəl bir incə 
məqamı gerçəkləşdirmək niyyəti ilə də həyata keçirilibdir.  
İstədiyi qızın evinə torba, ya şal atan cavan, arzu və niyyətini 
bildirmək üçün torba və ya şalın ucunu düyünləyirdi. Qızın 
valideynləri oğlanı ürəkdən bəyənərsə, bu işin gələcəyinə ümid 
edərlərsə, düyünü açıb qızın biləyinə bağlayarlar. Əgər razı olma-
salar, bayram payı ilə şalı verərdilər.  
Azərbaycanın bir çox regionlarında son çərşənbəyə, bəzi böl-
gələrdə isə Novruzdan əvvəlki günə «baca-baca» deyilir.  
Türkiyənin İğdır bölgəsində həmin gün «uşaq bayramı günü» 
kimi daha çox tanınır (69, 53).  
Qənaətimizə görə, son çərşənbənin müəyyən bir mərhələsinə 
«baca-baca» deyilir. Birinci «baca-baca» sözünə diqqət yetirək. 
Baca sırf türk mənşəli bir sözdür. Yaxın keçmişə kimi dam evlə-
rində baca olurdu ki, qalanmış ocağın tüstüsü oradan çölə çıxardı. 
İlaxır çərşənbə və Novruz günlərində şənlik keçirən cavanlar və 
uşaqlar kəndi baca-baca gəzər, torba, şal və ya bəzəkli, təzə toxun-
muş yun corablarını həmin bacadan sallayardılar.  
143 
Uşaqlar günün qulağı batandan ev-ev gəzməyə başlayardılar. 
Dəstə-dəstə evləri gəzib bayram payı toplamış uşaqlar evlərin 
birində bayram şənliyini keçirərdilər.  
Uşaqların evbəev gəzmə mərasiminə el arasında «baca-baca» 
deyilib. Bu mərasimə böyüklər çox vaxt uşaq bayramı kimi müna-
sibət bəsləyiblər.  
O da doğrudur ki, son çərşənbə və Novruz günlərində uşaqlar 
daha fəal olurlar. Onlar böyüklərdən daha çox deyib-gülür, 
şadlanır, bayram keçirirlər.  
İlaxır çərşənbə və Novruz günlərini cavanlar və uşaqlar böyük 
həvəs və maraqla keçirirdilər. Atçapma, güləşmə, miloynatma, 
oxatma yarışları, zorxana tamaşaları, çövkən, qəpəq oyunlarını 
əhali maraqla qarşılayırdı. İlaxır çərşənbə və Novruz günlərinin 
kütləviliyini də meydan tamaşaları və xalq oyunları təşkil edirdi.  
Azərbaycan mərasim şənlikləri, zorxana və uşaq oyunları sayca 
müxtəlif, məzmunca zəngindir. Mərasim şənliklərinin sayı-hesabı 
bəlli deyildir. Mərasim şənlikləri birbaşa kainat və planet ünsürləri 
– od, su, hava, torpaq və başqa təbiət hadisələri ilə bağlıdır.  
Təkcə zorxana oyunlarının doqquz növü vardır.  
Musiqi ilə müşayiət olunan zorxana oyunları tamaşaçıda şən 
əhval, şux ovqat yaradıbdır. Qurşaqtutma komik, məzəli səhnələrlə 
diqqəti cəlb etmişdir.  
Uşaq oyunları özündə milli adət-ənənələri, mənəvi-əxlaqi də-
yərləri birləşdirir. Bu oyunlarda idman hərəkətləri cəldlik, çeviklik, 
mübarizlik və hünər aşılamışsa, söz, deyim, ritm, musiqi və oxuma 
mənəvi aləmin zənginliyinə xidmət etmişdir.  
Cıdır, zorxana, kəməndatma, qılıncoynatma, kəndirbaz, qoç, 
buğa və dəvədöyüşdürmə kimi meydan tamaşaları bayram gün-
lərinin ən maraqlı törənlərindən olmuşdur.  
Cıdır tamaşalarının əsas iştirakçıları igidlər olurdu. Yaxşı at 
çapmaq hünər hesab edilirdi. Atçapma yarışlarında bütün el-oba 
yığışardı. Qalib gələnlərə el-oba arasında böyük ehtiram bəslənərdi. 
Novruz günlərində keçirilən cıdır tamaşalarında atları cıdıra 
144 
hazırlayan cavanlar, atları minib sürəcək cavanların yaxınları, hətta 
cıdırda atlanacaq cavanların nişanlıları belə müxtəlif nəğmələr 
oxuyardılar. Oxunan nəğmələrdə cıdırçı alqışlanar, ona uğurlar 
dilənərdi: 
 Çaparaq atım,  
 Çap, çap.  
 Cıdır atım,  
 Çap, çap.  
 Ötən gəlib 
 Yetişdi.  
 Tap, tap.  
 Çapar atım,  
 Çap, çap,  
 Çap, çap.  
 
Novruzda keçiriləcək cıdır tamaşalarına hazırlıq kiçik çillədən 
başlanardı. El arasında belə bir inam var idi ki, kiçik çillənin ilk 
günü sübh tezdən suvarılan at cıdırda dala qalmaz, qalib gələrmiş 
(20, 61).  
Novruz mərasim tamaşalarının ən geniş tamaşaçı marağı 
qazananlarından biri zorxana oyunlarıdır. Son çərşənbə və Novruz 
günlərində açıq havada göy otun üstündə keçirilirdi. Camaat 
meydanı dövrəyə alar, dairə çəkilərdi. Güləşçilərin ayağı cızıqdan 
çıxmamalı idi. Əgər güləşçinin ayağı cızıqdan çıxsaydı, oyun 
yenidən başlamalı idi. Zorxanada müxtəlif oyunlar nümayiş 
etdirilirdi. Bu oyunların ən geniş yayılanlarından biri milatma 
tamaşası idi. Oyunçular əlinə bir mil alıb başının üstünə qaldırardı. 
Dumbul və ya nağara çalınardı. Dumbul və nağaranın ahənginə 
uyğun mil oynadan milləri hərləyərdi. Oyunçular mili tək əli ilə 
yuxarı atıb, yenidən tutardı. Məşhur mil oynadanlar mili qıçının 
altından atıb havada tutardı. Axır çərşənbə və Novruz günlərində 
zorxanalar səməni, bayram xonçaları, qırmızı xonçalar və b. 
şeylərlə bəzədilərdi (20, 62).  
145 
Kəməndatma meydan tamaşası da tamaşaçı kütləsinin xüsusi 
rəğbətini qazanmışdır. Bu oyun xüsusi çeviklik tələb edirdi. Kə-
məndatma zamanı rəqibi at üstündə kəməndə salmaq xüsusi 
çeviklik və məharət tələb edirdi.  
Cıdır tamaşalarında keçirilən kəməndatma camaat tərəfindən 
daha çox maraqla qarşılanardı. Kəməndə düşən igidlər güclü 
olardısa, kəməndi qırıb yenidən at belinə qalxardı. Kəmənddən çıxa 
bilməyənlər isə məğlub sayılardı. Kəməndəsalma, kəməndədüşmə 
ilə bağlı çoxlu nəğmələr yaranıb: 
 
Mindim səməndə,  
Düşdüm kəməndə.  
Yağı insaf et,  
Dərdliyəm mən də (20, 63). 
 
Meydan tamaşaları içərisində kəndirbaz tamaşaları da əhali 
tərəfindən böyük maraqla qarşılanırdı. Bu tamaşalar Novruzda və 
payızda məhsul yığılıb qurtardıqdan sonra keçirilərdi. Tamaşada 6 
nəfər – kəndirbaz, onu müşayiət edənlər – zurnaçı, balabançı, 
nağaraçı və gözətçi iştirak edərdi. Meydanda quraşdırılmış qurğu-
ları kəndirbazın dəstəsində olan bütün üzvlər yoxladıqdan sonra 
kəndirbaz oyuna başlayardı. Musiqi sədaları altında kəndirbazın 
qeyri-adi hərəkətləri tamaşaçılar tərəfindən alqışlarla qarşılanardı. 
Zurnaçı ilə kəndirbaz daim bir-birini izləyərdilər. Zurnaçının 
kəndirbazın ritmini tutması onu ruhən coşdurur, hərəkətlərini 
tənzimləyirdi. Kəndirbaz tamaşasında camaatın sevinc və maraqla 
dinlədiyi təlxəyin komik hərəkət və məzəli danışığıdır. Təlxək 
kəndirbazın hərəkətlərinə uyğun zarafatlar edir, oyunlar göstərir. 
Təlxəyin oyunları kəndirbazın hərəkətlərini tamamlayır, tamaşa-
çıları şənləndirir (21, 102-103).  
 
 
146 
3.2. Novruz mərasimləri qədim və orta əsr  
mənbələrində  
 
Novruz lap qədim zamanlardan xalqımızın təfəkkürünü, mənə-
vi əxlaqi düşüncəsini, təbiət və cəmiyyətə münasibətini özündə 
cəmləyən dünyagörüşlər toplusudur. Novruz sistemi pozulmaz, 
dəyişilməz, əzəli-əbədi kainat (kosmos) və planet qanunları əsasın-
da formalaşıbdır. Doğulduğu gündən təbiətin qoynunda yaşayıb-
yaradan insanoğlu kainat və planetin harmoniyasının, mizan-tərə-
zisinin mövcud olduğu qənaətinə yüz illərin müşahidələri nəti-
cəsində qazandığı empirik bilikləri sayəsində sahib olmuşdur. 
İnsanoğlu planetdə yaşadığından baş verən proseslərə diqqət kəsil-
miş, təbiətin xarakterini mükəmməl öyrənmək üçün uzun illər 
müşahidələr aparmış, əldə etdiyi bilgilər və gəldiyi qənaət sayə-
sində təqvim yaratmışdı. Qədim insan kainat və planetdəki varlıq-
lara həssas yanaşmışdı. İnsan özünü əhatə edən mühitə və onun 
komponentlərinə canlı varlıq kimi yanaşmışdır. Çox haqlı yerə, 
qədim insan günəşə, aya, ulduzlara canlı varlıq kimi sevgi bəslə-
mişdir. Elə bu həssas yanaşmanın yaratdığı qənaət idi ki, qədim 
insan ilin hər bir gününün xarakterini belə müəyyənləşdirmişdi. 
Hər günün özəl xarakterini təyin etmiş qədim insan ilin martın 21-
də dəyişildiyini, gecə ilə gündüzün bərabərləşdiyini dəqiq müəy-
yənləşdirmişdir. Bu dəqiq astronomok hadisə Novruz sisteminin 
istinad etdiyi ilkin kainat qanunudur.  
Novruz sistemində ardıcıl, nizamlı və əlaqəli bir hərəkət vardır.  
Novruz sistemdir – onun tərkib hissəsinə daxil olan kompo-
nentlər qarşılıqlı əlaqədədir. Novruz sistemi martın 21-dən gecə-
gündüz bərabərliyindən başlayır. İlin bütün gününü özündə birləş-
dirir.  
Novruz sisteminin kulminasiya nöqtəsi, ən yüksək zirvəsi mar-
tın 21-nə – Novruz bayramına təsadüf edir. Həmin təzələnmiş, 
yeniləşmiş gündən başlanan Novruz sistemi bütün ili əhatə edir.  
147 
Novruz sistemi zaman kateqoriyası üzərində qurulubdur. Bö-
yük ehtimalla demək olar ki, ilkin zaman ölçüsü gecə-gündüz 
əvəzlənməsi əsasında müəyyənləşdirilmişdir. Bundan sonra 5 
günlük kiçik həftə, sonra isə on günlük böyük həftə nominasiyası 
yaradılmışdır. 7 günlük həftə insanların təkmilləşmiş astronomik 
bilgilərə sahib olduqdan sonra formalaşmışdır. Orta əsr insanı 
əcdadlarından ötürülən minillik empirik biliklər və uzun illər 
ərzində qazanılmış bilgi və müşahidələr əsasında Yerin kainatın 
mərkəzi, Günəş, Ay və ulduzların onun ətrafında hərəkət etdiyi 
qənaətinə gəlmişdi. Bu, nəticə özünü doğrultmuşdu. Bu qənaət gün, 
həftə, ay və il bölgüsünü meydana gətirdi. Planetlərin hərəkəti 
nəticəsində meydana gəlmiş zaman hesablamaları orta əsrlərdən 
əvvəlki dövrlərə aid edilir. Belə ki, ay və ilin hesablanması 
planetlərin hərəkətindən götürülmüşdür. Novruz sistemini insanlar 
Günəş, Ay və qismən də ulduzların hərəkətinə istinadən yaradıblar. 
Zaman hesablanmasını insanlar Günəş və Ayın gərdişi üzərində 
qurmuşlar. Günəş martın 21-22-dən götürdüyü hərəkət xəttini 365 
gündən sonra tamamlayır və ilkin durduğu nöqtəyə qayıdır. Qədim 
və orta əsr insanı vaxtın hesablanmasında Ayın hərəkətinə də 
əsaslanmışdır. Çox doğru yerə, insanlar ayın yarımdairə halında 
(hilal) görünməsini yeni ayın başlanğıcı kimi qəbul etmişlər. Ayın 
hərəkəti əsasında qəməri (Ay) təqvim yaradılmışdır. Çox-çox 
sonralar astronomik texnologiyalar vasitəsilə e.ə. III minilliyin bu 
empirik informasiyasının dəqiqliyi təsdiq olunmuşdur. Sübut 
olunmuşdur ki, Ay Yer ətrafına 1, 02 km/san. orta sürətlə dolanır 
və tam dövrünü 27, 32166 günə bitirir. Bu müddətə siderik ay 
(ulduz ayı) deyilir. Ayın eyni səfhəsinin (ərəb sözüdür, səfhə-üz, 
səth deməkdir) ardıcıl təkrarlandığı müddətə sinodik ay deyilir. 
Onun orta uzunluq müddəti 29, 5309 gündür. Bu müddətin yarısı 
gündüz, yarısı gecə olur (2, 189).  
İnsanlar ulduzların hərəkətinə də əsaslanıb, vaxt, zaman 
bölgüsünü hesablayıblar. Ulduzların səmanın cənubunda ardıcıl, 
müntəzəm şəkildə görünməsini müşahidə etmiş qədim və orta əsr 
148 
insanı bu parametrdə də səhv etməmişdir. Göyün cənubundakı 
ulduzlar on iki aydan bir görünür. Hər ay yeniləşən ulduzların 
görünməsi əsasındakı hesablamada da il 365 gün olurdu. Novruz 
sistemi bütövlükdə ilin 365 günü əhatə edir. Qədim və orta əsr 
insanı hər bir günün xarakterini asanlıqla müəyyən edir və günün 
əhvalına uyğun da işlərini proqnozlaşdırırdı. Bu işdə insanlara 
əcdadlarından qalmış empirik biliklər, fenoloji müşahidələr və 
özlərinin əldə etdikləri praktik nəticələr kömək edirdi. Qədim və 
orta əsr insanını qənaət və müşahidələri heç vaxt aldatmamışdır. 
İnsanlar Ayın təzələnməsi zamanı onun vəziyyətinə görə havanın 
həmin ay quraq və yağıntılı keçəcəyini əvvəlcədən proqnozlaş-
dırırdılar. Müşahidələr göstərib ki, Ay təzə doğarkən nazik, 
qövsvari şəkildə olur. Həmin vaxt Ayın duruşu yerə baxırdısa, bu 
hal havaların yağışlı keçəcəyindən xəbər verirdi. Əgər Ayın duruşu 
üfüqə tərəf olardısa, həmin ay quraqlıq keçəcəyi gözlənilirdi.  
Bədirlənmiş Ayın ətrafı sarımtıl rəngdə olardısa, həmin ay çox 
yağmurlu, ağ rəngdə olardısa quraqlıq olacağı proqnozlaşdırılırdı. 
İnsanlarda belə bir qənaət var idi ki, Ay on dörd günlük olanda 
zəlzələ, vulkan və s. təhlükəli təbiət hadisələri baş verirdi. Həmin 
ərəfədə havaların yağışlı keçəcəyi də gözlənilirdi. Ata-babalarımız 
üfüqün vəziyyəti əsasında günün necə keçəcəyini irəlicədən təyin 
edirdilər. Günəş sübh erkən doğarkən üfüq həddindən artıq 
qızarmış olardısa, həmin gün havanın dəyişəcəyi, külək əsəcəyi, bu 
əlamət qış fəslində müşahidə edilsəydi, yağış və qar yağacağı 
gözlənilirdi. Xalq bu empirik bilik və müşahidələrini yaddaşlarda 
yazılacaq bir formada cilalamışdır.  
 
Səhərin qızartısı axşama vaydır,  
Axşamın qızartısı səhərə yay.  
və ya 
Gecə yağar, gündüz açar – 
İlin xoşluğundan  
 
149 
Gündüz yağar, gecə açar –  
İlin boşluğundan.  
 
İlin fəsillərində üfüqün rəngi-ruhu, gecə və gündüz zamanı 
havaların necə keçməsi ilin ümumi vəziyyəti barədə əvvəlcədən 
fikir söyləməyə imkan verirdi. Qış fəslində gecələr ayaz, gündüzlər 
dumanlı keçirsə, bu qışın sərt olacağının işarəsi idi. Qışda gündüz-
lərin ayaz, gecələrin buludlu keçməsi qışın xoş keçəcəyindən xəbər 
verir. Xalqın bu qənaəti poetikləşmiş formada indi də el-obada 
yaşamaqdadır: 
 
Gecə ayaz, gündüz duman, ilin kürüdür kürü,  
Gündüz ayaz, gecə duman, ilin gülüdür gülü.  
 
Xalq meteorologiyasında duman, şeh məhsuldarlıq nişanəsi 
sayılıb. Yazağzı və payızda əkin-səpin vaxtı torpağa dumanın 
çökməsi, dənin tez cücərməsinə səbəb olardı. Bununla bağlı xalqın 
daşlaşmış bir ifadəsi də var: «Yaz dumanı bar gətirər, qış dumanı 
qar». Ulularımız dumanın istiqaməti, buludun rəngi ilə də havada 
nə kimi dəyişikliklərin baş verəcəyini qabaqcadan xəbər verirdilər. 
Əcdadlarımızın qənaətinə görə, qərb istiqamətindən qara buludun 
gəlməsi yaz-yay mövsümündə yağışın, qışda isə qarın yağacağının 
nişanəsidir.  
Kainat (kosmos) və planetin (yer) sirlərinə əl aparmış insan, 
zamanı müəyyən etdikdən sonra, ümumən, təbiət qanunları ilə he-
sablaşdı. İnsanoğlu ömür-gününü kainat qanunlarına uyğun kod-
laşdırdı.  
Ağır, sərt qışı yola salan insan yazın gəlişinə, havaların 
istiləşməsinə, əkin-biçinə, ümumən, həyatın canlanacağına sevinir. 
Məşəqqətli qışı çətinliklə arxada qoymuş insan Novruz sistemi 
əsasında yazın ilk günündən həyat və məişətini qurur. Qeyd etdik 
ki, Novruz sistemdir, o, bütün ili əhatə edir. Bu fikri bir daha 
vurğulamağımız təsadüfi deyil. Məlumdur ki, Novruzun təntənəli 
150 
günləri kiçik və böyük çillə, onlardan sonra gələn Boz aydan sonra 
qeyd olunur. Boz ay da ilaxır çərşənbələri ilə daha çox yadda qalır. 
Novruz ardıcıl, fasiləsiz və spiralvari bir sistemə malikdir. 
Novruzun yaz təntənəsindən əvvəl qışın mərhələləri gəlir. Elə bu 
səbəbdən Novruz sisteminə böyük çillədən başlamaq məsləhətdir. 
Böyük çillə qışın birinci ayını – dekabrın 22-dən fevralın 1-dək 
olan müddəti əhatə edir.  
İlkin olaraq çillə sözünə diqqət yetirək. Bu sözü farsların çehl 
sözü ilə bağlayırlar. İnandırıcı görünür. Çehl – qırx rəqəmi ilə 
əlaqəlidir. Günü bu gün də insanların işi nəhs gətirəndə, müşkülə 
düşəndə deyirlər ki, «işim qırxa düşüb». Qırx günün özü elə 
çillədir. İnsanlar çıxılmazlıqlardan, müşküllərdən xilas olmaq üçün 
«çillə kəsirlər». İnsanlar soyuğu, şaxtanı və qışın digər çətinlik-
lərini elə bu səbəbdən «çillə» adlandırmışlar. Bu məşəqqətlərdən 
xilas olmağı çillədən çıxmaqla müqayisə edirdilər. Bu çətinliklərə 
insanlar irəlicədən hazırlaşırdılar. Böyük çillə adından göründüyü 
kimi, müddəti uzun olsa da, kiçik çillə ilə müqayisədə nisbətən 
mülayim keçir.  
Kiçik çillənin ağrı-acısını, məşəqqətini əvvəlcədən duyan 
insanlar bu çətinliklərə irəlicədən maddi-mənəvi cəhətdən hazır 
olmağa çalışırlar. İnsanlar qışın şaxta və soyuğuna mənəvi-psixo-
loji cəhətdən hazır olduqlarını keçirdikləri ayin və mərasimlərdə 
əyaniləşdirmişlər. Qışın birinci dövrünü yaşayan insanlar 
qabaqcadan gələn çətinliklərə mənəvi və fiziki cəhətdən duruş 
gətirmək üçün səməni halvası bişirməyə hazırlıq görürdülər. Böyük 
çillə başlanan gündən səməni göyərdilir. Çillənin başlanğıcında 
təqribən bir santimetr hündürlüyündə göyərdilmiş səmənini taxta 
çanaq, yaxud tabaqda döyüb suyunu sıxırlar. Həmin suda yeddi 
evdən alınmış buğda unundan adi xəmirə nisbətən bir qədər sıyıq 
xəmir yoğrulur. Halva bişirməyə başlayarkən onu qarışdırmaq üçün 
uzun dəstəkli taxta ərsindən istifadə edilir ki, buna el arasında 
«palm» da deyilir. Halva bişənə yaxın onun içinə badam, bu 
olmadıqda isə fındıq salınır. Elə əsl mərasim də bu zamandan 
151 
başlanır. Qadınlar dəstə ilə səməni qazanının başına dolanıb yallı 
gedir və səs-səsə verib, bu nəğməni oxuyurlar: 
 
Səməni, saxla məni,  
İldə göyərdərəm səni.  
Səməniyə saldım badam,  
Qoymurlar bir barmaq dadam.  
Səməni, bezana gəlmişəm,  
Uzana-uzana gəlmişəm.  
 
Səməni hasilə gəldikdən sonra daha çox bədənə istilik gətirən, 
bununla da, qışdan, soyuqdan qorxmamaq təsəvvürü yaradan, 
əsasən, aşağıda adları qeyd olunan döyülmüş ədviyyatları ələkdən 
keçirib ona qatırlar: qara istiot, darçın, mixək, razyana, ceviz, 
quluncan, badyan, qulsakəmər, zəncəfil, qoz ləpəsi, hil. Bundan 
sonra halvanı doşabda qarışdırır və qoğal, yaxud kündə forma-
sından yumurlayıb evlərə paylayırlar. Çalışırlar ki, hər bir payda 
halvaya salınmış badamdan olsun. Çünki «xalq buna evə xeyir-
bərəkət gətirən amil kimi baxır» (42, 83-84).  
Səməni becərmək və ondan istifadə zahiri xarakterli ayin 
deyildir. Səməni halvasından qışın qurtardığı dövrdə Novruz 
bayramında da istifadə edirlər. Bu təsadüfi deyil. Səməninin tibbi-
bioloji yardımları barədə bir qədər irəlidə söhbət açdığımızdan 
yuxarıdakı məlumatla kifayətlənmək qənaətindəyik.  
Böyük çillənin ardınca kiçik çillə gəlir. Kiçik çillə qışın oğlan 
çağına təsadüf edir. Fevralın əvvəlindən başlayan, 20 gün davam 
edən kiçik çillə olduqca soyuq, şaxtalı və sərt keçir. Kiçik çillənin 
birinci on günlüyü Xıdır Nəbi adlanır. Xalq, çox haqlı yerə, deyib: 
«Xıdır girdi, qış girdi. Xıdır çıxdı, qış çıxdı». Həmin vaxt qış yarı 
olur. Elə qışın yarı olması münasibəti ilə Xıdır bayramı keçirilir. 
Fevral ayının birinci ongünlüyündə axşamüstü, qurd qarışan vaxtı 
el-obada, kəndlərdə uşaqlar, cavanlar bir yerə yığışıb, xor halında 
«Xıdır» havasını oxuyardılar.  
152 
Azərbaycanın bəzi regionlarında Xıdır Nəbi kiçik çillə çıxanda 
qeyd olunur. Akademik A.Nəbiyev «Mərasimlər, adətlər, alqışlar» 
kitabında yazır: «Xıdır Nəbi mərasimi kiçik çillənin çıxması 
münasibəti ilə keçirilən yaz mərasimlərindəndir. Qədim əkinçilik 
görüşləri ilə bağlı yaranıb. Üç gündən ibarət hesab edilən Xıdır 
Nəbi bayramının birinci günü torpaq tərif olunardı. Torpağın 
üstündə od qalanardı, ocaq yandırılardı ki, torpağın nəfəsi qızsın. 
Bağlar təmizlənər, çör-çöpü, xəzəli yığılıb yandırılardı. Bayramın 
ikinci günü hər öküzün adına üç duzsuz kömbə bişirib, öküzlərin 
qarnının altından diyirləyər və oxuyardılar: 
 
Xıdır Nəbi, Xıdır İlyas,  
Bitdi çiçək, oldu yaz.  
 
Bayramın üçüncü günü cütçü və əkinçi şəxsində torpağı 
becərən, şum şumlayan, əkin əkən əməkçilər tərif olunardı. Boz 
atın üstündə gələcək Xıdır Nəbinin əlində od olacağı güman 
edilərdi. Onun torpağı isidən odla yanaşı, günəş və su, adamlara 
sağlamlıq gətirəcəyi güman olunurdu. Mərasimdə əkinçi, cütçü və 
saya nəğmələri oxunar. Xıdır Nəbiyə xalq söz qoşardı. Bayramın 
hər üç günündə cavanlar əkin yerlərindən keçib, Xıdır Nəbini ax-
tarmağa gedərdi. Onlara «Xıdırçı» deyərmişlər. «Xıdırçılar» Xıdı-
rın dalınca işıqlanmamışdan, əllərində şam gedərdilər (19, 17-18).  
Yuxarıdakı qeydlərdə Novruz simvolları açıq-aydın görünür. 
Xıdır Nəbi birbaşa Novruz mərasimi deyil, ancaq o, Novruz 
sisteminin tərkib hissəsidir.  
Xıdırın Novruz bayramı olmadığı aydındır. Amma məra-
simlərdə çox yaxınlıq duyulur. Hər iki bayramın keçirilmə 
prosedurasında, oxunan nəğmələrin məna və məzmununda, musiqi 
və ritmində çox oxşarlıq vardır. Xıdırda oxunur: 
 
Xanım, ayağa dursana,  
Yük dibinə varsana,  
153 
Boş qabı doldursana,  
Xıdırı yola salsana.  
və ya  
Çatma, çatma çatmaya,  
Çatma yerə batmaya.  
Xıdır payın kəsənin,  
Ayağı yerə çatmaya,  
Gecə evində yatmaya.  
 
Novruz şənliklərində «Kosa-kosa» xalq tamaşasında da eyni 
motiv və melodiya qorunub saxlanılır: 
 
A kos-kosa gəlsənə,  
Gəlib salam versənə,  
Çömçəni doldursana,  
Kosanı yola salsana.  
və ya 
Verənə oğul versin,  
Verməyənə qız versin,  
Xanım dursun ayağa,  
Kosanın payın versin.  
 
Xızır, yazın gəlişi ilə bağlı mifoloji obrazdır (M.Seyidov). Bəzi 
tədqiqatçılar Xızır-Xıdırın ərəb mifologiyası ilə bağlı olduğuna 
inanırlar. Xıdır-Xızır sırf türk düşüncəsinin məhsuludur. Bu fikri 
təsdiqləyən bəzi şəffaf faktlara diqqət yetirək. Xıdır bayramını 
kiçik çillədən – sərt və məşəqqətli qışdan qurtulmuş insanlar qeyd 
ediblər. Bu da fevral ayına təsadüf edir. Bu iqlim şəraiti ərəb 
ölkələrinin heç birinə xas deyildir. Xıdırla bağlı el nəğmələrində 
ərəb dünyasına uyğun gələcək xırda bir detala belə rast gəlinmir.  
Bu mərasim yazı qarşılamağa hazırlıqdır. Mərasimdə ən çox 
insanların qanına-canına qut (güc) gətirəcək, insan bədənini bioloji 
cəhətdən qüvvətləndirəcək yeməklər hazırlanırdı. Buğda unundan 
qovud, halva, xəşil kimi yeməklər bişirilərdi. Bu münasibətlə 
154 
hazırlanmış unu, yaxud xəşili, halvanı evdə yükün altına 
qoyardılar. İnsanlarda belə bir inam var idi ki, gecə Xızır-Xıdır 
gəlib una əl vurub əfsunlayacaqdır.  
Xıdır əlindən, nəfəsindən gələn il barlı-bərəkətli olarmış.  
Xızır-Xıdır sözünün mənşəcə də türk sözü olması heç bir şübhə 
doğurmur. Xız (qız, qızmaq) türk dillərində atəş, od qızmaq, 
qızışmaq mənalarındadır.  
Xızır saf, müqəddəs ilahi od, istilik anlamındadır (15, 106-
107).  
Xalqın Xızırı sevib əzizlədiyi mahnılarda bu anlam qorunub 
saxlanılıb: 
 
Xızır, Xızır, xız gətir,  
Var dərədən od gətir.  
 
Xıdır bütün gücü, qüvvəti ilə çalışır ki, yaza qovuşsun. Çünki 
onun özü də qışın ağırlığını, sərtliyini görübdür. «Palçığa batdı gəl-
di, Xan Xıdır atdı gəldi». İnsanlar Xıdıra hay verirlər, pay verirlər 
ki, Xıdır xilas olsun. Elə bu inamla da insanlar Xıdıra (Xızıra) çıraq 
qoyurlar.  
«İnsanlaşmış Xızır» (M.Seyidov) insan arzularının mifik 
obrazıdır. Qənaətimizcə, bu mifik obrazı yaradanlar iki ən mühüm 
məramda bulunublar. Qışın ömrünün gödəkliyinə, qarşıdan yazın 
gəlməsinə sevinmək və dirilik suyuna – əbədi ömrə yiyələnmək. 
Əfsanəyə görə, dirilik suyunun yerini yalnız Xızır bilir və 
müqəddəsliyə yalnız o sahibdir. Dirilik suyu da Novruz sistemində 
mövcuddur. Belə ki, gerçək dirilik suyu da təbiətdə, onun 
komponentləri olan bitkidə, suda və s. ünsürlərdədir. Mifik Xıdırda 
həyat ünsürləri – od, su güc, qüvvət – ümumən, yazla bağlı əla-
mətlər birləşib.  
Kiçik çillə qurtaran kimi Boz ay başlanır. Boz ay düz bir ay, 
fevralın 20-dən martın 20-dək davam edir. Ayın, Boz ay adlanması 
bu ayda günlərin tutqun, buludlu, yağış və küləkli, ümumən, 
155 
havaların dəyişkən keçməsindən irəli gəlir. Xalq Boz ayın hal-
hərəkətini, xislətini çox həssaslıqla duyub dəyərləndirmişdir. Xalq 
bu aya özəl münasibətini dəqiqliklə bildirmişdir: «Bozara-bozara 
girdiyi kimi, bozara-bozara da çıxacaq». Boz ay Novruza hazırlıq 
mərhələsidir. Bu ay 4 həftəyə – çillə beçəyə bölünür. Kainat və 
planetdə əsas dəyişikliklər və astronomik təzələnmə məhz bu 4 
həftədə gedir və ciddi yeniləşmələr əyani formada hiss olunur. 
İnama əsasən, bu həftələrin – son dörd ilaxır və kiçik çillənin üç 
çərşənbəsində təbiət və cəmiyyətdə əsaslı canlanma, oyanma 
prosesi gedir. Bu yeddi çərşənbənin kiçik çillədəki üçünə el-obada 
«oğru üskü», Boz aydakı 4-lüyə «doğru üskü» deyilir. Kiçik 
çillədəki üç çərşənbədə də qışa məğlub olmamaq, yaza hazırlaşmaq 
motivi üstünlük təşkil edir. Kiçik çillədəki çərşənbələrdə (oğru 
üsküdə) adamlar od-ocaq çatır, onun üstündən hoppanır. İnsanlar 
hazırladıqları lopanı qaladıqları ocaqda alışdırıb əllərində tutaraq 
ev-eşiyi üç dəfə dövrə vururdular. Onlar bu inamda idilər ki, 
bununla ev-eşiyi ovsunlayır, şər qüvvələri qovurdular.  
Kiçik çilləni yola salan insanlar xeyli rahatlaşmış olurlar.  
Boz ay 4 çərşənbədən ibarətdir. Bu məqamda bir daha 
Novruzun 4-lük dəyərlərindən başqa bir səpkidə danışmaq gərəkli 
olardı. Bəzi dördlükləri sadalayaq:  
Dörd fəsil var: yaz, yay, payız, qış.  
Dörd ilaxır çərşənbə qeyd olunur. Bu ilaxır çərşənbələr 4 əsas 
həyat ünsürünü (od, su, yel və torpaq) təmsil edir.  
Dörd mühit mövcuddur: isti, soyuqluq, quruluq və nəmlik.  
Şərqdə yaşamış xalqlar eyni zaman kəsiyində eyni ünsürləri 
(od, dəmir, su, torpaq və ağac) müqəddəs bilmişlər. Uzaq Şərqdə 
məskunlaşmış, şamanizm əqidəsinə inam gətirmiş xalqlar beşliyi – 
od, dəmir, su, torpaq və ağacı həyatın ilkin yaradıcıları saymışlar. 
Onlarla qonşu olmuş Çin xalqları da eynilə şamanlar kimi beş 
ünsürü – su, od, ağac, metal və torpağı dünyanı yaratmış ünsürlər 
kimi qəbul etmişlər. A.Şükürov «Mifologiya» (5-ci kitab) kitabında 
156 
«Drevne kitayskaya filosofiya» (Moskva, 1994) monoqrafiyasına 
istinadən yazır: «Şu Tszin» kitabının «Xun fan» («Böyük plan») 
fəslində deyilir: «Birinci başlanğıc-su, ikinci-od, üçüncü-ağac, 
dördüncü metal və s. beşinci torpaqdır. (Daimi təbiət) su yaş olub, 
üzüaşağı axmalıdır; od yanmalı və yuxarı yüksəlməlidir; ağac 
əyilməli və düzəlməlidir; metal-xarici təsirə tabe olmalı və 
dəyişməlidir (təbiət); torpaq o vaxt özünü təzahür etdirir ki, əkilir 
və məhsul verir. Yaş olub, üzüaşağı axan duzu olanı yaradır; yanan 
və yuxarı qalxan acı olanı yaradır, əyilən və düzgələn isə turş olanı 
yaradır; tabe olan və dəyişilən isə kəskin olanı yaradır; əkini qəbul 
edib, məhsul verən isə şirin olanı yaradır (29, 14).  
Qədim şumerlərdə isə dörd allah daha çox hörmət-izzətə malik 
idi. Bunun da səbəbi bu allahların həyatı yaradan ünsürləri təmsil 
etmələri idi. Şumerlərdə baş və ikinci dərəcəli allah mövcud idi. 
Bunların içərisində 4 allah daha çox nüfuz sahibi idi. Bunlar səma 
allahı Anu, hava allahı Enlil, su allahı Enki və böyük allah Ningirsu 
idi. Bu dördlük bütün allahlara rəhbərlik edirdi.  
Anu şumer dilində göy deməkdir. Allahlar onun övladları idi. 
Enlil adı bir qədər mübahisəlidir. Belə ehtimal olunur ki, Enlil 
Şumercə lil (yel, nəfəs, kölgə, ruh) sözündən başlanğıc tapıb. Tarixi 
məxəzlərdə Enlil «daşqın padşahı», «yel bağı», «ölkə padşahı» 
rəmzlərində işlədilib. Şumerlərin bu hallarla bağlı belə bir 
bənzətmələri vardı: 
«Anu – əlçatmaz və uzaqdır. Enlil – qüdrətli və əzəmətlidir. 
Enki – müdrik və müqəddəsdir».  
Yaxın və uzaq xalqların mifik təfəkkürlərindəki oxşarlıqlar 
onların dünyabaxışlarının mərkəzində duran «predmet və 
nəsnələrin» eyniliyindən xəbər verir. Demək mümkündür ki, dünya 
ağacının çox dərinlərə işləmiş köklərində açıq-aşkar sezilən eynilik, 
oxşarlıq vardır. Dünya xalqlarının əksəriyyətində həyat prosesləri 
əsasən eyni olduğundan gerçəkliyin dərki yolları da bu və ya digər 
dərəcə də eyni olmuşdur.  
157 
Bu dördlüklər dualizm fəlsəfəsinin tərkib hissəsidir. Bu və ya 
digər dördlüklərsiz həyatın inkişafını təsəvvür etmək mümkün 
deyildir.  
İndi isə Boz ayın komponentinə daxil olan ilaxır dörd 
çərşənbəyə qayıdaq. Bir çox tədqiqatçılar Novruzun yaranmasını 
daha çox bu dörd ünsürlə əlaqələndirmişlər.  
«Novruz ulu əcdadlarımızın əski bayramlarından olmuş, insana 
həyat verən 4 ünsürün – suyun, odun, yelin (havanın), torpağın 
isinməsi, «dirilməsi» istəyi ilə bağlı yaranmışdır» (23, 4).  
 Bu dörd ünsürdən hər biri ayrılıqda həyat gerçəkliyi, birlikdə 
isə həyatın inkişaf impulsudur. Bu dörd ünsür kainatın və planetin 
ardıcıl, fasiləsiz və əbədi inkişafını tənzimləyir. Elə bu zəruri 
səbəbdən hər bir həyat ünsürünün (od, su, hava və torpaq) ayrıca və 
bütövlükdə təntənəsini qeyd etmək zəruri idi. Bu zəruri dördlüyün 
birlikdə yekun təntənəsi də həyati zərurətin diqtəsi idi. Belə ki, bu 
həyatı gerçəkliklərin (od, su, hava və torpaq) hər biri ayrı-ayrılıqda 
müxtəlif çərşənbələrdə dirçəlir, canlanırlar.  
İnsanlar müşahidələrində yanılmamışdılar. Belə ki, bu dörd 
çərşənbə dövründə ardıcıl olaraq adıçəkilən həyat ünsürlərində (su, 
od, torpaq, yel) canlanma və «dirilmə» başlayır.  
Xalqın təfəkküründə «İlaxır çərşənbələr» və yaxud «cəmlələr» 
adı ilə tanınan bu çərşənbələrin hər biri təbiətin həyat ünsürləri 
sayılan su, od, torpaq və küləyin mahiyyətinə uyğun mərasimlərlə 
qeyd olunur (23. 4).  
Novruz sisteminin mahiyyətində qışa qarşı dirəniş, yazın 
gəlişini alqışlamaq, kainat və təbiət qanunlarına ciddi əməl etmək 
kimi nəsnələr vardır.  
İlaxır çərşənbələr Novruz komponenti olsa da, bu çərşənbələrin 
özlüyündə bir bitkinlik vardır. Bu dörd ünsürsüz, ümumən, kainat 
və planeti təsəvvür etmək mümkün deyildir. Novruz sistemi, 
əslində, elə bu dörd ünsür üzərində qurulubdur. Bu dördlük (od, su, 
torpaq və külək) dualist və dialektik inkişafın elementləridir.  
158 
Boz ayın birinci çərşənbəsi su çərşənbəsidir. Elə bu 
səbəbdəndir ki, su çərşənbəsinə «əzəl çərşənbə» də deyilir. İlkin 
oyanışın səbəbkarı olan su çərşənbəsi xalq tərəfindən çox sevilir. 
Xalq əzəl sevgisini bu çərşənbəyə verdiyi dürlü adlarla izhar 
etmişdir: «Əvvəl çərşənbə», «Gözəl çərşənbə», «Sular çərşənbəsi», 
«Gül çərşənbə» və s.  
Xalqın müşahidəsinə görə, təbiətdə ilkin oyanış və hərarət 
sudan başlayır.  
Suyun bir çox dünya xalqlarında, o cümlədən türklərdə 
müqəddəs sayılmasını da həyatın sudan yaranmasında axtarmaq 
lazımdır. Bütün dünyada məşhur olan «Su həyatdır» qənaətinin 
analoqu yoxdur. İnsanoğlu yarandığı gündən, çox haqlı yerə, suyun 
hər şey olduğunu düşünüb və qəbul edib.  
Dünyanın ilkin övladları olan şumerlərin, düşüncəsinə görə, 
hər şeydən əvvəl su (dəniz) mövcud olmuşdur. Onların inamınca, 
kosmik dağlar dənizdən yaranıb. Kosmik dağlarda səma və yer bir 
yerdə qərar tutmuşdur. Hava allahı Enlil onların törəməsidir. Enlil 
də öz missiyasını yerinə yetirdi – birləşmiş yerlə göyü bir-birindən 
ayırdı.  
Şumer mifinə görə, digər allahlar su (okean) allahı Hammudan 
törəmişlər. Hammu isə ilkin başlanğıcda – Anu və Kini 
yaratmışdır. Həyatın sudan yarandığı qənaətinə gələn ilk bəşər 
övladlarından biri də türklər olmuşlar. İnsanın sudan yarandığı 
haqqında məşhur Altay əfsanəsində deyilir: «Dünyada yalnız Qara 
xan və sular vardı. O, təklikdən darıxdı, bir insan yaratdı, İnsana 
qanad verdi ki, üzsün. İnsan uçmaq istədi. Qara xan onun uçmaq 
qüdrətini və qanadlarını aldı. İnsanın yaşaya bilməsi üçün torpaq 
lazım idi. Qara xan bir ovuc ulduz qoparıb suya səpdi, yer yarandı. 
Ada şəklində olan bu torpaq üzərində 9 budaqlı şam ağacı, hər 
budağın altında bir adam yaratdı» (32, 11).  
Digər bir türk mifində deyilir: 
Əvvəlcə yalnız Böyük Tanrı və su vardı. Tanrı suya bir bəyaz 
qu quşu göndərdi. Ona torpaq gətirməyi əmr etdi. Qu quşu suya baş 
159 
vurdu. Dəryanın dərinliklərindən torpaq götürdü. Suyun üzərinə 
çıxandan sonra ağzındakı torpağı üfürdü. Üfürdüyü torpaq toz 
halında suya töküldü. Bu tozlar böyüyüb yayıldı, torpaq yarandı. 
Yaranmış torpaqlar düzənlik idi (32, 60).  
Ümumən, türklərdə suya hər şeyin yaradıcısı kimi baxmışlar. 
Qırğız mifik təfəkkürünə görə də, yer sudan yaranmışdır. Əfsanəyə 
görə, dənizdə nəslini artırmaq üçün yumurtasını qoymağa yer 
tapmayan quş qanadlarından lələklərini qoparıb dərya üstə qoyur. 
Sular qoynundakı yuvadan torpaq yaranır. Digər bir qırğız mifində 
də insanın yaranışı birbaşa su ilə əlaqələndirilir. Qırğız xaqanı 
Saqanın qızı 39 qızla göl kənarına gedir. Qızların hamısı əllərini 
suya salırlar. Qızlar bu sudan hamilə qalırlar. Bunu görən xaqan 
qızları meşəyə (bəzi mənbələrdə dağa) göndərir. Qızlar orada 
doğurlar. Bu uşaqlar qırğızların əcdadları olublar (32, 14).  
Türklərdə çayların çoxu müqəddəs sayılıb. Altay türklərinin 
inamına görə, tanrılar Xatın çayının mənsəbində yaşayırlar. 
Qıpçaqlar – İrtış, yeniseylilər Tom və Kam çaylarını müqəddəs 
sayıblar. İssık gölün uzaq ətrafında yaşayanlar onu müqəddəs 
biliblər. Qırğızlar hər il bu gölə qurbanlar verirdilər. Çinlilər İssık 
gölə İsti dəniz, monqollar Dəmirli göl deyirdilər (32, 29).  
Türk mifik təfəkkürünün yaratdığı belə nümunələrin sayını bir 
qədər də artırmaq olar. Bu əfsanələrin nüvəsində, türk dünya-
görüşünün mərkəzində su, yaradıcı bir qüvvə kimi durubdur.  
Qədim türklərin suyu müqəddəs tutmalarının başlıca 
səbəblərindən biri suyun (gölün) göyün(səma) rəngində olması və 
göy üzünün suda əks olunmasıdır. «Göl», əsasən, göy rəngdə olan 
səmanı əks etdirdiyinə görə göy təsiri bağışlayır. Bəllidir ki, gölün 
göy rəngə çalması, həm də suyun dərinliyi və dibində bitən 
bitkilərlə əlaqədardır. Ona görə də əski türkdilli insan gölə göy+ su 
(göy+ öl) demişdir (18, 44).  
Göy sözünün səmaya, fəzaya məxsus olması su, çay və göl 
adlarında özünü saxlamışdır.  
160 
Göygöl, Göycə gölü və s. Bu adların mənalarında göyə 
məxsusluq, səmaya aidlik qorunub saxlanıb. Göygöl, Göycə gölü 
göyə xas su deməkdir. «Göy» həm də qədim türklərdə Tanrını ifadə 
etmişdir (18, 45).  
Türk əməl və fikir tarixindən incəliklə faydalanmış Zərdüşt 
suya yaradan, yaradılış ünsürü kimi baxmışdır. A.E.Bertels yazırdı 
ki, «Avesta» anlayışına görə, insan və təbiətin bir-birinə 
bənzəyişinin səbəbi ondan ibarətdir ki, onların hər ikisi bir damcı 
sudan yaranmışdır (75, 664).  
Zərdüşt suya həm də biokimyəvi nöqteyi-nəzərdən yanaşmış-
dır. Onun gəldiyi qənaətə görə, insanın içdiyi su üç hissəyə 
bölünür: zərif, orta və qaba keyfiyyətli. Zərif keyfiyyətli hissə 
insanın beyninə-iliyə daxil olur, orta keyfiyyətli hissə nitqə çevrilir, 
qaba hissədə xaric olunur (75, 21).  
Göy, əski türklərdə müqəddəs sayılmışdır. Türklər qurda göy 
börü deməkdə «göy saflığı», «göy təmizliyi» arayıb-axtarmışlar.  
Azərbaycan mifik təfəkkürünün, o cümlədən təbiət kultunun 
tanınmış araşdırıcılarından olan M.Seyidov Öləngin su, yaşıllıq 
ilahəsi olduğu, Xızırdan əvvəl bu missiyanı daşıdığı qənaətindədir 
(18, 62).  
Əski inanca görə, su çərşənbəsində astronomik yeniləşmə suyu 
da təzələyir. Türk mifik düşüncəsində su kultu əsas yer tutubdur.  
Əcdadlarımızda belə bir fəlsəfi inam olub ki, Həvva ana su, 
Adəm ata od başlanğıcıdır. Elçin Aslanov yazır: « Onlar od 
dedikdə Adəmi, su dedikdə Həvvanı-qadın düşünürmüşlər. Təsa-
düfi deyil ki, bütövlükdə su varlığına həsr edilən birinci çərşənbə 
yalnız anaların ərli-övladlı qadınların bayramı sayılmış, həmin gün 
onlar bulaqbaşı və su dəyirmanı ətrafına toplaşaraq, xüsusi 
mərasimlər icra etmişlər. İkinci od çərşənbəsi isə, əksinə kişilərin 
sərəncamına verilmişdir. Adəm və Həvva övladlarının, kişili-
arvadlı birlikdə keçirdikləri digər çərşənbə bayramlarında cavanla-
rın yelləncəklərə qalxıb oyan – buyana havalanması, yaxud müxtə-
lif hərəkətlərlə torpaq-qadında nəfsani duyğular oyadıb onun, necə 
161 
deyərlər, «ana bətnini cuşə gətirmək» cəhdləri, sözsüz, ana torpaq 
və insanlarda artıma həvəs oyatmaq, nəsilvermə ilə bağlı 
xüsusiyyətlər aşılamaq məqsədi güdürdü « (53).  
Novruza qədərki dörd həftədə icra edilən dörd çərşənbədə Gü-
nəş Balıqlar bürcünə daxil olur. Balıqlar bürcünün nişanəsi sudur. 
Məlumdur ki, martın 21-də Günəş Balıqlar bürcündən Qoç bürcünə 
keçir. Həmin gün od qalanır, tonqallar çatılır. «Əgər Novruzdan 
öncəki bütün çərşənbə tədbirləri su nişanı altında qeyd olunurdusa, 
Novruz günü büsbütün od varlığı ilə əlaqələndirilirdi» (53).  
Su çərşənbəsində çeşmələrin gözü təmizlənir, arxlar səliqə-
sahmana salınır.  
Su çərşənbəsinin özülündə su inancları dayanır. Elə bunun 
nəticəsidir ki, xalqın inamının nüvəsində və keçirdiyi mərasimlərin 
motivində su durur. Su çərşənbəsində günəş çıxmamışdan su 
üstünə gedirlər, təzələnmiş suda əl-üz yuyurlar, su üstündən 
hoppanırlar, yaralara su səpirlər və s. su ilə əlaqədar işlər görülərdi. 
İnama görə, təzələnmiş su dərdlərin dərmanı sayılıb. Həmin vaxt 
təzələnmiş su üstündən keçənlər ilboyu xəstələnməz, dərd-bəladan 
uzaq olarlar. Xəstəliyi olanlara, səsi batanlara, nitqi qüsurlulara bu 
sudan içirdərdilər.  
İnama görə, suya etiqadı olanların xəstəliklərini, günahlarını 
ildə bir dəfə su çərşənbəsi mərasimində təzə su yuyub aparardı. 
İnsanlar bu mərasimdə günah işlətməyəcəklərinə, adamlara yalnız 
yaxşılıq edəcəklərinə and içirdilər. Bu mərasim adamların suyun 
başına dövrə vurub nəğmə oxumaları ilə başa çatır: 
 
Sel çapar, su çapar,  
Bir günah işlətdim,  
Gəl onu tut apar,  
Sel çapar, su çapar,  
Gəl apar, gəl apar.  
 
162 
Su çərşənbəsi ilə bağlı çeşidli mərasimlər, çoxsaylı inanclar 
mövcuddur. Bundan başqa, su çərşənbəsi ilə bağlı oyunlar, 
nəğmələr, fallar, vəsf-hallar, türkəçarələr bu gün də yaddaşlarda 
yaşamaqdadır. Bunlardan bəzilərinə diqqət yetirək. İnanclara nəzər 
salaq: 
 
Süfrəyə su dağılması aydınlıqdır.  
Su içən adamı qəfil vurmazlar.  
Odu su ilə söndürmək günahdır.  
Qaş qaralanda isti suyu torpağa tökməzlər.  
Yuxuda su görmək aydınlıqdır.  
Su dolu qabla qabağına çıxsalar, işin avand olar.  
 
İnanclar el-obada geniş yayılıb. Bugünkü insan üçün, ola bilsin 
ki, inanclar primitiv təsir bağışlayar, inandırıcı görünməyə bilər. 
Əslində, inanclar insanlarda möhkəm inam yaradıb, onlarda 
psixoloji-assosiativ durumu möhkəmləndiribdir. Fal və türkəçarələr 
də bu mərama xidmət edib. Su ilə bağlı türkəçarələrdən bir neçəsini 
burada nümunə gətirmək istərdik.  
 Su çərşənbəsində qorxan adama qorxduğu yerdə su içirdər-
dilər. Su çərşənbəsində qorxan adamın başından üç dəfə sağdan, üç 
dəfə soldan su atsan, qorxusu keçər.  
Ürəyi keçən adamın üzünə su çiləsən, özünə gələr.  
Türkəçarələr inanclardan fərqli olaraq gerçəkliyə əsaslanır. 
Türkəçarələr uzun illərin təcrübəsinə söykənir. Su ilə müalicə 
zaman-zaman özünü əyani surətdə doğrultmuşdur. Belə ki, əyani 
şəkildə sudan müalicə vasitəsi kimi istifadə etmək praktik cəhətdən 
olduqca asan olub.  
Lap qədimlərdən su ilə fala baxmalar da insanlar arasında geniş 
yayılmışdır. Bu ayin də insanların «su həyatdır» – düşüncəsindən 
qaynaqlanıb. Fala baxmaların da kökündə suyun paklığı, suyun 
müqəddəsliyi dayanıbdır. Nümunə üçün bir su falına diqqət yetirək. 
163 
Su çərşənbəsində sübh tezdən gedib axar sudan (bulaqdan, çaydan 
və b.) «lal-dinməz» su gətirirlər. Suyu evə gətirənə qədər heç kimlə 
kəlmə kəsilməzdi. Suyu bir neçə qaba töküb saxlayırlar. Axşam 
düşəndə qızlar yığışırlar. Hər kəs öz bəxtinə üzüyünü saçına sürtüb 
suya atır. Üzük qabın (piyalə) divarına toxunub cingildəyir. Üzük 
neçə dəfə cingildəsə, qız həmin sayda ildən sonra gəlin köçəcək.  
Suyun həyat olduğunu dərk etmiş qədim insan, çox doğru yerə, 
təbiətin oyanışının, həyatın dirçəlişinin sudan başlandığı qənaətində 
idi. Su çərşənbəsindən sonra artıq sular donmazdı. Su donmursa, 
demək, hava isinir, su donmursa, torpağa da artıq hərarət gəlməyə 
başlayır.  
İkinci çərşənbə od çərşənbəsidir. Artıq havalar nisbətən isin-
məyə, təbiət oyanmağa başlayır. El-obada bu çərşənbəyə «İkinci 
çərşənbə», «Atəş çərşənbəsi», «Üskü çərşənbə» və s. deyilir. «Od 
çərşənbəsi» qədim mifik təfəkkür ilə sıx bağlıdır. Odun gerçək 
həyat ünsürü seçilməsi həm də Günəşlə əlaqədardır. Odun (ocağın) 
insanın həyatını, cəmiyyətin şəklini dəyişdirdiyi artıq öz təsdiqini 
tapıb. Əminliklə deyə bilərik ki, odun (ocağın) əldə edilməsi qədim 
insanı mədəniləşdirdi. Başqa sözlə, insanoğlunun odu əldə etməsi 
ilə bəşər sivilizasiyasında köklü dəyişiklik baş vermişdir.Od-ocaq 
sayəsində qədim insan mağaraya yiyələndi, bişmiş qidaya və dəmir 
istehsalına nail oldu. Şaman təfəkkürünə görə, beş müqəddəs ünsür 
var: od, dəmir, su, torpaq və ağac. Yuxarıda dedik ki, dəmirin 
araya-ərsəyə gəlməsi odla əlaqədardır. Od yoxsa, dəmir dünəndən 
yoxdur. Dəmirin üstünlüklərini əyani şəkildə görən insan onu da od 
kimi müqəddəs tutmuşdur.  
İnsanların oda inamı, odu müqəddəs sayması Günəş müqəddəs-
liyindən – işığından, istisindən irəli gəlirdi. İnsan övladı başının 
üstündəki göylə (səma) ayağının altındakı yeri (torpaq) daim mü-
qayisə etmişdir. İnsanoğlu göydə gördüyünün, hiss edib duyduğunu 
yerdə arayıb-axtarıb. Bu məntiqi analogiyada da insanoğlu səhv 
etməmişdir. Günəşin yerdəki alternativi od oldu. Tədqiqatçıların 
164 
qənaətinə görə, zərdüştlikdən çox-çox qabaq insanlar təbiətin 
oyanmasını, canlıların dirilməsini odla (Günəş) bağlamışlar. Günəş 
istilik mənbəyi, həyat rəmzidir.  
Uzaq və soyuq Sibirdə yaşayan türk xalqlarının adət və 
ənənəsinə görə, od müqəddəs sayılmışdır. Onların inamına görə, 
oda tüpürmək olmazdı, natəmiz şeylər oddan uzaq saxlanılmalı idi. 
Sibir türkləri od-ocağa kiçik qurbanlar verərdilər, ocağa süd səpir, 
xörək atırdılar. Ocaq kultu daim qadınların nəzarətində olardı. 
Məsələn, nanaylarda və altaylarda od anası, eveneklər nənə, 
giləklərdə od qarısı deyilirdi. Eveneklərdə ev sahibəsi süfrə 
açılmazdan əvvəl ən ləzzətli bilinən tikələri ocağa atar və deyərdi: 
«Al ye, tox ol, heyvan ver ki, biz də tox olaq».  
Digər qonşu xalqlara nisbətən inkişaf etmiş yakut və 
buryatlarda ocaq təmsilçisi kişi obrazında ifadə edilibdir (45, 96).  
İnancını, inamını gerçək həyat qanunları, təbiət qanunauyğun-
luqları üzərində formalaşdırmış Zərdüşt pozulmaz, dəyişilməz 
kainat və təbiət qanunlarını ustalıqla mənimsəmişdir. Zərdüştdən 
əvvəl onun yaşadığı regionda bu qanunauyğunluqlar mövcud 
olmuşdur. Qədim türk anlamına görə, odu Ülgen yaradıb. Bu haqda 
qədim türklər bir-birindən dəyərli miflər araya-ərsəyə gətirmişlər. 
Odu Ülgenin yaratması barədə olan əfsanədə deyilir: Ülgen göydən 
biri ağ, digəri qara olan iki daş göndərdi. Quru otları ovcunda 
əzərək bir daşın üstünə qoydu, o biri daşla vurdu. Yaranan qığılcım 
odu alışdırdı. İnsan bununla odu əldə etdi. Altay türkləri bu gün də 
dillərində belə bir deyimi tez-tez işlədirlər: «İsti odu yandıraraq 
verən atam Ülgen». Bu ifadə Ülgenin od tanrısı olduğunu və 
müqəddəs sayıldığını bir daha təsdiqləyir.  
Yakut türklərinin yaratdıqları mifə görə, odu onlara Ulu Toyon 
bəxş etmişdir.  
Qədim türklərin odun yaranması haqqında başqa bir əfsa-
nəsində deyilir: Göyün 3-cü qatında yaşayan tanrı Kuday insanlara 
od gətirmək niyyəti ilə Ülgenin (od tanrısı) qızlarının yanına gəlir. 
165 
Qızların hüzurunda olanda uzun saqqalını ayaqları altında qoyub 
yıxılır. Qızlar Kudayın yıxılmağına istehza edirlər. Onların bu 
münasibətindən Kuday inciyir və deyir: «Bunlar daşın necə kəskin 
olduğunu bilmədikləri halda mənə gülürlər». Qızlar düşünüb 
daşları bir-birinə vuraraq odu əldə edirlər. Bəzi Altay türkləri 
Ülgenə Kuday deyirlər. Qədim türklər yerdəki oda göydəki Günə-
şin rəmzi kimi baxdıqlarından onu müqəddəs bilmişlər. Elə bu 
inamın nəticəsidir ki, qədim türklər Günəşə – oda müqəddəs 
baxmış, Günəşi Tanrı misalında qəbul etmişlər. Orxan – Yeni-
seydəki daş kitabələrin üzərində Günəş şəkli günü bü gün də açıq-
aşkar qalmaqdadır. Sayan dağlarında qayalara Günəş şəklinin həkk 
olunması ciddi mifik düşüncənin məhsuludur. Qədim türklər belə 
bir düşüncəyə sahib idilər ki, ilahələr, onqanlar çayların 
başlanğıcında əyləşirlər. Onlarda belə bir inam hakim idi ki, Sayan 
dağları dünyanın ən uca dağlarındandır. Çaylar (Orxan –Yenisey) 
başlanğıcını o dağlardan götürür. Bu dağlar uca olduğundan 
göylərə yaxındır. Tanrıların da məskəni göylərdir.  
Orxon – Yenisey əhalisi yaxın onilliklərə kimi Günəşə inam 
bəsləmişlər (18, 149-150).  
Əski Çin mənbələrinin verdiyi məlumatlar da qədim türk 
xalqlarının Günəşə inandığını təsdiqləyir. M.Seyidov Bahəddin 
Ögelə istinadən yazır ki, türklərin bəziləri doğan günəşi ya üç, ya 
da doqquz dəfə salamlaşarmışlar.  
Hunların mifik təfəkküründə günəşin müqəddəsliyi ilə bağlı 
maraqlı əfsanələr vardır. Hunların inamına görə, Metenin oğlu 
Günəş və Yerdən doğulubmuş. Elə Günəş və Ay da onu hökmdar 
təyin etmişdir. Onların inamınca, Günəş və Ay hökmdarlıq verir. 
Bu inam türk xalqlarında xaqan seçmə vaxtı özünü əyani formada 
göstərmişdir. Xaqan seçərkən tanınmış şəxslər keçənin üstünə 
əyləşdirilər, camaat çiyinləri üstündə onu yuxarı qaldırar, həmin 
şəxsi doqquz dəfə Günəşin ətrafına çevirərmişlər. Türklər 
inanırmışlar ki, xaqanları Göy və Yer qoruyub saxlayırmış. Çünki 
xaqanların taleyini, bəxtini Günəş və Ay (Tanrı) yazırmış. Elə bu 
166 
düşüncənin nəticəsidir ki, hunlar Metenin oğlunu Yerlə Göyün 
doğduğuna inanırdılar.  
Bu tendensiyanın tədqiqi üçün E.Aslanovun araşdırmaları 
olduqca maraqlıdır. Müəllif «Günəşin təntənəsi» məqaləsində 
yazır: «Vaxtilə tarixçilərdə hökmdarların həyatı, saray və orada baş 
vermiş hadisələr daha böyük maraq oyatdığına görə, Novruzun 
ilkin çağları ancaq saray mühiti ilə əlaqələndirilir və bayram yalnız 
«taxt-tac sahibləri» – şahlara, sultanlara məxsus rəsmi bir bayram 
kimi təqdim olunurdu. Burada Novruz bayramı Günəşin taxta 
çıxması, yaxud cülusutək mənalandırılmış və istər-istəməz həmin 
dövrlərdə bu sahədə qəbul olunmuş rəsmi mərasimlərə riayət 
edilmişdir. Belə ki, bir zamanlar işıq tanrının əfsanəvi ulu bir 
«Şah» olduğuna inanan insanlar mövcud dövlət başçısını səma 
odunun yer üzündəki əvəzi, kölgəsi saymış, Günəşin «taxta 
çıxması» günü – Novruz bayramını isə yer üzündəki hökmdarın 
cülusutək qəbul edir, bayram tədbirlərini onunla əlaqələndirib, 
onun iştirakı ilə keçirirdilər. Əbəs yerə deyildir ki, Yaxın Şərqdə 
cülus mərasimləri, bir adət-ənənə olaraq Novruz gününə qədər 
«yubadılır» və mübarək bayram günü icra olunurdu» (53). Aydınlıq 
üçün deyək ki, cülus taxta oturma, hökmdarlığa başlamaqdır. 
Xaqan və hökmdarların (məs. Kəyumərs, Cəmşid və b.) Novruzdan 
faydalanmalarının kökündə qədim türklərdəki anlam – Günəşin 
onları seçməsi – durur. E.Aslanovun «Novruz dünən, bu gün, 
sabah» məqaləsində də tarixi mənbələrdən əxz etdiyi maraqlı bir 
faktla da rastlaşdıq. Tədqiqatçı yazır: «Salnamələrə görə, hələ e.ə. 
V-IV yüzilliklərdə Yaxın Şərq hökmdarlarının hərbi yürüş alayları 
cərgələrində müqəddəs atəşdən və 365 cavanın (bu rəqəm ilin 
günlərinə müvafiqdir) ardınca, günəş tanrısı Mehrə tərəf səkkiz ağ 
Nisey atına qoşulmuş ikitəkərli arabadan sonra «Günəşin atı» 
deyilən, hədsiz dərəcədə cüssəli bir ağ at (ağ – işıq rəngidir) 
yeriyirmiş. Alayın sonrakı sıralarında əllərində yuxarı, başa 
qaldırılmış qızıl nar, alma və heyva (hər üçü həyat rəmzidir) 
sancılmış nizələrlə min nəfər «həzarə» deyilən nizədar dəstəsi 
167 
addımlayırmış. Yazılana görə, bu qədər nizəli insan toplusu öz-
özlüyündə, kənardan nəhəng bir taxıl zəmisini xatırladırdı»(56).  
Bu sonrakı dinlərin də buyurduğu anlamın əski formasıdır. 
İnsan cəmiyyətinin hazırkı mənəvi düşüncəsini tənzimləyən 
mütərəqqi dinlər olan xristianlıq və islamda da belə bir stixiya 
mövcud olub. Bu dinlər də təlqin edirdi ki, hökmdarları Allah seçir. 
Hətta belə bir «daşlaşmış» fikir də mövcuddur: «Hökmdarlar 
Allahın yerdəki kölgəsidir».  
M.Seyidov «Yaz bayramı» kitabında yazır ki, qədim türklər 
martın 9-dan başlayaraq ilk yaz bayramını keçirirmişlər (17, 49). 
Bu mərasim örüş Sara adlandırılıb. Sürülər örüşə buraxılırdı. 
Təntənəli keçirilən bu bayramda doqquz qız, doqquz oğlan iştirak 
edirmişlər. Mərasimin ayın 9-da keçirilməsi şamanlarla birlikdə 
doqquz gəncin fəal iştirak etməsi türklərdə 9 rəqəminin müqəddəs-
liyindən xəbər verir.  
Müəllif oğlan və qızların mərasimdə iştirakını bolluq, artım 
kimi izah edir. Məlum olduğu kimi, örüş -otlaq deməkdir. İlk yaz 
bayramını örüş Sara adlandıran türklər onu müqəddəs tutmuşlar. 
Örüş sözü açıq, aydın və şəffaf olduğu qədər, Sara sözü bir o qədər 
çoxmənalı, çoxməfhumlu və bir qədər də qaranlıqdır. Onun (Sara) 
bir çox türk dillərində çoxsaylı anlamı vardır. Sara türk dillərində 
təmiz, cəsarət, güc, igidlik mənalarında işlədilib. Bu bayramlarda 
yaşıllıq, bolluq, güc, saflıq və s. müsbət dəyərlər nümayiş etdirilib. 
Novruzun bütün digər ayin və mərasimlərində olduğu kimi, bu 
törəndə də həyat elementləri (yaşıllıq, bolluq, güc və s.) nəslin 
davamına xidmət göstəribdir. Təbiətin təzələndiyini, dirildiyini 
görən türklər gəncləri vəhdətə – evlənməyə dəvət edirdilər. Bu 
törənin mayasında Günəşə inam dayanırdı (17, 49-50).  
Sara bayramının məna və mahiyyəti Ayzıt bayramı ilə eynilik 
təşkil edir. Ayzıt bayramı şamanlarla bağlı olsa da, 9 qız və oğlanın 
seçilməsi, törənin təbiət qoynunda sonuclanması hər iki mərasimin 
təbiətlə, oyanış və törənişlə əlaqədar olduğunu göstərir. Hər iki 
törənin nüvəsində türk düşüncə tərzi hakimdir. Təbiət ölüb-dirilən 
168 
və canlanandır. Doqquz qız, doqquz oğlanın seçilməsi də, doqquz 
rəqəminin türk təfəkküründəki müqəddəsliyindən irəli gəlibdir. 
Böyük ehtimalla deyə bilərik ki, 9 rəqəmi göy üzünün 9 qatdan 
ibarət olduğuna və oyanışın, düzülüşün də dualizmin-dixotomi-
yanın – ikiyə bölünmənin: işıq – qaranlıq, isti –soyuq, xeyir – şər, 
qadın – kişi tərəf-müqabilliyinin, vəhdətinin əyani göstəricisidir.  
Şamanlarda da oda (Günəşə) özəl bir münasibət formalaş-
mışdır. Yazın gəlişi ilə düzənlənmiş mərasimlərdə şamanlar özləri 
ilə başı ağ zolaqlı keçini də al qırmızı rəngli alova yaxınlaş-
dırırdılar. Xəmirdən keçinin fiqurunu hazırlayır, həmin fiquru 
yonqardan düzəldilmiş çəpərin içinə yerləşdirirdilər. Şamanlar təzə 
odun şərəfinə alqışlar söyləyərdilər. Şaman mərasimi icra etdiyi 
vaxtda ocaq sahibi ona ox – udiq verərdi. Şaman keçənilki 
mərasimdən builkinə qədər olan yamanları (pislikləri) əlindəki 
oxdan asardı. Bundan sonra keçi fiqurunu yanar oda atardılar. 
Sonra ocaq sahibi öz kiçik oğluna qurqultay (ətdən hazırlanmış 
kolbasaya oxşayan milli ərzaq) verir. Oğlan gündoğandan başla-
yaraq dörd istiqamətdə yeməyi dörd dəfə dişləyir və elə oradaca 
yeyir. Onun ardınca şaman öz dəfini gündoğandan başlayaraq 
ocağın dörd tərəfində oturan mərasim iştirakçılarına verir. Mərasim 
iştirakçılarının hər biri dəfi əlinə alıb fırlanır, əli ilə dəfə bir neçə 
zərbə vurur. Tədqiqatçı bu ayinə məntiqə uyğun və tam ağlabatan 
məntiqi bir şərh vermişdir. Bu mərasim sırf Günəşlə bağlıdır. 
Mərasimdə şaman və ocaq sahibinin kiçik oğlu təzə odun başına 
fırlanırlar. Odun ətrafında oturanlar gündoğandan başlayaraq dəfi 
dığırladırlar. Bu törən dəf formasında olan Günəşin Yerin ətrafında 
fırlanmasının təsviridir. Mərasimdə əldə dəflə fırlanma Günəşin 
dairəvi, ardıcıl, fasiləsiz dövr etməsini göstərir. Qədim türklər 
Günəşin sonsuz hərəkətini incəliklə duymuşlar (17, 50-51).  
Alma – Ata yaxınlığındakı İssık kurqandan tapılmış «Qızıl 
döyüşçü» geyimindəki bir çox predmetlər də qədim türklərin 
Günəşi müqəddəs tutduqlarını təsdiqləyir. «Qızıl döyüşçü»nün 
169 
boynunda üçqat qızıl lüləli boyunbağı və papağında şir fiquru 
vardır. Məlumdur ki, şir günəşi təmsil edib. Bu, mifik düşüncənin 
əyaniliyidir. Türk mifik inamına görə, insanın atası Günəşdir. 
Həmçinin qurd da mifik təfəkkürdə Günəşin təmsilçisi olub. «Gü-
nəşə inam türkdilli xalqlarda o qədər geniş yayılıbmış ki, onun 
şəklini və təmsil edənin şəklini yalnız geyimlərinə tikdirməklə, 
boyunlarından asmaqla kifayətlənmirdilər. Hətta əfsanəvi ulu baba-
lar, igidlər, sərkərdələr Günəşin (bəzən Ayın) şəklini paltarlarına, 
papaqlarına çəkdirərmişlər.  
Misal üçün, «Maaday Qara»dastanında göstərilir ki, Maaday 
günəş şəkilli paltar geyinərmiş. Hətta xaqanlar çadırlarının önündə 
Günəşin təsvirini çəkdirərmişlər ki, onları şər ruhlardan qorusun. 
Bu ənənə son əsrlərə kimi davam etmişdir.  
Deməli, soyköklə bağlı əfsanələrdəki, deyimlərdəki adamlar, 
qurdlar Günəşin rəmzidir. Bəzən azərbaycanlılar, qurdu açıqdan-
açığa Günəşin bəlirtisi kimi verərmişlər. Azərbaycanda günəşli 
gündə yağış yağanda deyirlər ki, qurd quzulayır (balalayır). Nə 
üçün günəşli havada bu deyim işlənir? Çünki qurd Günəşin bəlirtisi 
olduğundan, Günəş doğur əvəzinə, qurd doğur deyilir. Axı, günəşli 
havada yağışın yağması adi hal deyildir. Bu, təbiətin az təsadüf 
edilən hadisələrindəndir. Bu hadisəni onun doğması ilə bağlamağın 
belə bir səbəbi ola bilər. Günəş – qurd yağışı doğur, yağdırır, onun 
vasitəsi ilə yerə bərəkət yollayır (16, 49-50).  
«Qurd üzü mübarəkdir» – deyən türk, qurdu Günəşin simvolu 
bilib. Yeri gəlmişkən, qurd həm də qışın təmsilçisi sayılıb. 
Tanınmış tədqiqatçı professor M.Seyidov «Yaz bayramı» kitabında 
yazır: «Göydən yaruqun – şüanın içindən gələn qurd günəşlə bağlı 
olduğundan o, qışı və eləcə də istiliyi, əksliklərin hər iki qolunu da 
təmsil etmişdir. Çünki qurd Günəşin bəlgəsidir. Qurd qışı təmsil 
etdikdə yazla mübarizə aparır, öz ağalığını qorumağa çalışır. O, 
Günəşin əksliklərini yox, günəşin özünü təmsil edəndə (yaruqun 
170 
içində göydən gələrkən) hərdən ulu ataya, hərdən insanlara yol 
göstərən olur» (16, 65).  
«Oğuznamə»nin Uyğurustan variantında göy qurd Oğuza 
müqəddəs varlıq kimi təqdim olunur: «...Səhər ertədən Oğuz 
kağanın çadırına güntək bir şüa-yaruq girdi. O, yaruğun içindən 
göy tüklü bir erkək böri – qurd çıxdı. Bu qurd Oğuz kağanına dedi: 
- «Ay Oğuz, sən Urum üzərinə yürüşə hazırlaşırsan». «Ay Oğuz, 
mən səninlə qabaqda gedəcəyəm». Bundan sonra Oğuz kağanı 
çadırını yığdı, irəli getdi və gördü ki, ordunun qabağında göy tüklü, 
böyük bir erkək böri (qurd) gedir. O börinin – qurdun dalınca hamı 
hərəkət edir» (17, 73).  
Müəllif bunun ardınca mifə öz münasibətini bildirir: 
«Yuxarıdakı örnəkdən aydın görünür ki, Oğuzun çadırına yaruq – 
şüa girir. Bu yaruğun içindən göy tüklü erkək qurd çıxır və Oğuza, 
onun ordusuna yol göstərir. Burada iki məqama, duruma diqqət 
yetirməliyik: a) Yaruğun (günəşin şüasının) qurda çevrilməsi ilə 
mif yaradıcısı qurdun günəşin bəlgəsi olduğuna işarə etmişdir.  
b) Göydən gələn yaruğun (günəş şüasının) qurda çevrilməsi 
mifik təfəkkürdəki dönmə, çevrilmə hadisəsi ilə ilişgəlidir.  
Günəş – böri – qurd Oğuzun, ümumiləşdirilmiş deyilsə, insanın 
çətin vaxtlarda harayına çatır. Elə buna görə də günəş yaruq – şüa 
şəklində yerə enir və qurda dönüb, Oğuza, insanlara yardım edir» 
(17, 74).  
Qurdun Günəşi təmsil etməsi hər cəhətdən özünü doğruldub. 
Əski düşüncəyə görə, bir çox təbiət hadisələrini, o cümlədən yağışı 
yaradan Günəşdir. Qədim insan inanırdı ki, yağış yağdıran yada 
daşı qurdun qarnındadır (17, 68).  
«Böri və keçi» oyununda da qurd qışın təmsilçisidir. Türklərdə 
yazda evlənmə ilə əlaqədar oyunlardan biri də «Böri (qurd) və 
keçi» oyunudur. M.Seyidovun fikrincə, bu oyun vaxtı ilə yazla 
bağlı törən olmuşdur. «Böri və keçi» oyunu toy şənliklərində icra 
olunmuşdur. Müxtəlif versiyalarda icra olunan bu mərasimin əsas 
171 
motivi eyni olmuşdur. Qız (gəlin) qucağında keçi (oğlaq, quzu) 
rəfiqələri ilə, oğlan (bəy) dostları ilə atlanırlar. Oyunun şərtinə görə 
oğlan (bəy) qızın əlindən oğlaqı almalıdır. Yarış (vuruş) başlanır. 
Qız (gəlin) və rəfiqələri oğlağı vermirlər.  
Burada qucağında oğlaq olan qız yazın, oğlan isə qışın 
rəmzidir. Bu törəndə əsas məram yazın həyat, inkişaf, nəsil, soy 
davamı olmasını nümayiş etdirməkdir. Həyatın – təbiətin və insan 
cəmiyyətinin inkişafı əksliklərdən – yazla qışın, oğlanla qızın 
harmonik münasibətlərindən asılıdır. Qurd göydən düşən yaruğun – 
Günəşin təmsilçisidir. Günəşi təmsil edən qurd insanlara (Oğuzun 
simasında) yol göstərir. Qışı təmsil etdikdə yazla vuruşur.  
Qurdun qışı təmsil etməsi ağlabatandır. Fikrimizcə, bu türk 
təfəkkürünün məhsulu olan dualist düşüncə ilə bağlıdır. Qurd 
güclü, qüvvətli olduğundan özündə günəşi və qışı – odu və suyu, 
istini və soyuğu birləşdirir.  
Ümumən, türk xalqlarında od kultu çox geniş yayılmışdır. 
Türklər həyat və məişətlərindəki bir çox hadisə və məsələləri odla 
əlaqələndiriblər. Qədim Göy türklər əmin idilər ki, od insanı 
düşmənindən və bəd ruhlardan hifz edir. Xaqanın yanına gələnləri, 
xüsusən də xarici qonaq və elçiləri iki odun arasından keçirirdilər 
ki, yad adamlar pis və yaman ruhlardan təmizlənsinlər. VI əsrdə 
yaşamış Göy türklər xaqanın yanına gəlmiş Bizans elçilərini od 
arasından keçirmişlər.  
Orta əsr tarixçilərinin yazdığına görə, türklər xaqana ünvanlan-
mış hədiyyələri də iki od arasından keçirməklə təmizləyirdilər (18, 
165-166).  
Odun fiziki və mənəvi təmizlənmə vasitəsi olduğuna yaxından 
bələd olan Zərdüşt özü oda əlahiddə bir münasibət bəsləmiş və 
odun müqəddəsliyini insanlara təlqin etmişdir. Bu inam qədim 
Midiyada Zərdüşdən xeyli əvvəl mövcud olmuşdur. Zərdüştlikdə 
xüsusilə müqəddəs sayılan odun özü pis, yaman və bəd əməllərdən 
qorunub. Zərdüşt inamına görə, odun (ocağın) qarşısında oturan 
kahinlər ağızlarını parça ilə bağlayırdılar ki, nəfəsləri oda toxunub 
172 
murdarlamasın. Bu əqidənin daşıyıcıları günəşi Ahuraməzdanın 
gözü, bəziləri isə oğlu olduğunu qəbul edirdilər. Bu inamda olanlar 
hətta Zərdüştün Ahuraməzdadan yarandığı fikrində idilər.  
Zərdüştlik günəşin (odun) müqəddəsliyini əxz etmiş, oda inam 
formalaşdırmışdır. Oda etiqad yarandıqdan sonra onun şərəfinə 
şənliklər keçirilmişdir. Böyük ehtimalla demək olar ki, həmin 
şənliklər od çərşənbəsi günlərində keçirilmişdir. Ancaq 
Azərbaycanda və digər Şərq ölkələrində odla bağlı bir çox bayram 
və mərasimlər olmuşdur. Mənbələrdə Sədə və Azər bayramlarının 
nüfuzlu bir mərasim kimi qeyd olunduqları göstərilir. Azər bayramı 
azər ayının (22 noyabr – 22 dekabr) doqquzunda qeyd edilirdi. 
Həmin gün od bayramı adlanırdı. Azər sözünün mənasının od 
olduğu daha çox vurğulanır. Ö.Xəyyam yazır ki, pəhləvi dilində 
oda Azər deyirlər (31, 131).  
Ə.Biruni də bu bayramın qışın başlanğıcında keçirildiyini 
təsdiqləyir. Ə.Biruninin yazdığına görə, Azər bayramında evlərdə 
od yandırılır. Ocaqlar çatılır, həmin vaxt Allaha daha çox dualar 
edilirdi: Deyirlər ki, od hərarət verir, bitkiləri ziyanvericilərdən 
qoruyur (31, 130).  
Zərdüştlik dövründə Azər bayramından ciddi şəkildə faydala-
nılmışdır. Azər bayramının mərasimləri atəşgədədə keçirilirdi. Azər 
bayramı qışa hazırlıq məqsədi daşıyırdı. Qışı qarşılamaq üçün od 
yandırılmış, xüsusi mərasimlər keçirilmişdir. Havalar soyuyur. 
Canlıların, xüsusən insanın oda zəruri ehtiyacı yaranır. Elə bu 
zəruri ehtiyacın nəticəsidir ki, insanlar bu aya «od ayı» (Ö.Xəy-
yam) deyiblər. Odla əlaqədar keçirilən mərasimlərdən biri də Sədə 
bayramı idi. Əgər Azər bayramı qışın başlanğıcında keçirilirdisə, 
Sədə bayramı kiçik çillə girəndə qeyd olunurdu. Novruz sisteminin 
tərkib hissələri olan bu mərasimlər bir-birini qanunauyğunluqlarla 
tamamlayırdı. Bu od bayramlarının birincisi qışı qarşılamaq, 
ikincisi isə yola salmaq üçün keçirilmişdir. Sədə bayramı ikinci od 
bayramıdır. Sədə bayramı «Avesta» təqviminə görə, beş aylıq qış 
fəslindən yüz gün keçəndən sonra qeyd edilirdi. Ə.Biruni bu 
173 
bayrama «şəbkəznə» də deyildiyini yazıbdır. Havalar bu vaxt çox 
soyuq olduğundan adamın bədənini şaxta, soyuq kəsir. Biruni bu 
bayramın kiçik çillənin girməsi ilə bağlı olduğunu da qeyd edibdir 
(31, 131).  
M.A.Dadaşzadə tədqiqatında Sədə bayramının mənşəyi ilə 
bağlı İran mənbələrindən gətirdiyi məşhur bir əfsanəyə də yer 
ayırır. Guya bir gün Huşəng onu müşayiət edən dəstə il bir dağın 
yanından keçərkən qarşısına böyük bir ilan çıxmışdır. O, ilanı 
öldürmək üçün bir daş atmışdır. Huşəngin atdığı daş ilana dəymir, 
ayrı bir daşa dəyir, daşların bir-birinə dəyməsindən qığılcım 
törəyir. Bu qığılcımdan törəmiş od dörd tərəfi yandırır. İlan da 
yanmışdır. Deyilənə görə, Huşəng həmin günün od bayramı kimi 
qeyd olunmasına qərar vermişdir .  
Sədə bayramının tarixi qədimdir. Ə.Biruni bu bayramın 
yaradıcısının Ərdəşir Babəkan olduğunu yazır. Bu bayramın od 
çərşənbəsində keçirildiyi və Novruzun zirvə şənliklərinə hazırlıq 
olduğu şübhəsizdir. Biruninin yazdığına görə, bu bayramda od 
yandırır, ocağın başında qoz yeyilir, şərab içilir, şadlıq edilir. 
Tonqallardan vəhşi heyvanları da sıçradırdılar (31, 133).  
Od çərşənbəsində günəş və odla birbaşa bağlı olan inamlar, 
inanclar və digər folklor nümunələri mövcud olmuş, bir-birindən 
fərqlənən müxtəlif mərasimlər keçirilmişdir. «Qodu-qodu» 
mərasimi mifik təfəkkürün birbaşa günəşlə bağlı olan ən qədim 
məhsuludur. «Qodu-qodu» mərasimi yaranma və formalaşmasına 
görə çox qədimdir. Adətən, uzun müddət havalar yağmurlu ke-
çəndə bu mərasimin keçirilməsinə ehtiyac duyulub. Bu mərasimdə 
günəşə xitab olunur, onun çıxması, yer-yurdu istilətməsi, canlılara 
hərarət gətirməsi arzulanır. Qodu günəşin ekvivalentidir. Qodudan 
günəş istənilir: 
 
Qodu-qodunu gördünmü? 
Qoduya salam verdinmi? 
 
174 
Qodu burdan ötəndə, 
Qırmızı gün gördünmü? 
 
Yağ verin yağlamağa,  
Bal verin ballamağa.  
Qodu gülmək istəyir,  
Qoymayın ağlamağa.  
 
Xalqın empirik düşüncəsinin gerçəkliyi olan bu mətndə iki 
vacib məsələ vurğulanır. Birincisi, Qodu günəşin təmsilçisi 
olduğundan o, günəşi gətirməlidir. İkincisi, Qoduda qurdda olduğu 
kimi iki xasiyyət birləşib. Qodu güləndə günəşi, ağlayanda yağışı 
gətirir. Bu səbəbdən «Qodu-qodu» mərasimi yağış-yağmurun 
kəsilməsini istəyəndə, yəni günəşi arzulayanda və yağışı istəyəndə. 
«Günəş hər iki təbiət hadisəsinin – istinin də, soyuğun da, quraq-
lığın da, yağışın da yaradıcısıdır». Qodu günəş istəniləndə qırmızı, 
yağış arzulananda göy rəngdə təmsil olunub. Qodunu yağıntı çox 
olan vaxt qırmızı, quraqlıq dövründə yaşıl geyindiriblər. (M.Seyi-
dov «Bir qabartma haqqında», «Elm və həyat» jurnalı 1987, № 4, 
səh. 17). «Qodu-qodu» mərasimi əski çağ düşüncəsinin məhsulu 
olsa da, ancaq özünü günümüzə kimi qoruyub saxlamışdır. Onun 
belə uzun ömürlü olması təsadüfi deyil. Qodu birbaşa günəşlə 
bağlıdır. Qodunun xarakterindəki əkslik onun qurdla mənşə 
yaxınlığından xəbər verir. Fikrimizcə, qodu sözü mənşəcə qurd 
sözünün tarixi fonotik trasformasiyasıdır.  
Burada onu da qeyd edək ki, Novruzla bağlı bir çox 
mərasimlərdən fərqli olaraq, «qodu-qodu» törəni geniş coğrafiyada 
yayılıb və əski düşüncənin məhsulu olsa da, bizim günlərə kimi 
gəlib çıxıbdır. Bu mərasim Azərbaycanda XX əsrin 20-30-cu 
illərinə qədər keçirilmişdir. «Qodu-qodu» mərasiminin iştirakçıları, 
adətən, cavanlar olardılar. Qız-gəlinlər də bu mərasimdə iştirak 
ediblər. Qodu rolu el-obanın cəld və çevik bir oğlan uşağına həvalə 
olunardı. Onun əyninə nimdaş bir paltar geydirər, üst-başını, 
175 
sifətini tanınmaz hala salardılar ki, kim olduğu bilinməsin. Qodu 
əlində çömçə və ya kuklaya bənzər (qadın formasında) əlağacı 
(adam) tutardı. Dediyimiz kimi, yağış dilədikdə Qoduya boz və ya 
göy rəngdə (su rəmzi) paltar geyindirilərdi. Qodu başının dəstəsi ilə 
kəndi evbəev gəzər, xorla oynaq ritmik mahnılar oxuyar və pay – 
pülüş toplayardılar. Mərasim yağış diləmək məqsədi ilə keçirildisə, 
camaat Qodunun üstünə su atardı. Əksinə, günəş arzulamaq 
məqsədi ilə keçirilirdisə, onda Qodunun üstünə kül atırdılar (35, 
144). Hər şeydə olduğu kimi, yağış və quraqlığın həddindən artıq 
olması insanlara və təbiətin özünə belə ziyan vurur, əkin-biçin uzun 
sürən quraqlıqdan yandığı kimi, aramsız yağan yağışlardan da 
çürüyüb məhv olurdu. Taxıl və digər məhsulların qıtlığı da 
insanlara yalnız bədbəxtliklər gətirirdi. Elə bunun nəticəsi idi ki, 
xalq müdrikcəsinə deyirdi: «Yağmır, yağmır qurudur, yağır, yağır 
çürüdür». Bu müdrik deyim uzun illərin müşahidəsinin məhsuludur.  
Digər həyat ünsürlərindən fərqli olaraq, odla əlaqədar inanclar, 
mərasim və xalqın onunla bağlı yaratdığı digər folklor nümunələri 
bu günümüzə daha çox gəlib çatmış, müasir dövrümüzdə də onlara 
daha çox müraciət olunur.  
Odla bağlı bir neçə nümunəyə diqqət yetirək: «Odu, çırağı 
yandıran xeyir tapar», «Odla oynayan odsuz qalar», «Od küllə 
gizlənər», «Oddan kül törər» (atalar sözü), «Odun gecə his etməsi 
yaxşı əlamət deyil», «Ocaq dağıdanın ocağı dağılar», «Ocaq 
yananda səslənirsə, demək, kimsə sözünü danışır», «Gün doğanda 
doğulan uşaq göyçək olar», «Çıraq yeri qibləyə olan ev uğurlu 
olar» (inanclar), «Od haqqı!», «Ocaq haqqı!», «Çıraq haqqı!» 
(andlar), «Ocağın bərəkətli olsun!», «Ocağın işıqlı olsun!», «Oca-
ğın qaralmasın!» (alqışlar), «Ocağın sönsün!», «Ocaq üzü 
görməyəsən!», «Oda düşəsən!» (qarğışlar) və s. xalqın təfəkkürün-
də odla bağlı tapmacalar, əfsanə və rəvayətlər və s. saysız-he-
sabsızdır.  
Boz ayın üçüncü çərşənbəsi yel (hava, külək) çərşənbəsidir. 
Bəzi mənbələrdə və müasir araşdırmalarda yel çərşənbəsi sonuncu 
176 
çərşənbə kimi verilir. Bu yerdəyişmənin özündə də bir məntiq 
mövcuddur. İlaxır çərşənbələrin mənşəyində insanın yaranmasında 
və fiziki-cismani təşkilində iştirak edən dörd müqəddəs ünsür 
dayanır. Tanınmış folklorşünas A.Nəbiyev ilaxır çərşənbələrin 
düzümünü elmi-məntiqi cəhətdən son dərəcə düzgün izah edibdir. 
Bu inandırıcı izaha heç bir şübhə yeri qalmır. Müəllif «Bayramların 
sultanı» məqaləsində yazır: «Teoloji düzümdə, yəni insanın 
yaranma prosesində onların (həyat ünsürləri) sıra düzümü belədir – 
su, od, torpaq və yel. Əvvəlki üç ünsürün iştirakı ilə yaranan insan 
müqəvvasına həyat, can verən yeldir. Yəni suyun, istiliyin və 
torpağın birliyindən yaranan insana nəfəs verməklə, o, həyat 
funksiyasına yiyələnir. Bu, insanın yaranması üçün zəruri teoloji 
düzümdür. Yaranan insan isə dünyanı dərk etdikdən, onu mənimsə-
dikdən sonra bu düzüm dəyişir. Yeni düzümdə insanın yaşayışı 
üçün lazımi məhsullar verən, yetirən torpaq yeldən sonraya keçir və 
beləliklə, dörd müqəddəs ünsürün mərasim floklorunda yeni 
düzümü sıralanır. Bu düzümdə insanı yaşayış vasitələri ilə təmin 
edən torpaqdır. Ona görə də sonuncu çərşənbədə torpaq vəsf olunur 
və xalq onu torpaq çərşənbəsi kimi keçirir» (24).  
Çərşənbələrin digər sıralanması belədir: su, od, torpaq və yel. 
Hər iki sıralanma özlüyündə doğrudur. Birinci sıralanmada suyun 
canına istilik gəlir, damarlarında buz əriyir, günəşin (od) hərarəti 
artır, bundan sonra vədə yeli (yaz küləyi) əsir, nəhayət, planetin ən 
böyük ünsürü olan torpağın canına hərarət gəlir, onun canından-
qanından qışın şaxtası-soyuğu çıxır. Torpağın oyanması ilə 
bütövlükdə planetin dirçəlişi başlayır. Sonuncu çərşənbənin yel 
olması da maddi-mənəvi dəyərlərdən qaynaqlanır. Od, su, və 
torpaq maddidir. Bu ünsürlər kainat və təbiətin arxitektonikasını 
təşkil edir. Bu möhtəşəm arxitektonikanın çatışmazlığını ruh, nəfəs 
(yel) tamamlayır. Belə bir analogiya aparaq. Təsəvvür edək ki, 
insanın bircə anlıq nəfəsi kəsilib, nəfəsi yoxdur. Belə olarsa, insan 
var ola bilərmi?  
177 
N.Gəncəvinin bu dörd ünsürlə bağlı fikirləri hələ də orijinal 
olaraq qalır. Mütəfəkkirin düşüncəsinə görə, birinci işıqlı oddur, 
ikinci küləkdir, hərəkətdədir. Hərəkətsiz bilinməz. Üçüncü sudur, 
hər şeyə təravət, gözəllik verər. Dördüncü torpaqdır.  
Fikrimizcə, çərşənbələrin ardıcıllığındakı bu yerdəyişmə 
Azərbaycanın ərazisində mövcud olan iqlim müxtəlifliyi ilə daha 
çox bağlıdır. Məlumdur ki, Mil-Muğan (Aran) zonasındakı iqlimlə 
Azərbaycanın dağlıq və dağətəyi ərazisində mövcud olan iqlim 
eyni deyildir. Aran zonasında torpaq erkən oyanır. Oyanmış torpaq 
yaşıla bürünür.  
Biz sıralanmada üçüncü çərşənbənin yel çərşənbəsi olduğunu 
qəbul etdiyimizdən bu məqamda elə ondan danışacağıq. Xalq bu 
çərşənbəni «Yelli çərşənbə», «Küləkli çərşənbə», «Külək oyadan 
çərşənbə» və b. adlarla adlandırır. Muğan zonasında bu çərşənbəyə 
«Heydər çərşənbə» də deyilir. (A.Nəbiyev). Bu çərşənbəyə verilən 
adların hər bir ad mahiyyətini doğruldur. Qədim insan 
dünyagörüşündə haqlı idi. Onların düşüncəsinə görə, bu çərşənbədə 
oyanmış külək, suyu və odu hərəkətə gətirir, torpağı qızdırır. «Yel 
çərşənbəsində əsən isti və ya soyuq küləklər yazın gəlişindən xəbər 
verir. Gün ərzində külək bir neçə dəfə dəyişir. Bu dəyişmələr yelin 
özünün təmizlənməsi kimi qəbul edilir» (23, 30).  
Əski inamlara görə, «qara nəhrdə» yatmış dörd cür külək yer 
üstünə çıxaraq təmizlənir, sonra hərəsi təzə bir formada görsənir. 
Onların (külək) təzə libasları ilə adları arasında bir yaxınlıq, 
oxşarlıq görünür. Rənglərin mifik mahiyyəti açıq-aşkar duyulur. 
Türk mifik düşüncəsində ağ yel – ağ libasla, qara yel – qara libasla, 
xəzri – göy libasla, gilavar – qırmızı libasla təsəvvür edilir ( 23,30). 
Mifik düşüncəyə əsasən, yel çərşənbəsində bu dörd yel birləşib yer 
üzünü dolaşır. Yel çərşənbəsində külək gün ərzində bir neçə dəfə 
dəyişir. İnama görə, Yel baba suyun, torpağın donunu açır, odu 
üfürür, günəşin qabağını kəsən buludları qovur.  
178 
Yelin (külək) digər ünsürlərdən əsas fərqi onun birbaşa 
hərəkətlə bağlılığıdır. Bu hərəkət yeli yerindən oynatdıqdan sonra 
o, sərhəd tanımır, «laməkan» olur. Elə bu sərhədsizlik, «lamə-
kanlıq» ona ən qədim cağlarda Tanrı statusu qazandırmışdır. «Əski 
inamlarda yel, ya özü Tanrıdır, ya da dünyanı idarə eləyən 
tərəfindən göndərilən qüdrətli bir antropomorfdur. O, lazım olanda 
insanları əzizləyir, onlara kömək edir, qəzəblənəndə isə adamları 
cəzalandırır» (23, 30).  
Dörd səmavi kitabda da (Zəbur, Tövrat, İncil, Quran) yel ilahi-
ləşdirilir, müqəddəs obraz kimi təsvir olunur. Sonuncu müqəddəs 
səma kitabı olan Quranda isə yel Allahın mərhəmət və cəza vasitəsi 
hesab edilir.  
Bu məqamında, «Avesta»nın küləyə münasibətini xatırlatmaq 
gərəkli olardı. «Avesta» etiqadına görə, «Yelin gücü Hörmüzün 
gücüdür. Yel Hörmüzdən güc alıb, dünyaya ayaq açmışdır».  
Yuxarıda dediklərimiz əski təfəkkürün dəyərlərini təsdiqləyir. 
Müqəddəs səmavi kitablarda da yelin (küləyin) tanrılarla (Göylərlə) 
bağlı olduğu bir daha vurğulanır. Qədim türklərin təfəkküründə yel 
Tanrı statusu qazanmışdır. Yelin Tanrı möhtəşəmliyinə yüksəlməsi 
onu xalqın yaratdığı şifahi ədəbi nümunə və mərasimlərdə 
əbədiləşdirmişdir.  
Yelin ilahiləşdirilməsi xalq düşüncəsinin məhsulu olan əfsanə, 
rəvayət, mif, nəğmə, mərasim və s. folklor janrında qorunub 
saxlanılıb.  
Yelin (küləyin) təbiət proseslərində, insanın həyat və məişə-
tində əvəzsiz əhəmiyyəti vardır. Yetişdirdiyi məhsulu xırmanda 
döymüş zəhmətkeş insan taxılı, saman və küləşdən təmizləmək 
üçün Tanrıdan yel (külək) diləyir: 
   
A Yel baba, Yel baba,  
  Qurban sənə, gəl baba.  
  Taxılımız yerdə qaldı,  
  Yaxamız əldə qaldı.  
179 
  A Yel baba, Yel baba,  
  Qurban sənə, gəl baba.  
 
Xalqımızın yellə (küləklə) bağlı min illər ərzində düzüb-
qoşduğu bəzi ədəbi nümunələrə, ötəri də olsa, diqqət yetirək.  
«Xırman sovrulandan sonra ilk buğda götürənin oğlu olar», 
«Yel çərşənbəsi gecəsi söyüd ağacının altında gedib niyyət elə və 
Yel babanı çağır. Əgər Yel baba sənin səsini eşidib əssə və 
söyüdün budaqlarını torpağa toxundursa, diləyin yerinə yetər».  
 
(inanclar),  
Əl ilə tutmaq olmaz,  
Göz ilə görmək olmaz. (Yel) 
 
Hər yan ələk-vələkdir,  
İşi tamam kələkdir.  
Dəyirmana can verər,  
Xırmana da gərəkdir. (Yel) (tapmaca) 
«Yel əsməyincə, yarpaq tərpənməz»,  
«Yel apardığın qaytarmaz». (atalar sözü) 
 
Yel əsdi yurdum üstə,  
Toz düşdü qurdun üstə.    
Yurd üçün baş qoyanı,  
Sən bizim eldən istə.                        (bayatı) 
     
Tufan qopar, yel ağlar,  
Çaylar daşar, sel ağlar 
Qəriblikdə ölənin 
Yasın tutar, el ağlar  (ağı) 
 
Xalqımızın empirik təfəkkürünə görə, ilin sonuncu çərşənbəsi 
torpaq çərşənbəsidir. Bu inamda bulunan xalq son dərəcə haqlıdır. 
180 
Təbiətin digər komponentlərinə nisbətən torpaq qış yuxusundan 
gec oyanır.  
Torpaq planetin ən böyük və zəruri komponentidir. Digər 
komponentlər torpağın üstündə yerləşir və onun qoynunda intişar 
tapır. Torpağın oyanışı ilə ilin təzələnməsi əyaniləşir. Digər üç 
ünsürün (su, od, yel) dirçəlişi ilin təzələnməsini hələ tam ortaya 
qoya bilmir. Torpağın oyanışı bütövlükdə təbiəti cana-qana gətirir. 
Bu səbəbdən xalq bu çərşənbəyə «İlaxır çərşənbə», «Torpaq 
çərşənbəsi», «Yer çərşənbəsi» deyibdir. Torpağa gəlmiş hərarət 
suda və havada duyulur. Donmuş torpağın canı-qanı isinir. Dir-
çəlmiş torpaq şumlanır, əkin hazırlanır. Torpağın oyanmasına 
insanlar daha çox sevinir. Əcdadlarımız inanıblar ki, torpağın 
dirçəlişi suya, oda və yelə daha çox hərarət bəxş edibdir. Xalqın bu 
inamı onun mifik düşüncəsində əbədiləşdirilmişdir.  
Özündən əvvəlki gerçək mənəvi sərvətləri mənimsəmiş «Aves-
ta»da torpağa münasibətdə varislik hissi qorunub saxlanılmışdır. 
«Avesta»da torpaq canlı varlıq kini təqdim olunur. Torpaq insanın 
ilkin yaradıcısı –ana bətni kimi təsvir və təsəvvür olunubdur. 
«Avesta» inamına görə, şər allahı Əhrimən Qayomardı öldürür. 
Qayomardın sol qabırğasından iki damcı tər torpağa düşür. Bu 
damcılardan kol-revac göyərib qalxır. Doqquzuncu ayda kollarda 
düyməciklər əmələ gəlir və birləşir. Bunlardan ilk insanlar yaranır. 
50 il müddətində ilk kişi və qadın bir-birlərinə toxunmadan ömür 
edirlər. 50 ildən sonra şər təmsilçisi Əhrimən qoca kişi görkəmində 
onlara yaxınlaşıb, meyvə yeməyə və cinsi münasibətdə olmağa 
tamahlandırır. Bundan sonra dünyaya yeni insan gəlir.  
Mahiyyətcə bu mifə yaxın olan digər bir mifdə göstərilir ki, 
Qayomard ölümdən əvvəl torpağa toxum qoyur. Həmin toxum 40 il 
günəş işığında qalandan sonra ondan revac kolları əmələ gəlir. Bu 
kollar insan formasına düşürlər. Maşya və Maşyana insanların ilk 
əcdadları olublar (77).  
Bu miflərdən görünür ki, torpaq bəşərin ilkin rüşeymini 
canlandıran, dirildən bir varlıq kimi dərk olunubdur. Ölüm-dirim 
181 
dualizmi həyatın və bəşərin yaranması və inkişafıdır. Qayomard 
ölməsə, insan nəsli yaranmazdı. Təbiət ölməsə, yenidən dirilə 
bilməz.  
«Avesta»da dilə gələn torpaq insanlara buyurur ki, ondan hər 
vasitə ilə istifadə etsinlər, ona əmək sərf edib, ondan layiqincə 
faydalansınlar. Torpaq insanoğluna müraciət edərək deyir ki, ey 
insan, sən məndən ikiəlli yapışıb, məni layiqincə becərsən, mən 
yorulmaq bilmədən sənin üçün istədiyin neməti yaradaram, sənə 
bol ruzi, bol məhsul verərəm. Əgər belə etməsən, torpaq üzərində 
əməyin olmasa, dilənçilərə qarışıb özgələr qapısında boyun bükə-
cəksən. Sənin qiymətin zəngin evlərin tullantısı olacaqdır (77, 89).  
Sonuncu çərşənbə sayılan torpaq çərşənbəsi digər çərşənbələr-
dən fərqli olaraq daha təntənəli keçirilir. Axırıncı çərşənbə özü-
nəməxsus ayin və mərasimləri ilə digər çərşənbələri geridə qoyur. 
Soyuqdan-şaxtadan olmazın əzab-əziyyətini görmüş, məşəqqətini 
çəkmiş insan qışı yola saldığına sevinir, sevincini-şadlığını bayram 
səviyyəsinə qaldırır. Bir çox regionlarda ilaxır çərşənbənin təntə-
nəsi Novruzu belə üstələyir. Bu çərşənbə mərasimləri sübh tezdən 
bulağa, çaya getməklə başlayır. İnsanlar bulaq başına, çay kənarına 
gələr, oradan su götürər, suyun üstündən atlanar, dərdini, arzusunu 
suya danışar və sudan dilək diləyərlər.  
Axır çərşənbənin gecə mərasimləri də dəbdəbəli keçirilir. Ton-
qallar çatılır, od üstündən tullanılır, uşaqlar qohum-qonşuya üz 
tutur, evlərə torba atılır, qız-qadınlar qulaq falına çıxırlar. Axır çər-
şənbədə evlərdə şam yandırılır, xonça düzəldilir. El-obada cama-
atın gur yaşadığı yerlərdə yumurta döyüşdürülür, digər xalq oyun-
ları keçirilir. İnsanlar məişətdə və təsərrüfatlarda köklü yeniliklər 
edirlər. Qız qadınlar ev-eşikdə təmizlik işlərinə başlayar. Ev-eşik 
silinib təmizlənər, yorğan-döşək gün altına atılar, ev-eşikdə nə 
varsa suya çəkilər, qapı-baca açıq qoyular, evin havası dəyişilər.  
Kişilər də həyət-bacadə əsaslı işə başlayar. Bağ-bağat, həyət-
bacaya əl gəzdirərlər, səliqə-sahmana salınar. Bağ-bağatda ağac-
ların qol-budağı budanar, artıq nə varsa yandırılar, ağacların dibi 
182 
bellənər. Axır çərşənbədə torpağa əlahiddə bir sevgi ilə qayğı 
göstərilərdi. Bağ-bağatda, əkin-biçin yerlərində torpaq daşlardan 
təmizlənər, əkin üçün yararlı yerlər əkilib hazırlanırdı. Axır çərşən-
bə ilə bağlı ayin və mərasim çoxsaylı və çoxqatlıdır. Sonuncu çər-
şənbə ilin ən əziz günü sayılır. Sovet hakimiyyətinin kəskin maddi-
mənəvi repressiya illərində xalqımız Novruzu təntənəli qeyd edə 
bilmədiyi halda, axırıncı çərşənbəni son dərəcə yüksək təntənə ilə 
keçiribdir. Bunun səbəbi ilin axırıncı çərşənbəsinə olan inam və 
inancda, onun yaratdığı ovqatda, ilaxır çərşənbə ərəfəsində kainat 
və planetdə gedən təbii proseslərdə axtarılmalıdır. Axır çərşənbə 
Novruz sisteminin mükəmməl və ən uca nöqtəsidir. İlaxır çərşənbə 
ayin və mərasimləri ölçüyəgəlməz dərəcədə zəngin və rənga-
rəngdir. Bu çərşənbədə keçirilən ayin və mərasimlər Novruza 
hazırlıq mərhələsini bütövlükdə tamamlayır. İlaxır çərşənbələr 
özündə gerçək simvolikanı qoruyub saxlayıbdır. Bu çərşənbələr 
insanın yaranmasında fundamental rol oynayan dörd ünsürün hər 
birini ayrı-ayrılıqda vəsf edir, yaşadılması üçün gələcəyə ötürür. 
İşıq (od) ata, Su ana başlanğıc, Göy üzü Ata, Yer üzü (Torpaq) ana 
sayılıbdır. Əslində, Novruzun son tamamlama mərhələsində keçi-
rilən şənlik və mərasimlərlə ilaxır çərşənbələrin ayin və məra-
simləri üst-üstə düşür. Elə bu analogiyanı nəzərə alıb, ilaxır 
çərşənbədə keçirilən tədbirlər barədə burada danışmaq fikrində 
deyilik.  
 
183 
IV FƏSİL 
 
NOVRUZUN ELMİ-ASTRONOMİK ƏSASLARI  
VƏ ƏHATƏ COĞRAFİYASI 
 
 
4.1. Novruzun elmi astronomik əsasları 
 
Novruzun elmi astronomik əsasları sırf kainat qanunlarına 
söykənir. Novruzun təbiət qanunlarına əsaslanması onun sırf kainat 
hadisəsi olduğunu təsdiqləyir. Bu dərin elmi əsasları Novruzu 
əfsanələşdirilmiş illüziyalardan uzaqlaşdırır. Sırf kainat (kosmos) 
qanunlarına söykənən Novruz həyati gerçəkliyin təsdiqidir. İnsan-
ların bu əbədi və dəyişilməz kainat qanununu necə öyrənmələri 
hələ də tam elmi izahını tapmayıb. Tədqiqatçılar bunun ən çox 
insanların empirik təfəkkür və çoxillik müşahidləri əsasında müəy-
yənləşdirildiyi qənaətindədirlər. Bu mülahizə də inandırıcı görünür. 
Bununla bərabər, qədim insanlar Novruz sistemini, onun kompo-
nentlərini və Novruzdan başlanan yeni il təqvimlərini həyati müşa-
hidələrdən daha çox, dəqiq elmi əsaslar üzərində yaratmışdırlar. 
B.e. çox-çox əvvəllər yaşamış insanın yaratdığı təqvimlərin qüsuru 
son dərəcə cüzi olmuşdur. Əslində, həmin cüzi pozuntular hətta 
müasir təqvimlərdə belə hələ də qalmaqdadır. E.ə. yaşamış əcdad-
larımızın ilin, ayın, günün dəqiq hesabatını verməsi daha çox elmi 
əsasların mənbəyi olduğunu təsdiqləyir. E.ə. VI əsrdə midiyalıların 
ili Novruzdan (martın 21-dən) başlamaları sırf astronomik elmi 
əsaslarla bağlı idi. Həmin gün yerin şimal yarımkürəsində gecə-
gündüzlə bərabərləşir. İnsanların arzu-istəyindən, iradəsindən asılı 
olmayaraq ilin yeni fəsli-yaz başlanır. Fəsillərin ardıcıl gəlib bir-
birini əvəz etməsi, yerin Günəş ətrafında fasiləsiz dövr etməsi 
pozulmaz, dəyişilməz olan əbədi kainat hadisəsidir. Yaz, yay, payız 
və qış ardıcıllığı və əvəzlənməsi Günəş-Yer harmoniyasının əbədi 
184 
hərəkətinin nəticəsidir. Bu pozulmaz, dəyişilməz növbəli ardıcıllığa 
səbəb Yer oxunun Günəş ətrafına dolandığı orbitə 66°33 meyilli 
olmasıdır. Bu ox öz yerini paralel şəkildə dəyişdirdiyindən ilboyu 
növbə ilə gah şimal, gah da cənub ucu, yəni planetin əks qüvvələri 
Günəşə meyilli olur. Bu vaxt Günəş Yerin növbə ilə həm şimal, 
həm də cənub yarımkürəsini qızdırır və işıqlandırır. Elə bunun 
nəticəsidir ki, şimal yarımkürəsində yay olursa, cənubda bunun 
əksinə qış olur. Şimalda yazdırsa, cənubda həmin vaxt payız olur 
və yaxud əksinə. E.ə. yaşamış əcdadlarımızın dəqiq müəyyənləş-
dirdikləri bu astronomik hadisənin sırf elmi əsaslara söykəndiyini 
sonradan modern elmi texnologiyalar sayəsində birmənalı təsdiq 
edilmişdir. Azərbaycan MEA-nın N.Tusi adına Şamaxı Astrofizika 
Rəsədxanasının Bakı bölməsinin rəhbəri Rəhim Zeynalov «Kai-
natın bayramı» məqaləsində yazır: «Günəşin ekliptika (fələk) 
adlanan zahiri hərəkət müstəvisi ilə ekvator müstəvisi 23 dərəcə 27 
dəqiqə bucaq altında sferanın mərkəzindən keçən bir düz xətt 
boyunca kəsişirlər. Bu duz xəttin göy sferini kəsdiyi nöqtələr 
bərabərlik nöqtələri adlanır. Bu nöqtələrin birində Günəş göy 
ekvatorunu kəsərək, göy sferinin cənub yarımkürəsindən şimal ya-
rımkürəsinə, digərində isə tərsinə-şimal yarımkürəsindən cənub 
yarımkürəsinə keçir. Bu nöqtələrə uyğun olaraq yaz və payız 
bərabərliyi deyilir. Günəş öz zahiri hərəkətində bu nöqtələrdə (ilin 
qısa və uzun olmasından asılı olaraq) martın 21-də (bəzən 20-də) 
və sentyabrın 23-də (bəzən 22-də) olur» (65).  
Yuxarıda qeyd olunan astronomik hadisə sakini olduğumuz 
şimal yarımkürəsinə aiddir. Şimal yarımkürəsində yaz fəsli martın 
21-dən iyunun 21-dək, yay fəsli iyunun 22-dən sentyabrın 22-dək, 
payız sentyabrın 22-dən dekabrın 22-nə, qış dekabrın 22-dən mar-
tın 22-dək davam edir. Bu qeydəalma Novruz təqviminə əsaslanır. 
Artıq yazın başlanğıcı şimal yarımkürəsində yaşayan xalqlar, o 
cümlədən Azərbaycan türkü üçün həmişəlik qəbul olunub.  
185 
İnsanoğlu uzunmüddətli vaxtların hesablanması üçün təqvimlər 
yaratmışdır. Hər bir yaradılmış vaxt, zaman ölçüsünün özünəməx-
sus astronomik elmi əsasları mövcuddur. Hələ eradan çox-çox 
əvvəl insanlar ciddi həyati zərurət duyduqları təqvimləri araya-
ərsəyə gətirmişlər. Tarixin yaddaşı bu günə qədər özündə üç təqvim 
sistemini qoruyub saxlamışdır. Başqa sözlə, üç növ təqvim mövcud 
olmuşdur. Digər tarixi faktlardan fərqli olaraq, təqvimlər tarixlə 
birgə yaşamış, ona zaman-zaman yoldaşlıq etmişdir. Obrazlı desək, 
tarix – təqvim, təqvim – tarix deməkdir. Tarix və təqvim – hər ikisi 
zamanın möhürüdür. Bu səbəbdən təqvimlər tarixin yaddaşından 
sürüşüb düşə bilməzdi. Hər üç təqvim – Günəş təqvimi, Ay təqvimi 
və Ay-Günəş təqvimi özlüyündə astronomik elmi dəlillərə əsas-
lanır.  
Ehtimal etmək olar ki, Ay təqvimi Günəş təqvimindən bir 
qədər əvvəl yaranıbdır. Bu mülahizəni Ay təqvimindəki mövcud 
olan qüsurlara görə irəli sürürük. Ay təqviminin əsasında zaman 
vahidi olaraq Ayın Yer ətrafında sinodik dolanma dövrü durduğu 
üçün ay təqvimləri adlanır. Sinodik ay isə Ayın eyniadlı iki ardıcıl 
səfhəsi arasındakı müddət deməkdir. Bir sinodik ay 29, 53 gündən 
ibarət idi. Bir qədər də açıq desək, 29 gün 12 saat 1 dəqiqə 12 
saniyədən ibarətdir. Bir nominal gün Yer kürəsinin öz oxu ətrafında 
tam fırlanma vaxtıdır. Hər bir təzə gün Ayın doğulduğu gündən 
başlanır. Bir «Ay ili» 12 aydan, yəni 354,36 (1229,53) gündən 
hesab edilirdi. Ay ili 354, uzun il olduqda isə 355 gündən ibarət 
olurdu. Buradan da görürük ki, Ay ili Günəş ilindən düz 11 gün 
qısa olubdur. Bu səbəbdən də Ay ilinin başlanğıcı hər il irəli 
sürüşürdü. Bu sürüşmə və çatışmazlıqlar Ay təqviminin qüsurlarını 
açıq-aşkar göstərirdi. Konkret qüsurların əzabını çəkən insanlar 
yeni təqvim yaratmaq haqqında fikirləşməli oldular. E.ə. VI əsrdə 
«Avesta» təqviminə və e.ə. II minillikdə Babilistanda Günəş təq-
viminə keçməli olmuşlar. Təkrar da olsa qeyd etməliyik ki, Günəş 
təqvimi Günəşin hərəkət xəttinə əsaslanır. Bu təqvimin əsas zaman 
186 
komponentləri sutka və tropik ildir. Günəş (tropik) ilinin uzunluğu 
365, 25 gün qəbul edilirdi. Daha dəqiq desək, 365 gün 6 saat idi. 
Bu da 12,4 ay (12 ay, 12 gün) təşkil edirdi ki bir neçə ildən bir Ay 
ilinə 3 ay da əlavə olunurdu. Bu əməliyyatı aparmaqda məqsəd Ay 
təqvimi ilini Günəş ilinə yaxınlaşdırmaq idi. Bununla da, Ay-Günəş 
təqvimi yaradılmışdır. Ay-Günəş təqvimini Babilistandan başqa, 
Çin, Yunanıstan, Roma və başqa qədim ölkələrdə də tətbiq 
etmişlər. Bu günün özündə belə, bir çox ölkələrdə hələ də Ay-
Günəş təqvimindən istifadə olunur.  
Açıq-aydın görünür ki, haqqında söhbət açdığımız hər iki təq-
vim sistemi – Ay və Ay-Günəş sistemi qüsurlardan xali deyildir. 
Həmin təqvimlərdə günlər (tarix) və dini bayramlar fəsil və möv-
sümlərdə yerlərini dəyişirdi. Bu nöqsanlar Günəşin ekliptika dairəsi 
üzrə hərəkəti və dövrləri əsasında hazırlanmış təqvimlərin, daha 
doğrusu, Günəş təqvimlərini meydana gətirmişdir. Vaxtın Günəşin 
hərəkəti ilə hesablanması eramızdan hələ dörd min əvvəl qədim 
Misirdə yaradıldığı ehtimal olunur. Günəş təqvimi daha mükəmməl 
və geniş yayılmış bir təqvimdir. Qeyd edildiyi kimi, Günəş ilinin 
uzunluğu 365 gün qəbul edilmişdir. İl 12 aydan, hər ay isə 30 
gündən ibarət olmuşdur. Yerdə qalan 5 gün isə ilin sonuna əlavə 
olunmuşdu (66).  
Yerin Günəş ətrafında illik qət etdiyi məsafə orbit üzrə 940 
mln. km-dir. Bu məsafəni Yer saatda 107 min km və yaxud 29, 8 
km/san sürəti ilə qət edir. Yerin Günəş ətrafında tam dövr etməsi 
365 sutka 5 saat 48 dəqiqə 46 saniyəyə başa gəlir. Bu müddət il 
adlanır. Yer kürəsi öz oxu ətrafında tam hərəkətini 24 saata (daha 
dəqiqi 23 saat 56 dəqiqə 48 saniyə) başa vurur.  
Yerin öz oxu ətrafında tam fırlanmasına bir sutka (gecə-
gündüz) deyilir.  
Yerin fırlanması nəticəsində gecə ilə gündüz növbələşir və vaxt 
vahidi yaranır. Bu harmoniyanın sayəsində Yer səthində işıq-isti və 
soyuğun dəyişməsi – atmosfer sirkulyasiyası yaranır. Bununla 
187 
bərabər, Yerin saat qurşaqlarını ayırmaq, vaxtı dəqiq hesablamaq 
mümkün olur. Yer öz oxu ətrafında qərbdən şərqə doğru hərəkət 
edir. Elə bu səbəbdən də Günəş şüaları yer üzünü şərqdən qərbə 
doğru meridianlar üzrə işıqlandırır. Hər bir meridian xətti üzərində 
yerləşən ərazilər eyni vaxt ərzində Günəş işığına qərq olur. Coğrafi 
enliyindən asılı olmayaraq, coğrafi uzunluqları eyni olan bütün 
coğrafi məkanlarda vaxt fərqlənmir. Bu, yerli vaxt adlandırılır.  
Yerin Günəş ətrafında fırlanması nəticəsində fəsillərin yaran-
ması da astronomik elmi əsaslarla sübuta yetirilmişdir. Sırf Novruz 
mövzusu ilə bağlı olduğuna görə elə ilin başlanğıc günü olan 21 
martdan başlayaq. Aydındır ki, 21 martda Günəş qütblərdən eyni 
məsafədə yerləşən ekvator xətti üzərində zenitdə olur. Günəşin bu 
mövqeyi nəticəsində onun şüaları Yer kürəsinin şimal və cənub 
yarımkürələrini eyni vaxtda bərabər işıqlandırır və qızdırır. Bu vaxt 
gecə ilə gündüz bərabərləşir. Martın 21-nə yaz gecə-gündüz 
bərabərliyi deyilir. Martın 21-dən Yer kürəsi də elə bir mövqe tutur 
ki, Günəş tədricən şimal yarımkürəsinin üzərinə doğru meyillənir. 
Bu zaman şimal yarımkürəsində gündüzün uzunluğu tədricən artır, 
temperatur yüksəlir. Bu astronomik hadisəyə görə 21 mart şimal 
yarımkürəsində yaz fəslinin başlanğıc günü hesab olunur.  
Bir çox Şərq ölkələrində martın 21-i yeni ilin başlanması kimi 
qeyd olunur. Üç aydan sonra 22 iyunda Günəş ekvatordan 23° 
27`şimal enliyi (paraleli) üzərində zenitdə olur. İyunun 22-si şimal 
yarımkürəsində ən uzun gün və ən qısa gecə olur. Ona görə də 22 
iyuna yay gündönümü deyilir. 22 iyun şimal yarımkürəsində yay, 
cənub yarımkürəsində isə qış fəslinin başlandığı gündür. Bu 
müddətdə Yerin şimal yarımkürəsində 4, 6 dəfə istilik artır.  
Sentyabrın 23-də yenidən Yer kürəsi fəzada elə bir mövqedə 
olur ki, Günəş şüaları ekvator xəttinin üzərində zenitdə olur. Ötən 
vaxt müddətində şimal yarımkürəsində günün uzunluğu tədricən 
qısalır, gecənin uzunluğu artır, istilik artır. Bu dəyişikliyin 
nəticəsidir ki, 23 sentyabr şimal yarımkürəsi üçün payız, cənub 
yarımkürəsi üçün isə yaz fəslinin başlanması günüdür.  
188 
23 sentyabrda Günəş 21 martda olduğu kimi, Yerin şimal və 
cənub yarımkürələrini bərabər səviyyədə isidir və işıqlandırır. 
Bununla yanaşı, sutka ərzində gecə və gündüzün uzunluğu tam 
bərabər olur. Elə bu kainat hadisəsinə görə 23 sentyabra payız 
gecə-gündüz bərabərliyi deyilir. Günəşin şimal və cənub yarımkü-
rəsində olduğu müddətlərdə gecə ilə gündüzün uzunluqlarında 
müəyyən vaxt fərqləri nəzərə çarpdığı halda, Günəş ekvator xətti 
üzərində, zenitdə olduğu zamanda (21 mart və 23 sentyabr) gecə ilə 
gündüz arasında heç bir fərq müşahidə olunmur. Elə yaz və payız 
gecə-gündüz bərabərliyi məfhumu da bununla bağlı yaranmışdır.  
23 sentyabrdan başlayaraq Günəş cənub yarımkürəsi üzərinə 
keçməklə üç aydan sonra, yəni 22 dekabrda 23,5° cənub enliyinə 
çatır. Bu vaxt şimal yarımkürəsində qış, cənub yarımkürəsində isə 
yay fəsli başlayır. Bu zaman yerin cənub qütb sahəsi Günəşə daha 
çox meyillənmiş olur. Günəşin cənub yarımkürəsi üzərində 23,5° 
cənub paralelində, zenitdə olduğu 22 dekabra qış gündönümü 
deyilir.  
Günəş 22 dekabrda, 23.5° cənub enliyindən ekvatora doğru 
dönərək üç aydan sonra, yəni 21 martda yenidən ekvator xətti 
üzərində, zenitdə olur. Bununla da, yenidən şimal yarımkürəsində 
bir daha yaz fəsli başlanır. Yerin Günəş ətrafında hərəkəti ilə 
əlaqədar olaraq fəsillərin əmələ gəlməsi və növbələşməsi dövrü bir 
il müddətinə başa çatır. Yer kürəsində il ərzində bir-birini 
müntəzəm əvəz edən 4 fəsil – yaz, yay, payız və qış yaranır.  
Yuxarıda göstərilənlər fəsillərin ardıcıl bir-birini əvəz etməsi 
haqqında astronomiya elminin qəti qənaətidir. Ancaq eramızdan 
xeyli əvvəl yaradılmış Novruz sistemindən qidalanan təqvimlərlə 
elmin son texnologiyası əsasında yaradılan müasir təqvimlər 
arasında elə bir ciddi fərq yoxdur. Əslində, bütün təqvimlər mahiy-
yətcə bir-birinə çox yaxındırlar. Onlar yalnız bəzi zahiri dəyişi-
kliklərlə fərqlənirlər. Ona görə ki, bütün təqvimlər (lap qüsursuzlar 
belə) kainat qanunauyğunluqlara söykənir. Burada bir məsələyə 
toxunmaq gərəkli olardı. Yuxarıda gördük ki, fəsillərin bir-birini 
189 
ardıcıl və müntəzəm əvəz etməsi, ilin martın 21-də dəyişməsi sırf 
kainat hadisəsidir. Bu, əbədi və əzəli, pozulmaz və dəyişilməz 
kainat hadisəsi astronomik elmi əsaslarla sübuta yetirilib. Bu 
məsələ artıq birmənalı həllini tapdığından heç kəsdə şübhə do-
ğurmur. Sırf astronomik elmi şərhini tapmış illərin bir-birini əvəz 
etməsi məsələsinə Novruz sistemində olduğu kimi, rəvayətlə 
bağlamaq istəmişlər. İlin müəyyən bir heyvanın (at, it, pələng, 
dovşan və s.) üstündə təhvil olmasına da insanlar inanmışlar. Bir 
çox tədqiqatçılar bu rəvayətlərin məntiqsizliyinə, çox doğru yerə, 
şübhə etmişlər. Əslində, bu rəvayətlərin bəzisi o qədər primitivdir 
ki, özlüyündə gülüş hədəfinə çevrilir. Məsələn, rəvayətlərin birində 
deyilir ki, il təhvil olunan gün bir nəfər münəccim quyuya düşür, 
üstünü bir şeylə örtür, orada fal açır ilin hansı heyvan üstündə 
təhvil olunacağını quyuda bilir. Cəfər Quluzadə «Bahar nə zaman 
başlanır?» məqaləsində yazır ki, ilin nə üstə təhvil olmasının heç 
bir elmi əsası yoxdur. Akademik Fuad Qasımzadə də onun bu 
mülahizəsi ilə razılaşmışdır. Onun qənaətincə də, il heç bir heyvan 
üstə təhvil olmur. Bunun ardınca F.Qasımzadə yazır ki, məsələnin 
özünün doğmasının müəyyən dərəcədə elmə, təqvimə, astrono-
miyaya aidiyyəti var və bunu izah etmək lazımdır (37,57). F.Qa-
sımzadə bu mülahizəsində də tamamilə haqlıdır. Fikrimizcə, qədim 
insanlar əsassız, maddi-mənəviyyatsız heç nə yaratmayıblar. İlin 
hər hansı heyvan və həyati ünsürlər üstündə təhvili məsələsi də 
tamamilə maddi-mənəvi əsassız ola bilməz. Çox böyük ehtimalla 
deyə bilərəm ki, ilin heyvanlar və həyat ünsürləri (od, su, torpaq, 
ağac və metal) üzərində təhvili kainat (kosmos) və planet (yer) 
münasibətlərinin əvəzsiz, dəyişilməz olduğuna, təbiət və cəmiyyət 
münasibətlərinin qarşılıqlı harmoniyasına açıq işarədir. Bir qədər 
də açıqlasaq, belə qənaət hasil olur ki, insan bütövlükdə kainat və 
planetdən kənarda yaşaya bilməz. Kosmos və yer dəyişilməz və 
əbədi vəhdətdədir. Kosmosdakı bütün dəyişikliklər, xüsusən Günəş 
və Ayın qarşılıqlı harmonik astronomik asılılığı insan həyatına, 
hətta hər bir insanın şəxsi taleyinə birbaşa təsir göstərir. Həmin 
190 
təqvimlərin yaradıcılarının da məqsədi «kodlaşdırılmış» insan 
bioqrafiyalarının əyani surətdə oxunmasına yardım etmək olubdur. 
İnsafən də deyək ki, müəyyən mənada bu niyyətə-yaxın gələcəyin 
proqnozlaşdırılmasına qismən nail də olublar. Göyü (səmanı) 
planetin və bütövlüklə kainatın aynası, güzgüsü bilən türklər yer 
üzərindəki həyatlarını göylərə(səmaya) nəzərən qururdular. Orijinal 
tədqiqatlar müəllifi olan Razim Əliyevin bu məsələyə yanaşması 
olduqca məntiqlidir. O, «Məxfilik qrifi, yaxud mif, fəlsəfə, din və 
dil düyünü» əsərində yazır: «Əcdad Boz qurd heç də yer üzərindəki 
qurd deyil, Səmadakı, göydəki qurddur, bürcdür (çox vaxt qurdu 
göy dərili təsvir edirlər). Türklərə öz yurdlarına qayıtmaq üçün 
bələdçilik edən də göydəki qurddur – Qurd bürcüdür. Belə ki, 
qədim türklər səmada qurd bürcünü istiqamət tutaraq hərəkət 
etmişlər» (38, 30).  
Qədım Çin mənbələri bu barədə özündə xeyli bilgi saxlayırdı. 
Bu bilgiləri çinlilər türklərdən mənimsəyiblər. İlin heyvan və 
ünsürlər üstündə təhvili qədim Çin düşüncəsi ilə daha çox bağlıdır. 
Qədim Çin düşüncəsinə görə, dünya 5 əsas ünsürdən ibarətdir. 
Bunlar su, od, metal, ağac və torpaqdır. Bu ünsürlər hərəkətdə, bir-
biri sıx əlaqə və bir-birləri il dövri şəkildə qarşılıqlı asılılıqda 
mövcuddurlar. Su odu söndürür, od metalı əridir, metal ağacı kəsir, 
ağac da torpaqda boy atır, torpaqda su yaranır. Bu ünsürlərin hər 
biri özündə iki səma kötüyünü birləşdirir və iki halda (erkək və 
dişi) olurlar. Səma budaqları 10-lu, yer budaqları 12 silsiləli, 60 
illik dövrü təşkil edir.  
Qədim çinlilər 12-li yer budaqlarına uyğun olaraq ilin aylarını 
12-lik rəmzi ilə adlandırırdılar. Bu rəmzlərə müvafiq surətdə hey-
van adları verilmişdir: siçan, inək, pələng, dovşan, əjdaha, ilan, at, 
qoyun, meymun, toyuq, it və donuz. Dünya xalqlarının, demək olar 
ki, hamısında heyvan kultu bu və ya digər dərəcədə aparıcı olmuş-
dur. «Qədim dövr allahlarının əksəriyyəti heyvan simalarında 
təqdim olunurdu. Heyvanlar allahın yol yoldaşı və köməkçiləri he-
sab olunurdu. Məsələn, qədim yunanlarda ovçuluq ilahəsi Artemida 
191 
xallı maral obrazında təsvir olunurdu. Siniflərə bölgünün olduğunu 
bilməyən xalqlarda belə təsəvvür vardı ki, insanların mənşəyi 
heyvanlarla, quşlarla, balıqlarla və hətta həşəratlarla əlaqəlidir.  
Kaliforniyalı Koyot hinduları belə hesab edirdilər ki, onların 
əcdadları canavar olmuşdur. Sibir xalqlarının əksəriyyəti Ob xant-
ları, Ural mansiləri, narım selkupları öz mənşələrini mifik təsəv-
vürlərinə görə, ayıdan, dovşandan, qazdan, durnadan, balıqdan və 
qurbağadan götürürdülər.  
… Bir sıra xalqların miflərində heyvanlar insanlara od verir, 
sənət öyrədir. Buryat əfsanəsinə görə, birinci şaman qartal olmuş-
dur. O, qadınlarla əlaqəyə girərək, onlara şamanlıq öyrətmişdir» 
(29, 135-136).  
Çinlilərin inamına görə, su əjdahanın təsir dairəsində olmuşdur 
(Azərbaycan xalq nağıllarında əjdahanın suyun qarşısını kəsib 
qurban tələb etdiyi bizlərə bəllidir). Çində əjdaha yalnız suların sa-
hibi deyil, müqəddəs sayılmış, Çin imperatorunun, ümumən, Çinin 
simvolu olmuşdur. Qərb xalqlarından fərqli olaraq, Çində çox vaxt 
əjdaha müsbət rolda – xeyirxahlığın, sülhün simvolu sayılmışdır. 
Çində beşinci ayın beşinci günü keçirilən əjdaha bayramı ən 
sevimli bayramlardan biri hesab edilirdi. Həmin gün bayram liba-
sında olan qayıqlarla çaylarda gəzər və sulardakı əjdahalara qurban 
verilərdi. Bundan başqa, çinlilər feniks quşuna, fil və tısbağaya 
etiqad etmişlər. Heyvanların şahı sayılan şirə isə xüsusi inamla 
etiqad bəsləmişlər. Onlar çox vaxt şir təsvirlərinin altında «van» 
(padşah) işarəsi cızırdılar. Şir, xəstəliyin düşməni, sağlamlığın 
dostu hesab edilirdi. Orta Asiya türklərində (özbək, qazax və b.) 
belə bir inam mövcud olmuşdur ki, guya şir insanların dilini başa 
düşür. Özbəklər şiri müqəddəs hesab edir, onu öldürməyi günah 
bilirdilər. Şirlə rastlaşdıqda ona baş əyməli, şiri-xuda deyilməli idi.  
Tarixi və ədəbi abidələrdə göstərilir ki, Yaxın Şərq ölkələrində 
bir zamanlar şir ağ atla yanaşı, alovun-işığın, həyatın simvolu 
hesab edilən Günəşi yerdə təmsil edən bir heyvan sayılırmış. 
192 
Maraqlıdır ki, heç vaxt şir olmayan Çində bayram şənliklərində 
onun müqəvvasını gəzdirib, onunla rəqs ifa edilməsi Novruz 
mərasimindən gəlmədir (56).  
Çində şirlə bərabər, pişiklər, xoruzlar, meymunlar, ilanlar da 
müqəddəs sayılmışdı. Qədim Çində ata xüsusi hörmət bəslənil-
mişdir. Ata belə əlahiddə münasibət atın fövqəlgüc və əhəmiyyətə 
malik olması ilə bağlıdır. «Atlar dövlətin hərbi hazırlığıdır. Əgər 
səma bu hazırlığı əldən alırsa, onda dövlət tənəzzülə məruz qalar» 
(29, 137-139). Çində ata ilahi mənşəli bir varlıq kimi də baxmışlar. 
Elə bu inamın nəticəsidir ki, miflərdə səma atlarından danışılır. 
Qədim inamlarda qanadlı atlardan söhbət açılır. Geniş yayılmış 
miflərin birində at əjdahanın qohumu kimi verilir və suyun, 
möcüzəli gücün yaxını hesab olunurdu. Sudan yaranmış qeyri-adi 
atlar haqqında, ümumən, türk, o cümlədən Azərbaycan türklərinin 
təfəkkürünün məhsulu olan miflərdə də danışılır. Yeri gəlmişkən, 
onu da qeyd edək ki, qədim Çində atın belə fövqələzəmətə malik 
olması türklərlə birbaşa bağlıdır. Belə ki, həmin atları Çinə türklər 
vermişlər. Biz burada məqsədli şəkildə Çin mifologiyasındakı 
heyvan kultundan söhbət açdıq. Buna ilin heyvanlar üstündə təhvil 
olması ilə bağlı məsələ səbəb oldu.  
İlin heyvan və ünsürlər üstündə təhvil verilməsinin özündə 
elmi izahını hələ dəqiq bilmədiyimiz dərin bir mətləb gizlənir. 
Hələlik əfsanələrə bələnmiş əsl həqiqət tarixin hansı dönəmindəsə 
açıqlanacaqdır. İlin müəyyən heyvanlar üstündə təhvil olmasını bir 
çox orta əsr mütəxəssisləri də qəbul etmişlər. Zodiak (zodiak yunan 
sözü olub, mənası «heyvanlar dairəsi» deməkdir) bürclərinin adları 
şərti olsa da, Günəşin il ərzində hərəkət trayektoriyası həmin 
bürclərlə əhatə olunur. Günəş il ərzində – 12 ay müddətində zodiak 
adlanan – Qoç, Buğa, Əkizlər, Xərçəng, Şir, Qız, Tərəzi, Əqrəb, 
Oxatan, Oğlaq, Dolça və Balıqlar bürclərində qərbdən şərqə öz 
yerini dəyişir. Bu zodiak bürcləri göy sferasının böyük dairəsi 
boyunca yerləşir. Həmin dairə ekliptika adlanır. Ekliptika müstəvisi 
193 
ekvator müstəvisi ilə 23 dərəcə 27 dəqiqə bucaq altında sferanın 
mərkəzindən keçən xətlə kəsişirlər. Yuxarıda qeyd etdik ki, həmin 
kəsişən nöqtələr bərabərlik nöqtələri adlanır (66). Bunları qeyd 
etməkdə məqsədimiz Günəşin zodiak düzümündə hərəkət ardıcıl-
lığını göstərməkdir. 12 zodiak astronomik hadisənin təzahürüdür. 
12 zodiakda heç bir fərqlilik yoxdur. Yalnız zodiakların adlarında 
müəyyən şərtilik ola bilər.  
Bütün dünyada tanınmış məşhur özbək alimi Uluqbəy (1394-
1449) tərtib etdiyi astronomik cədvəllərdə və «Yeni astronomik 
cədvəllər» əsərində yaz gecə-gündüz bərabərləşməsi vaxtını həmin 
heyvanların adları ilə 12 yerə bölmüşdür və hərəsinə 2 saat ayır-
mışdır. 24 saatdan ibarət olan sutkanın hər iki saatı bir heyvanın adı 
ilə adlanır. Saat 00-dan 200-ə kimi, 200-dən 400-ə, 400-dən 600-ya, 
600-dan 800-ə və s.  
Dəqiq koordinatlar və təsdiqini tapmış astronomik müşahidələr 
vasitəsilə Novruzun astronomik hadisə olduğu qəbul edilibdir. 
Martın 21-də Günəşin cənub yarımkürəsindən şimal yarımkürəsinə 
keçməsi, bunun nəticəsində kainat və təbiətdə köklü dəyişikliklərin 
baş verdiyi gözləgörüləsi, hissolunası, duyulası gerçəklikdir. 
Kainatın əzəli-əbədi qanunlarına söykənən Novruz sistemi əfsanə 
və dinlə bağlılığı qəbul etmir. Novruz sistemi kainat qanunlarına 
əsaslandığından ən qədim dinlərdən olan zərdüştlikdən belə çox-
çox əvvəl yaranıb. Novruz bayramının nəinki islam dinindən, hətta 
atəşpərəstlikdən də əvvəl meydana gəldiyini tarixi fakt və mənbələr 
təkzibolunmaz dəlillər və sübutlarla təsdiqləyibdir. Görkəmli 
Azərbaycan şairi N.Gəncəvi «İskəndərnamə»də yazır ki, İskəndər 
İran və Azərbaycana gəlməmişdən əvvəl buralarda Novruz və Sədə 
bayramları keçirilirdi. Novruz sisteminin uca nöqtəsi sayılan bay-
ram hissəsi ayın, günün dəyişdiyi astronomik hadisə olduğundan 
hər hansı dini baxışa və ya digər düşüncəyə dünyəvi ehtiyacı yox 
idi. Biruninin dediyi kimi, «bayram var ki, səbəbi dini işlərdir, 
bayram da var ki səbəbi qeyri-dini işlərdir». O, Novruzu qeyri-dini 
bayramlar sırasına aid edir.  
194 
İ.S.Braginski «Bahar bayramı haqqında» məqaləsində yazır ki, 
Novruz bayramından yazan orta əsr müəllifləri Şərq ölkələrində 
hətta islam dini yaradıldıqdan sonra da bu bayramda yaz əmək 
ənənələrinin möhkəm yer tutmasını qeyd etmişlər. «Avesta» Nov-
ruz sistemindən kifayət qədər bəhrələnibdir. Zərdüşt dinində od 
müqəddəs sayılıb. Bu özəl inam Novruzdan gəlirdi. Ancaq Novruz-
dakı oda inancla «Avesta» inamı arasında kəskin fərq də duyulur. 
Novruz düşüncəsində odun üstündən tullanmaq, odda təmizlənmək 
adəti olduğu halda, zərdüştlükdə bu hərəkət qəbahət sayılırdı. 
Müqqədəs hesab edilən şeyin üstündən tullanmaz, ağırlıq-uğurluğu, 
azar-bezarı onun üstünə tökməzlər. Bu mərasim atəşpərəstlikdən 
çox-çox qədimdir. Görünür, o dövrdə hələ od müqəddəsləş-
dirilməmişdir (51). Ancaq islamın müqəddəs kitabı olan Quranda 
Novruz bayramının adı belə çəkilməyibdir. Novruz bayramının 
Həzrət Əli ilə əlaqələndirilməsi heç bir məntiqə uyğun gəlmir. Ən 
birincisi, Novruzun islam dinindən xeyli əvvəl formalaşdığı həqiqi 
təsdiqini tapıbdır. Həzrəti Əlinin Novruz bayramının yaradıcısı 
kimi qələmə vermək gerçəklikdən çox uzaqdır. Axı Əli İbn Əbu 
Talıbın vətəni olan Ərəbistanda Novruz bayramı birmənalı şəkildə 
qeyd olunmur. Bu məsələdə Həzrəti Əli ilə bağlı ikinci bir əsassız 
versiya da irəli sürülür ki, bu da havadan asılı qalır. Bu versiyanın 
tərəfdarları yazırlar ki, guya Məhəmməd peyğəmbər həmin gün 
(Novruz günü) Əlini şiələrin başçısı elan etmişdir. İslam tarixindən 
məlum olur ki, şiəlik bir təriqət kimi Həzrəti Məhəmməd dünyasını 
dəyişəndən sonra meydana gəlibdir.  
Əsl həqiqəti isə islam tarixinin özü diktə edir. Tanınmış fransız 
islamşünası A.Masse tarixi faktlara istinadən yazır: «656-cı il 
dekabr ayının əvvəllərində Əlinin xəlifə seçildiyi gündən beş aydan 
artıq vaxt keçmişdir» (43, 52).  
Bu tarixi faktdan açıq şəkildə aydın olur ki, Əli hakimiyyətə 
martda (Novruzda) yox, iyulun əvvəllərində keçmişdir. Tarixin 
yaddaş da təsdiqləyir ki, Əlinin hakimiyyətə gəlməsinin Novruzla 
heç bir bağlığı yoxdur. Novruz türklərin əhval-ruhiyyəsinə uyğun 
195 
olaraq çalıb-oxumaq, deyib-gülməklə müşayiət olunur ki, bu 
optimist keyfiyyətlər də islam dini ilə bir o qədər bağlı deyildir. XI 
əsrdə yaşamış böyük mütəfəkkir, filosof şair Ö.Xəyyam «Novruz-
namə» adlı xüsusi traktat yazmış, Novruzu «xalqın əvəzsiz şənliyi» 
adlandırmışdır.  
Bütün dünyanın böyük mütəfəkkirlər kimi tanıdığı Rudəki, 
Firdövsi, İbn Sina, Xaqani, Nizami və b. Novruza təbiətin diktə 
etdiyi əsl xalq bayramı kimi baxmışlar. Tarixin müxtəlif dönəm-
lərində yazın gəlişi münasibəti ilə onlarla «Bahariyyə» yazılmışdır. 
Bütün bunlar əsas vermir ki, həmin bayramın yaradıcısının Həzrəti 
Əli olduğu qənaətinə gələk.  
Novruz bayramının geniş kütlə arasındakı nüfuzunu hiss edən 
din xadimələri müxtəlif dövrlərdə ondan bu və ya digər formada 
faydalanmağa çalışmışlar. «Bu bayramı müxtəlif dövrlərdə hakim 
siniflər öz mənafelərinə xidmət edən bayrama çevirməyə çalış-
mışlar: atəşpərəstlik və islam dini nümayəndələri ona öz təsirlərini 
göstərməyə, ona gah İranın əfsanəvi hökmdarlarından olan Cəmşi-
din, gah da Həzrəti Əlinin taxta çıxması günü ilə əlaqələndirməyə 
çalışmışlar.  
…Ancaq xalqı buna inandıra bilməmişlər. Əslində, Novruz 
bayramı nəinki islam dininin prinsiplərinə uyğunlaşmamış, bəlkə 
də, bu prinsiplərin ziddinə olmuşdur. Təkcə onu qeyd etmək kifa-
yətdir ki, islam dini ilə əlaqədar olan dini bayramlar kədər və 
matəm günləri olduğu halda, Novruz-şənlik, sevinc bayramıdır. 
Toy mərasimləri çox vaxt Novruz günlərində keçirilmişdir» (48, 
74-75).  
Ümumən, vahid bir sistem olan Novruzun son günü astronomik 
hadisəyə təsadüf etdiyindən təntənəli qeyd olunubdur. Həmin gün – 
martın 21-i sabitdir. Hər il eyni astronomik hadisə baş verir. Nov-
ruz bayramı günü dəyişilməzdir. Tarixin müxtəlif dönəmlərində bu 
bayramın təntənəsinə, şöhrətinə göz dikilib, şərik çıxılıbdır. Dini 
bayramlar qəməri təqvimi ilə keçirildiyindən sabit qala bilmir, 
196 
yerini hər il dəyişir. Qəməri ildə aylar 28-29 gündən ibarət 
olduğundan il 354 gündən artıq olmur. Günəş təqvimi də bundan 
11 gün artıqdır. Elə bu səbəbdəndir ki, qəməri təqviminə əsaslanan 
dini bayramlar Günəş təqviminə nəzərən hər il 10-11 gün irəli 
çəkilir. Məsələn, bu il Qurban bayramı aprelin 10-da keçirilibdisə, 
gələn il fevralın sonuna düşəcəkdir. Daha bir il sonra isə fevralın 
20-sinə təsadüf edəcəkdir. Digər dini bayramlar da (orucluq, 
məhərrəmlik və s.) bu taleyi yaşayır. Hər il 11 gün fərq olmaqla, 
hər 33 ildən bir qəməri il, Günəş ilindən düz bir il geri qalır. Bu 
müqayisə bir daha sübut edir ki, Novruz dini bayram deyil. Dini 
bayramlar qəməri təqvim, Novruz isə Günəş təqviminə əsaslanır. 
Novruz bayramı sabit bayram olduğundan islam din xadimləri 
rişxəndlə ona «topal bayram» demişlər» (51).  
Novruzun şiə təriqəti ilə əlaqələndirilməsində daha bir 
ziddiyyətlə rastlaşırıq. Aydındır ki, bu kainat bayramını şiə təriqə-
tinə mənsublarla eyni təntənə ilə sünni məzhəbinin daşıyıcıları da 
qeyd edirlər. İslam dininə mənsub Azərbaycan türklərinin böyük 
bir hissəsini təşkil edən sünni təriqətinin tərəfdarları da şiələrlə 
birgə bu bayramı böyük təntənə ilə keçirirlər. Bu versiyanı 
Novruzun sünni məzhəbinin daşıyıcıları tərəfindən dəbdəbə və 
əzəmətli keçirilməsinin özü açıq şəkildə inkar edir.  
Novruzun islam dininə bağlılığını açıq-aşkar inkar edən daha 
bir «əşyayi-dəlil» vardır. 1897-ci ildə F.A.Brokhauz və İ.A.Yefro-
min Sankt-Peterburqda nəşr etdikləri «Ensiklopedik lüğət»də 
deyilir ki, Novruz baharda gecə və gündüzün bərabərləşdiyi gün 
şərəfinə keçirilən yeni il bayramıdır, mey və qızılgüllər bayramıdır. 
Adıçəkilən «Ensiklopedik lüğət»də daha çox diqqətiçəkən 
Novruzun mey bayramı kimi qeyd olunmasıdır (37, 17). Mifik şah 
olan Cəmşidin (Cami Cəmşidin) meyin yaradıcısı olması barədə 
əfsanə də elə bu fikirdən su içir. Novruz bayramında mey (şərab) 
içilməsi onun islamdan çox əvvəl yarandığını bir daha təsdiqləyir.  
197 
Novruz və dinlərin xronologiyasına azacıq nəzər saldıqda 
görürük ki, Novruz dinlərdən çox əvvəl meydana gəlibdir. Novruz 
qanunauyğunluqları insanların həyat normalarına çevrilibdir. Nov-
ruz qanunauyğunluqlarının insanların şüuraltına keçdiyini, insan-
ların həyatlarını Novruz sisteminə uyğun qurduqlarını açıq-aşkar 
görən dini ideologiya tərəfdarları Novruzdan faydalanmağa baş-
lamışlar.  
 
 
4.2. Fəsillərin yaranmasında Novruzun yeri 
 
Yuxarıda Novruzun bütöv bir sistem olduğunu dönə-dönə qeyd 
etdik. Novruz yalnız martın 21-22-ni əhatə etmir. Bir daha vurğu-
layırıq ki, ilin təzələnməsini təsdiqləyən astronomik hadisənin – 
Günəşin zenitdə olması, günəş şüalarının yerin hər iki cənub və 
şimal yarımkürələrini eyni səviyyədə işıqlandırması, gecə-gündüz 
bərabərliyinin yaranması Novruzun təntənə dövrü sayılır. Təqvim 
Novruzdan (21-22 mart) başlanır. Həmin gün yaz fəsli də başlayır. 
Günəşin gecə-gündüz bərabərliyindən (21 martdan) ilin ən uzun 
gündüz vəziyyətinə qədər (22 iyuna) olan dövr yaz adlandırılır. Elə 
bu qlobal kainat hadisəsini müşahidə edən insanlar həmin günləri 
martın 21-22-ni dəbdəbəli bir formada qeyd edirlər. Novruz 
bayramı bu təntənələrlə başa çatsa da, Novruz sistemi bir tsikl kimi 
davam edir. Kainat və planetin sirlərinə kifayət qədər bələd olan 
Azərbaycan türkləri yazın ilk gününü həssaslıqla müşahidə etmiş-
lər. Xalqın min illərlə apardığı müşahidələrdən gəldiyi qənaətə 
görə, bahar fəslinin birinci günü yazı, ikinci günü yayı, üçüncü 
günü payızı, dördüncü günü qışın əlamətlərini bildirirdi. Baharın 
ilk günü yağmurlu-yağmursuz, küləkli-küləksiz keçməsi ilə 
müəyyənləşdirilərdi ki, yaz necə keçəcəkdir. Əgər hava küləksiz və 
yağmursuz keçərdisə, yazın da xoş keçəcəyi güman edilərdi. Əgər 
həmin gün hava soyuq və yağmurlu keçərdisə, yazın da yağmurlu 
olacağı qənaətinə gəlinərdi. Empirik müşahidə əsasında xalq belə 
198 
bir dəqiq qənaətə gəlmişdi ki, yaxşı il yazından bəlli olar. Hava, 
günəş və ümumən, təbiət üzərində aparılan müşahidələr nəticəsində 
qarşıdakı üç gündə digər üç fəsil-yay, payız və qış haqqında 
proqnoz verilərdi.  
Xalq yazın birinci ayını «qarayaz» adlandırır. Bunun belə 
adlandırılması torpağın tam göyərməməsi, yaz şumunun aparılması 
ilə bağlıdır. Qarayaz düz bir ay (22 aprelə qədər) davam edərdi. Bir 
ay keçəndən sonra deyərdilər ki, yazın «qırxı» çıxdı. Yazın qırxı 
çıxandan sonra camaatda bir rahatlıq, arxayınçılıq yaranardı. Qara-
yazdan ən çox yadda qalan el arasında «Qarının borcu» və «Dana-
qıran» adlandırılan günlərdir. Bu günlər barədə xalqın yaddaşında 
müxtəlif variantlı məzmuna malik əhvalatlar yaşamaqdadır. 
«Qarının borcu» adlandırılan günlərlə bağlı «Danaqıran»la əlaqədar 
folklor nümunəsinin bir versiyasında deyilir ki, danaqıran çiçəyinin 
(el arasında Novruz gülünə danaqıran deyirlər) açdığını görən bir 
kişi mal-qarasını yaylağa aparır. Ehtiyatını əldən verməyən kişi özü 
ilə yaylağa 40 şələ ot, 40 kötük odun və 40 ədəd çörək götürübmüş. 
Qəflətən hava tutulur, çovğun qopur, qar yağır.  
Kişi 40 şələ otu heyvanlara yedizdirir, 40 çörəyi özü yeyir, 40 
kötüyü isə yandırıb qurtarır. Hava açılmır ki, açılmır. Ot-ələfi 
olmayan mal-heyvan acından tələf olur. Başına gələn olaydan dərin 
peşmançılıq hissi keçirən kişi öz-özünə deyir: «Ay bunu qırx deyən 
zalım, elə əlli deyərdin də!» Bu əhvalatla bağlı Şirvan bölgəsində 
belə bir deyim formalaşıb: «Qırx kötük yanan, qırx çuval saman, 
Allah aman» (36, 143). Həmin dövrə – martın sonu ilə aprelin 
birinci yarısı arasına Azərbaycanın bir çox regionlarında «keçiq-
ıran» deyilir. Həmin ərəfədə havalar sazaqlı, soyuq keçir, soyuq 
küləklər əsir. Məlumdur ki, keçi də şaxtaya, soyuğa dözümsüz 
olduğundan qışdan çox arıq çıxır. Qışdan arıq çıxmış keçilər yazın 
soyuq-sazağına duruş gətirə bilməyib qırılır. Elə buna görə də 
həmin dövrə keçiqıran deyirlər.  
Yazın qırxı çıxdıqdan sonra yaz şumunun qırğın dövrü başla-
yırdı. Yaz şumu da, adətən, bir ay davam edirdi.  
199 
Yazın son dövrü 20 gün davam edir ki, həmin dövrə «qızılgül» 
dövrü deyilir. Bu dövrdə əhalinin olan-qalan azuqəsi tükənir, yeni 
məhsulun yetişməsinə isə hələ çox qalır. Yazın «qızılgül» dövrü 
əkin-bicin adamları arasında «arpa biçini» və ya «arpaya cin 
çəkilən» dövr kimi tanınıbdır. Bu vaxt artıq güneylərdə əkilmiş 
arpa biçilməyə başlanardı.  
İyunun 22-də yay fəsli başlayır. Yay fəsli gündüzün ən uzun 
vaxtından (22 iyun) payız gecə-gündüz bərabərliyinə (22 sentyabr) 
qədərki dövrü əhatə edir. Martın 22-dən uzanmağa başlayan gün 
iyunun 22-dək davam edir. İlin ən uzun günü və ən qısa gecəsi də 
elə iyun ayının 22-nə düşür. Astronomik təzələnmə səbəbindən bu 
dövrə Novruzun yay məqamı deyilir. İyunun 22 – dən başlayaraq 
gündüzlər get-gedə qısalmağa, gecələr isə uzanmağa başlayır. Bu 
hal dekabrın 22-dək davam edir. Lap qədimlərdən xalq arasında 
yay ilin «anbarı» sayılıb. Bütün kənd təsərrüfatı işləri – əkin-biçin 
və məhsul toplanışı məhz yayda həyata keçirilirdi. Hətta yayın son 
ayında əkin-səpin də aparılırdı. Xalqın təcrübəsinə görə, yayda 
aparılan əkin-səpin daha çox məhsul verirdi. Uzun illərin müşahidə 
və təcrübəsinə istinad edən xalq yayı iki əsas mərhələyə bölürdü. 
İyunun 22-dən başlanan birinci mərhələ 45 gün davam edirdi. Bu 
mərhələ «quyruq doğdu» və ya «quyruq dondu» dövrünə kimi 
davam edir.  
Quyruq doğana qədər olan dövrün özünü də xalq 2 mərhələyə 
bölürdü.Xalq təqvimində iyunun 15-dən iyulun 15-ə qədər olan 
dövrə «qoradəyən ay» deyilərdi. Bu dövrdə qora istidən sulanır. 
Onun ardınca «qorabişirən ay» gəlir. İyulun 15-dən avqustun 15-ə 
qədər olan dövrə qorabişirən ay deyilib. İlin ən isti günləri bu 
ərəfəyə təsadüf etdiyindən qora yetişirdi, şirinləşirdi. Quyruq 
dondu və ya quyruq doğdu ilə yayın ikinci mərhələsi başlayır. 
Qeyd etdiyiniz kimi, bu mərhələnin adı ilə bağlı xalq arasında iki 
versiya vardır. Bir versiyaya görə, həmin vaxt – düz yay yarı 
olanda Ayı bürcündə dalbadal quyruqlu kimi 2-3 ulduz görünür. 
200 
Həmin ulduzun doğması ilə əlaqədar olaraq bu vaxta quyruq doğan 
deyilir. Yayın həmin mərhələsində istilər bir qədər səngiyir.  
İkinci versiyaya görə, həmin gün – avqustun 6-da kəsilmiş 
qoyunun gecə çöldə ağacdan asılmış quyruğu donur. Hər iki 
variantın ifadə mahiyyəti eynidir. Yayın şiddətli istiləri həmin vaxt 
bir qədər sınır, azalır. Yayın ikinci mərhələsi başlayandan sonra 
camaat qışa hazırlığı daha da sürətləndirir. Azərbaycanın bir çox 
regionlarında quyruq doğandan sonra yay şumuna başlanılırdı. 
Yayda əkilən taxıl «arağac» adlanardı. Xalqda minillik müşahidələr 
belə bir qənaət yaratmışdı: «əkin gərək iki yay görsün, yay ək, yay 
biç». «Xalqın qənaətinə görə, quyruq doğana qədər bal kəsmək 
olmazdı, çünki həmin ərəfədə bal sulu olar. Quyruq doğandan 
sonra camaat bal kəsməyə başlayardı» (36, 148).  
Novruz sisteminin üçüncü məqamı payızdır. Payız sentyabrın 
22-dən dekabrın 22-dək davam edir. Novruzun payız dönəmində 
yaz məqamında olduğu kimi, gecə ilə gündüz yenidən bərabərləşir. 
Günəşin istiliyi azalır, işıqlı gündüzlər qısalır. Sentyabrın 21-22-də 
Novruzun yaz dönəmində olduğu kimi, gündüz ilə gecə bəra-
bərləşir. Xalqın inam və müşahidəsinə görə, Günəşin hökmranlıq 
müddəti qurtardığından taxtdan düşür. Payız-yaz və yayın maddi-
mənəvi yekunudur. Əkin-biçin adamları yetişdirdiyi məhsulları 
yığıb toplayar, yaylaqlara qalxanlar geri dönürlər.  
Günlər getdikcə qısalır, havalar soyumağa başlayır, köçəri 
quşlar isti ölkələrə qayıdır. Payızda yetişmiş məhsul yığılır, yeni 
məhsulun özülü qoyulur, payız şumu və səpini aparılır. Dağlıq və 
dağətəyi bölgələrdə payız şumuna bir qədər tez başlanılardı ki, 
əkilmiş taxıl soyuğa, qara düşməsin.  
İnsanlar qısa hazırlığın əsas işlərini payızda görər və tamamla-
yardı. Qışın sərt və mülayim keçəcəyini də müxtəlif yardımçı təbii 
vasitələrin köməkliyi ilə elə payızda müəyyənləşdirilərdi. Xalq 
fenologiyasına (bitki və heyvanların həyatındakı hadisələrin qa-
nunauyğunluğu) görə, çinar ağacı yarpağını başdan tökməyə baş-
201 
layardısa, həmin ilin qışı mülayim keçəcəyi gözlənilirdi. Əgər çinar 
aşağıdan yarpaq tökümünə başlayardısa, qışın sərt olacağı 
proqnozlaşdırılırdı. Ağaclar yarpaqlarını gec tökərdisə, qışın son 
dərəcə sərt keçəcəyi və uzun sürəcəyi gözlənilirdi. Xalqın inam və 
müşahidələrində belə nümunələr saysız – hesabsızdır. Əvvəlcədən 
aparılan empirik müşahidələr sərt və ağır qışla bağlı idi. Sözün 
həqiqi mənasında, qış insanlar üçün məşəqqətli bir dövr sayılırdı. 
Elə bu səbəbdən xalq payızla bağlı deyirdi:  
«Qorx payızdan, qabağından qış gəlir. Qorxma qışdan, 
qabağından yaz gəlir». Xalq maddi-mənəvi cəhətdən payızdan qışın 
sərt üzünə hazırlaşırdı. İqtisadi baxımdan qışa hər cür ehtiyat 
görmüş insanlar mənəvi – psixoloji baxımdan da qışa tam hazır 
olduqlarını nümayiş elətdirirdilər. Qədim tarixə malik olan 
«Kəvsəc» bayramı da elə bu niyyətlə keçirilirdi. «Kəvsəc» oyunu 
payızın ortalarında (noyabrda) keçirilirdi. Bu o vaxt olur ki, havalar 
soyuyur, yer – yurd qırov bağlayır. «Kəvsəc» geniş xalq 
kütlələrinin marağına səbəb olan mərasim tamaşası olub. Xalqın 
iştirakı ilə meydanda keçirilən bu mərasim tamaşasının leytmo-
tivini qışı nüfuzdan salmaq, onu qorxutmaq, camaatı psixoloji 
cəhətdən qışa hazırlamaq təşkil edir. Komik qiyafədə olan bir nəfər 
əynində cındır paltar qatıra minib meydana çıxar və əlində tükü 
yolunmuş qarğa tutarmış. Ətrafdakılar onun üst-başına soyuq su 
tökərmiş. Ancaq o, bunu hiss etdirmədən «istidir – istidir», – deyə 
qışqırar, əlindəki yelpiklə üzünü yelləyərdi. Həmin şəxsin bir 
əlində qarğa tutması da təsadüfi olmayıb. Xalqımızın inamlarından 
bizə məlumdur ki, qarğanın «qarr», «qarr» səslənməsi qarın, qışın 
çağırılması kimi mənalandırılıb. Buradakı qatır da qışın simvo-
ludur. Məlumdur ki, qatır doğub-törəmir, artıb-çoxalmır. Qış da 
qatır kimi barsız-bəhərsizdir, nəsil artıran yox, nəsil kəsəndir (40, 
109).  
Tədqiqatçıların bəziləri «Kəvsəc» mərasim tamaşasını Novruz 
ərəfəsində keçirilən «Qarı ilə martın deyişməsi» və qarı nənə ilə 
202 
bağlı olan digər süjetli səhnələrlə eyniləşdirirlər. «Kəvsəc» meydan 
tamaşasının bir sıra variantları olmuş (A.Nəbiyev), ancaq yuxarıda 
qısa mündəricəsini xatırlatdığımız mərasim oyunu daha qədim və 
populyar olmuşdur. Onun məzmunundan göründüyü kimi, orada 
qışın yazla deyişməsi – mübarizəsi yoxdur. Dediyimiz kimi, qışı 
mənən əzmək, onu hörmətdən salmaq, ona əhəmiyyət verməmək 
daha çox qabardılır. Qış şər qüvvə kimi diqqətə çatdırılsa da, onun 
mənəvi qələbəsinin olmayacağı, tezliklə yox olacağına psixoloji bir 
inam yaradılır. Xalqın təfəkküründən süzülüb gəlmiş və zaman – 
zaman cilalanmış belə nümunələrdən daha xarakterik olanına 
diqqət yetirək: 
 
Üçü bizə yağıdı,  
Üçü cənnət bağıdı.  
Üçü yığıb gətirir,  
Üçü vurub dağıdır.   
 
Son dərəcə açıq-aydın və şəffaf olan bu folklor nümunəsi qısa, 
lakonik olduğu qədər də, mündəricə baxımından da olduqca zən-
gindir. Bu poetik nümunədə ilin fəsillərinin xarakteri müdrikcəsinə 
təsvir olunub. Bizə yağı kəsilən qış, cənnət bağı yaz, var-dövlət 
yığıb toplayan yay, əldə edilmiş nemətləri dağıdan isə payızdır.  
İlin son fəsli, canlı təbiətə və insanlara yağı kəsilən qışdır. Qış 
fəsli dekabrın 22-dən martın 22-dək davam edir. Bir qədər irəlidə 
qeyd etdik ki, 40 günlük böyük, 20 günlük kiçik çillədən və 30 
günlük Boz aydan ibarətdir. Qışla vağlı bəzi məlumatları əvvəldə 
verdiyimizdən burada təkrara ehtiyac duyulmur.  
Novruz daxili harmoniyası, dəyişilməz nizamı olan sistemdir. 
365 (4 ildən bir 366) gündən ibarət olan il, 4 fəslə, hər fəsil 3 aya, 
hər ay özlüyündə 4 həftəyə, həftə isə 7 günə bölünmüşdür. Bu 
harmoniya sutka ərzində də özünü qoruyub saxlayır. Əski 
zamanlarda Azərbaycan türkləri vaxt və təqvim anlayışını özləri 
üçün dəqiqləşdirmişdir. Vaxt və təqvim anlayışlarında zərrə qədər 
203 
səhvə yol vermədiklərinə əmin olan müdrik xalqımız qənaət və 
düşüncələrini folklor nümunələrində belə açıqlamışdılar.  
 
Babanın bir çuxası var,  
On iki cibi,  
Hər cibində otuz düymə,  
Hər düymənin bir üzü ağ,  
Bir üzü qara.  
 
Xalqın təvəkküründə baba kainatı, çuxa ili, on iki cib ilin ay-
larını, otuz düymə ayın günlərini, ağ və qara düymələr isə gecə və 
gündüzün rəmzidir.  
Məna və mahiyyətcə bu tipli folklor nümunələri olduqca 
çoxdur. Dərin müşahidə və güclü yaddaşa malik xalqımız hər ayın 
və hətta hər günün belə xarakterini müəyyənləşdirə bilmişlər. 
Fevralın 20-dən martın 20-nə qədər olan bir aylıq dövrə Boz ay, 
aprel ayına – leysan, may ayına ağlar – güləyən, iyuna – vaynənə, 
iyula – qorabişirən, avqusta – quyruq donan, (quyruq doğan), 
sentyabra – sol, yan, noyabra – qırovdüşən deyiblər.  
Bu adlar ötəri, təsadüfi verilməyib. Uzun illərin dəqiq və dərin 
müşahidələrindən, dönə-dönə sınaqdan çıxarıldıqdan, təcrübədən 
keçdikdən sonra verilibdir. Fevralın sonu və martın ilk ongünlüyü 
havalar boz-bulanıq, dumanlı, aprelin yağıntılı mayın istili-soyuqlu, 
iyulun həddindən artıq isti, avqustun nisbətən mülayim, sentyabrda 
isə ot-ələfin yanıb-saralması bu ayların belə adlandırılmasını 
şərtləndirib.  
Xalqın uzun illər ərzində gəldiyi qənaət belə idi ki, payız gecə-
gündüz bərabərliyindən sonra günəş tədricən taqətdən düşür, 
gücsüzləşir. Xalq da belə bir inam var idi ki, günəş dərinliyə düşür. 
Dekabrın 21-22-ə kimi günəş tamam taqətdən düşmüş bir durumda 
olur. Dekabrın 21-22-nə qədər gündüzlər qısalır, gecələr uzanır. 
Nəhayət, qış gündönümündə Günəş zodiakın ən dərin guşəsinə – 
Oğlaq (Təkə) bürcünə girir. Həmin gün (dekabrın 21-22-si) ilin ən 
204 
uzun gecəsidir. Bu astronomik hadisə də dualizmin əlamətidir. 
Gecə ilə gündüzün döyüşü gedir. Həmin gecənin uzunluğu 14 saat 
olur. Xalq həmin gecəyə «şəbi – yelda», «leylət – təvil» (ilin ən 
uzun və qaranlıq gecəsi) demişdir. «Şəbi – yelda» gecəsinin səhəri 
günəş yeniləşmiş bir vəziyyətə gəlir. O, xeyli güclənmiş, qüv-
vətlənmiş bir durumda olur. XX əsrin ortalarına kimi xalqımız 
dekabrın 21-ni – qış gündönümünü təntənəli şəkildə, bayram 
səviyyəsində qeyd etmişlər. Bayram ayrı-ayrı dövrlərdə müxtəlif 
adlar daşısa da, onun mahiyyəti və məqsədi dəyişməmiş, erkən 
çağlar «Sıraqan», yaxud «Çıraqan», yəni işıq bayramı, nursaçan 
bayram, sonralar isə «Nüvədruz» adı (sözün mənası doxsan gündür. 
Novruza qədərki 90 günlük qış soyuqları dövrünə işarədir.) altında 
qeyd edilmişdir. Elə bu səbəbdən çox vaxt onu «Doxsan bayramı» 
da adlandırmış, son yüz ildə isə o, sadəcə, «Çillə gecəsi», yaxud 
«Şəbi-çillə» mərasimi kimi el içində şöhrət tapmışdır (55).  
 Xalqın bu günü bayram səviyyəsinə qaldırmaqda niyyəti 
Günəşin «çilləsini» kəsmək olubdur. Mənbələrə istinadən tam 
əminliklə deyə bilərik ki, Azərbaycanın bir çox yerində dekabrın 
21-də küçə və meydanlarda tonqallar çatılar, ev-eşik, dükan-bazar 
işığa qərq olardı. Həmin gecə hər bir ev sahibi öz evində olmalı, 
bayramı ailə-uşağı ilə birlikdə qeyd etməli idi.  
Qış gündönümü şərəfinə keçirilən törənlərdə də Novruzun 
rəmz və əlamətləri açıq-aydın görünür.  
İnama görə, adamlar bu uzun gecəni yatmaz, səhəri «dirigözlü» 
açardılar. Taxt-tac sahibləri həmin gecə bayram edən rəiyyətinə baş 
çəkərdi. El arasında belə bir əfsanə yaşayır. Həmin uzun gecədə 
odun şələli Harur adlı bir şəxs mömin adamların evinə gedər, odun 
şələsini həmin adamın evinin astanasında qoyarmış. (Harun – 
səxavətli, varlı, dövlətli mənasındadır.) 
Evin kəndarına qoyulmuş odun elə həmin an qızıl külçələrinə 
çevrilərmiş. Həmin vaxt kim zirək tərpənsəydi, qızıl külçələrinə 
yiyələnə bilərmiş. Elə bu inama görə də həmin gecəni heç kim 
205 
yatmır, möcüzə gözləyirmiş. El-obada belə bir adət olub ki, həmin 
gecəni kim yatsa, paltarını palaza, döşəyə tikər, üz-gözünü kömürlə 
qaralayar, ağız-burnuna, göz-qaşına bəhməz yaxarmışlar. Yuxudan 
ayılan adam gözlərini aça bilmir, hövlnak yerindən sıçrayıb 
qalxmaq istəyir, yorğan-döşək, paltar-palazla birlikdə qalxardı. 
Həmin şəxs nə baş verdiyini bilmədiyindən ağlayar, ətrafdakı 
adamlar isə şaqqa çəkib gülüşərdilər. Səhərə qədər yatmamış oyaq 
qalanlar dan üzündən günəşi görməyə, onu qarşılamağa gedərdilər. 
İnsanlar günəşi hərarətlə qarşılayırdılar. 
 Bir çox mənbələrdə Xəzan – Mehrikan bayramının məhz 
həmin ərəfədə payızın sonu, qışın əvvəlində keçirildiyi qeyd edilir. 
E.Aslan «Günəş taxtdan düşəndə» məqaləsində yazır: «İlk vaxtlar 
Xəzan – Mehrikan bayramı günü dövlət başçısı ulu Novruzda 
olduğutək, başında qızıl tac, əynində zəngin bayram libası taxta 
qalxardı. «Bayram münasibəti ilə saraya təşrif gətirmiş baş kahin – 
«möbədan « əlində sovqat – yeddi növ dənli bitki unundan 
bişirilmiş yeddi növ – alma, heyva, nar, lumu, innab, bir salxım ağ 
üzüm, ağ şəkər parçası və bir dəstə üzərlik otu yerləşdirilmiş 
gümüş sini – xonçanın («xonça» –kiçik gün mənasındadır) üzərində 
dua oxuyar, sovqatı hökmdarın önünə qoyub, ona uzun ömür, 
hədsiz-hüdudsuz hökmranlıq illəri və şan-şöhrət arzular, bayramla 
alqışlardı» (57). Göründüyü kimi, bu bayramla Novruz bayramı 
arasında hədsiz eyniliklər vardır. E.Aslanın yazdığına görə, 
Mehrikan – Xəzan bayramı islamdan öncə III-V əsrlərdə, təxminən 
beş yüz ilə yaxın dövrdə və ondan sonrakı əsrlərdə Azərbaycanda 
Novruzdan sonra əhali tərəfindən çox sevilən bayram olmuşdur. 
Mehrikan bayramından zərdüştlik daha çox faydalanmışdır. Burada 
tarixdə bu bayrama münasibəti də qeyd etmək maraqlı olardı. 
M.A.Dadaşzadənin yazdığına görə, Mehrikan bayramı həmişə 
payız fəslinin əvvəlində, məhsul yığımından sonra keçirilmişdir 
(31, 124). E.Aslan istinad etdiyi mənbələrə əsasən yazır ki, orta 
çağların məxəzlərində iki Mehrikan bayramından danışılır. Meh-
206 
rikan bayramı 1079-cu ilə kimi dekabrın 21-22-də qeyd olunmuş, 
1079-cu ildə təqvim dəyişikliyi nəticəsində Mehrikan bayramı düz 
90 gün irəliyə-payız fəslinə çəkilibdir. Buradan da aydın olur ki, 
tarixdə Mehrikan həm payız, həm də qış bayramı kimi qeyd 
olunubdur (58).  
Mehrikan bayramı təqvim dəyişikliyindən sonra payız gecə-
gündüz bərabərliyi günü (21-22 sentyabr), əski təqvimlə mehr 
ayının 16-dan 22-nə kimi günəşin son dəfə yer üzünə istilik, hərarət 
bəxş etməsi naminə keçirilibdir. Ə.Biruni bu bayramın mehr ayının 
16-dan 30-na kimi qeyd olunduğunu göstərir. Z.Qəzvini isə 
Mehrikanın mehr ayının 16-da təntənəli keçirildiyini qeyd edir (31, 
125).  
Bir çox inzibati səbəblərdən Novruzdan fərqli olaraq, Mehrikan 
dövrümüzə gəlib çıxa bilməmişdir. XIV əsrdə Səlcuqların 
hakimiyyəti dövründə Mehrikan bayramı rəsmi dövlət bayramı 
kimi ləğv olunmuş, sonrakı illərdə isə tamamilə aradan qaldırıl-
mışdır. Mehrikan bayramı cəmi dörd yüz il (XI -XIV əsrlər) yaşaya 
bilmişdir (58).  
Novruz sisteminə daxil olan mərasimlərdən biri də Sədə 
bayramıdır. Tarixdə bu mərasim od-atəşfəşanlıq bayramı adlan-
dırılıb. Sədə-şölələnən od mənasını daşıyır (31, 128). Sədə bayramı 
ilə bağlı orta əsr müəllifləri sələflərinin istinad etdikləri rəvayətə 
əsaslanırlar. Pişdadilər sülaləsinin hökmdarlarından olan Huşənglə 
bağlı olan həmin rəvayəti bir qədər irəlidə qeyd etmişik.  
Ə.Biruni Sədə bayramının yanvarda yox, qış gündönümündə 
(dekabrın 21-də) keçirildiyini yazır: «Sədə günü qış cəhənnəmdəki 
zağasını tərk edib, bu dünyaya qədəm basır. İnsanlar qışın üz verə 
biləcək xəta-bəlasını özlərindən uzaqlaşdırmaqdan ötrü tonqallar 
çatıb, od-alov yaxır, ətirli ot və ağac yandırırlar». E.Aslanov, 
həmçinin şərqşünas Y.E.Bertels də Çırağan – Nüvədzuzdan 40 gün 
sonra icra edilən Sədə bayramının yanvarda qeyd olunmasına 
təəccüb edib, şübhə ilə yanaşıblar: «Sədə bayramında Günəşin 
207 
anadan olması» və onun yaza doğru dönüşünün qeyd edilməsinə 
heç bir şübhə ola bilməz. Belə olarsa, Sədənin icrası qışdönümü 
gününə düşməlidir» (58).  
Məlumdur ki, oda inam, oda sitayiş zərdüştlikdən çox-çox 
əvvəllər mövcud olmuşdur. Zaman-zaman Azərbaycanda odla bağlı 
bir çox bayram və mərasimlər olmuşdur. Sədə bayramı bəhmən 
ayının 5 və 10-cu günləri (yanvarın 24-29-da) arasında keçirilirdi. 
Ə.Biruni yazırdı ki, Azərbaycanda od bayramı vaxtı evlərdə od-
ocaq yandırılardı. Tonqallar çatılardı. Allaha dualar edilərdi. Şənlik 
keçirmək üçün camaat bir yerə yığışardı. Belə bir inam olmuşdur 
ki, od bitkilərə hərarət verir, onları ziyanverici həşəratdan qoruyur. 
Odla bağlı geniş yayılmış bayramlardan biri də Azərbaycanda 
olubdur. Bu od mərasimi Atəş ayının doqquzunda (22 noyabr – 22 
dekabr) keçirilibdir.Novruz sisteminin ilk araşdırıcılarından olan 
Ö.Xəyyam Mehrikan bayramı haqqında «Novruznamə»sində 
yazmışdır: «Bayram hər il xəzan vaxtı Turan və İranda təntənə ilə 
qeyd edilirdi»(58). 
Məxəzlərin özündə qoruyub saxladığı faktlardan belə qənaətə 
gəlmək olur ki, Turan dünyası Novruz sisteminin tərkib hissəsi olan 
Mehrikanı-Payız bayramını Novruz kimi təntənəli qeyd etmişdir. 
İnsanlar min bir zəhmət hesabına topladıqları bol məhsulu çal-çağır 
sədaları altında nümayiş elətdirir, şənlənir, sanki bununla qarşıdan 
gələn ayazlı, şaxtalı qışdan qorxmadığını, əksinə hər cəhətdən hazır 
olduğunu göstərir.  
 Mənbələrə istinadən müəyyən edilib ki, Azər və Sədə mə-
rasimlərindən əlavə, odla bağlı bir neçə bayram mövcud olmuşdur.  
Həyat ünsürlərindən sayılan su ilə bağlı müxtəlif törənlər ke-
çirilmişdir. Suyun həyat rəmzi, aydınlıq və uğur simvolu sayılması 
təsadüfi olmamışdır.  
Əski çağlarda azərbaycanlılar suya müqəddəs varlıq kimi ya-
naşmış, onu ilahiləşdirmişlər. Azərbaycanda yaranmış inama 
əsasən, Nahid su ilahəsi kimi xüsusi hörmətə malik olmuşdur. 
208 
Nahidin şərəfinə Midiya dövründə bir çox şəhərlərdə məxsusi mə-
bədlər tikilmişdir. Həmin dövrdə daha çox şöhrətlənmiş Həmədan 
məbədini Midiya hökmdarı Kiaksarın tikdirdiyi qeyd olunur. Nahid 
qadın surətində təsvir və təsəvvür edilib. Bu düşüncə də təsadüfi 
olmayıb. Qadın yeni həyatın yaradıcısı və təməlini qoyan kimi 
canlandırılıb. Zərdüştlik də su ilahəsi Nahidlə bağlı adət və ənə-
nələrdən lazımınca faydalanmışdır.  
Zərdüştlikdə quraqlıq dövrlərdə su diləmək naminə Nahidlə 
bağlı mərasimlər keçirilmişdir. Bu mərasimlərdə qadınlar Nahidə 
xitabən su istəyirdilər. İnama görə, su ilahəsi Nahid də öz həm-
cinslərinin dilək və yalvarışlarını daha tez eşidirmiş. Onu da qeyd 
edək ki, «Avesta»da «Abanyəşt» adlanan fəsil xüsusi olaraq su 
ilahəsinə həsr olunub.  
Orta əsrlərdə su ilə bağlı keçirilmiş mərasimlər Abrizəkan 
bayramı da adlandırılmışdır. Bu bayramın motivində Tanrıdan 
yağış, su diləmək dayanıbdır.  
Mənbələrin verdiyi məlumata görə, Abrizəkan bayramının da 
yaranma tarixi eramızdan əvvələ gedib çıxır. Məxəzlərdə göstərilir 
ki, Ənuşirəvanın babası Firuz şahın vaxtında uzun sürən quraqlıq 
olur. Firuz şah özü Tanrıya dua edib, yağış diləmişdir. Bu an göy 
üzünə bulud gəlmiş, yağış yağmağa başlamışdır. Yağışın yağdığını 
görən camaat sevindiklərindən bir-birlərinin üstünə su səpməyə 
başlamış, şadlıq etmişlər. Deyilənə görə, elə həmin vaxtdan camaat 
uzun əsrlər boyu su bayramını qeyd etmişlər. Bayramın keçirilmə 
vaxtı barədə fikirlər üst –üstə düşür. Abrizəkan bayramı «Avesta» 
təqvimi ilə tir ayında (ilin dördüncü ayı olub) keçirilibdir. Aydındır 
ki, ilin yay fəsli dördüncü aydan başlanır və getdikcə də istilər 
şiddətlənir. Havaların isti keçməsi də əkin-biçin üçün suya, yağışa 
ehtiyacı birə – ikiqat artırır. Elə bu ciddi zərurətdən – suya-yağışa 
ehtiyacdan Abrizəkan bayramı qeyd olunubdur. X əsrdə yazılmış 
«Hüdud əl-Həm» adlı bir mənbədə Abrizəkan bayramının adı 
çəkilmiş və bayramla bağlı epizodik təsvirlər də verilmişdir. 
209 
Adıçəkilən mənbədə göstərilir ki, adamlar çeşmə başına toplanır, 
çalıb oxuyur, şənlik edir və dualar edirlər (31, 134-135 və 138). 
Professor A.Nəbiyev «Ritual, mərasim və bayramlarımız» adlı 
məqaləsində çox məntiqli bir nəticəyə gələrək yazır: «Çox az 
xalqlar var ki, onların dünyəvi düşüncəsi bu qədər zəngin, geniş və 
əhatəli halda bayram ritual və mərasimlərində əks olunsun. Novruz 
yekunlaşdıqdan sonra onun ümumi məzmun dəyərləri özündən 
sonrakı ritual, ayin, etiqad və mərasimlərdə xeyli müddət nüfuz və 
təsirini göstərmişdir. Məhsul bolluğu etiqadları, şum, səpin, əyəsər 
(döl), calaqkəsmə və s. kimi qismən kiçik, region səciyyəli 
mərasim və bayramlarda öz modern məzmununu qoruyub saxlayır 
« (25).  
Bakı və regionlarda yaz bayramı Novruzdan sonra keçirilən 
Güləkən bayramı ilə tamamlanıbdır. Ə.Biruni «Əski xalqlardan 
qalmış yadigarlar» əsərində Güləkən bayramının Şirvanşah 
Ənuşirəvan tərəfindən yarandığını göstərir. A.Nəbiyev də yuxarıda 
adını çəkdiyimiz məqaləsində yazır ki, bayram Novruzdan sonra 
qızılgül əkmə ilə başlayır. Üç mərhələdə davam edir. Bu mərasim 
gül-çiçəyin əkilməsi, becərilməsi və böyümüş gül-çiçəkdən gül 
suyu, gülab və müxtəlif alkoqolsuz içkilərin çəkilməsi, orijinal 
qoxusu olan ətirlərin alınması, dadlı-ləzzətli mürəbbələrin 
bişirilməsi ilə başa çatır.  
 
 
4.3. Novruzun əhatə coğrafiyası 
 
Novruz sisteminin əsas yaradıcıları türklər olsa da, bu sistemin 
mahiyyətini digər xalqlar da əxz etmişlər. Novruz sisteminin 
mahiyyətini ən çox şimal yarımkürəsində yaşayan xalqlar mənim-
səmişlər. Bunun da səbəbi birbaşa kainatda baş verən astronomik 
hadisələrlə bağlıdır. Məlumdur ki, şimal yarımkürəsində yaşayan 
xalqlar ağır, məşəqqətli, qarlı-şaxtalı bir mövsüm yaşayırlar. Bu 
210 
təbii proseslərdən cənub yarımkürəsinin xalqlarının xəbəri olmur. 
Bu iqlim onlara xas deyildir. İlin-günün dəyişməsi, təzələnməsi 
qlobal kosmik (astronomik) proseslərin müşayiəti ilə baş 
verdiyindən ilin dəyişilməsinin başqa bir vaxta düşdüyünə zərrəcə 
şübhə qalmır.  
Novruz şimal yarımkürəsində yaşayan xalqların bir çoxunun 
həyat və məişətini tənzimləyən daimi bir sistemə çevrilibdir. Yaxın 
və Orta Şərqin bir çox ölkələrinin böyük təntənə ilə qeyd etdiyi 
Novruz artıq insanların şüuraltına daxil olmuşdur. Novruz Yaxın və 
Orta Şərqdə mənəvi dəyərləri əsaslı şəkildə müəyyən etmiş, bu 
ərazidə mövcud olmuş şamançılıq, atəşpərəstlik və islam kimi 
böyük din və etidadların maddi-mənəvi qaynağı olmuşdur.  
Novruz uzaq Altay-Sayan dağlarından tutmuş Balkanlara qədər 
olan böyük bir ərazini əhatə edir. Yeri gəlmişkən, onu da qeyd edək 
ki, bu böyük ərazidə məhz türklər məskunlaşmışlar. O da məlum-
dur ki, türk xalqları Novruzu digər bayramlardan, o cümlədən dini 
bayramlar olan Ramazan, Qurban və s. törənlərdən daha geniş və 
təntənəli qeyd edirlər. Sözün bütöv mənasında, Novruz türk 
xalqlarının ruhudur. Qədim türklərin Ərgənəkon adlandırdığı bu 
törəni sonralar özbəklər novruz, qırğızlar nooruz, qazaxlar novruz, 
uyğurlar novruz, krım türkləri naavrez, kazan tatarları neuruz, 
balkan türkləri mevriz, Bosniya və Kosova türkləri sultani navrız, 
kipr türkləri mart dokuzu, Anadolu türkləri sultanı nevruz, mart 
dokuzu, mart bozumu deyirlər (49). Ümumən, türk xalqlarında 
Novruz bir qurtuluş, oyanış, dirçəliş anlamında qəbul edilibdir. 
Türk düşüncəsinə görə, Novruz kainat (kosmos) və planet (yer) 
bayramıdır. Türkiyəli professor Abdulhalük M.Çayın 1996-cı ildə 
Ankarada nəşr olunmuş»Türk Ergenekon bayramı Nevruz» 
kitabında Çin qaynaqlarına istinadən yazılır ki, Ergenekon əcdad 
mağarasıdır (70, 13). Yuxarıda göstərdik ki, türklər Ergenekondan 
çıxdığı zaman yaz olub və həmin günün şərəfinə bayram edilibdir. 
Qeyd etdiyimiz kitabda yenə Çin qaynaqlarına istinadən yazılır ki, 
211 
türk imperatorluqları dövründə yaz və payız bayramları rəsmi 
dövlət bayramı kimi qeyd edilmişdir (70, 18).  
Türk xalqlarında Novruz mahiyyətcə eyni olsa da, forma və 
şəkil baxımından fərqlidir. Türk xalqlarında qeyd olunan Novruz 
təntənələrini məzmun və forma müxtəlifliyinə görə şərti olaraq üç 
qrupda birləşdirmək mümkündür. Bu bölgü daha çox ərazi əsasında 
formalaşıb: Mərkəzi Asiya, Ön Asiya və Şərqi Asiya. Mərkəzi 
Asiyaya Qazaxıstan, Sibir, Altay və Çin türkləri olan uyğurlar 
daxildir. Orta Asiya türkləri arasında martın 21-də təntənə ilə 
keçirilən Novruz böyük nüfuza malikdir. Bu bölgədə bayram 
şənlikləri daha çox kütləviliyi ilə seçilir. Bayram günü əhali kənd-
kənd, el-el göy çəmənliklərdə, çay və bulaq başında toplaşır, çalır, 
oxuyur – elliklə bayram şənlikləri keçirirlər. El-obanın «Daşqazan» 
dediyi böyük qablarda «bayram aşı» bişirirlər. Bu xörək həm də 
«gecə» adlandırılır. Xörək əsasən buğdadan hazırlanır. Qaranlıq 
düşəndən sonra tonqallar çatılır, üstündən tullanırlar. At yarışları və 
«keçiqapdı» törənləri şənliklərin əsas hissəsini təşkil edir. El 
şənlikləri aşıqların iştirakı ilə daha da rövnəqləndirilir. Aşıqlar 
böyük şövq və həvəslə Novruz nəğmələri, «Ərgənəkon», «Manas» 
və başqa xalq dastanlarından parçalar söyləyirlər (49).  
«Türk Ergenekon bayramı Nevruz» kitabında 1989-cu ilin 
Novruzunda Urumçi televiziyasında yayımlanan «Tanrı Dağında 
Novruz nəvası» verilişinə istinadən yazılır. «Novruz ilin bahar 
mövsümünün elçisi, gecə ilə gündüzün bərabər olduğu və təbiətin 
ən ədalətli günüdür. Novruz bayramı uyğurların ənənəvi bir 
törənidir». Əcdadlarımız qəbilə, oymaq şəklində köçəri həyatı 
yaşadıqları çağlardan bəri bu günü milli bayram olaraq keçirirlər. 
Tarixi qaynaqlarda Novruz ilə ilgili belə bir rəvayət günümüzə 
qədər qəlib çıxmışdır. Çox qədim çağlarda türk təqvimlərində 
hunların əcdadları qırılıb tələf olduğundan türk qövmünün içində 
sağ qalan təkqollu bir bala, bir dişi kök qurd tərəfindən Altay 
dağlarında əmizdirilib, tərbiyə edilib, böyüdülüb. Bu balanın 
212 
sonradan on cocuğu olmuşdur. Bu cocuqların nəsli çoxalaraq bir 
Novruz günü dağdan enərək dünyaya yayılmışdır.  
Əcdadlarımız bu kutlu günü – yenidən başlanğıc, təzədən 
doğmaq günü kimi qəbul edərək, hər il bahar mövsümündə Novruz 
gününü – milli bayram olaraq qeyd etmişlər (69, 39-40). 
Bu nümunədən də açıq-aydın görünür ki, ümumən, türk 
dünyasında, türk təfəkküründə Novruzun mənşəyi və mahiyyəti 
eynidir. Belə ki, bu düşüncə eyni mənəvi qaynaqdan su içir. «Türk 
Ergenekon bayramı Nevruz» kitabında «Uyğur halk ağız ədə-
biyyatının əsasları» adlı əsərdən qaynaqlanaraq yazılır ki, Novruz 
qazax, qırğız, özbək və tatar türkləri tərəfindən önəmli bir bayram 
kimi qeyd olunur. Novruzun çinlilərin həyat və məişətinə dərin 
təsir etdiyi də həmin mənbədə təsdiqlənibdir (70, 40).  
Ön Asiya bölgüsünə şərti olaraq Şərqi Anadolunu, Şimali və 
Cənubi Azərbaycanı və Özbəkistanı daxil etmək olar. Adları 
çəkilən ərazilərdə qismən İran adət-ənənələrinin təsiri hiss olunsa 
da, Novruz sistemi bütövlükdə türk düşüncə tərzinin məhsulu 
olduğundan, sadaladığımız regionlarda da türk ənənələri üstünlüyə 
malikdir. Bu dominantlıq bütün sahələrdə-törənlərdə, xörəklərdə, 
məişətdə, adət-ənənədə özünü bu gün də qoruyub saxlayır.  
Krım türklərində Novruz navrez şəklində söylənilir. Onlar da 
bu bayramı 21 martda qeyd edirlər. Günlərin uzanması, gecələrin 
qısalması səbəbindən həmin günə «gündönümü» də deyirlər. Krım 
türkləri gecə ilə gündüzün bərabərləşdiyi günü «Kantar» da 
adlandırırlar.  
Bayram günü uşaqlar üç və səkkiz nəfərdən ibarət qruplar 
halında, böyük qol-budaqları olan bir ağac parçasını Novruz çiçək-
ləri ilə bəzəyirlər. Həmin ağac əllərində evləri gəzirlər. Novruz 
nəğmələri oxuya-oxuya evləri dolaşırlar. Ağac parçasındakı çiçək-
lərdən birini ev sahibinə verirlər. Ev yiyələri aldıqları «Novruz 
çiçəklərinin» əvəzində uşaqlara yumurta, şirni, pul və başqa 
bayram sovqatları bəxş edirlər. Çiçəklərlə bəzədilmiş ağac 
parçasında isə şal, dəsmal, atlaz parça və şeylər bağlayırlar. Qızlar 
213 
isə saçlarının uzanması, könüllərinin gənc qalması inancı ilə 
başlarına Novruz çiçəkləri taxırlar (70, 61). Balkan türklərində 
Novruz mevris adlandırılır. Həmin gün çəmənlik törənləri daha 
geniş keçirilir. Balkan türkləri də törənləri, bir qaydada olaraq, 
ağaclıq, yaşıllıq bol olan yerlərdə, bulaq və çay kənarında 
keçirirlər. Bunun üçün bir gün əvvəlcədən hazırlıq görülür. Xüsusi 
hazırlanmış yeməklər də mərasim keçiriləcək yerə gətirilir. 
Mərasimdə rəngarəng əyləncəli tədbirlər, çeşidli oyun və mahnılar 
ifa olunur. Törən başa çatan vaxtı, evə dönüş ərəfəsində iştirakçılar 
bulaq və çay suyu ilə bir-birinin üstünə su səpirlər. Bu adəti yerinə 
yetirənlərdə yazın yağmurlu keçəcəyinə, bol məhsul olacağına 
daxili bir inam var idi.  
Yuqoslaviya türkləri Novruz bayramına «Sultani Navruz» 
deyirlər. Yuqoslaviya türkləri ümumi türk dünyasına xas olan 
Novruz özəlliklərini hifz etməklə yanaşı, xarakterik adət və 
inancların da yaradıcılarıdır. Bayram üçün məxsusi olan «kravay» 
və «kol börek» adlı yeməklər hazırlayırlar. Kravay bayram ərəfəsi 
hazırlanır. Bu xörək hazırlanarkən onun içinə qədim gümüş pul da 
qarışdırılır. Kol börek də bayram günü hazırlanır. Xörək hazır 
olanda evin xanımı sidqi ürəkdən deyir: «Bu kollar bir-birinə 
sarıldığı kimi, ailəmizdə bir -birinə bağlı olsun. İnşallah!» 
Bayramın sabahısı evin ağsaqqalı kravayı parçalayıb bütün ailə 
üzvlərinə paylayır. Gümüş pul kimə düşərsə, həmin adam daha 
şanslı sayılır.  
Kravay və kol börek kimi yeməklərin yanında süfrəyə soyutma 
yumurta da qoyulur.  
Həmin gün qızlar öz aralarında martufal oyunu keçirirlər. Bu 
törən digər türk xalqlarında olan falabaxma mərasiminin eynidir 
(70, 64-65).  
Kıbrıs (Quzey Kipr) türklərində Novruz ənənələri «Mart doq-
quzu» adlandırılır. Məlumdur ki, əski təqvimlə ilin-günün təzələn-
məsi martın 9-na təsadüf edirdi.  
214 
«Kıbrıs türk alt kültüründə inanc kurumu» adı altında keçirilən 
toplantıda ixtiyar bir kişi Novruzla bağlı kəndlərində keçirilən 
törənlərdən söhbət açıbdır.  
O, söhbətində «çox əskidən türklərin dağa çıxmağı ilə ilgili bir 
əfsanə dolaşır» söyləyib. Martın 9-nu bayram etdiklərini xatırladıb. 
Bu ifadə, həqiqətən, türklərin Ergenekondan çıxması ilə daha çox 
səsləşir. Yaxın tarixə kimi əski təqvimlə türklər martın 9-nu 
bayram edirdilər. Bayram törənləri təbiətin qoynunda, çəmənlik-
lərdə keçirilirdi. Əski çağların bir çox adəti davam etdirilirdi. Qə-
dimdə olduğu kimi, ipçəkmə, tullanma, qaçış, güləş və s. xalq 
oyunları oynanılırdı (70, 68).  
Ümumən, türk xalqlarında Novruz sisteminin məna və mahiy-
yəti eyni olduğundan adlandırılmasında da elə ciddi fərqlər 
duyulmur. Anadolu türkləri də bu törənə «Sultan Nevrüz», «Nevruz 
Sultanı», «Mart dokuzu», «Mart bozumu» deyirlər. Bu müxtəliflik 
daha çox dini təriqət fərqindən yaranmışdır. Anadolu bölgəsində 
Novruz çox geniş şəkildə qeyd olunur. Anadolunun Mersin Silifke 
bölgəsində Novruz bayramı çeşidli adətlərlə sıralanır. Martın 
başlanğıcından camaat Novruza hazırlaşır. Martın ilk günlərində 
camaat qoyun sürülərini qarlı dağların ətəklərinə sürürlər. «Döl» 
dedikləri, qoyunların quzulama dövrü artıq arxada qalmış olur. 
Ağartı və süd məhsulları bollaşır, oğlaq-quzu çol-çəmənliyə yayılır. 
Bu bölgədə Novruz iki ayrı-ayrı vaxtlarda qeyd olunur. Şəhər 
camaatı, Novruz günü bazara təsadüf etməzsə, Novruz həftəsinin 
bazar günündə bayramı təntənə ilə qeyd edirlər. Silifke bölgəsində 
Novruz, adətən, mart ayının üçüncü həftəsinin bazar günü keçirilir. 
Ancaq kənd və yaylalarda Novruz martın 22-də keçirilir.  
Kənd camaatı 22 mart səhəri dəstə-dəstə piyada və atlı formada 
özlərinə yaxın olan yaylaların yolunu tutub gedirlər. Həmin ərəfədə 
yaylalarda oba evləri və davar evləri çoxdan yerləşmiş olurlar. 
Davar evlərində məskunlaşanlar kənddən gələn qohum-əqrə-
balarını, dost-tanışlarını, qonşularını qonaq kimi qarşılayırlar. 
Kənddən yaylaya gəlmiş insanlar gəldiklərini havaya atəş açmaqla 
215 
bildirirlər. Davar evlərində məskunlaşmış obaların ağsaqqalı da 
gələnləri qəbul etməsini göyə bir atəş açmaqla cavablayır. Bundan 
sonra gələnlərlə bir yerdə yayla camaatı tək-tək silahlardan atəş 
açırlar. Sonra qarşılıqlı bir güllə atmaqla salamlaşırlar. Bir-birlərinə 
«Novruzunuz kutlu, dölünüz hayırlı ve bereketli olsun!» deyə 
təbrik edirlər. Gələn qonaqlar çadırlarda yerləşdirilir. Söz-söhbətə 
başlanılır. Bu vaxt süd və ayran içilir. Döl dövründə 20 quzu və ya 
oğlaq olmuş sürü sahibi həmin gün qurban kəsir. Bu mərasim hər 
obada və hər çadırda eyni şəkildə icra olunur. Kəsilmiş qurban elə 
meydanda bişirilib yeyilir.  
Sünni məzhəbinin daşıyıcıları bu bayram törəninə öz imam-
larını da dəvət edirlər. Törəndə iştirak edən imamlar dualar edirlər 
Mərasim iştirakçıları xor halında «Amin» deyib imamların dua-
larına həmrəyliyini bildirərək səs verir, şükürlər edirlər.  
Bu törənlərdə gənclər də fəal iştirak edirlər. Bayram süfrəsi 
arxasında əyləşirlər. Davul, zurna, qaval və digər musiqi alətləri 
altında gənclər oynayır, şərqi və türkülər söyləyərlər. Gənclərin bu 
törəninə bir qədər sonra yaşlı kişilər, qız və gəlinlər də qoşulurlar. 
Axşamdan xeyli keçənə qədər bayram törəni davam edir. Törən 
başa çatandan sonra kəndlərdən gələn dəstələr doğma evlərinə 
qayıdırlar (70, 72). Yuxarıda göstərdik ki, ümumən, türk xalq-
larında, o cümlədən Anadolu mahalının ayrı-ayrı bölgələrində 
Novruzla bağlı müxtəlif adət-ənənə və inanclar mövcuddur.  
Güney doğu Anadolu bölgəsində 22 marta «Sultan Nevruz» 
deyilir. Xalq arasında yayılmış inanca görə, 21 martdan 22-nə 
keçən gecə Sultan Novruz dəqiq məlum olmayan bir saatda göydə 
ayaqlarında halqaları cingildədərək, batıdan doğuya (qərbdən 
şərqə) köç edən gözəl bir qızdır. İnanca görə Novruz gecəsi 
sübhədək yatmayıb oyaq qalanların bütün arzu-diləkləri hasil olar. 
Bir qabı su ilə doldurub ay işığının altında qoyur, yatmayıb, səhərə 
qədər ibadət eləyir, suyun qızıla dönəcəyinə inanardılar. Ertəsi gün 
216 
camaat çəmənliklərə, bağ-bostana gedir, orada çiğ kofte, aş, 
yumurta, maş və başqa nemətlərdən hazırlanmış yeməklər yeyir, 
şərqi və türkü oxuyur, oynayır və əylənirlər( 70,76) .  
Mənbələrin yazdığına görə, Şərqi Anadoluda Novruz bayramı 
lap əski çağlardan Roma təqvimi ilə, bir qaydada olaraq, martın 17-
də keçirilir. Şərqi Anadolu bölgəsində müxtəlif məzhəblərə (sünni, 
şiə və b.) mənsub olan insanlara belə bir inam xas idi ki, bu gecə 
(Novruz axşamı) müqəddəs gecədir. Həmin axşam canlı-cansız 
bütün varlıqlar Tanrıya səcdə edirlər. Onların inancına görə, o gün 
hamının illik taleyi və müqəddəratı təyin olunur. Bu səbəbdən hamı 
təmiz və təzə paltar geyir, yeni ilə hazırlaşır. Bütün evlərdə bayram 
süfrələri açılır. Camaat qarşılıqlı şəkildə bir-birini təbrik edir. El-
obanın fağır-füqərası ziyarət olunur. Bundan sonra dünyasını 
dəyişmiş yaxınları üçün fatihələr oxunur.  
Bu günün özündə də Şərqi Anadoluda Novruzla bağlı müxtəlif 
adət və inanclar mövcuddur. 17 mart gününə qovuşan gecə ailə 
üzvlərinin sayı qədər kiçik daş toplanar. Həmin daşları evin baca-
sının çölündə bir yerə qoyurlar. Bayramın səhəri sübh tezdən daşlar 
bir-bir yoxlanılır. Kimin daşının altında qırmızı böcək olardısa, 
onun işinin, taleyinin uğurlu olacağı güman edilirdi. Bununla bağlı 
ailəyə həmin üzvünün sahəsində xeyir-bərəkət, uğur nəsib 
olacağına inanırdılar. Bu inanca Ərzurum və onun ətrafdakı 
bölgələrdə də rast gəlmək olar (70, 76-77).  
Sultan Nevruz ənənəsi «Türkiyə ərazisində, o cümlədən 
Anadolu bölgəsinin hər tərəfində qorunub saxlanılır və yaşadılır».  
Əski zamanlardan Amasiyada ailələr, gənclər əvvəlcədən 
harada bayram edəcəklərini qərarlaşdırmışlar. Ənənə olaraq Kırklar 
dağı, Pirlər parkı, Kurtboğan və Şirvanlar türbəsinin ətrafı seçilirdi. 
Martın 22-də səhər açılmamışdan camaat təmiz və təzə paltarlarını 
geyinib erkəndən yola çıxır və gəmiçi fanarlarının işığında Kırklar 
dağındakı məzara ziyarət edir, dualar oxuyur, ürəklərində niyyət 
217 
edirlər. Niyyət etmək üçün çoxsaylı görüşlər vardır. Onlardan daha 
çox məşhur olanının təfərrüatına diqqət yetirək. Niyyət edəcək 
adam məzardakı daş yığımından bir daş götürüb torbaya atır. Evə 
aparıb bir yerdən asıb, düz bir il gözləyirlər. İnanca görə, əgər 
niyyət qəbul olursa, daşların sayı qırx bir olur, olmazsa, yenidən 
növbəti ili gözləyirlər. Ertəsi il martın doqquzunda qəbul oldu, 
olmadı, daşlar götürüldüyü yerə atılır. Martın doqquzu günü Pirlər 
parkı, Şirvanlar türbəsindəki məzarlar da ziyarət edilir, dualar 
oxunur.  
Novruzla əlaqədar Anadoluda saysız-hesabsız adət və ənənələr 
mövcuddur. Anadolunun Giresun bölgəsində təzə il törənlərinə 
Mart bozumu deyirlər. 14 mart sabahı erkəndən qalxıb sübh namazı 
qılınır. Sonra yaxın ərazidəki axar sulardan bir qab su götürüb evə 
aparılır. Bu sudan hər kəs ev heyvanlarının üstünə səpir. Həmin 
gün ayağı uğurlu sayılan sınanılmış adamlardan başqa heç bir 
qonaq qəbul edilmir. Mart bozumunda məhəlli xarakter daşıyan 
isırğın və ya poaça adlı yeməklər bişirilir. Poaçanın içinə yaşıl bir 
mirvari qoyulur. Mirvarili poaça kimin qismətinə düşərsə, təzə ildə 
həmin şəxsin xoş taleli olacağına inanırdılar. Həmin gün süfrəyə 
yeddi cüt, bir tək baş hərfi «s» ilə başlayan yemək düzülərdi. 
Soğan, sarımsaq, simit, sırğan, sakarça və s.  
 Giresundakı Mart bozumu törənləri ilə Yuqoslaviya türklərini 
keçirdikləri törənlər arasında eyniliklər çoxdur.  
Trakiyanın bir çox şəhər və qəsəbələrində də Novruz ənənələri 
qorunub saxlanılmaqdadır. Bu bölgədə Novruz törənləri Ədirnənin 
mənzərəli yerləri olan Kavaçkapı, Yangöz çeşməsi, Hamam bayırı, 
Maşatlıq, Bucuqtəpə və başqa əyləncə yerlərində qeyd edirlər. 
Bayramdan əvvəlki gün ev-eşikdəki köhnə həsirləri, xalça-palazı 
günəş işığına atıb üstündən tullanaraq deyirlər: «Mart içeri, pire 
dişarı» (70, 85-89).  
Novruz adət ənənələri təkcə indiki Türkiyə ərazisinldə deyil, 
türk xalqlarının yaşadıqları bütün bölgələrdə qorunub saxlanılır və 
218 
geniş formada qeyd olunur. Uzun illərin aparılmış tədqiqatları 
nəticəsində belə qənaətə gəlinib ki, Novruz sisteminin yaradıcısı 
türklər olublar. Kainat və planet qanunlarını özündə birləşdirən bu 
qədim sistemi sonradan digər xalqlar da qəbul etmişlər. Qədim İran 
ərazisində yaşayan xalqlar da Novruz sisteminin zənginləşməsinə 
öz töhfələrini vermişlər. Birmənalı demək olar ki, Novruz sistemi, 
ümumən, iki xalqın – türk və İran xalqlarının adət-ənənələrinin, 
mədəniyyətinin təsir dairəsindədir. Uzun illərdir ki, tarixi 
mənbələrdə İran və fars dövləti məqsədli şəkildə səhv olaraq bir-
birinin ekvivalenti kimi işlədilir. Qədim tarixdən məlumdur ki, İran 
coğrafi ərazi adını bildirib. Ərazi adını ifadə etmiş İran zaman-
zaman bir çox regionlarda məskunlaşmış xalqları imperiya kimi 
özündə birləşdiribdir. Qədim İran mədəniyyətinin yaranma və 
formalaşmasında həmin xalqların böyük rolu olmuşdur. Dünyanın 
qədimi abidələrindən sayılan «Avesta» mətnlərinin fars dilində 
yazıldığı hələ də birmənalı qəbul edilməyib. «Avestan»nın maddi-
mənəvi yaradıcısı olan Zərdüşt özü milliyyətcə türkdür. Zərdüştün 
doğulduğu məkanla bağlı müxtəlif fikirlər səslənsə də, daha çox 
Azərbaycan üzərində dayanılır. Ə.Biruni də yazmışdır: «Həqiqət 
budur ki, o, (Zərdüşt)Azərbaycandandır».  
Sonralar tədqiqatçıların bir çoxu, o cümlədən Z.A.Raqozina da 
məşhur «Midiya tarixi əsərində» inam və qətiyyətlə Zərdüştün 
doğma vətəninin Azərbaycan olduğunu yazmışdır. (Raqozina Z.A. 
«İstoriya Midiya» Sankt-Peterburq 1903, səh. 28). Zərdüştün 
Midiyada doğulması və fəaliyyət göstərməsi heç bir şübhə doğur-
mur. Zərdüşt təliminin əsas prinsipləri Midiyada yaşayan maqlar 
arasında daha geniş yayılmışdır. Bu məntiqdən çıxış edib tam 
cəsarətlə demək olar ki, maqlar Novruz sisteminin ilkin yaradıcı-
larından olublar. Zərdüşt təlimi, midiyalıların – maqların adət-
ənənələrindən, mərasimlərindən ciddi şəkildə istifadə edilərək 
formalaşmışdır. Bütövlükdə isə zərdüştliyin əsl sahibləri sayılan 
midiyalar da etnik cəhətdən türk mənşəlidirlər. Zərdüşt təliminin 
formalaşmasında Novruz sisteminin əlahiddə rolu olubdur. Zər-
219 
düştliyin mahiyyəti açıq-aydın göstərir ki, onun mənəvi ideoloji 
əsasını Novruz sistemi təşkil edir. Başqa cür desək, Zərdüşt öz 
məktəbini Novruz mənəvi dəyərlərinə istinadən yaratmışdır. Yuxa-
rıda dedik ki, Novruz kainat və planet qanunlarının harmoniyasına 
əsaslanan bir sistemidir. Demək, Novruz təbii proseslərə söykənən 
qanunlar sistemidir. Kainat (kosmos) və planet (yer) təbii 
proseslərin harmoniyasından (vəhdətindən), kontrastından 
(əksliklərin vəhdətindən), paralel və ardıcıl hərəkət və inkişafından 
birbaşa asılıdır. Həyatın və cəmiyyətin yaranışı və inkişafı həyat 
gerçəklikləri ilə bağlıdır. Təbii gerçəklərin inkişafı həyatı element-
lərdən – od (günəş), torpaq (yer), su, külək və s. asılıdır. Novruz 
sistemi özündə elə bu kainat və planet qanunlarını ehtiva edir.  
Zərdüşt də təlimində qoyduğu mənəvi prinsipləri Novruz 
sistemindən əxz etmişdir. Əksliklərin mübarizəsi xeyir-şər, işıq-
zülmət, ümumən, bu əks-qütblərin ümumiləşdirilmiş simvolları 
olan Hörmüz və Əhrimənin mənəvi-ideoloji əsası Novruz sistemin-
də mükəmməl formada mövcuddur. Əski çağlarda atəşpərəstliyi 
qəbul etmiş İran ərazisində məskunlaşmış xalqlar, o cümlədən 
midiyalılar və farslar rəsmi təqvimlə fərvərdin ayın 1-də Novruzu 
qeyd ediblər. Fərrvərdin ayının 1-i həm də təzə ilin başlanğıcı 
sayılıb. Əhəminilər dövründə (m. ö. 558-331) rəsmi olaraq günəşin 
Qoç bürcünə girdiyi vaxt yeni il Novruzla başlayırdı. Bu ənənə 
Sasanilər dövründə də (225-636) davam etmişdir. İran ərazisində 
yaşayan xalqlar arasında Novruz adət və ənənələri olduqca zən-
gindir. Qədim iranlılar Novruz günü şərəfinə altun və gümüş 
sikkələr kəsirdilər (70, 1).  
İranda Novruzla bağlı ən geniş yayılmış mərasimlərdən biri 
«axır çərşənbədir». Bu mərasim ilin sonuncu çərşənbə axşamı 
keçirilir. Həmin axşam camaat kütləvi şəkildə bayram tədbirlərinə 
qoşulur. Uşaqdan tutmuş böyüyə qədər hamı bir nəfər kimi tikan 
kollarını və odunları bir yerə yığıb tonqal çatır, sonra alovun 
üstündən atlanırlar. Alovdan tullandıqca deyirlər: «Mənim sarı-
lığım sənə keçsin, sənin qırmızılığın mənə!». Bu mərasim tonqal 
220 
sönənə kimi davam edir. İnama görə, tonqalı söndürmək olmaz, 
odun özü yanıb qurtarmalıdır (49). Novruz İranda yaşayan xalqlar 
arasında əsasən iki gün qeyd olunur. Birinci «Novruzu amme» 
deyilən gün olur ki, fərvərdin ayının birinci günü qeyd olunur. 
Qədim İran şahları Novruzun altıncı günü (Novruzu hisse) xalqın 
bütün istək və arzularını yerinə yetirməyə çalışırlar. Hökmdar 
başda olmaqla, bütün dövlət rəsmilərinə məhkəmə qurulur, kəm-
kəsir işləri, nöqsanları saf-çürük edilir, haqqı tapdalanmış şəxsin 
hüquqları bərpa olunurdu. İranda Novruz bayramı 13 gün davam 
edir. Bu günlərdə qohum-əqrəba, dost-tanış bir-birinə qonaq gedir, 
bayram payı aparır, qarşılıqlı olaraq bir-birlərini təbrik edirlər. Yeni 
ilin 13-cü günü xüsusi qeyd olunur. Bu da təsadüfi deyildir. 
Məlumdur ki, on üç «adətən, nəhs sayılıbdır. Həmin günə «Sizdəh 
bedər» (on üçün qovulması) deyilir.  
13 nəhs qəbul edildiyindən həmin gün hamı evdən çıxır, dağla-
ra, meşələrə, çəmənliklərə yola düşür, gəzib-dolaşırlar. Camaat 
həmin çəmənliklərdə, meşələrdə yeyib-içir, şənlik edir. Gecədən 
xeyli keçənə qədər bu şənliklər davam edir. Bu mərasimi keçirən 
xalq ruhən dincəlir və arxayın olur ki, nəhs sayılan 13-cü günü ev-
eşiklərindən qovublar (49).  
Novruzun mənşəyi ilə bağlı İran ərazisində yaşayan xalqların 
yaratdığı əfsanələrə bələnmiş həqiqətlər və digər maddi-mənəvi 
abidələr özlərində bir çox gerçəklikləri qoruyub saxlamışdır. Bu 
əfsanələrdən ən geniş yayılanı İran hökmdarı Cəmşidin Azərbay-
cana gəlməsidir. Həmin gün hava günəşli olduğundan Cəmşid 
Azərbaycanı bəyənir. Bu əfsanələşmiş fakt da bir daha sübut edir 
ki, Novruz sistemi türk xalqları, o cümlədən Azərbaycanla bağlıdır.  
İran mənbələrində Tanrının yer üzünü həmin gün yaratdığı, 
Adəmin məhz o gün xəlq olunduğu və ulduzları bürclərə həmin gün 
dağıtdığı qeyd olunur (70, 3).  
Novruz sisteminin ictimai-siyasi nüfuzundan İran hökmdarları 
daha çox yararlanmışdırlar. Bu məqamda onu da vurğulamaq 
221 
yerinə düşər ki, Novruz adət və ənənələrindən elə ən çox fayda-
lanan da İran olmuşdur.  
Novruz adət və ənənəsinin məna və mahiyyəti eyni olduğundan 
türk və İran xalqlarının bayram keçirmələrində əsaslı və kəskin fərq 
yoxdur. Elə bu səbəbdən təkrarçılığa lüzum görmədiyimizdən 
İranda keçirilən Novruz mərasimlərinin hamısının haqqında 
məlumat vermədik.  
Novruz adət və ənənəsi ərəb dünyasında mövcud olmayıbdır. 
Ərəblər bir neçə əsr yəhudilərin təqvimlərindən istifadə ediblər. 
Sonralar ərəblər türk və İran xalqlarından «Neyruz» və «Nayruz» 
deyimində Novruzu qəbul etmişlər. Ərəblər gecə ilə gündüzün 
bərabərləşdiyi Novruza «Birinci itidaliyün» deyirdilər. Payız 
bərabərliyinə isə «İkinci itidaliyün» adını vermişdilər. Sasani döv-
lətini ərəblər süquta uğratdıqdan sonra Novruz adət və ənənələrini 
mənimsədilər. Ərəblərin Novruz təqvimini müvəqqəti də olsa qəbul 
etmələri zərurətdən irəli gəlirdi. Vergiləri vaxtında toplamağı 
qaydaya salmaq üçün dəqiq bir təqvimə ehtiyac var idi. Novruz 
bəzi vergilərin toplanma vaxtını məlum edirdi. Bunu əvvəllər də 
açıq-aydın görürdülər. Abbasilər dövründə (750-1258) vergi 
toplanmasında bir çox qüsurların olması birbaşa təqvimlə bağlı 
olduğundan xəlifə Mütəvəkkilin dövründə (847-861) Novruzun 17 
iyunda keçirilməsi qərara alınmışdır. Bu təqvim xəlifə əl-Mutəzidin 
zamanında (892-902) yenidən dəyişdirilmişdi. 11 iyun Novruz 
günü qəbul edilmişdir. Ancaq xəlifə əl-Mutəzid Novruzla bağlı 
meydan tamaşalarını, at oyunlarını qadağan etmişdir. Bu qadağanın 
qəbul edilməsində din xadimlərinin rolu xüsusidir. Ancaq bu 
qadağaların ömrü çox qısa oldu (69, 6-7). A.İmanquliyevanın yaz-
dığına görə, Novruz rəsmi bayram statusuna xəlifə Əl-Məmunun 
(813-833) dövründə nail olmuşdur. Ondan sonra gələn xəlifələr bu 
bayramın geniş keçirilməsi üçün hər cür şərait yaratdılar. Bayram 
günü camaat xəlifəni təbrikə gəlir və ona hədiyyələr bəxş edirdilər. 
Xəlifələr sarayda bayram şənlikləri təşkil edirdilər. Xəlifə təbrikə 
gələn camaata pul paylayırmış.  
222 
Yuxarıda deyilənlərdən belə qənaətə gəlmək mümkündür ki, 
Novruz adət-ənənələrinin ilkin yaradıcıları və bu dəyərləri İran 
ərazisində geniş yayanlar da elə türklər olmuşdur. Novruz adət və 
ənənəsinə əməl edən xalqların Novruzla bağlı keçirilən mərasim-
lərində mahiyyət eyniliyi mövcuddur. Hətta İranda mövcud olan 
adət və ənənə türklərdəkindən əsaslı və kəskin şəkildə fərqlənmir. 
Bu eynilik də bir daha təsdiqləyir ki, Novruzun ilkin yaradıcıları 
türk xalqlarıdır.  
Bəzi İran tədqiqatçılarının «Novruz iranlıların bayramıdır» 
fikri ilə heç cür razılaşmaq mümkün deyildir. Tarixi faktlar bu 
mülahizəni tamamilə alt-üst edir. Sasani hökmdarlığının yıxıldığı 
m. ö 636-cı ildən İran, islam əqidəsinin yayıcısı sayılan ərəb 
dövlətinin hakimiyyətinə daxil olmuşdur. 1040-cı illərdən etibarən 
isə İran ərazisi türk xanədanlığının təsir dairəsində olmuşdur. 
Türklərin uzun əsrlər İranı öz təsirləri altında saxlamaları da tarixi 
bir faktdır. O da bir həqiqətdir ki, bu gün də İranda əhalinin böyük 
kəsimini türklər təşkil edirlər (70, 98).  
Novruz mükəmməl bir sistem olduğundan dünyanın böyük bir 
hissəsini əhatə edir. Bir çox xalqlar özünəməxsus məna və formada 
bu kainat sistemini mənimsəyibdir. İlin təzələnməsi, yazın gəlişi ilə 
əlaqədar mərasimlər Dağlıq Altay, Sayan dağlarından başlanır. 
Orta Asiya, İran, Azərbaycandan tutmuş iç Avropaya qədər geniş 
bir ərazini əhatə edir. Bu məqamda onu da vurğulayaq ki, ilin 
təzələnməsini yazın gəlişində bayram kimi qeyd edən xalqlar 
çoxdur. Bu xalqlar ərazi baxımından bir-birindən uzaq məsafələrdə 
məskunlaşsalar da, regional kolorit nəzərə alınmasa, digər 
məsələlərdə oxşarlıq və eynilik mövcuddur. Novruzun türk xalqları 
və onlara qonşu olan İran və digər xalqlar tərəfindən təntənəli qeyd 
olunması bu xalqların eyni coğrafi eynilikdə-şimal yarımkürəsində 
məskunlaşmaları ilə bağlıdır: «Bununla belə, hər bir etnosun və 
bölgənin başqasında təkrar olmayan, bənzərsiz yaz mərasim və 
ayınləri mövcuddur. Məsələn, «Sayaçı», «Təkəçi», «Kosa-kosa» 
(əslində, kosa da təkə deməkdir), «Kilimarası», «Üzüksalma», 
223 
«Can gülüm» və başqa bu kimi sırf elat həyat tərzindən gələn 
mərasim-tamaşalar təbiətin oyanışı, ilin yeniləşməsi güzəranın, 
yaşayışın canlanıb-qaynaması ilə bağlı yaranmışdır və istisnasız 
olaraq hamısı türk bədii təxəyyülünün məhsullarıdır. Həmin folklor 
örnəkləri Novruzu bayram kimi qeyd edən başqa xalqların (fars, 
tacik,ərəb ) yazı qarşılama mərasimlərində müşahidə olunmur» 
(59). 
224 
 
 
 
 
 
 
 
NƏTİCƏ 
 
Novruz türk xalqlarının minilliklər ərzində yaşadıb-yaratdığı 
möhtəşəm mədəniyyət xəzinəsidir. Bu azman mədəniyyət xəzinəsi 
türk dünyasının ümumi dünyagörüşünü-təfəkkürünü, astronomik 
zaman barədə gerçək nominal düşüncəsini, həyat tərzini, məişət və 
təsərrüfatı idarəetmə qabiliyyətini, ay, il və günlər barədə uzun-
müddətli müşahidə və empirik təcrübəsini, bir sözlə, cəmiyyətin 
bütün sahələrinə aid insanın düşüncə və əməlini geniş səpkidə 
əhatə etmişdir. Novruzu biz bütöv bir sistem adlandırdıq.Bu möhtə-
şəm sistem insan həyatının ən qlobal və vacib sahələrini özündə 
cəmləyir. Novruz sistemi dünyanın, həyatın nüvəsini təşkil edən 
təbiət-kainat və planet qanunlarına əsaslandığından minilliklər 
ərzində mövcud olmuşdur. Novruz sistemi türk xalqlarının maddi-
mənəvi dəyərlərinin min illər boyu qorunub saxlanılmasında, bir 
növ, insanlar (xalqlar) üçün qoruyucu instinkt funksiyasını yerinə 
yetirmişdir. Zəngin Novruz adət-ənənələri xalqın yaddaşının 
«oyaq» qalmasına xidmət etmiş, geniş xalq kütləsini mövcud icti-
mai formasiyanın siyasi assimilyasiya küləyinin gətirdiyi mənəvi 
aşınmaya uğramaqdan qorumuşdur.  
Novruz bir sistem olaraq bütöv tropik ili əhatə edir. Novruz 
fasiləsiz tsiklvarı davam edən bir sistemdir. Novruz –yeni gün 
deməkdir. Novruz tarixinin məşhur araşdırıcısı Ə.Biruni Novruzu 
«dünyanın başlanğıc günü» adlandırmışdır. İl Novruzda başlayır və 
Novruzda qurtarır. «Avesta»da dünyanın 365 günə yaradıldığı 
deyilir. 365 gün bütöv bir ildir.  
225 
Türk xalqlarının böyük qismi Novruzun mənşəyini Ergene-
konla (Ərgənəkon) bağlayırlar. Əbülqazi Bahadır xanın (1603-
1663) türk xalqlarının tarixindən bəhs edən «Şəcərəyi-türk» (1663) 
əsəri vasitəsi ilə günümüzə gəlib çıxmış «Ergenekon» dastanı Çin 
mənbələrinə istinadən qələmə alınıbdır. Uca dağların əhatəsində 
məskunlaşmış qədim türklər 400 ildən sonra Ergenekondan çıxıb 
dünyaya var olduqlarını bir daha yenidən sübut etdilər. Ergene-
kondan çıxış – Böyük Azadlıq günüdür. 
Şamançılıqdan, Tanrıçılıqdan keçib gələn Novruz sistemi son-
ralar digər düşüncə və inancların formalaşmasında və təkmilləş-
məsində əsas qaynaqlardan biri olmuşdur. 
 Bütün dövrlərdə dinlər, məzhəblər Novruzdan nəinki fay-
dalanmış, hətta onun nüfuz və şöhrətinə sahib çıxmağa çalışmışlar. 
Novruz dəyərlərinin çoxəsrlik tarixində ona müxtəlif məqamlarda 
siyasi,dini «rənglər» qatmağa çox ciddi cəhdlər göstərilmişdir. 
Ancaq alt qatında dəyişilməz təbiət və cəmiyyət qanunları da-
yanmış Novruz sistemi heç bir yad yamaqları, süni damğaları qəbul 
etməmişdir. Novruz dəyərlərinin milli qısqanclıqdan iranlılara 
məxsus olduğunu tədqiqata cəlb edənlər onu unutmuşdular ki, İran 
ərazisinin böyük bir hissəsində yaşayanlar oranın aborigen sakinlər 
sayılan Novruz sisteminin ilkin yaradıcıları olmuş qədim türklərdir. 
 Bir qisim tədqiqatçılar isə heç bir tutarlı əsas olmadan möh-
təşəm Novruz sistemini dini məzhəblə əlaqələndirmişdilər. Onlar 
qlobal milli dəyərlər məcmusu olan Novruzun yalnız ələvilərə-
şiələrə aid olduğunu gündəmə gətirmişdilər.  
Novruzun insanları mənəvi cəhətdən mükəmməl, ayıq-sayıq 
saxlamasından inzibati-ideoloji administrasiyalar həmişə xoflan-
mış, ehtiyat etmişlər.Bu səbəbdən tarixin müxtəlif dönəmlərində 
Novruz dəyərlərinə qarşı taxt-tac sahibləri müəyyən qadağalar 
tətbiq etmişdilər. 
 
226 
  Bütün yuxarıda yazılanlardan sonra belə qənaətə gəlmək olar: 
 
1. Novruz kainat və planet qanunlarına əsaslanan bütöv bir 
sistemdir. 
2. Novruz astonomik zaman müəyyənləşdiricisidir. 
3. Novruz tük xalqlarının birgə yaradıb – yaşatdıqları maddi, 
mənəvi və sosial dəyərlər toplusudur. 
4.Novruzun tarixi qədimdir.Bu günümüzə qədər gəlib çıxmış 
yazılı mənbələrə istinadən deyə bilərik ki,onun beş min ildən artıq 
yaşı vardır. 
5. Ayzıt, Tura, Ergenekon bayramları Novruz sisteminin ilkin 
komponentlərindəndir.  
6. Novruz (Ergenekon) – qurtuluş günüdür (bayramıdır). 
7. Novruz etnokulturololoji dəyərlər məcmusudur. 
 8. Novruz dünyanıdərk gerçəkliyidır. 
9. Novruz bütöv bir sistem olaraq 365 günü – 4 fəsli əhatə edir. 
10.Novruz sisteminin 4 bərabərlik məqamı – yaz-payız gecə-
gündüz bərabərliyi və yay-qış gündönümü mövcuddur. 
11.Novruz sistemində iki günbərabərliyi – yaz günbərabərliyi 
(22 martın ) və payız günbərabərliyi ( 22 sentyabr) cəmlənir. 
12. Novruz sistemi iki gündönümünü ( 22 iyun yay və 22 
dekabr qış gündönümü) əhatə edir. 
13.Novruz həm də bayramlar toplusudur. Möhtəşəm Novruz 
təntənələri ilə başlayan il elə Novruz şənlikləri ilə də tamamlanır. 
Bu bayram toplusuna ilaxır çərşənbələr, möhtəşəm Novruz şənlik-
ləri, payız, qış gündönümləri ilə bağlı keçirilən mili bayramlar və 
s.regional xarakterli etnik törənlər daxildir. 
14. Novruzun çoxəsrlik inkişaf prosesində ilkin mahiyyəti, 
demək olar ki, dəyişməmişdir. Törən və mərasimləri bu və ya digər 
səbəblərdən transformasiyaya uğrasa da, tiran ideologiyaların tə-
sirinə məruz qalsa da, təbii və sağlam prinsiplər üzərində ucaldı-
ğından ilkin məna və mündəricəsi olduğu kimi qalmışdır. 
227 
 Ədəbiyyat: 
 
1. Azərbaycan ədəbiyyatı tarixi, 1-ci cild,Bakı,2007 
2. ASE, 1-ci cild, Bakı, 1976 
 3. ASE, 8-ci cild, Baki, 1984 
 4. Nizami Gəncəvi, «Sirlər xəzinəsi», Bakı, 1981  
 5. Nizamı Gəncəvi, «Xosrov və Şirin», Bakı, 1982 
 6. Nizami Gəncəvi, «İskəndərnamə», Bakı, 1982 
 7. Qətran Təbrizi, «Divan», Bakı. 1967 
 8. Yusif Vəzir Çəminzəminli, Romanları, Bakı, 1968 
 9. Əbülqasim Firdövsi, « Şahnamə», Bakı, 1986 
 10. Əlisa Nicat, Nağıllara dönən tarix, Bakı, 1993 
 11. Azərbaycan şifahi xalq ədəbiyyatına dair tədqiqlər, 17-ci cild, 
Bakı, 2005 
12. Elməddin Əlibəyzadə, Azərbaycan xalqının mənəvi mədəniyyət 
tarixi, Bakı, 1988 
13. Elməddin Əlibəyzadə, Qədim dünyamızın ulu kitabı, Bakı, 1996 
14. Elməddin Əlibəyzadə, Ana kitabələr, Bakı, 1996 
15. Mirəli Seyidov, Qam-Şam və onun qaynaqlarına ümumi baxış, 
Bakı, 1994 
16. Mirəli Seyidov, Qızıl döyüşçünün taleyi, Bakı, 1984 
17. Mirəli Seyidov, Yaz bayramı, Bakı, 1990 
18. Mirəli Seyidov, Azərbaycan mifik təfəkkürünün qaynaqları, 
Bakı, 1983  
19. Azad Nəbiyev, Mərasimlər, adətlər, alqışlar, Bakı, 1983 
20. Azad Nəbiyev, Novruz, Bakı, 1989 
21. Azad Nəbiyev, El nəğmələri, xalq oyunları, Bakı, 1988 
22. Azad Nəbiyev, Nəğmələr, inanclar, alqışlar, Bakı, 1986 
23. Azad Nəbiyev, İlaxır çərşənbələr, Bakı, 1992 
24. Azad Nəbiyev, Bayramların sultanı, «Azərbaycan» qəzeti, 20 
mart 2004 
228 
25. Azad Nəbiyev, Rituallar, mərasım və bayramlarımız, 
«Azərbaycan» qəzeti, 20 mart 2005 
26. Kamil Allahyarov, Novruzun ən qədim qaynaqları, 
«Azərbaycan» qəzeti, 20 mart 2005 
27. Ağayar Şükürov, Mifologiya, 2-ci kitab, Bakı, 1995 
 28. Ağayar Şükürov, Mifologiya, 3-cü kitab, Bakı, 1995 
 29. Ağayar Şükürov, Mifologiya, 5-ci kitab, Bakı, 1996 
 30. «Avesta», Bakı, 1985 
 31. Məmməd Dadaşzadə, Azərbaycan xalqının orta əsr mənəvi 
mədəniyyəti, Bakı, 1985  
 32. Kamil Vəliyev, Elin yaddaşı, dilin yaddaşı, Bakı, 1988 
 33. Qədim türk ədəbiyyatı (Tərtib edən akademik Nizami 
Cəfərovdur ), Bakı, 2004 
 34. Nizami Cəfərov, Azərbaycanşünaslığın əsasları, Bakı, 2005 
 35. Azərbaycan etnoqrafiyası, 1-ci cild, Bakı, 1984 
36. Qəmərşah Cavadov, Əkinçilik mədəniyyətimizin sorağı ilə, Bakı, 
1990 
 37. Fuad Qasımzadə, Novruz – bahar bayramı, Bakı, 1989 
 38. Razim Əliyev, Məxfilik qrifi, yaxud mif, fəlsəfə, din və dil 
düyünü, Bakı, 2002 
39. Şamil Sultanov, Kamil Sultanov, «Ömər Xəyyam» Bakı, 1991 
(tərcümə edən Vəli Həbiboğlu) 
 40. Bəhlul Abdullayev, Haqqın səsi, Bakı, 1998 
 41. Bəhlul Abdullayev, Göyər, səmənim, Bakı, 1993 
 42. Bəhlul Abdullayev, Qış və yaz mərasimlərindən, «Qobustan» 
jurnalı, 1984, №2 
 43. Anri Masse, İslam, Bakı, 1964  
44. Əfzələddin Əsgər, Məmmədəli Qıpçaq, Türk savaş sənəti, Bakı, 
1996 
45. Dünya dinləri (ensiklopedik məlumat kitabı), Bakı, 2003 
229 
46. Rafiq Turabxanoğlu, Türkçülük Turanın ideologiyasıdır, Bakı, 
1988 
47. Zaur Həsənov, Çar skiflər, Bakı, 2005 
48. Həsi Abdullayev, İslam dini haqqında, Bakı, 1958 
49. Aidə İmanquliyeva, Novruz şərq ölkələrində, «Ədəbiyyat» 
qəzeti, №12,21 mart 1991 
50. Məhəmmədhüseyn Təhmasib, Xalq ədəbiyyatımizda mərasim və 
mövsüm nəğmələri. «Ədəbiyyat « qəzeti, 15 mart 1944 
51. Məhəmmədhüseyn Təhmasib, Adət, ənənə, mərasim, bayram, 
«Ədəbiyyat və incəsənət» qəzeti, 12 mart 1966 
52. Elçin Aslanov, El-oba oyunu, xalq tamaşası, Bakı, 1984 
53. Elçin Aslanov, Novruz bu gün, «Azərbaycan « qəzeti, 20 mart 
1997 
54. Elçin Aslanov, Günəş taxtdan düşəndə, «Ədəbiyyat» qəzeti, 13 
yanvar 1995 
 55. Elçin Aslanov, Ay gecə çilləsi, «Ədəbiyyat» qəzeti, 18 fevral 
1994 
56. Elçin Aslanov, Novruz dünən, bu gün, sabah, «Ədəbiyyat» 
qəzeti, №26, 28 iyun 1991 
57. Elçin Aslanov, Günəşin təntənəsi, «Xalq qəzeti», 20 mart 1997 
58. Elçin Aslanov, Günəş taxtdan düşəndə, «Ədəbiyyat» qəzeti, 13 
yanvar 1995 
59. Məhərrəm Qasımov, Noğul-nabatlı, mübarək niyyətli, 
«Azərbaycan» qəzeti, 20 mart 2004 
60. Xatirə Ağayeva, Novruz bayramının mənşəyinə dair, «Şəhriyar» 
qəzeti, 19 yanvar 1995 
61. Nəsir Rzayev, Novruz bayramının tarixi bizə nələr nəql edir? 
«Qobustan» jurnalı, 1991№ 1 
62. Miryəhya Yusifov, Bahar bayramı, «Ulduz» jurnalı, 1982 №3 
63. Əlisa Nicat, Şumer incəsənəti, «Qobustan» jurnalı, 1974, №3 
230 
64. H.Quliyev, Ş.Həsən, İ.Mahmudov, Azərbaycanda bahar bayramı, 
«Qobustan « jurnalı, 1986-cı il №1 
65. Rəhim Zeynalov, Kainatın bayramı, «Respublika» qəzeti, 19 
mart 2001 
66. Rəhim Zeynalov, Novruz bayramının astronomik elmi əsasları, 
«Vətən səsi» qəzeti, 19 mart 1991 
67. Pənah Xəlilov, Elin əziz günləri, «Ədəbiyyat» qəzeti, 21 mart 
1991 
68. Məhəmməd Hatəmi (Tantəkin), Novruz bayramının mənşəyi 
haqqında, Azərbaycan SSR EA-nın xəbərləri, 1970, №3 
69. Braginski İ.S., Bahar bayramı haqqında, «Ədəbiyyat və 
incəsənət» qəzeti, №20 1967 
70. Abdulhalük M.Çay,Türk Ergenekon bayramı Nevruz, Ankara, 
1996 
71. Kramer S.N., Istoria naçinaetsya Şumere, Moskva, 1965 
72. Mifi narodov mira, Moskva, 1980 
73. D. Q.Reder, Mifi i leqendı drevneqo dvureçye, Moskva, 1965 
74. M.M.Dyakonov, Oçerki istorii drevnoqo İrana, Moskva, 1961 
 75. Antoloqiya mirovoi filosofii, tom1, çast 1, Moskva, 1970 
 76. Pyat traktov na memu «Afak i Anfus» Moskva, 1970  
 77. Braginski İ.S., Iz istorii tadjikskoy narodnoy poezii, Moskva, 
1956 
78. Belitskiy, Zabıtıy mir şumerov, Moskva, 1980 
 
231 
 
 
 
 
 
 
 
 
 
Xeybər Göyyallı 
 
NOVRUZ:  
genezisi, tarixi transformasiyaları  
və mərasimləri 
 
 
Kitabın üz qabığında Торпаггалада 
(Гах району) тапылмыш ЫЫЫ миниллийя аид 
эцмцш габын цзяриндя тясвир олунмуш 
маралы парчалайан ганадлы шир (грифон) 
символик композисийасындан 
истифадя едилмишдир. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Чапа имзаланмышдыр: 05.02.2015 
Форматы 60х84 1/16  
Физики ч/в 14,5 
Тираjы 100 
 
 
«Ганун» няшрляр еви 
Бакы, АЗ 1102, Тбилиси прос.,76 
Тел: (+994 12) 431-16-62; 431-38-18 
Mobil: (+994 55) 212 42 37 
е-маил: инфо@ганун.аз 
www.qanun.az  
 

