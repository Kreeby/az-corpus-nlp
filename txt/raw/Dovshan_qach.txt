DOVŞAN, QAÇ 
 
Coşqun ehtiraslar, daş- 
ürəklilik, xarici şərait 
 
 
Oğlan uşaqları gövdəsinə səbət bərkidilmiş telefon dirəyinin ətrafında basketbol oynayırlar. Ayaqlar 
görünüb – yox olur. Qışqırırlar. Çınqıl üstündə kedlərin cırıltısı və xışıltısı onların səslərini, naqillərin 
üzərindəki mart səmasının yüksək nəmli göyümtülüyünü katapulta edir. Dovşan Enqstrom döngə ilə gedir, 
yaşı iyirmi altı və boyu altı fut üç düym olsa da, əynində ciddi işgüzar kostyum var, o dayanıb baxır. 
Dovşan olmağa bir az ucadır, ancaq enli ağ sifəti, açıq-mavi damağına siqaret qoyanda qısa burnu altındakı 
üst dodağını, əsəbi səyriməsi ona uşaq olduğu vaxt verdikləri bu ayamanı qismən izah eləyir. O dayanıb 
fikirləşir: uşaqlar böyüyürlər, səni hər tərəfdən sıxışdırırlar. 
Onun burada olması uşaqlara qəribə gəlir. Onlar öz kefləri üçün oynayırlar, daha özlərini kakao 
rəngli qoşabortlu pencəkdə şəhəri veyillənən hansısa böyük əmiyə göstərmək üçün yox. Yaşlı adamın 
döngəni niyə piyada keçib getməyi, ümumiyyətlə, aydın deyil. Onun avtomobili haradadır? Siqaret ona lap 
hədələyici görkəm verir. Bəlkə, o, siqaret, ya da pulun əvəzində süni buz fabrikinin arxasnda gəzişməyi 
təklif edənlərdəndir? Belə fokuslar haqqında artıq eşidiblər, ancaq onları belə asanlıqla qorxuda bilməzsən, 
axı altı nəfərdirlər, o isə təkdir. 
Top həlqəyə dəyib altısının da başı üzərindən uçur və birinin ayaqları yanında düşür. Onun topu 
qamarlayarkən qısa təkanının sürəti uşaqları heyrətləndirir. Sakitləşib onun qaranlıq siluetinə baxırlar – yaz 
səması fonunda eynilə qəfil peyda olan zavod borusudur ki var. O, tütün tüstüsünün mavi dumanı 
arxasından gözlərini qıyıb baxaraq ayaqlarını ehtiyatla götürüb-qoyur və barmaqlarını topun qarşısında 
əsəbi hərəkətlə fırladır. Dırnaqlarında enli ayparalar ağarır. Birdən bu adam çömbəlir və top, sanki, 
pencəyinin sağ yaxasından sürüşərək onun çiynindən qopur, deyəsən, heç dayağa tərəf də uçmur – heç 
oranı nişanlamayıb da – düz səbətə düşür və yüngülcə xışıldayaraq tordan keçir. 
– Aha! – Dovşan fəxrlə qışqırır. 
– Təsadüf, – oğlanlardan hansısa astadan dillənir. 
– Ustalıq, – o səslənir. – Olar, sizinlə bir az oynayım? 
Uşaqlar cavab əvəzinə bir-birlərini anlaşılmaz baxışlarla süzürlər. Dovşan pencəyini çıxarır, səliqəylə 
qatlayır və zibil yeşiyinin təmiz qapağı üstünə qoyur. Arxasında yenə kombinezonların astarlıq parçaları 
görünüb – yox olmağa  çırpınmağa başlayır. O ən tünlük yerə soxularaq topu kiminsə zəif ağ əllərindən 
qapazlayır. Tarım çəkilmiş dərinin tanış duyğusu bədənindəki əvvəlki elastikliyi dirçəldir. Ona elə gəlir, 
sanki, uzaq illərdən keçib geri qayıtmışdır. Əlləri, özü-özlüyündə qanad kimi göyə qalxır və rezin şar başı 
üstündən səbətə sarı uçur. Gedib çatmadı. Hesablama ona o qədər dəqiq görünmüşdü ki, o, yerə düşən 
topu görəndə təəccüblə gözlərini döyür və bir saniyəliyə ağlına belə fikir gəlir ki, bəlkə, top tora 
toxunmadan həlqənin içindən keçib? 
– Ey, mən hansı komandadan oynayıram? 
Qısa səssiz çaxnaşma və iki oğlan uşağı ona komanda verir. Dörd nəfərə qarşı üç nəfər. Dovşan lap 
əvvəldən səbətin on futluğundan faydasız mövqe tutsa da, bu, hər halda, düz deyil. Heç kim hesabı 
aparmağa çalışmır. Qəmgin sükut onu əsəbiləşdirir. Uşaqlar bir-birlərinə təkhecalı iradlar deyirlər, ancaq 
ona heç kim bir söz belə deməyə ürək eləmir. O, oyunun qızğın çağında uşaqların onun ayaqları altında 
necə toplaşdıqlarını, qızışdıqlarını, hirsləndiklərini, ona badalaq gəlməyə çalışdıqlarını, ancaq hələ də 
dillərini dişləri arxasında saxladıqlarını hiss edir. Onun belə hörmətə ehtiyacı yoxdur, uşaqlara demək 
istəyir: mənim böyük olmağım boş şeydir, bu heç bir rol oynamır. On dəqiqədən sonra partnyorlarından biri 
rəqiblərin tərəfinə keçir və indi Dovşan Enqstrom ikinci oğlanla beş nəfərə qarşı ikilikdə qalır. Bu oğlan hələ 
balacadır, ancaq artıq utancaqdır, özünə arxayın deyil, ancaq ayaqdan yüngüldür – altılığın ən yaxşısıdır; 
qaşlarının üstünəcən çəkilmiş yaşıl qotazlı toxunma papağı ona axmaq görkəm verir. O, anadangəlmə 
istedaddır, tapıntıdır. Təkcə onun necə hərəkət elədiyinə baxmağına dəyər – sanki, ayaqları yerə dəymir, 
göylə uçur. Əgər bəxti gətirsə, bir vaxtlar əla idmançı, məktəb çempionu olacaq. Bu, Dovşana tanışdır. 
Tədricən pillədən-pilləyə ən yuxarıya qalxırsan, hamsı «ura» qışqırır, tər gözlərini kor eləyir, səs-küy və 
qışqırıqlar dalğası səni göyün ənginliklərinə qaldırır, sonra oyundan çıxırsan – əvvəl-əvvəl hələ 
unudulmursan, ancaq, hər halda, sən oyundan çıxıbsan və halın yaxşı, sərindir, sən azadsan. Sən oyundan 
çıxıbsan, sanki, buxarlanıbsan və hey yüksəklərə qalxaraq bu uşaqlar üçün böyüklər dünyasının, sadəcə 
olaraq, hansısa hissəsi, şəhərdə həmişə onların başı üzərində asılan səmanın bir hissəsi olubsan. Uşaqlar 
onu unutmayıblar, lap pisi budur ki, – uşaqlar onun haqqında, sadəcə olaraq, heç vaxt heç nə eşitməyiblər. 
Bununla belə Dovşan bir vaxtlar bu dairənin məşhur adamı idi, o, orta məktəbin aşağı siniflərində B 
liqasının komanda yarışdarında rekord vurmuşdu, buraxılış sinfində özü bu rekordu təzələmişdi və bu 
sonuncu rekord yalnız dörd ildən sonra, yəni dörd il bundan əvvəl təzələnmişdi. 
O, topu tora bir əllə, iki əllə, bir əllə aşağıdan, yerində duraraq, dönərək, tullanaraq iki əlilə 
sinəsindən atır. Top yumşaq və ehmalca irəli uçur. O, xoşbəxtdir ki, əllərində hələ də güc yaşayır. Hiss 
eləyir ki, uzun-uzadı məyusluğu özündən silkib atır. Ancaq bədəni ağırlaşıb və onda təngənəfəslik başlayır. 
O, təntiyir və bu, onu əsəbiləşdirir. Beşlik ah-uf edib ləngiməyə başlayır və onların bilmədən yerə yıxdıqları 
hansısa oğlan uşağı qalxıb çirklənmiş fizionomiya ilə axsaya-axsaya çıxıb gedir. Dovşan həvəslə təslim olur. 
– Yaxşı. Qoca getdi. Üç dəfə ura, – deyir və qotazlı partnyoruna tərəf dönərək əlavə edir: – Di 
hələlik, as. 
O, başqalarının pərt halda necə hirsləndiklərindən sonra hələ uzun müddət təmənnasız heyranlıqla 
gözünü ondan çəkməyən bu oğlana minnətdardır. Öz-özünə yetişmiş talantlı adamlar nəyin necə olduğunu 
bilirlər. Dovşan bükülmüş pencəyini götürüb onu əlində eynən məktub kimi tutaraq qaçır. Yük platforması 
boyunca çürümüş taxta təknəli baxımsız süni buz fabrikinin, zibil yeşiklərinin, qarajların, çəpərlərin, məftil 
tordan olan keçənilki ölü rənglərin dolaşığı yanından. Martdır. Hər şey təzədən başlayır. Dovşan 
məhəbbətdən şəffaflaşmış acı təhər havada nəsə yeni bir şeyin vədini duyur və köynəyinin qabarmış cibindən 
siqaret çıxarıb addımlarını yavaşıtmadan onu kiminsə açıq iri zibil qabına tulazlayır. O, özündən çox razıdır; 
üst dodağı dişlərini göstərərək yuxarı dartılır. İri zamş çəkmələri döngədəki zibil qalaqlarını küt səslə 
danqıldadır. 
O qaçır. Yol ayrıcında başqa küçəyə dönür. Bu, böyüklüyünə görə beşinci olan Pensilvaniya ştatında 
Bruer şəhəri kənarındakı  Maunt Cac qəsəbəsindəki Uilber-stritdir. Böyük evlər qrupunun – rəngli şüşə 
qapılı və gil naxışlı dibçəklər qoyulmuş pəncərəli kərpicdən və sementdən olan qalaların yanından. Daha 
yarım küçə yuxarıda, otuzuncu illər birnəfəsə salınmış yaşayış rayonunun yanından, cüt-cüt kiçik taxta 
evlər pilləkənlərlə yamacın ətəklərinə dırmaşır. Onlardan hər birinin qonşusu üzərində ucaldığı altı futa 
qədər hündürlüyü olan sahə hansısa vəhşi heyvanın gözləri kimi bir-birindən aralı yerləşmiş və qan 
rəngindən peyin rənginə kimi nazik, ensiz taxtanın hər cür caları ilə üz çəkilmiş bir cüt solğun rəngli 
pəncərə tutulmuşdur. Rəngi qopub tökülmüş fasadlar bir vaxtlar ağ olub. Elə burada hər birinin iki giriş 
qapısı olmaqla on beş üçmərtəbəli ev səpələnmişdir. Yeddinci qapı onunkudur. Taxta pilləkənin rəngi gedib, 
pilləkənin altında içindən unudulmuş oyuncaq, plasmas kloun görünən zibil yığını var. Bu oyuncaq orada 
bütün qışı atılıb qalıb, ancaq Dovşan fikirləşmişdi ki, nəhayət, hansısa uşaq onun dalınca gələcək. 
O, təngnəfəs halda yarıqaranlıq dəhlizdə dayanır. Burada hətta gündüz də tozlu lampa yanır. 
Qəhvəyi qızdırıcının üzərində üç boş dəmir poçt qutusu asılıb. Dəhlizin digər tərəfində bir mərtəbə aşağıda 
yaşayan qonşunun bağlı qapısı incik halda baxır. Evdən həmişə nəyinsə iyi gəlir, ancaq Dovşan heç cür 
müəyyən eləyə bilmir ki, məhz nəyin – ya suda bişmiş kələmin, ya buxar istiliyinin paslı nəfəsinin, ya da, 
sadəcə olaraq, divarda çürüyən hansısa yumşaq nəsnənin. O lap yuxarı, öz mənzilinə qalxır. 
Qapı bağlıdır. O, qıfıla xırda açarı salır və əlləri alışmadığı gərginlikdən titrəyir. Metal ətürpədici səs 
verir. Qapını açıb görür ki, arvadı əlində «köhnədəbli» kokteyl stəkanı kresloda oturub və səsini azaldıb 
televizora baxır. 
– Sən buradasan, – Dovşan deyir. – Qapını niyə bağlamısan? 
Qadın televizorun qabağında uzun müddət oturmaqdan qızarmış, şübhəli baxışlarla ona baxır. 
– Özü örtüldü. 
– Özü örtüldü, – Dovşan təkrar eləyir, ancaq əyilir və onun hamar alnından öpür. O miniatürdü, 
dərisi zeytun kimi, yaşıl, elə tarımdır ki, sanki, daxilində nəsə şişərək var gücü ilə onun kiçik bədənini 
uzatmağa cəhd göstərir. Dovşana elə gəlir ki, o hələ dünən qəşəng idi. Cəhənglərində iki xırda qırış Dovşanı 
xəsis eləməkdən ötrü kifayət elədi; saçları o qədər seyrəlib ki, hər vaxt onun altındakı kəllə sümüyü 
Dovşanın gözləri önündə canlanır. Qocalmanın bu cüzi əlamətləri lap yaxınlarda peyda olub, buna görə də 
çox mümkündür ki, sabah onlar yox olacaq və Cenis yenə onun sevdiyi qız olacaq? Dovşan çalışır onu 
zarafatla bu vəziyyətə qaytarsın. 
– Nədən qorxursan? Səncə, bu qapıdan kim girə bilər? Eroll Flinn? 
Qadın cavab vermir. Dovşan səliqəylə pencəyini qatlayır, divar şkafına tərəf gedir və məftil 
paltarasanı götürür. Divar şkafı qonaq otağına baxır və onun qapısı yalnız yarıyacan açılır, ona görə ki,  
televizor düz onun qabağındadır. Dovşan çalışır qapının o biri tərəfində razetkaya salınmış naqilə 
toxunmasın. Bir dəfə hamiləlikdən və sərxoşluqdan lap yöndəmsizləşmiş Cenisin ayağı naqilə dolaşdı və yüz 
qırx doqquz dollarlıq televizoru, az qala, döşəməyə salacaqdı. Xoşbəxtlikdən Dovşan məhz televizorun 
naqildən asılı qaldığı, Cenisin isə panik qorxu tutmasında hələ ayağını titrək halda yelləməyə macal 
tapmadığı anda çata bilmişdi: Cenis niyə belə oldu? O nədən qorxur? Dovşan özünəməxsus səliqə ilə cəld 
hərəkətlə çiyinliyi pencəyə keçirir və uzun əllərini uzadıb onu özünün digər paltarlarının yanından bəzəkli 
boruya asır. Bəlkə, firmanın emblemini ilgəkdən qopatsın?  Yox, – sabah yenə bu kostyumu geyəcək. Bu 
mövsüm üçün çox isti olan tünd göy rənglini saymasa, onun cəmi iki kostyumu var. O, qapını sıxır, qapı 
cıqqılğı ilə bağlanır, ancaq dərhal yenidən iki düym qədər açılır. Görürsən - qıfılı açanda əllərinin qocalar 
kimi əsməsi azmış kimi bu yandan da Cenis oturub bu cırıltıya qulaq asır. 
– Sən buradasansa, bəs avtomobil haradadır? Küçədə yoxdu, – Dovşan dönüb soruşur. 
– Anamgilin evinin yanındadı. Çəkil, mane olursan. 
– Anangilin evinin yanında? Allah bilir nə məsələdir. Bundan yaxşı yer tapmadın? 
– Nə olub orada?  
– Harada orada? – Dovşan ekranın qarşısını kəsməmək üçün kənara çəkilir. 
Cenis Darlenin Paris gülsatan qadını, Kebbinin polismeni, bu ucaboy gülümsəyən oğlanınsa romantik 
qəhrəmanı oynadıqları «Mışketerlər» ayamalı uşaq qrupunun musiqi nömrəsini necə ifa etməsinə baxır. O, 
Darlen, Kebbi və Karen (polismen Kebbinin küçəni keçməyə kömək elədiyi qoca fransız qadın 
kostyumunda) rəqs edirlər. 
Sonra  «Tutsi»  şokoladının  beş diliminin kağızından çıxıb beş hərfə:   «T-u-t-s-i»-yə 
çevrildiyi reklam verilişi gedir. Onlar da rəqs edir və oxuyurlar. Onlar elə oxuya-oxuya da təzədən öz 
kağızlarına girirlər. Kağız divardan olan kimi əks-səda verir. Bax bir, it balası, necə fikirləşib. O, bunu 
artıq yüz dəfə görüb, ancaq bu dəfə ürəyi bulanmaba başlayır. Ürəyi hələ də çırpınır, boğazı quruyub. 
– Harri, siqaretin yoxdu? – Cenis soruşur. – Mənimki qurtarıb. 
– Nə? Evə gələndə bütün qutunu zibil yeşiyinə atdım. Tərgidirəm – başa düşmür ki, ürəyi belə 
bulanan vaxt kimsə siqaret çəkmək haqda düşünə bilər. 
Nəhayət, Cenis ona baxır. 
– Zibil qutusuna atdın. Əntiqədir. Sən içmirsən, indi də siqareti tərgitdin. Bu nədir, müqəddəs 
olmağa hazırlaşırsan? 
– S-s-s 
Böyük Mışketer Cimmi görünür – qara dəyirmi qulaqlı yekə kişi. Dovşan onu diqqətlə süzür, ona 
hörməti var və ondan öz işi üçün nəsə faydalı bir şey götürməyə ümid eləyir – o, Bruer mağazalarında təkcə 
ucuz mətbəx avadanlıqlarını nümayiş etdirir. Artıq bir aydır ki, bu işlə məşğuldur. Cimmi gitaranı 
dınqıldadaraq bizə: «Məsəllər, məsəllər, onlar necə də doğrudur, – oxuyur, məsəllər bizə nə etmək lazım 
olduğunu deyir, məsəllər bizim hamımıza yaxşı «Mişketer» olmağa kömək eləyir». 
Cimmi gitarasını və təbəssümünü yığışdırıb ekrandan asır: «Bir vaxtlar bir müdrik qoca yunan - 
özünü dərk elə - deyib. Bu nə deməkdir, əziz oğlanlar və qızlar? O deməkdir ki, özünüz kimi olun. Calli, 
Conni, yaxud Fred kimi olmağa can atmayın, özünüz kimi qalın. Allah istəmir ki, ağac - şəlalə, çiçək isə 
daş olsun. Allah hər birinizə öz xüsusi istedadınızı verib. Cenis və Dovşan adət eləmədikləri qaydada 
kiridilər. Onlar ikisi də dindardırlar. Allah adı gələndə onları günahkarlıq hissləri bürüyür. «Allah istəyir ki, 
bəziləri alim olsun, başqaları rəsam, üçüncülər yanğınsöndürən, həkim, yaxud da akrobat. Və hər birimizə 
bu məqsəd üçün vacib olan xüsui istedad verir, ancaq bir şərtlə ki, biz onları inkişaf etdirməyə çalışaraq 
zəhmət çəkəcəyik. Biz zəhmət çəkməliyik, oğlanlar və qızlar. Beləliklə, özünü dərk elə. Öz istedadını dərk 
etməyi öyrən, sonra onları inkişaf etdirməyə çalışaraq zəhmət çək. Xoşbəxtliyin yolu belədir». – Cimi 
dodaqlarını sıxır və göz vurur. 
Bu yaxşı idi. Dovşan tryükü təkrar etməyə – dodağını büzməyə, göz vurmağa, öz tamaşaçılarını 
yığmağa və onlarla birlikdə arxalarında gizlənən naməlum düşmənin - bu naməlum düşmən ya Uolt Disney 
olsun, ya da Universal Möcüzə – sürtgəclər firması olsun - üstünə yeriməyə çalışır. 
Aydındır ki, aldatmadır, ancaq lənət şeytana, kütlənin diqqətini də cəlb etmək lazımdır axı. Hamımız 
bir kəndirlə bağlanmışıq. Bütün dünya aldatma üstündə qərar tutub. O – bizim iqtisadiyyatımızın əsasıdır. 
Vitakonomiya – müasir ev təsərrüfatının paroludur. Universal Möcüzə-Sürtgəc vasitəsilə vitaminlərin 
saxlanmasını bildirən yeganə sözdür. 
Cenis qalxır və son xəbərlər buraxılışı ekrana soxulmağa cəhd göstərən vaxt televizoru söndürür. 
İşıqlı ulduz yavaş-yavaş öləziyib sönür. 
– Uşaq haradadır? – Dovşan soruşur.  
– Anangildə. 
– Anamgildə? Avtomobil sənin anangildə, uşaq – mənim? Aman allah, sən hər şeyi dolaşdırmağı necə 
də bacarırsan. 
Qadın qalxır və Dovşan hamiləliyin küt, formasız daş parçasını çevirdiyi görüntüdən dəli kimi olur.  
Onun əynində, qarnında U – vari yarığı olan xüsusi don var. Köynəyinin altından kombinasiyasının ağ 
ayparası gözə dəyir. 
– Yorulmuşam. 
– Yox bir. Gör nə qədər içibsən? – O, köhnədəbli stəkanı göstərir. 
– Mən Nelsonu anamgilə gedəndə yolüstü sizə apardım. Anamla şəhərə getməyə hazırlaşırdıq – qadın 
izah eləməyə çalışır. – Biz onun avtomobilində getdik, mağazaları gəzdik, vitrinlərdə yaz paltarları sərgisinə 
baxdıq və o özünə satılıb qurtarana yaxın Krolldan elə yaxşı şarf aldı ki. Alabəzək kəşmirdən, şotland malı; 
onun nazik dili iki sıra cilasız dişləri arasında azıb. 
Dovşan qorxur. Cenis pörtən vaxt ona baxmaq olmur. İncik gözləri hədəqəsindən çıxır, alt çənəsi 
əsir, ağzı axmaq yarığa – yuvaya çevrilir. Onun parıldayan alnında seyrəklik əmələ gələndən bəri Dovşana 
həmişə elə gəlir ki, Cenis kövrək, tərpənməz olub və indi onun qarşısında bircə yol – daha dərin qırışlara və 
daha seyrək saçlara – yol var. Dovşan nisbətən gec evlənib, iyirmi dörd yaşında və o vaxt Cenisin orta 
məktəbi bitirməsindən iki il keçirdisə də, o hələ xırda, qorxaq döşlü yeniyetmə olaraq qalırdı – o uzandığı 
vaxtlar döşləri yastı yumşaq təpəciyə çevrilirdi. Nelson toy mərasimindən yeddi ay sonra yepiskopal kilsədə 
doğuldu. Doğuş uzun, ağır çəkdi və Dovşanın indiki qorxusu o vaxtkı ilə qarışır, nəvazişə çevrilir. 
– Bəs sən nə aldın? 
– Çimərlik paltarı. 
– Çimərlik paltarı? Martda! Of.f.f 
Qadın bir anlığa gözlərini yumur, Dovşan alkoqolun  yüngül iyindən iyrənir. 
– Elə bildim onu alsam, tezliklə əynimə gələcək. 
– Sənin nəyin çatmır? Hamilə olmaq başqa qadınların xoşuna gəlir. Axı nəyə görə sən belə  
qəribəsən? Hə, de, niyə sən belə qəribəsən? 
Qadın qonur gözlərini açır, gözləri yaşla dolur, yaş alt kirpiklərinin qıraqlarından yanaqlarına axır, 
Dovşan isə göz yaşlarına baxır və çox fikirli halda dillənir. 
– Ay səni, it oğlu! 
Dovşan arvadına yaxınlaşır, onu qucaqlayır, göz yaşlarından istiləşmiş nəfəsini duyur, qan sağılmış 
gözlərinə baxır. O, nəvazişdən, az qala, bayılaraq arvadının buduna sıxılmağa çalışıb diz çökür, ancaq 
Cenisin iri qarnı mane olur. Dovşan tamam qalxır və ona yuxarıdan aşağı baxaraq deyir. 
– Yaxşı. Deməli, sən çimərlik paltarı aldın. 
Qadın dünyadan onun sinəsi və əllərilə ayrılmış halda hərarətlə səslənir: 
– Məndən qaçma, Harri. Mən səni sevirəm. 
Dovşan heç cür fikirləşməzdi ki, onda belə qızğınlıq qalıb. 
– Mən də səni sevirəm. Yaxşı, sonra nə olsun? Sən çimərlik paltarı aldın. 
– Qırmızı, – Cenis kədərlə ona sıxılaraq dillənir. Ancaq o, sərxoş olan vaxt bədəni nəsə kövrəklik, 
toxunanda xoşagəlməz boynundakı belə ulduzla və suda çıxarmaq mümkün olan büzməli donla nizamsızlıq 
yaradır. 
Sonra ayaqlarımın venası elə ağrıdı ki, anamla birlkdə Krollun zirzəmisinə endik və sodalı, şokoladlı 
dondurma götürdük. Onlar hər yanı kafe eləyiblər, indi orada piştaxta yoxdur. Ancaq ayaqlarım yenə elə 
ağrıyırdı ki, anam məni evlərinə apardı. 
– Yox bir, bilməmişdik, deyəsən, sənin yox, onun ayaqları ağrıyıb. 
– Mən elə bilirdim sən tez qayıdarsan. Harada idin? 
– Heç, bir-iki yerdə yubandım. Döngədə oğlan uşaqları ilə basket oynayırdım. Onlar indi qucaqlarını 
boşaltdılar. 
– İstəyirdim yuxuya gedim, ancaq heç cür bacarmadım. Anam dedi ki, mənim yorğun görkəmim var. 
– Sənin görkəmin yorğun da olmalıdır. Axı sən müasir evdar qadınsan. 
– Hə də, ancaq sən hələ on iki yaşlı oğlan uşağı kimi haradasa veyillənir və oynayırsan. 
 –  Möcüzə – Sürtgəc firmasının agentlərinin öz mallarını satmalı olduğu xəyalı şəxs – evdar 
qadınla bağlı zarafatını başa düşmədi. Burada gizlənən ironiyanı, mərhəmət və məhəbbəti anlamadı. 
Neyniyəsən, səfehdir. 
– Məndən nədə yaxşı olduğunu görmürəm. Burada oturursan və bir yaşında olan körpələr üçün 
proqramma baxırsan. 
– Maraqlıdır, görəsən, bu yaxınlarda ona qulaq asmağa mane olmamağımı dişlərini qıcayıb astadan 
deyən kim idi? 
– Eh, Cenis, Cenis – o, köksünü ötürür – Səni əməlləi-başlı tumarlamağın vaxtı gəlib çatıb. Çoxdan 
çatıb. 
Cenis ona uzun-uzadı aydın nəzərlərlə baxır. Nəhayət, qərara gəlir: 
– Gedim, şam hazırlayım. 
Peşmançılıq hissi Dovşanın içini bürüyür. 
– Maşının dalınca qaçdım, uşağı da gətirərəm. 
Yazıq körpə, yəqin, artıq fikirləşir ki, onu tamam atıblar. Yaxşı, sənin ananın nə itinin borcuna qalıb 
ki, mənim işimin yalnız özgə uşaqları ilə əlləşməli olduğunu ağlına gətirsin? 
Yenə Dovşanın içində hiddət yuxarı qalxır – qadın başa düşmür ki, ona işi üçün Cimmi haqqında 
verilişə baxmaq lazımdır, axı o, Cenisin lənətəgəlmiş «köhnədəbli»sinə stəkanına saldığı qəndi qazanmalıdır. 
Qadın çox incik olmasa da, incik halda mətbəxə gedir. Gərək o, əməlli-başlı inciyəydi, ya da heç 
inciməyəydi – axı Dovşan vur-tut yüzlərlə dəfə elədikləri haqqında danışırdı. Bəlkə də, minlərlə dəfə. 
1956-cı ildən başlayaraq orta hesabla hər üç gündən bir. Bu, nə qədər eləyəcək? Üç yüz. Belə tez-tez? Bu 
niyə həmişə belə səy tələb eləyir? Neçə ki, evlənməmişdilər onun işi yüngül idi. O vaxtlar işi dərhal alınırdı. 
Lap balaca qızcığazdır. Əsəbləri tər sap kimi. Dərisindən təzə pambıq iyi gəlirdi. Onlar işdən sonra Cenisin 
iş yoldaşının Bruerdəki mənzilinə gedirdilər. Metal çarpayı, gümüş medalyonlu divar kağızı, qərbə açılan 
pəncərədən çayın sahilində iri qaz anbarları görünürdü. Həmin vaxtlar ikisi də Krollun univermağında 
işləyirdi. Cenis üstündə «Cen» toxunmuş xırda cibli ağ xalatda nabat və qoz satırdı, o isə bir mərtəbə 
yuxarıda doqquzdan beşəcən qablaşdırma çərçivələrini söküb-yığaraq yumşaq kresloları və taxta jurnal 
mizlərini daşıyırdı. Qablaşdırma yonqarlarından burnu və gözləri qıcıqlanırdı. Liftin arxasından zibil 
vedrəsinin çirkli qara yarımdairəsi, əyri mismarlar səpilmiş döşəmə, qara ovuclar, bu pedik Çendler isə 
mebeli bulamamaqdan ötrü hər saat əlləri yumağa məcbur edir. «Lava» sabunu. Boz köpük. Çəkicdən və 
lingdən əli sarı qabarlar bağlamışdı. 5.30-da iyrənc iş günü qurtarırdı və onlar alıcılar keçməsin deyə 
köndələninə zəncir çəkilmiş çıxışda görüşürdülər. İkiqat qapı arasında yaşıl şüşədən qoyulmuş susma 
kamerası; yaxında, dayaz yan vitrinlərdə lələkli şlyapa qoymuş və çəhrayı mirvari boyunbağılı bədənsiz 
başlar vidalaşma qeybətlərinə qulaq asırdılar. Krollun bütün işçiləri univermağa nifrət edirdilər, ancaq 
yavaş-yavaş gedirdilər, eynən üzürdülər. Cenislə Dovşan bu solğun işıqlandırılmış yaşıl döşəməli qapıarası 
kamerada sanki, su altında görüşürdülər. Onlar qapının zəncir vurulmamış yeganə layını itələyərək işığa 
çıxırdılar və hara gedəcəkləri barədə heç vaxt, heç nə demədən zərif-zərif bir-birlərinin əlindən tutaraq 
gümüş medalyonlara doğru addımlayırdılar, işdən qayıdan avtomobillərin axınına qarşı sakitcə hərəkət 
eləyirdilər və axşam işığının pəncərədən axan üfüqi şəfəqləri altında məhəbbətə təslim olurdular. Cenis onun 
baxışlarından utanırdı. Məcbur eləyirdi gözlərini yumsun. Ev çəkmələri kimi yumşaq şey onun qarşısında 
açılırdı. Sonra onlar sonuncu xətti keçib itirilmiş kimi bu yad yataqda uzanıb qalırdılar. Medalyonların 
gümüşü və sönən qızılı gün. 
Mətbəx-qonaq otağının arxasında dar yuvadır. Beş il əvvəl ultramüasir olan maşınlar arasında sıx 
keçid. Cenis nəsə metal bir şeyi – qazanı, ya parçı əlindən salır. 
– Çalış özünü yandırma! – Dovşan qışqırır. 
– Sən hələ buradasan? – o cavab verir. 
Dovşan divar şkafına yanaşır və indicə səliqəylə asdığı pencəyini çıxarır. Əslində o, burada 
səliqə-sahmanı gözləyən yeganə adamdır. Otaq başdan-başa tör-töküntüdür. Dibində tüntümüş çöküntü 
olan «Könlədəbli» stəkan; siqaret kötüklərilə dolu külqabı indicə kreslonun qolundan yerə düşəcək; 
qırış-qırış olmuş xalça, yapışqanlı köhnə qəzetlərin yöndəmsiz düzülmüş qutusu; hər yana atılmış 
sınıq-salxaq oyuncaqlar – gəlincik ayağı, əyilmiş karton qırığı; istilik batareyası altında toz qalağı. Onun 
kürəyində sonsuz ümidsiz xaos sıx torla uzanır. O, əvvəlcə hara – avtomobilinmi, uşağınmı dalınca getmək 
lazım gəldiyini həll eləməyə çalışır. Ən çox oğlunu görmək istəyir. Missis Springerin yanınacan yaxındır. 
Bəlkə, pəncərədən baxır, onu görüb Cenisin necə yorğun göründüyünü deməkdən ötrü çıxar. Maraqlıdır, 
kim səninlə mağazaları ayaqdan salıb yorulmaz, zavalı. Simic. Piyli ifritə, qaraçı qarısı. Əgər Dovşan uşaqla 
gəlsə, ola bilsin o susar. Oğlu ilə piyada gəzişmək fikri Dovşanın xoşuna gəlir. Nelson iki yaş yarımlıqdır, o 
kavalerist kimi yeriyir. Sönən günün işığında onlar ağacların altı ilə gedəcəklər və birdən bu hayandan çıxdı 
– atanın maşını səkinin yanında dayanıb. Ancaq buna çox vaxt gedəcək – anası bu Cenisin necə 
vecəyaramaz olduğunu eyhamla danışmağa başlayacaq. Belə söhbətlər onu həmişə əsəbiləşdirib, çox ola 
bilər ki, anası, sadəcə olaraq, onu sancmaq istəyib, ancaq Dovşan onun sözlərinə yüngülcə yanaşmağı 
bacarmırdı, o, həddindən artıq ixtiyar sahibidir, hər halda, ona münasibətdə yaxşısı budur əvvəlcə maşının 
dalınca getsin, uşağın dalınca sonra da getmək olar. Ancaq nəsə o, belə istəmir, istəmir, vəssalam. Daha 
çox başını itirir və bu dolaşıqlıqdan ürəyi bulanmağa başlayır. 
– Əzizim, bir qutu da siqaret götür, yaxşı? – Cenis mətbəxdən adi təmkinli səslə qışqırır. Deməli, 
onu bağışlayıblar və hər şey necə var elə də qalır. 
Dovşan özünün dəhlizin girəcəyindəki ağ qapıya düşən yaşıltəhər kölgəsinə baxaraq donub qalır; hiss 
eləyir ki, tələyə düşüb. Şübhə yoxdur. O, evdən çıxır. 
Küçə qaralmağa başlayır və sərindir. Norveç ağcaqayınlarının təzətər tumurcuqları yapışqan qoxusu 
verir. Uilber-strit boyunca mehmanxanaların enli pəncərələrində televizorların gümüşü ekranlarının 
arxasında sanki, mağazanın dərinliyindəki işıqlar kimi mətbəxdə lampalardan yumşaq işıq gəlir. Dovşan 
yamacla aşağı gedir. Gün batır. Dovşan materiyanın quruluşunu yüngülcə də olsa, duymaqdan ötrü 
hərdənbir ağacların kələ-kötür qabığına və canlı çəpərin quru budaqlarına toxunur. Uilber-stritin 
Potter-avenyu ilə kəsişdiyi tində toran işıqda poçt qutusu öz beton dirəyinə söykənib. İki ləçəkli küçə 
göstəricisi, axşam səması fonunda izolyatorlu telefon dirəyinin pazaoxşar gövdəsi yanğınsöndürmə 
hidrantının qızılı kolu – bütöv bir çəmənlikdir. O, bir vaxtlar dirəklərə dırmaşmağı sevirdi. Dostunun 
çiyninə çıxırsan, əllərinlə tirdən yapışana qədər, yuxarı dartınır və dırmaşırsan, pilləkəndəki kimi naqillərin 
necə oxuduqlarının eşidildiyi yerə qədər qalxırsan. Tükürpədici qorxunc yeksənəq pıçıltı. O, həmişə 
yıxılmaq, bərk tiri əlindən buraxmaq, bütün kürəyi ilə boşluğu duymaq istəyib – sən yıxılan vaxt o, 
ayaqlarından yapışar və aşağıdan yuxarı onurğa sütunu boyu sürüşər. O, nəhayət, tirə qədər çatdıqda 
tikanlardan ovuclarının necə yandığını hiss eləməsini xatırlayır. 
Tellərin uğultusunu dinləyir və sanki, adamların bir-birinə nə dediklərini bildiyini, böyüklərin sirlərinə 
nüfuz etdiyini təsəvvür edərək necə oturduğunu xatırlayır. İzolyatorlar – bütün küləklərə  açıq olan 
yuvada nəhəng göy yumurtadır. 
O, Potter-avenyu boyunca gedir. Lal yüksəklikdən açılmış ağcaqayınlar canlı zirvələrini deşib 
keçirlər. Dovşan növbəti tində, süni buz fabrikindən axar suyun hıçqırtı ilə kanalizasiya borularına 
sorulduğu və küçənin əks tərəfində yenidən üzə çıxdığı yerdə yolu keçir. Dayaz yatağı əvvəllər lent kimi 
uzanan yaşıl lil basmış xəndək boyu gedir. 
Əgər ayağını üstünə bassan, onlar ayağının altında qalıb səni sürüşdürür və çəkmələrini isladır. Bir 
dəfə o, xəndəyə düşmüşdü. Hərçənd xatırlaya bilmir ki, ümumiyyətlə, niyə xəndəyin sürüşkən qıraqları ilə 
gedirmiş. Aha, ibtidai məktəbdən evlərinə gedən qızların – Lotti Benfemen, Marqaret Şolkopf, bəzən isə 
Cun Kobb və Meri Hoyerin qabağında forslanmaqdan ötrü. Tez-tez Marqaretin burnundan birdən-birə qan 
açılırdı. Yəqin ki, sağlamlığının kifayət qədər olmadığından. Onun atası əyyaş idi və valideynləri məcbur 
eləyirdilər ki, o artıq çoxdan heç kimin geyinmədiyi düyməli hündür-daban çəkmələr geysin. 
O Kecerayz-stritə, dar, əsas etibarilə yaşlı qadınların işlədikləri kiçik karton fabrikinin səssiz arxa 
divarı boyunca burulur, çınqıl döşənmiş döngəyə dönür, topdansatış pivə mağazasının sementli fasadını və 
daş, indi divarlarına taxta mismarlanmış qədim fermer evini – qəsəbədə qırmızımtıl qumların iri kobud 
parçalarından qurulmuş lap köhnə binanı – arxada qoyur. Bir vaxtlar sahibinin, indi Maunt Cadcın 
yerləşdiyi bütün torpağın yarısını əlində saxladığı bu fermadan indi yalnız əyilmiş sınıq-salxaq çəpərlə 
dövrələnmiş – qəhvəyi paya və çürük taxta yığını, həyət qalmışdır. Yayda orada ağ, mum kimi yumşaq 
saplaqlı, ipək kimi toxumu olan süd qabıqlı və sulu tozla örtülmüş sarı hamaşçiçəkləri bitirdi – bu alaqlar 
yaman sıx bitir. 
Köhnə fermer evini «Günəş İşığı» İdman Assosiasiyasından – çirkab suları və arxa həyətlər arasında 
bu çirkli döngənin sanki, anlaşılmazlıqdan yonulmuş olunduğu, guya, çoxmənzilli şəhər evinin hündür kərpic 
binasından kiçik boş yer ayırır. Taxta ayaqyolu böyüklüyündə – onu hər qış daş pilləkən üstündə soyuq 
havadan barı qorumaqdan ötrü qururlar – hansısa qəribə talvar ona qorxulu görkəm verir. Dovşan bir neçə 
dəfə bu kluba gəlmişdi: Onda yerli-dibli heç bir günəş işığı yoxdur. Birinci mərtəbəni bar tutur, ikinci 
mərtəbədə yerli qocaların, dərinfikirliliklə arxasında oturduqları kart stolları var. Dovşanın düşüncəsində 
həmişə spirtli içkilər və kart, ağzından pis iy gələn, məyus qoca günahkarla assosiasiya olunur. Daha artıq 
məyusluq isə bu burada hökm sürən siyasi intriqalar atmosferinin olmasıdır. Onun hay-küylə məktəbdən 
qovuqlanana qədər yerli siyasi aləmdə müəyyən əlaqələrə malik olan keçmiş basketbol məşqçisi Marti 
Totero bu binada yaşamışdı, şaiyələrə görpə, tanınmış nüfuzunu hələ də saxlayır. Dovşan siyasəti sevmir, 
ancaq haçansa Toteronu sevirdi. Onun üçün anasından sonra Totero ən böyük avtoritet olmuşdu. 
Keçmiş məşqçinin bu yuvada vurnuxması haqda fikir onu bir qədər qorxudur. O, yük maşınının və 
baxımsız toyuq hininin yanından keçib yoluna davam eləyir. O hey aşağı enir, çünki qərb ətəyi Bruer şəhəri 
üzərində ağalıq edən Maunt Cadc qəsəbəsi Cadc dağının şərq ətəyində yerləşir. Qəsəbə də, şəhər də dağı 
cənubdan qurşaqlayan və Filadelfiyaya aparan şosedə birləşsələr də, heç vaxt tam vahid olmurlar, çünki dağ 
onlar arasında şimaldan cənuba iki mil məsafəsində öz geniş yaşıl darağını qaldırmışdır. Dağda çınqıl 
karxanası, qəbiristanlıq və yeni yaşayış  məhəllələri artır, ancaq müəyyən edilmiş xətlərdən yuxarı qəsəbə 
oğlanlarının heç cür yiyələnə bilmədikləri yüzlərlə akr meşəlik toxunulmazlıqda qalıb. Mənzərəli 
serpantinlərdə ikinci sürətlə sürünən avtomobillərin səs-küyü artıq bu kolluqlara da soxulur. Ancaq 
iynəyarpaqlarının yerə səpildiyi ayaq dəyməyən şam meşəsinin iri sahələrində torpaq səsləri batıraraq 
sonsuz yaşıl tunellərin altı ilə hey uzaqlara gedir və elə bil ki, səssizlikdən sən daha pis yerə düşürsən. 
Sonra isə günəş şüası ilə işıqlanmış budaqların özlərinə əziyyət verib örtməyə çalışdıqları talaya, yaxud 
hansısa cəsur nəhəng sakinin çox yüz illər əvvəl qazdığı uçmuş daş zirzəmiyə çıxaraq, doğrudan da, 
qorxudan əsməyə başlayırsan, sanki, özgə həyatın izi səni cəlb eləyir və təhlükəni özündə gizlədən ağaclar 
canlanacaq. 
 
Qorxu – boğmaq iqtidarında olmadığın haray zəngi kimi qulaqlarında cingildəyir, güclənir və sən 
belini bükərək qaçışını yeyinlədirsən, ancaq budur, nəhayət, aydın xırçıltı səsi eşidilir, yaxınlaşan maşının 
sürücüsü sürəti dəyişir, şamların gövdələri arxasından siqnal dirəkləri ağarır. Nəhayət, sən sağ-salamat 
bərk asfalta çatıb dayanır və fikirləşirsən: yolla piyada aşağı gedəsən, yaxud yolüstü maşından xahiş edəsən 
ki, «Belveder» mehmanxanasına qədər səni aparsın, orada şokolad alasan və Bruerin aşağılara xalı kimi 
sərilmiş, ağacın, dənizin, hətta qırmızı kərpicin dünyanın başqa heç bir şəhərindəki rəngə oxşamayan, ancaq 
ətraf uşaqları üçün, ümumiyyətlə, bütün şəhərlərin yeganə rəngi olan gil qabların çəhrayı-qırmızı rəngli 
mənzərələrinə baxasan. 
Cadc dağı qəsəbəyə toranlığı erkən gətirir. İndi cəmicümlətanı yeddiyə işləyir, yazın gün bərabərliyi 
ərəfəsidir, ancaq üstü tol çəkilmiş fabrikin və yamacın ətəkləri ilə küçənin diaqonalı boyunca səpələnmiş 
bütün evlər artıq dağdan şərq tərəfə çöl-çəməni basmış mavi kölgədə görünməz olmuşdular batmışdılar. 
Kölgənin kənarlarında ikiqat cərgədə dayanmış rançoların böyük pəncərələrində batan günəş qızarır. 
Evlərdən dəniz çəkilməsi bənzər səpin gözləyən, çəpərə alınmış qəhvəyi torpağa və qolf oyunu üçün sahəyə 
kimi – əgər qumlu sahələrin sarı ləkələri olmasa idi, onları uzaqdan geniş uzun otlaqlar kimi qəbul etmək 
olardı. Günəş işığının dağlası, lampa kimi br-birinin dalınca bu pəncərələrin hamısını söndürür, sonra isə 
vadinin o biri tərəfi ilə yamacın qərb ətəklərinə tərəf yuxarı sürüşür və orada hələ uzun müddət vüqarlı 
axşam işığı ilə parıldayır. Dovşan bu geniş perspektivin açıldığı döngənin sonunda addımlarını ləngidir. O 
bir vaxtlar burada qolf oyunçularına top və klyuşka gətirirdi. 
O, pərt halda səbirsizlikdən əzab çəkərək, boğulurmuş kimi çevrilir və iyirmi il yaşadığı 
Cekson-roudla sola gedir. Valideynləri küncdəki ikimənzilli kərpic evdə yaşayırlar, ancaq künc hissə onlara 
yox, Enqstromun acığına hələ bir xırda yan həyətə də malik olan qonşuları Bolcerlərə məxsusdur. Bu 
Bolcerlərin pəncərəsi bütün işığı alır, biz isə bu deşiyə sıxılıb, burada otururuq. 
Dovşan otların üstü ilə səssizcə doğma evlərinə yaxınlaşır, zirinc kollarının və uşaqlar küçəyə 
qaçmasınlar deyə tarım çəkilmiş alçaq çəpərin üstündən atılır. O, iki sement yolun arasındakı, iki kərpic 
divar boyu – birinin arxasında bir vaxtlar o, digərinin arxasında isə Zimlər ailəsi yaşamışdı – qazonla 
oğrun-oğrun gedir. Zob xəstəliyindən bərəlmiş, domba gözlü, göyümtül əprimiş dərili idbar missis Zim 
bütün günü yaşına görə olmazın dərəcədə göyçək beş yaşlı qızı Kerolini danlayırdı. Mister Zim kürən və 
qalındodaq idi, Kerolində isə köklüklə arıqlıq, qırmızı və göy rənglər, sağlamlıq və xəyalpərvərlik bir-birinə 
zəruri proporsiyada qarışmışdı; onun yaşına uyğun olmayan erkən gözəlliyi, sanki, burada deyil, haradasa 
Fransada, İranda, yaxud cənnətdə çiçəklənmişdi. Bunu hətta cəmi altı yaş böyük olan və xırda qızlara, 
ümumiyyətlə, fikir verməyən Harri də duymuşdu. Missis Zim bütün günü qızı danlayırdı, mister Zim işdən 
evə gələn vaxt isə onlar saatlarla bir-birlərinin üstünə qışqırırdılar. Ondan başlanırdı ki, mister Zim qızın 
tərəfini saxlayırdı, sonra qonşular köhnə yaraların sanki, gecə uzaq ölkələrin gülləri kimi necə açıldığını 
eşidirdilər. Bəzən anası deyirdi ki, mister missisi öldürəcək, bəzən də deyirdi ki, qız ikisini də yatdıqları 
yerdə öldürəcək. Kerolin, doğrudan da, necəsə etinasız idi; o, məktəbə yola düşərkən heç vaxt ürəkşəkilli 
üzündə təbəssüm olmadan çıxmazdı və küçə ilə elə görkəmdə addımlayırdı, sanki, bütün dünya onundur, 
hərçənd Enqstromlar səhər yeməyi vaxtı onun anasının növbəti isterika salmasını indicə eşitmişdilər – 
mətbəx pəncərələri bir-birindən altı futdan çox uzaqda deyildilər. Bu bədbəxt necə dözür? Əgər Kerolin və 
anası barışmasalar, bir gün onlar səhər yeməyi vaxtı öz çörəkverənləri və müdafiəçiləri olmadan oyanacaqlar 
– yaxud oyananda görəcəklər o yoxdur. Ancaq anasının öncədən heç vaxt həyata keçmirdi. Zimlər 
–gedəndə Kerolin birlikdə getdilər – öz faytonlarını sürüb gedirdilər, mebellərinin bir hissəsi isə muzdlu yük 
maşınının yanında səkidə hələ də dayanmadı. Mister Zimə Klivlenddə, Ohayo ştatında təzə iş vermişdilər. 
Zavallılar, heç kimin onlara yazığı gəlmir. Ancaq tezliklə gəldi. Evin onlara çatan yarısını dindar 
metodistlərin yaşlı cütlüyünə satmışdılar və qoca dindar onlarla Enqstromlar arasındakı qazonu biçməkdən 
imtina etdi. Mister Zim yağışda da, – quru havada da uik-enddə həyətdə işləyirdi, sanki, bu, onun həyatda 
mənim qətiyyən təəccüblənmədiyim yeganə sevinci idi – həmişə qazonu biçirdi. Qoca metodist ancaq öz 
tərəfini biçirdi – qazonbiçənlə bir dəfə keçirdi, sonra qazonbiçəni öz yolu ilə dal-dala itələyirdi, hərçənd 
bunun əvəzində onu belə axmaq görkəmdə qoymayıb, qazonun ikinci hissəsini də biçə bilərdi. Qoca 
sərsəmin təkərlərinin yolla özündənrazı taqqıltısını eşitdiyim vaxt təzyiqim qalxır və qulaqlarım 
güyüldəməyə başlayır. Anası bir yay Dovşana və ərinə qazonun onlara aid yarısını biçməyi qadağan elədi və 
o kölgə basmış bu zolaqda sıx otlar, buğdaya oxşayan hansısa bitki, hətta bir neçə qızılsəbət kolu bitmişdi, 
nəhayət, avqustda şəhər idarəsinin məmuru peyda oldu və dedi ki, çox təəssüflənir, ancaq bələdiyyə 
şurasının qərarına uyğun olaraq otu biçməlidirlər. Onunla qapının ağzında qarşılaşan Harri cavab verdi: 
«Hə, hə, əlbəttə», birdən arxasında anası peyda oldu və soruşdu ki, söhbət nədən gedir. Bu, onun 
ləkləridir. O qoymaz ki, kolu korlasınlar. Dovşan anasına görə çox utandı. Məmur qadına baxdı, yan 
cibindən yağlovça kitabça çıxartdı və qərarı ona göstərdi. Anası hey deyirdi ki, onun ləkləridir. Belə 
olduqda məmur ona cərimənin məbləğini bildirdi və doqqazdan düşdü. 
Şənbə günü anası ayın-oyun almağa Bruerə getdiyi vaxt atası qarajdan cini çıxartdı və bütün alaqları 
kəsdi; Harri isə qazonbiçəni səliqəli olana qədər kövşənlə irəli-geri apardı qazonun onlara aid yarısı 
metodistinki kimi – hərçənd bir azca çopur idi – Harri özünü günahkar bilirdi və anası gələn vaxt 
valideynləri arasında söz-söhbət olacağını qorxu içərisində gözləyirdi. Onların səs-küyü Harrini dəhşətə 
gətirdi; sifətləri incikliklə əyilən və dillərindən pis sözlər çıxan vaxt Harriyə elə gəldi ki, onun qarşısına şüşə 
qoyublar və o, nəfəs ala bilmir: gücü onu tərk edirdi və o, evin uzaq küncündə gizlənməli olurdu. Ancaq bu 
dəfə səs-küy olmadı. Atası göz vuraraq onu, sadəcə, yalan danışmağı ilə sarsıtmışdı, heyrəti bundan ikiqat 
gücləndi. Dedi ki, metodist axır ki, dözmədi və qazonu biçdi. Anası inandı, ancaq qətiyyən sevinmədi; 
günün qalanını və əlavə olaraq bütün həftəni hey deyirdi ki, qoca qorxağa qarşı iddia qaldırmaq lazımdır. 
Anası tədricən elə fikirləşməyə başlamışdı ki, sanki, bu, doğrudan da, onun ləkidir. Bir sement yoldan 
digərinə qədər qazonun eni bir futdan azca çox idi. Harriyə elə gəlirdi ki, onun üstü ilə gəzmək divarın üstü 
ilə gəzmək qədər təhlükəlidir. 
O, geri qayıdır, dabanını taqqıldatmağa çalışaraq mətbəxin işıqlandırılmış pəncərəsinə kimi gedir, 
ayağını sementin üstünə qoyur və barmaqlarının ucunda qalxaraq bərk işıqlandırılmış küncə baxır. O, 
hündür stulda özünü görür və bir anlığa onun varlığını qəribə qısqanclıq bürüyür, dərhal da keçib gedir. 
Bu, onun oğludur. Oğlan uşağının qısa boynu mətbəxdəki təmizlikdən parıldayan digər nəsnələr-boşqablar, 
fincanlar, parıldayan şəbəkəli klyonka ilə bəzədilmiş piştaxtalarda peçenye üçün xromlanmış dəstəklər və 
alüminium formaları kimi parıldayır. Anası stolun üstündən əyilərək buğlanan lobya dolu qaşıq tutmuş kök 
əllərini qatlayan vaxt, eynəyi parıldayır. Onun üzündə uşağın dalınca heç kimin gəlmədiyindən keçirməli 
olduğu həyəcandan əsər-əlamət belə yoxdur, əksinə uzanmış sifəti də, sanki, dimdik kimi yonulmuş burnu 
da bircə istəyi ifadə edir – uşağı yedirtmək. Ağzından ağ qırışlar qaçışır. Onlar bir-birlərindən təbəssümlə 
aralanırlar – deyəsən, Nelson ağzını açdı və lobyanı götürdü. Stol arxasında oturanlar hey tərifləyirlər – 
atasının boğulmuş birhecalı iradları, bacısının şiddətli nidaları – hər iki səs nəsə zəif eşidilir. Dovşan sözləri 
ayırd eləyə bilmir, çünki şüşə və başındakı qanın səsi-küyü bu səsləri batırır. Atası indicə işdən gəlib, 
əynində mürəkkəb bulaşmış göy köynək var və üzündən nəvəsinin ünvanına olan tərif ifadələri çəkilən vaxt 
o, qoca-ağsaç və yorğun görünür. Boynu sanki, sallanan qaytan düyünüdür. Keçən il qoydurduğu təzə 
dişləri sifətini hansısa an bircə düym qədər qısaldaraq dəyişdirib. Cümə günü münasibətilə qızılı-qara 
paltarlı Miriam fikri dağınıq halda boşqabda qurdalanaraq dolu qaşığı uşağa sarı uzadır; onun zərif bilərzikli 
əli bu mənzərəyə nəsə barbarlıq cizgisi gətirir. O, çox möhkəm boyanır, on doqquz yaşlı qız yaşıl göz 
qapağı olmadan da pis deyil. Dişləri donbadır, buna görə də çalışır gülümsəməsin. Nelsonun bərk 
işıqlandırılmış boynu üzərindəki iri, qıvrım saçlı başı əyilir, çəhrayı rəngli qısa əlləri qaşığı bibisinin əlindən 
almağa cəhd eləyərək inamsız halda ona tərəf əyilir. Babasının sifəti gülməkdən əyilib gedir. Mimin üst 
dodağı azca yuxarı qalxır, təbəssümü qəsdən dərin məna almış minasını sındırır və onun içindən Dovşanın 
velosiped ramasında gəzdirdiyi qızcığaz baxır, onlar Maunt Cadcın sərt küçələri ilə üzüaşağı getdikləri vaxt 
qızın küləkdən yellənən saçları Harrinin üzünü qıdıqlayırdı. Qız qaşığı Nelsona verir, o dərhal qaşığı yerə 
salıb qışqırır: «Dağıldım! Dağıldım!» Dovşan bunu eşidir: aydındır, körpə «dağıtdım» demək istəyir. Mim və 
atası gülürlər və uşağa nəsə deyirlər, anası isə dodaqlarını hirslə bir-birinə sıxaraq öz qaşığını onun ağzına 
soxur. Onun oğlunu yedirdirlər, bu evdə xoşbəxtlik hökm sürür, daha onun evindəki kimi yox, Dovşan 
sementin üstü ilə bir addım çəkilərək səssizcə otlu zolaqla geri çəkilir. 
İndi o, qəti və tez hərəkət eləyir. Qaranlıqda Cekson roudla daha bir məhəlləni keçir. Cozef-striti 
çəpəki kəsib keçən daha bir məhəlləni qaçıb keçir, yeriyə-yeriyə digərini də arxada qoyur və nəhayət, görür 
ki, onun avtomobili küçənin sol tərəfində bütün qaydaları pozaraq hey ona gülümsəyir. O əlilə cibinə 
toxunur və canına qorxu düşür. Açarı yoxdur. Vəssalam. Onun bütün planı bu dəfə fikri dağınıq Cenisin nə 
oyun çıxardığından asılıdır. O gedərkən ya açar verməyi unudub, ya da onu yandırmadan çıxarmağı, 
ümumiyyətlə, özünə sığışdırmayıb. Dovşan nəyin həqiqətə daha yaxın olduğunu tapmağa səy göstərir, ancaq 
bacarmır. Cenisi o qədər də tanımır. Dovşan heç vaxt bilmir ki, o nə eləyə bilər, onun ağlına nə gələ bilər. 
Cenis heç özü də bilmir. 
Srpingerlərin geniş evi qabaq tərəfdən yox, arxadan işıqlandırılıb. Dovşan, birdən əgər qarı qaranlıq 
qonaq otağında oturub öz fikrini bildirməkdən ötrü onu gözləyərsə, ağacların şirin-şirin ətir saçan 
kölgəsində gizlənir. O, maşını qabaqdan dolanır; bu Hitler kimi sarı bığlı qoca Springerin 1957-ci ildə ona 
min dollara satdığı 55-ci ilin «ford»udur, çünki bu qorxaq əclaf utanırdı – axı maşın alveri eləyir – inanırdı 
ki, onun qızı Texasda orduda qulluq elədiyi vaxt yüz iyirmi beş dollara aldığı vur-tut 36-cı ilin «byük»inə 
sahib olan adama ərə gedir. Dovşanı «byük»i səksən dollara təp-təzə təmir elətdirən vaxt ortaya onda 
olmayan min dolları qoymağa məcbur elədi. Gör necə olur. Nə əkərsən, onu biçərsən. O, sağ qapını açıb 
qısa tarım qapı yayının səsindən diksinir və başını tez içəri soxur. Allah, sənə şükür. İşıqlandırmanın və 
şüşəsilənin düyməsi altında açarın yeddi künclü silueti qaralır. Allah bu axmaq qadını salamat eləsin. 
Dovşan içəri sürüşür, qapını çırpmır, elə bağlayır ki, metal metala yüngülcə toxunur. Springerlərin 
malalanmış evinin fasadı hələ də işıqlanmayıb. Beş dondurma dükanı ona nəyisə xatırladır. Dovşan açarı 
«yandırma» yazılan yerdən «start»a tərəf döndərir və mühərrik asqırıb işə düşür. Ancaq o, burada 
olduğunu bildirməməyə çalışaraq ayağnı akseleratora çox zəif basır və ilkin yazın soyuq havasında donmuş 
mühərrik bir andaca sönür. Dovşanın lap ürəyi üzülür, boğazı quru küləş udmuş kimi qıcıqlanır. Fərz edək 
ki, o lap çıxacaq, əşi cəhənnəm olsun. Kişi ilə uşağın olmaması şübhəlidir, ancaq axı, demək olar ki, o, 
uşağın dalınca gedir. Axır ki, məhz belə eləmək məntiqi olardı. Ancaq lap həqiqətə oxşar olsa da, özünü 
yalanla çətinə salmağa onun həvəsi yoxdu. O, barmaqlarının ucuyla benzin nasosunu azca çəkir və 
mühərriki təzədən işə salır. Akseleratoru basaraq böyürə baxır, görür ki, Springerlərin qonaq otağında işıq 
yandı, ilişməni buraxır və «ford» səkidən uzaqlaşır. 
O, sürəti icazə verilən həddən artıraraq Cozef-striti keçib gedir və «DAYAN» işarəsinə məhəl 
qoymadan sola dönür. Eyni vaxtda Filadelfiyaya gedən 422 №-li yol olan Mərkəzi yolla iti bucaq altında 
birləşən Sekson-roudla aşağı gedir. DAYAN. O, Filadelfiyaya getmək istəmir, ancaq qəsəbənin kənarında 
elektrik stansiyasının arxasında yol genişlənir və yeganə imkan – Maunt Cadcdan geri qayıtmaq və dağı 
dolanıb Bruerin və axşam hərəkətinin ən sıx yerinə getmək qalır. O, Brueri, gül dibçəkləri şəhərini daha heç 
vaxt görmək istəmir. Üç zolaqlı hərəkət şosesi dördzolaqlıya keçir və indi başqa avtomobilə toxunmaqdan 
qorxmamaq olar – hamısı taxtalar kimi paralel gedir. Dovşan radionu açır. Əvvəlcə, vızıltı səsi gəlir, sonra 
gözəl zənci xanım oxuyur: «Mahnısız gün qur-taar-mır, mahnısız». Mənəvi təmizlik duyğusu siqaret tələb 
eləyir, ancaq Dovşan çəkməyi tərgitdiyini xatırlayır və özünü daha təmiz hiss eləyir. O, oturacağa söykənir, 
sağ əlini oturacağın üstünə qoyur və maşını sol əlilə idarə eləyərək toranlığa bürünmüş avtostradayla 
şütüyür. Müğənninin boğuq hərarətli səsi «qarğıdalı sahəsində qıvrılır, violençelin içalatı kimi «ot bitən» 
torpaq şose ətrafında sonsuz olaraq sanki, hansısa qaranlıq quşu kimi əyri-üyrü yol gedir. «Burada heç bir 
şeydə heç bir məna yoxdur» onun başı «mahnısız ekstazda» sıxılır. Yanmış rezin iyi gəlir, deməli, istilik işə 
salınıb və o, düyməciyi ortaya qoyur. 
«Gizli sevgi», «Payız yarpaqları» və yenə hansısa mahnı adını eşitmədi. Şam musiqisi. Biş-düş 
müsiqisi. O, təəssüflə dəvət eləmədiyi mənzərədən üzünü çevirir: Cenis şam yeməyi hazırlayır, tavada nəsə 
cızıldayır, yəqin, əzmə mal ətidir, üstü su ilə örtülmüş piy hey köpüklənir, buzu ərimiş lobyanın vitaminləri 
yoxa çıxır. O çalışır nəsə xoş bir şey haqqında fikirləşsin. Təsəvvür eləyir ki, uzaq məsafədən bir əllə topu 
necə atır, ancaq o dimdik sıldırımda dayanıb, dayanıb altında isə top əlindən çıxan kimi yumbalanacağı 
uçurumdur. Anası və bacısının onun oğlunu yedirmələrini yenidən gözləri önünə gətirməyə çalışır, ancaq öz 
fikirlərini geriyə döndərərək görür ki, oğlan uşağı ağlayır, alnı qızarıb, geniş açılmış ağzından odlu, isti nəfəs 
çıxır. Ancaq axı nəsə olmalıdır: süni buz fabrikinin suları xəndəklə axır, daşların ətrafında sarı su fısqırıb 
gedir, lehmələrin qıraqlarındakı sapları yellədərək, yırğalanaraq dairəvi qırçınla ayrılırlar. Yaddaşı qəfildən 
sönən keçən günün işığında Cenisin özgə yatağındakı titrəyişini bərpa edir. O, bu xatirəni Miriamin köməyi 
ilə silmək istəyir. Mimi onun velosipedinin raması üstündə, Mimi qaranlıqda xizəkdə, Dovşan onu 
Cekson-stritlə yuxarı aparır, kaporlu balaca qızcığaz gülür, o isə, böyük qardaşıdır, munisipalitet 
fəhlələrinin xizəkdə sürüşməyə mane olmamaqdan ötrü çəpərin üstündəki qarda bağladıqları qırmızı işıqlar, 
tirlər küçə boyu bərkimiş yoxuşla xizəklərdə fit verərək aşağı, hey aşağı şütüyür.  
Harri, tut, məni… – qığılcımlar səpələnir – bunlar təhlükəsizlik üçün dağın ətəyinə atılmış şlakdır, 
xırçıltı sanki, qaranlıqda iri ürəyin döyüntüsüdür. Harri, gəl bir dəfə də, sonra evə gedərik, düz sözümdür. 
Harri, xahiş eləyirəm, oy, səni necə sevirəm, balaca Mimi, onun cəmi yeddi yaşı var – çox deyil, əynində 
tünd kapor var, küçə mum kimi yumşaqdır. Qarsa hey yağır-yağır. Yazıq Cenis, yəqin, indi tamam qorxub, 
telefonla öz anasına, ya da onun anasına, yenə kiməsə zəng vurur, başa düşmür ki, şam yeməyi niyə 
soyuyur. Qorxunc kütbeyin. Məni bağışla. 
O, sürəti artırır. İşıqların artan dolaşıqlığı təhlükəni gizləyir. Onu Filadelfiyaya tərəf itələyir. O, 
Filadelfiyaya nifrət eləyir. Dünyanın ən çirkli şəhəridir, suyu başdan-başa zəhər, tamı verir. O, Cənuba 
tərəf getmək istəyir, xəritə ilə aşağı, portağallar, buğlanan çaylar və ayağıyalın qadınlar ölkəsinə. Adama elə 
gəlir ki, bundan asan nə var – bütün gecəni, bütün səhəri, bütün günü fitillə, çimərlikdə saxla, 
ayaqqabılarını çıxart və Meksika körfəzinin sahilində yuxuya get. İdeal gümrah halda, ideal şəkildə 
düzülmüş ulduzlar altında oyan. Ancaq o, şərq tərəfə – bundan pisi yoxdur – xəstəliklərə, quruma və 
üfunətə tərəf gedir, bir addım atmamış dərhal kimisə əzdiyin bürkülü, yırtıq olan yerə. Ancaq şose onu öz 
arxasınca çəkir, göstəricidə isə: POTTSTAUN 2 yazılıb. Az qala, əyləci basacaqdı. Ancaq sonra fikrə 
getdi. 
Əgər o, şərq tərəfə gedirsə, deməli, cənub sağdadır. Və birdən sanki, onun istəyini necəsə yetirirmiş 
kimi, bütün dünya bunu gözləyirmiş kimi sağ tərəfdən geniş şose peyda olur və dönməzdən əvvəl göstər ki: 
100 №-li UEST ÇESTER-UİLMİNQTON YOLU. 100№-li yol – gözəl, bu qısa səslənir. O, Uilminqtona 
getmək istəmir, ancaq, yeri gəlmişkən, yolu elə o tərəfdir. Heç vaxt Uilminqtonda olmayıb. Bu, Düponların 
malikanəsidir. Maraqlıdır, hansısa bir Düpon qızı ilə yatmaq necə olar. 
Ancaq heç beş mil getməmiş o şosenin tələyə necə çevrilməyə başladığını hiss eləyir. O, birinci 
rastına çıxan yerə dönür. İşıq faraları yol kərarındakı daş üstündə 23 yazısını işıqlandırır, yaxşı rəqəmdir. 
O, ilk yarışlarında 23 xal toplamışdı. Orta məktəbin axırdan əvvəlki sinif şagirdi və bakirə. Ağaclar dar yolu  
kölgələndirir. 
Ayaqyalın Düpon xanımı. Şübhəsiz ki, qarabuğdayı ayaqlar, xırda quş döşləri. Fransada üzgüçülük 
hovuzunun kənarında. Maraqlıdır, varlı qızlar frigiddirlər, ya nimfomankalar? Yəqin ki, müxtəlifdir. Axır ki, 
onlar hamısı, sadəcə olaraq, qadındırlar, hətta daxmalarda yaşasalar da, hamısında eyni keyfiyyətlər var. 
Orada, çirkli döşəklərdə ağlıq daha parlaq şəkildə göz qamaşdırır. Əgər istəyirlərsə, son dərəcə 
yumşaqdırlar. Əks təqdirdə, sadəcə, piyli cəmdəkdirlər, 23 №-li şose darıxdırıcı əyalət şəhərciklərindən – 
Koventrivill, Elverson, Morqantaundan keçib qərbə gedir. Dovşan belə şəhərcikləri sevir. Fermer evlərinin 
hündür kubları mehribanlıqla bir-birinə sığınıblar. Yumşaq əhəngli böyürlər. Şəhərciklərin birində bardan 
parlaq işıq gəlir – bar bərk işıqlandırılıb və Dovşan iki benzin kolonkanın yanındakı dəmir-dümür dükanı ilə 
üzbəüz dayanır, maşını saxlayır. O, radioda eşitmişdi ki, artıq səkkizin yarısıdır, ancaq dəmir-dümür 
dükanı hələ açıqdır, vitrində lopatkalar, dirək basdırmağa çala qazan ekskavatorlar, toxumsəpən, göy, 
çəhrayı və sarı baltalar, ipdən asılmış, bir neçə tilov qolf oyunu üçün əlcəklər var. Orta yaşlı adam çölə 
çıxır, onun əynində uzunboğaz, xaki rəngli kisəyəoxşar şalvar və iki köynək var. 
– Hə, ser – deyir, gücünü bir ayağı üzərinə salan tutma hal əlil kimi ikinci sözü uzadır. 
– Benzin doldurmaq olarmı? 
Adam benzin vurmağa başlayır. Dovşan maşından çıxır, onu arxadan dolanır və soruşur: 
– Buradan Bruerə nə qədərdir? 
Fermer benzinin poqquldamasına diqqətlə qulaq verib başını qaldırır və ona qısa etibarsız nəzər salır. 
– Geri dönün, eyni yolla gedin, onda körpüyə kimi cəmi on altı mil qalacaq – o, barmağını qaldırıb 
cavab verir. 
On altı. O, on altı mil uzaqlaşmaqdan ötrü qırx mil yol gedib. 
Ancaq bu da uzaqdır, burada tamamilə başqa aləmdir. Onun qoxusu da özgədir, daha qədimdir, 
buradan hələ heç kimin toxunmadığı torpaqda xəlvət yer iyi gəlir. 
– Əgər düz getsəm necə? 
– Çerçtauna gələcəksiz. 
– Bu nə Çerçtaundur? 
– Yeni – Holland Lankaster. 
– Sizdə nəsə bir xəritə var? 
– Oğlum, sənə hara getmək lazımdır? 
– Hə? Dəqiq bilmirəm. 
– Hara gedirsən? – adam səbirlə soruşub öyrənir. 
Onun sifəti, eyni zamanda mehriban, bic və axmaq görünür. Dovşan burada dərk eləyir ki, o, 
cinayətkardır. O, benzin bakının boğazında benzinin necə qalxdığını eşidir, şəhərdəki benzin kolonkasının 
lovğa xidmətçisinin edəcəyi kimi benzinin dağılıb yerə tökülməsinə imkan vermədən hər damcısını necə 
səylə sıxdığına fikir verir, görür. Burada benzinin bircə damcısı da qarət olunmamalıdır, o isə bu ucqar yerə 
gəlib çıxmağı ağlına gətirib, özü də gecə gözü. Bu yerlərdə qanun-cisimsiz ətir deyil, onlar torpaq ətri 
saçaraq ətrafda vurnuxurlar. Dovşanın vücudunu səbəbsiz qorxu bürüyür. 
– Yağı yoxlayım? – adam şlanqı paslı kolonkanın – o köhnə nümunədəndir, köpük formalı, rənglənmiş 
başlıqlıdır – divarından asaraq soruşur. 
– Yox. Dayanın. Yaxşı, hə. Hə, yoxlayın. Sakit ol. Sən vur-tut xəritə istəyibsən. Bu dozanqurdu, 
peyin qurdu yaman xəsisdir, ancaq burada şübhəli nə var? Həmişə kimsə harasa gedir. Qoy o yağı yoxlasın, 
axı mən Corciyaya kimi yolun yarısını getməmiş daha dayanmayacağam. 
– Deyin, əgər cənuba getsəm, buradan Lankasterə kimi nə qədərdir? 
– Düz cənuba? Bilmirəm. Yolla iyirmi beş mil olacaq. Səndə yağ qaydasındadır. Lankasterə getmək 
qərarına gəldin? 
– Hə, yəqin ki. 
– Suyu yoxlayım? 
– Lazım deyil. Su kifayət qədərdir. 
– Akkumulyator necə? 
– Qaydasındadır. Getmək vaxtıdır. 
Adam kapotu taqqıltı ilə örtür və Harriyə baxaraq gülümsəyir. 
– Benzinə görə üç doxsan, cavan oğlan, – sözlər dəqiq və şikəstin ağır, ehtiyatlı ayaq basması kimi 
səslənir. 
Dovşan dörd dənə dollarlığı onun ovcuna qoyur. Əlləri bərkdir, dırnaqları uzun müddətli istifadədən 
əcayib forma almış köhnə lapatkanı xatırladır. Adam dəmir-dümür dükanının qapısı arxasında yox olur, 
yəqin ki, ştatın polisinə zəng vurur. Özünü elə aparır, elə bil, nəsə bilir, ancaq haradan? Dovşanın hövsələsi 
qalmayıb – haçan maşına soxulub gedəcək. O, sakitləşməkdən ötrü pul qabında qalan pulları təzədən sayır. 
Yetmiş üç. Bu gün maaş olub. Bu qədər böyük sayda xışıldayan kağıza toxunmaq əsəblərini sakitləşdirir. 
Fermer dükanın işığını söndürüb on sentliklə ancaq xəritəsiz qayıdır. Harri əlini uzadır, adam yoğun baş 
barmağı ilə on sentliyi onun ovcuna tərəf itələyir və deyir: 
– Hər yanı alt-üst elədim, ancaq Nyu-York ştatının yol xəritəsindən başqa heç nə yoxdur. Təsadüfən 
ora getməyəcəksən? 
Avtomobilin qapısına tərəf gedən Dovşan – yox – deyir. O, peysərindəki tükündən adamın dalınca 
gəldiyini hiss eləyir. Avtomobilə oturur, qapını çırpır və fermer artıq buradadır. Onun sallaq, süst 
fizionomiyası açıq pəncərədə görünür. O əyilir və başını içəri soxmağa başlayır. Nazik çatlamış dodaqları 
mənalı-mənalı tərpənir: dodaqlarında burnuna tərəf  qalxan çapıq var. O, eynək taxıb – savadlıdır. 
– Bilirsən nə var, harasa gedib çatmağın yeganə üsulu – yolu – əvvəlcə hara gedəcəyini 
aydınlaşdırmaqdır.  
Dovşanın burnunu viski qoxusu bürüyür. 
– Elə fikirləşmirəm – o, rəvan səslə cavab verir. 
Dodaqları eynən göz yaşları formasında olan burun pərələrindən görünən qara tüklər azacıq da olsa 
təəccüblü görünmür. Dovşan geri çəkilir və irəli istiqamət götürür. Sənə nə eləmək lazım olduğunu göstərən 
hər adamdan viski iyi gəlir. 
O, Lankasterə gedir. Yüngülləşmənin xoş duyğusu tərtəmiz korlandı. Bu ağıldankəmin heç nə haqda 
heç nə bilmədiyindən ətrafda hər şey uğursuz görkəm almışdı. O, Çerçtaunun arxasında qaranlıqda 
mennonitlərin arabasını ötüb keçir; otların çəkdiyi kölgə kimi görünən qeyri-adi ekipajda gözləri qarşısında 
saqqallı kişi və qara paltarlı qadın görünüb yox olurlar. İkisi də hirsli-hirsli, iblis kimi baxır. Saqqalı 
arabadan burun pərələrinin tükü kimi görünür. O, bu adamların bütün bu özlərini göstərmələrindən 
iyirminci əsrin bu vitaminli reketindən necə kənara çəkilmək haqqında dindar-ədalətli həyatı haqqında 
fikirləşməyə çalışır, ancaq onsuz da onunçün onlar iblis olaraq qalırlar; onlar əziləcəklərilə risk eləyərək 
yollarda Dovşana və onun kimilərə iri yumşaq işıqla arxa fanarları ilə kəskin nifrət edərək, təkcə solğun arxa 
faralarla yollarda sürünürlər olan solğun qırmızı əksetdirici ilə sürünürlər. Onlar özündən nə 
bədgümandırlar? O, onları başından ata-çıxara bilmir. Onlar arxa gücgüsündən daha görünmədilər. O 
sürüb getdi və onların heç izləri də qalmadı. Vur-tut, ötəri baxış. Almacıq sümüyü iri olan qadının kvadrat 
kölgədə tüstüdən üçbucaq kimi sifəti. Yolda hündür, tükünlə mıxlanmış tabut yarı-ölü yabının dırnaqlarının 
tappultısı altında taraq-turuq eləyirdi. Mennotritlər öz atlarını ölüncəyə qədər qovurlar. Fanatiklər. Öz 
arvadları ilə ayaq üstə, çöldə paltarlı cütləşirlər, sadəcə olaraq, qara tumanı cırmayırlar, onun altında isə 
heç nə. Heç bir alt paltarı. 
Ağır torpaq qaranlığı, sanki, havaya atır. Gecə çöl qəmgin görünür. Lankasterin işıqları, onun 
faralarının boğulmuş işıqları ilə birləşən vaxt onun halı yüngülləşir. Kafenin yanında dayanır; saat 8-04-ü 
göstərir. O, ştatın hüdudlarından kənara çıxanacan yeməyə hazırlaşmırdı. O, girişin yanındakı qəfəsdən 
xəritəni götürür, piştaxtanın yanındaca kotletlə bulkanı yeyir, sahəni müəyyən eləməyə çalışır. O, 
Lankasterdədir, hər yanda gülməli adı olan şəhərciklər: Berd in Hend – Əl Arıquşusu, Peredayz – Cənnət, 
İnterkors – Əlaqə, Maunt Eri – Səma Dağı, Mesket – Talisman. Yəqin ki, əgər onlarda yaşayırsansa, 
gülməli görünmürlər. Maunt Cac kimi – Hakim Dağı. Vərdiş eləyirsən. Şəhər nə cürsə adlanmalıdır axı. 
Berd in Hend, Peredayz, gözlər dönə-dönə xəritədəki incə hərflərə qayıdır. O, sintetik parıltı ilə 
sayrışan restoran mərəkəsinin ortasında dayanaraq ora getmək həvəsini hiss eləyir. Küçələrdə balaca, 
yupyumru qadınlar, xırdaca itlər, limonlu günəş şüalarında buz evciklər. 
Ancaq yox, onun məqsədi – səmada iri balınc kimi cənubun ağ günəşidir. Xəritəyə görə isə o hey 
cənubdan daha çox qərbə tərəf hərəkət eləyirdi. Əgər o, dozanqurdunda xəritə olsaydı, Dovşan 10 №-li 
yolla düz cənubda gedə bilərdi. İndi ancaq Lankasterin mərkəzinə girmək, 222 №-li yolla ondan çıxmaq, 
düz Merilendə enmək, sonra isə 1 №-li yola dönmək qalır. O, «Seterdey ivninq post»dakı № 1-in 
Floridadan getməsi haqda qeydi xatırlayır. Bir  stəkan süd və onunla birlikdə alma piroqu götürür, nazik 
qabıq xırçıldalayır və köpüklənir, onların ora darçın qoymağa ağılları çatmışdı. Anası piroqa həmişə darçın 
qoyur. O, onluğu xırtıldayır pulu verir və özündən razı halda avtomobil dayanacağına çıxır. Buradakı 
kotletlər Bruerdəkilərdən daha yağlı və istidir, bulkalar isə göründüyü kimi yaxşı bişmişdi. İşlər yaxşılığa 
doğru gedir. 
O, yarım saat şəhərin içində sürünür. 222 №-liyə çıxaraq, Reftondan, Hessdeyldən, 
Nyu-Providensdən və Kuarrivilldən, sonra Mekaniks Qrouv – Mexanik Çəmənliyi və Yunikorn–Taydişdən 
keçərək cənuba istiqamət alır, bundan sonra hamar yer başlayır, elə qəmgin və xoşagəlməz ki, yalnız 
Okvuda çatanda o dərk eləyir ki, Merilendə girib. Radio ilə «Mənə özgə nə əl, nə dodaq lazımdır». Stegger 
Li «Reykonun Plastika firmasından oturacaq üçün şəffaf üzlüklərin reklamını, Konni Freksisin ifasında «o 
əgər mən tüpürsəydim», radio ilə qaraj üçün İdarə olunan qapılar reklamını verirlər, Mel Forne oxuyur. 
«Mən bütün yolu üzr istəməyə qaçmışam», «Bu köhnə hiss» Böyük Ekranlı və Bir Barmaqlı Avtomatik 
Sazlama «burnunuzun ucuna qədər çox dəqiq təsvir – Vesteqhauz Televizorunun reklamı, Dueyn Eddinin 
ifasında «İtalyan Kovboyun mahnıları», «Yaxşı da.», Kağızın Dostu Diyircəkli Qələmlərin reklamını, «Mən 
daha tamam böyüyəm», şampundan sonra saçı yaxalamaq reklamını, «Gedək sənlə veyillənək» son xəbərləri 
(prezident Eyzenhauer və baş nazir Harola Makmillan Gettisberqdə danışıqlara başlamışlar Lxasda tibetlilər 
Çin kommunistlərilə vuruşurlar, bu uzaq, geridə qalmış ölkənin mənəvi rəhbəri Dalay Lamanın yeri məlum 
deyil. Park – avenyudan olan xidmətçi qadın 250 min dollar miras almışdır. Sabah yaz girir), idman 
yenilikləri (Mayamidə yankilər cəsurlara qarşı, Sankt-Peterburqda açıq yarışlarda kimsə kimləsə heç-heçə 
oynadı, yerli basketbol yarışlarının hesabı), hava (buludsuz və mövsümə görə isti) «Bəxtiyar səs», «Məni 
burax», Əmanət Kassaları Vasitəsilə Həyatın Sığorta edilməsi reklamı, «Roksvill P-A» (Dovşan bunu sevir) 
«Heç bir rəssamın çəkə bilmədiyi şəkil», Yeni Tərkibli – dərini ləkədən təmizləyir və orada nəyisə emulsiya 
eləyir. – Üz Qırxmaq üçün Barbazol Pastasının reklamı, Dodi Stivens «Ayaqqabı üçün çəhrayı bağ» 
oxuyur, Billi Tesman adlı oğlandan məktub – o, maşın altına düşüb və məktuba, açıqcaya görə minnətdar 
olacaq, «Pti Fler», «Fanqo» (böyük) Təmiz yun Vil Teks Kostyumlarının reklamı «Henri Mançininin» 
«Söyüşməsi», «Hamı ça-ça-ça sevir», Allahın Rəhmi Mətbəx Salfetinin və Gizli Axşamlar süfrələrin reklamı 
«Qəlbimin döyüntüləri», «Venera» və yenidən həmin xəbərləri verirlər. Dalay-Lama haradadır? 
Dovşan Okvuddan sonra dərhal 1 №-li yola çıxır; isti sosiska satılan köşklər, Kelso lövhəsi və tirdən 
qayrılmış daxma kimi görünən yolkənarı qəlyanaltılar gözlənilməz hüznlü təəssürat yaradır. Getdikcə 
hansısa iri, qaydasız konqlomeratın – indi artıq Filadelfiya yox, Baltimorun ona tərəf uzanması duyğusu 
daha güclü şəkildə hiss olunur. O, iki dollarlıq benzin vurmaq üçün dayanır. Əslində ona təzə xəritə 
lazımdır. O, əlində duru sarı pastalı bankalar piramidasından yaşıl koka-kola avtomatının yanında 
dayanaraq, onu açır və pəncərədən içəri axan işıqda oxuyur. Məsələ ikibaşlı it kimi cənuba gedən sahilyanı 
yolu qoruyan və qərbə gedən Baltimor – Vaşinqton konqlomeratdan necə qopmaqdadır. O, dəniz boyu 
cənuba getmək istəmir; gözləri qarşısında belə mənzərə dayanır; o mərkəzdən keçib cənuba düpbədüz 
ölkənin yumşaq bətninə enir, dan yerinin oyatdığı pambıq tarlaları onun şimal nömrə nişanlarına heyrətlə 
baxırlar. 
İndi o təxminən buradadır. Sonra 23 №-li yol sola, yox sağa dönəcək. Bu o deməkdir ki, xəritə ilə 
yuxarı, sonra isə geriyə, Pensilvaniyaya ancaq buradan Şosvillə o, nömrəsiz nazik göy xətlə göstərilmiş dar 
yolla gedə bilər. Sonra bir az aşağı getməli və yenidən 137 №-li dönməli. Bundan sonra – uzun əyri ilə 482 
№-li və 31 №-li ilə kəsişmədir.  Dovşan artıq necə döndüyünü və 26 №-li qırmızı xətti keçdiyini, sonra 
isə o yolla növbəti 340 №-liyə getdiyini hiss eləyir. O da qırmızıdır; Dovşan barmağını onun üstündə 
sürüşdürür və birdən hara getmək lazım olduğu ağlına gəlir. Soldan şimali-şərqdən cənubi-qərbə üç paralel 
qırmızı xətt uzanır və Dovşan doğrudan da, hiss eləyir ki, onlar Appalaçey vadisilə aşağı şütüyürlər. Əgər 
onlardan biri ilə getsən, onda səhərə yaxın navalçadakı kimi gözəl bəhərli pambıq düzənlərinə 
yumbalanacaqsan. Hə. Ora düşməyinə bəndsən ki, geridə qalan dolaşıqlıq – hərc-mərclik haqqında olan 
bütün fikirlərdən dərhal silkinə biləsən. 
Dovşan benzin kolonkasının xidmətçisinə, gənc hündür zənciyə benzin üçün iki dollar verir və onu 
kisəyəoxşar firma kombinezonunda yırğalanan bu tənbəl, quraq bədəni qucaqlamaq kimi mənasız – cəfəng 
istək bürüyür. Burada xeyli istidir. İsti hava benzokolonka işıqlandırıcı ilə ay arasında qəhvəyi-bənövşəyi 
qövslə titrəyir. Pəncərədə duru mum pastalı yaşıl bankanın üzərindəki saat 9-10-u göstərir. Nazik qırmızı 
saniyə əqrəbi təmkinlə rəqəmlərə nişan vurur və Dovşanı onun hamar yol vəd etməsi heyrətləndirir. O, öz 
«ford»una soxulur və maşının isti, bürkülü içinə girib «Hamı ça-ça-ça sevir» mızıldamağa başlayır. O, 
əvvəlcə ürəklə gedir. Qara qudronla, ağ asfaltla, şəhərlərin və çöllərin içindən, siqnal səslərinin 
namərdcəsinə nə isə vəd elədiyi dörd yol ayrıcından Dovşan birbaşa cənuba dönmək istəyini boğur. Onun 
yanındakı oturacaqda xəritə var. Hansısa heyvani instinkt ona, qərbə getdiyini deyir. 
Bu yerlər get-gedə daha vəhşiləşir. Yol iri gölləri dolaşıb keçir və şam meşəsi tunelinə soxulur. Külək 
şüşəsinin qabaq hissəsində telefon naqilləri ardı-arası kəsilmədən ulduzlar qermanclayır. Yavaş-yavaş 
radioqəbuledicidə musiqi kəsilir, yeniyetmələr üçün rok-n-roll köhnə motivlərlə, kinofilmlərdən olan 
melodiyalarla və qırxıncı illərin təsəlliverici-fərəhləndirici mahnıları ilə əvəz edilir. Dovşan fikrən ər-arvad 
cütlüyünü görür – kinodan və restoranda şam yeməyindən sonra onlar evə, gələn dayələrin yanına 
tələsirlər. Sonra melodiyalar birdəfəlik donur və onda həqiqi gecə musiqisi öz vəzifəsinə başlayır – royal və 
vibrofon nohurun səthində ləpə kimi sınıq oktavalar salxımı ucaldırlar. Ətrafda klarnet şellənir, saksafonlar 
yenidən və yenidən eyni səkkizliyi təsvir edirlər. Dovşan Vestminsterdən keçib gedir. Frederikə qədər 
sürünməyi əbədiyyət çəkir, 340 №-liyə çıxır və Potomakı kəsib keçir. 
Gecəyarısı yuxusu gəlməyə başlayır və o, yol kənarındakı kiçik restoranın yanında qəhvə içməyə 
dayanır. Bütün başqa müştərilərdən nə iləsə – məhz nə ilə olduğunu heç cür anlamır – fərqlənir. Bunu onlar 
da hiss eləyiblər və ona ağır baxışlarla nəzər yetirirlər; gözləri eynilə xırda metal basmadüymə kimi əyninə 
zəncirlənmiş, gödəkçə geymiş ayrıca kabinələrdə üçünə bir qız oturmuş gənclərin ağ üzlərindən görünür; 
qızların çəhrayı saçları dəniz yosunları kimi asılıb yellənir, yaxud piratların xəzinəsindən oğurlanmış kimi 
yöndəmsizcəsinə qızıl sancaq vurulub. Piştaxtanın yanında orta yaşlı əyinlərində palto ər-arvadlar 
dodaqlarını uzadaraq çöplə sodalı boz dondurma sümürürlər. Onun peyda olması ilə yaranan ümumi 
səs-küy içində piştaxta arxasındakı yorğun qadınların artırılmış lütfkarlıqları onun yadlığını daha qabarıq 
göstərir. O, sakitcə qəhvə sifariş eləyir və qarnındakı spazmanı boğaraq fincanın qıraqlarına göz qoyur. O 
fikirləşirdi, o oxumuşdu ki, Amerika dənizdən-dənizə kimi hər yanda eyni cürdür. Maraqlıdır , mən yalnız 
bu adamlar üçün yadam, yoxsa bütün Amerika üçün? 
O, küçədə, soyuq havada arxası tərəfdə ağır addım səsləri eşidib diksinir. Ancaq bu, vur-tut hansısa 
sevgililərin öz maşınlarına  tələsmələridir; onların bir-birinə hörülmüş əlləri dəniz ulduzu kimi qaranlığın 
içindən sürətlə ötüb keçir. Onların maşınının nömrə nişanında Qərbi Vircinyanın indeksi var. Onun 
özününkündən başqa yerdə qalan bütün nömrələrdə eyni indeksdir. Yolun o biri tərəfindən meşə yuxarı elə 
dik qalxır ki, dağın ətəklərindəki ağacların başı yüngülcə rəngi qaçmış mavi döşəkağına yapışdırılmış diş-diş 
kəsilmiş karton vərəqini xatırladır. Dovşan ikrah hissi ilə öz «ford»una girir, ancaq maşındakı boğuq hava 
onun yeganə sığınacağıdır. 
O, qatılaşan gecənin içindən keçib gedir. Yol əsəbiləşdirici ləngliklə dolaşır: işıq faraları hara 
yönəlirsə, onun qarşısında mütləq yolun qara divarı dayanır. Qudron şinləri əldən salır. Dovşan dərk eləyir 
ki, yanaqları hirsindən yanır o, su pərilərilə ağzınacan dolu meyxanadan çıxan həmin vaxtdan hirslənir. Elə 
hirslənib ki, ağzı qupqurudur, burnununsa suyu axır. O, ayağını döşəməyə basır. Sanki, ilan – yolu əzmək 
istəyərkən maşın, az qala, torpaq xəndəyə aşır. Birtəhər döndərir, ancaq spidometrin əqrəbi hey sürətin 
qanuni həddindən sağa tərəf meyl eləyir. 
O, radionu yandırır – artıq musiqi adama axınla aşağı tökülən çay kimi gəlmir; onunla iri şəhərlərin 
səsilə danışır, sürüşkən əllərilə başına şappıldadır. Ancaq o, yaranmış sakitlikdə bu fikirləri yaxına buraxmır. 
Fikirləşmək istəmir,  yatmaq və yumşaq qum balıncda oyanmaq istəyir. O nə axmaqdır, nə eşşəkdir ki, belə 
az yol sürüb. Artıq gecə yarıdır, gecənin yarısı uçub gedib.  
Bu yer inadla dəyişilməz qalır. Uzaqlaşdıqca bura Maunt Cacın ətrafını daha çox xatırladır. Yol 
kənarına qalaqlanmış torpaq boyunca həmin zibili, eynilə həmin malların reklamını bildirən həmin sürtülüb 
dağılmış lövhələr – onları almaq kimin ağlına gələ bilər, aydın deyil. Faraların uzaq işığı çılpaq budaqları – 
sonsuz şəbəkəyə bürüyür. Bu şəbəkə indi hətta daha sıxdır. 
Onun içindəki heyvani başlanğıc sürəkli şəkildə etiraz eləyir, qərbə tərəf hərəkət eləmək istəmir. 
Beyni inadla öz fikrində dayanıb durur. Harasa gedib çatmağın yeganə yolu hara gedəcəyin haqda qəti 
qərara gəlmək və getməkdir. Frederikdən sonra sola 28 mil getmək lazım idi, ancaq bu 28 mil artıq arxada 
qalıb, instinktlər qəti əleyhinə olsa da, o sola – heç bir göstərici olmayan enli yola dönür. Bununla belə – 
ancaq burası da var ki, onun xəritədəki qalınlığına görə heç bir göstərici olmalı deyil. O, onsuz da bilir ki, 
bu ən qısa yoldur. Xatırlayır ki, Marti Totero onun məşqçisi olduğu vaxt o, Dovşan cərimə zərbələrini 
aşağıdan atmaq istəmirdi, ancaq nəticə etibarı ilə axırda məlum olurdu ki, məhz bu düzgün imiş. Dünyada 
hər şey məhz belə qurulub – düz yol əvvəlcə əyri görünür. Bizim etiqadımızı sınamaqdan ötrü. 
Yol hələ uzun müddət enli və etibarlı olaraq qalır, ancaq birdən birtəhər yamanmış sahə başlayır, 
sonra isə yuxarı qalxır və nazilir. Plana görə yox, daha çox təbii olaraq xəndəklər quzulayıb tökülür, hər iki 
tərəfdən meşələr yola gəlib çatdığından yol nazilir: yol yuxarı millənərək dəli kimi oynayır, sonra birdən heç 
nədən öz asfalt dərisini atır və soxulcan kimi torpağa tərəf sürünür. İndi Dovşan artıq başa düşüb ki, bu, 
həmin yol deyil, ancaq maşını saxlamağa və geri döndərməyə qorxur. Sonuncu işıq gələn ev çoxdan arxada 
qalıb. O, sıx otluğu dolanıb keçmək istəyən vaxt kolluq maşının qanadındakı rəngi cızır. Faraların işığında 
ağacların yalnız bircə gövdələri və aşağı budaqları görünür; sürünən kölgələr cəngəlliyin içindən hörümçək 
torunun qara ürəyinə tərəf geri çəkilir və Dovşan ehtiyatlanır ki, işıqlar orada hansısa vəhşi heyvanı, yaxud 
kabusu qorxutsun. O, sürəti dua eləməklə saxlayır, Cac dağında hətta ən sıx kol basmış meşə cığırının da 
mütləq bir vadiyə gətirib çıxardığını xatırlayaraq dua eləyir ki, yol dalana dirənməsin. 
Qulaqları güyüldəməyə başlayır – yüksəklik özünü göstərir. Duaya cavab olaraq onun gözlərini 
qamaşdırırlar. Uzaq virajda ağaclar alov dillərilə yuxarı qalxır; uzaq işıqları yandırılmış avtomobil döngənin 
arxasından sıçrayır və düz onun üstünə gəlir. Dovşan xəndəyə tərəf sürüşür və ölüm kimi simasız maşın 
onunkundan iki dəfə artıq sürətlə yanından ötüb keçir. Dovşan iki dəqiqə bu əclafın qaldırdığı tozun içində 
sürünür. Ancaq xoş yeniliklə təsəlli tapır – yol, hər halda, harasa aparır. Tezliklə hansısa parka çatır. 
Faralar SİZDƏN XAHİŞ EDİRƏM yazılmış yaşıl bankaları işıqlandırır, hər iki tərəfdən ağaclar seyrəkləşir və 
onların arasında kiçik yay mizlərinin, pavilyonların və ayaqyoluların düz xətləri görünür. Avtomobillərin 
hamar əyrilikləri də peyda olur; bəziləri lap yolun yanında dayanıb, ancaq sərnişinlər görünmürlər. Beləliklə, 
dəhşətlər yolu əslində məhəbbət çığırı imiş. Daha yüz yard və o artıq yoxdur. 
O, düz bucaq altında üzərində dağ silsiləsinin qara bulud kimi asıldığı geniş hamar şoseyə dirənir. Bir 
maşın fit verə-verə şimala fitilləyir. Başqası fit verə-verə cənuba. Heç bir göstərici yoxdur. Dovşan sürət 
dəyişmə buçaqını neytral vəziyyətə çevirir, əl əyləcini çəkir, salonda işığı yandırır və xəritəni öyrənir. Onun 
əli və ayağı əsir. Soyuqlamış göz qapağının arxasında yorğun beyni zoqquldayır; yəqin, artıq birin yarısıdır, 
əgər çox deyilsə. Şose boşdur. O, keçib getdiyi yolların nömrəsini və şəhərlərin adını unudub. Frederiki 
xatırlayır, onu tapa bilmir və axırda başa düşür ki, onu, ümumiyyətlə, heç vaxt olmadığı Vaşinqtondan qərb 
tərəfdə axtarır. Xəritədə uzun adların, kiçik şəhərlərin, kvadratcıqların, dairələrin və ulduzların xeyli 
qırmızı, göy xətləri var. O, baxışlarını yuxarı yönəldir, ancaq tanıdığı yeganə xətt Pensilvaniya ilə Merilend 
arasındakı sərhədin düz qırıq-qırıq xəttidir. Meyson-Dikson xətti. O, bu haqda oxuduğu məktəb sinfini 
xatırlayır: döşəməyə bərkidilmiş parta cərgələri, cızılmış lak, ağımtıl qrifel lövhə, giriş boyunca əlifba 
sırasında göyçək qızlar. Dovşan gözlərini küt-küt bərəldir. O, başında can atdığı sahildəki dalğa səsini 
xatırladan saatın son dərəcə ləng, sakit və gec-gec çıqqıldadığını eşidir. Gözlərinin üstünə çökmüş duman 
içərisindən nəzərlərini yenidən xəritəyə zilləyir. Baxış dairəsində ani olaraq «Frederik» baş qaldırır, ancaq 
onun yerini müəyyən eləməyə çalışan Dovşan onu dərhal da itirir və qeyzindən burnunun üst hissəsi 
sızıldamağa başlayır. Adlar əriyir və onun qarşısında bütün xəritə – qırmızı, göy xətlərdən və ulduzlardan 
ibarət, onun haradasa çaşıb qaldığı tor baş qaldırır. O, qəzəbindən boğula-boğula xəritədən yapışır, ondan 
iri uçbucaq qopardır, bu parçaları – qalan hissəni iki yerə cırır, bir az sakitləşərək bunları bir-birinin 
üstünə qoyur, iki bölür, sonra yerdə qalan altısını – sıxıla biləcək balaca topu qalana kimi cırır və sairə. O 
şüşəni aşağı salır və onu çölə atır, top partlayır, kağız qırıntıları quşun qanadından lələk çəkilən kimi 
maşının üzərində yuxarı qalxır. O, şüşəni qaldırır. Bütün günahlar əyninə iki köynək geyən o eynəkli 
fermerdədir. Bu tip onu necə də boğaza yığıb. O, bu özündənrazılığı, bu mötəbərliyi heç cür başından 
çıxara bilmir. Artıq orada ona ilişmişdi, burada da ilişməkdə davam eləyir, fermer eynilə botinkalarının 
həddən artıq uzun bağı, yaxud da botinkalarına düşüb qalmış ağac qırıntısı kimi onun ayaqlarına dolaşır. Bu 
tip əməlli-başlı kinayə saçır – ya ağzından, ya əllərinin səlis hərəkətlərindən, ya tüklü qulaqlarından; onun 
bütün bədəni hansısa aydın olmayan tərzdə Harrinin ürəksiz, sözsüz ümidləri üzərində masqaraya qoyma 
saçırdı, ayağı altından torpaq qaçırdı. Əvvəlcə hara getmək istədiyini qərarlaşdır, sonra get – şübhəsiz ki, 
əsas mətləb bunda deyil, ancaq, hər halda, burada nəsə var. Orada nə olur-olsun, duyma qabiliyyətinə 
etibar eləsə, artıq Cənubi Karolinada idi. İndi siqaretin əsl vaxtı olardı, o, duyma qabiliyyətinin nə dediyini 
başa düşməyə kömək eləyərdi. O, maşında bir-iki saat mürgüləmək qərarına gəlir. 
Ancaq geridə, öpüş çəmənliyində motor gurlayır, faralar dairə cızır və Dovşanın peysərinə dirənir. O, 
xəritəyə baxmaq üçün düz yolun ortasında dayanır. Getmək lazımdır. Onu səbəbsiz qorxu bürüyür, elə bil, 
dalınca düşüblər; arxa güzgünü fincan kimi ağzınacan dolduraraq yenə hansısa faralar bir-birinə qarışırlar. 
O, qoşqunu sıxır, birinci surəti işə salır və əl əyləcini buraxır. O, şosseyə çıxaraq instinktiv olaraq sağa, 
şimala dönür. 
Evə aparan yol xeyli asandır. Onda xəritə olmasa da, benzin, demək olar ki, qurtarsa da, 
Xeycerstaunun yaxınlığında sehrli çübüğün hərəkəti iləymiş kimi gecə benzokolonkası Mobil və 
Pensilvaniya Avtostradasına yolu göstərən yaşıl işıqlar peyda olur – görünür. İndi radio heç bir reklamsız 
sakitləşdirici lirik melodiyalar və əvvəlcə Harrisberqdən, sonra isə Filadelfiyadan göndərilmiş radiodalğa 
verir, onu səhvsiz olaraq öz arxasınca aparır. O, yorğunluq maneəsini dəf etdi və sakit, yastı, heç nəyin 
mənası olmayan aləmə daxil oldu. O, bu aləmə, adətən, basketbol oyununun sonuncu dörddə bir hissəsində 
tamaşaçıların fikirləşdikləri kimi hesab xatirinə yox, öz şəxsi ləzzəti üçün qaçdığı vaxt keçirdi. Meydanda 
sənsən, bəzən top, bir də deşik, tordan qəşəng tuman geymiş gözəl hündür deşik, orada sənsən, yalnız sən 
və bu pürçümlür üzük, hərdən adama elə gəlir ki, o düz sənin burnunun altına enib, hərdən də o, uzaq, 
kiçik və bərk olaraq qalır. Necə də qəribədir – sən bütün bunları çoxdan barmaqlarınla, əllərinlə, hətta 
gözlərinlə duyursan – ehtirasın coşqunluğunda o, üzüyün hər yerini dolanan ayrı-ayrı iplərin bağ kimi 
bir-birinə necə eşildiyini ayırd edirdi – tamaşaçılar isə xeyli sonra qışqırmağa və əl çalmağa başlayırlar. 
Amma lap əvvəldə bütün şəhərli azarkeşlərin ucuz yerlərdə oturaraq bir-birlərini dirsəklərilə itələdikləri, 
müəllimlərinsə bilicilərlə daha zirək-zirək zarafat mübadiləsi apardıqları vaxt məşqdə adama elə gəlir ki, 
bütün bu kütlə sənin içində, ciyərində, qarnında, ağ ciyərində oturub. Bir gombul, bax onun ağlına 
Dovşanın qarnının lap dibinə girmək gəldi, ondan bütün dizləri titrəyirdi. «Ey, komandor! Vur! Qoy 
nəfəslərini dərsinlər!» Dovşan indi onu rəğbətlə xatırlayır – bu oğlan üçün o, əsl qəhrəman idi. 
Bütün səhər, bütün bu erkən qaranlıq saatlar musiqi səsi gəlməkdə davam edir, yol nişanları isə ona 
yolu göstərməkdə davam eləyirlər. Sanki, beyin zəifdir, ancaq diribaş əlil – o, balıncda itib-batmışdı, uzun 
dəhlizlə isə bütün bu musiqi ilə və coğrafiyadan coğrafi məlumatlarla xidmətçilər vurnuxurlar. Onda, eyni 
zamanda, hansısa qeyri-normal səthi həssaslıq peyda oldu, sanki, onun dərisi düşünür. Sükan əlində, sanki, 
nazik qırmancdır. Dovşan onu yüngülcə döndərərkən valın necə bərk fırlandığını, differensialın dişli çarxının 
dişlərinin bir-birinə keçdiyini və podşibniklərin bərk yağlanmış kiçik qanovunda şarların diyirləndiklərini 
duyur. Yolun kənarındakı fosforlu göz qırpanlar gənc Dünon qızları haqqında fikir oyadırdı: onların çılpaq 
bədənləri cərgə ilə iri güzgülü rəqs salonlarında və axşam tualetinin parıltısı altında bilinir. Varlı qızlar 
frigiddirlərmi? O, heç vaxt bilməyəcək də. 
Maraqlıdır, geri yolda göstəricilər niyə belə çoxdur. Cənuba getdiyi vaxt onlar o qədər az idilər ki, 
əlbəttə, hara getdiyi haqqında anlayışı belə yoxdur. Avtostradadan Bruerə gedən yola dönür, bu yol onu 
birinci dəfə benzin götürdüyü kiçik şəhərə gətirir. O, BRUER 16 göstəricisi olan yola dönərkən əsas 
küçənin o biri tərəfində həmin dozanqurdunun  kor bucaqaltında dayanmış benzin-doldurma çənlərini və 
onun lopatka, tilov parıldayan dükanının qaranlıq pəncərəsini görür. Pəncərənin ağzında çox gözəl mənzərə 
var. Hava bir balaca bənövşəyi dan yeri rəngi alıb. 
Radio musiqisinin uzun  aysberqi isti hava və kənd təsərrüfat məhsullarının qiyməti haqqında 
məlumatlarla partlayır. 
O, Bruerə cənubdan girir və sübhün dumanında onun qarşısında şəhər əvvəlcə evlərki kimi görünür. 
Yol boyunca ağaclar arasında uzaqlaşdıqca bir-birinə daha yaxın dayanan, sonra bitkilərdən məhrum olan 
sənaye səhrasına çevrilmiş ayaqqabı fabrikləri, maye doldurma fabrikləri, zavodların avtomobil 
dayanacaqları, elektron elementlərin istehsalı zavodlarına çevrilmiş trikotaj fabrikləri və filəoxşar 
qazholderlər qalaqlanmış tullantılar bataqlığından yuxarıda, ancaq zirvəsindən aşağıda Bruer cəmisi bircə 
kərpic çalarlı sapdan toxunmuş isti xalça kimi dağın mavi donqarından görünür. Dağın üzərindəki ulduzlar 
sönür. 
O, Çapan At çayının üstündəki körpünü keçir və indi tanış küçələrlə şütüyür. Uorren-avenyu ilə 
şəhərin cənub hissəsini kəsib keçmir və şəhər parkının yanında 422 №-li yola çıxır. Bir neçə qoşqulu 
fısıldayan yük maşınları cəmiyyətində dağı qurşaq kimi dolanır. Uzaq yamaca sıxılmış dan yerinin çəhrayı 
zolaqları onların təkərləri altında od tutub yanır. O, Mərkəzi küçədən Cekson-rouda – sol tərəfə dönərkən 
böyrü ilə, az qala, yolun ortasında tənbəl-tənbəl gözə dəyən süd maşınına toxunacaqdı. Cekson-roudla bir 
az da gedir, valideynlərinin evinin yanından Keqerayz tərəfinə – dalana dönür. Soyuq şəfəq qəfildən binanı 
boz solğun çəhrayı işığa boyayır. O, baxımsız toyuq hinini; lal-dinməz bak emalatxanasını arxada qoyur və 
maşını klubdan çıxan hər bir kəsin onu mütləq görəcəyi talvarla örtülmüş həyətin artırmasının bir neçə 
addımlığındakı «Gün İşığı» İdman Assosiasiyasının qabağında saxlayır. Dovşan üçüncü mərtəbənin 
pəncərəsinə ümidlə baxır, ancaq orada işıq yoxdur. Əgər Totero oradadırsa, o hələ yatır. 
Dovşan mürgüləmək qərarına gəlir. Pencəyini çıxardaraq onunla adyal əvəzinə sinəsini örtür. Ancaq 
get-gedə daha işıqlasır, qabaq oturacaq həddən artıq qısadır və çiyinləri sükana dirənir. Arxa oturacağa 
keçmək – əldəqayrılma olmaq deməkdir. O isə vacib olanda bir andaca buradan getmək imkanına malik 
olmalıdır. Həm də həddindən artıq bərk yatmaq istəmir, birdən Totero gözündən yayınar. 
Beləliklə, o uzun ayaqlarını namünasib şəkildə qatlayaraq uzanır və soyuqlamış gözlərilə sükanın 
üstündən qabaq şüşədən səhər səmasının təzə-tər maviliyinə baxır. Bu gün şənbədir və səma həmişə 
şənbələrdə olduğu kimi aydındır, əngin və şəffafdır (lap uşaqlıqdan şənbənin səhər səması Dovşana qarşıdakı 
uzun oyundan qabaq boş tablo kimi görünən vaxt). 
Rufbol, xokkey, teterbol, ox atma… Döngədən  maşın keçir. Dovşan gözlərini yumur və dünənki 
qaranlıq gecənin ardı-arası kəsilməyən maşın səs-küyündən titrəyir. O yenidən meşə, dar yol, qaranlıq, 
maşınlarla dolu çəmənlik, hər çəmənlikdə də susan cütlüklər görür. O yenidən öz məqsədi haqda fikirləşir – 
səhər erkən, Meksika körfəzinin sahilində uzanmaq və ona elə gəlir ki, sanki, avtomobilin kələ-kötür 
oturacağı həmin qumdur, oyanan şəhərin gurultusu xışıltı, dəniz pıçıltısıdır. 
Bircə yatıb Toteronu gözdən qaçırmayaydı. O, gözlərini açır və özünün dar sərdabəsindən çölə 
çıxmağa çalışır. Yatıb qalmayıb ki? Ancaq səma eynən həminkidir. 
O həyəcanla avtomobilin pəncərəsi haqda düşünür. Dirsəyi üstə qalxaraq bir-birinin dalınca onları 
yoxlayır. Başı üzərindəki şüşə azca aşağı düşüb, onu möhkəm bağlayır və bütün dayandırıcı basmadüymələri 
basır. Təhlükəsizlik onu ümidsizcəsinə taqətdən salır. O, dizlərini qucaqlayaraq qıc olmuş halda sifətini 
oturacaqla söykənəcək arasındakı boş yerə basır. Dizləri tarım şaquli balışa dirənir və o, təəssüfdən, 
pərtlikdən tamam-kamal oyanır. Maraqlıdır, onun oğlu harada gecələyib, Cenis nə eləyib, həm bu, həm o 
valideynlər onu harada axtarıblar? Polis bilirmi? Polis haqqında düşünəndə halı xarablaşır. Geridə qalan 
saralmış gecə burada, bu yerdə ona telefon danışıqlarındakı şəbəkə kimi gəlir; tələsik səfərlər, göz yaşı 
axıtmaq və söz zəncirinin onun gecəsinin içindən həyəcanla keçən, vurnuxan ağ sapları indi saralıb, ancaq 
hələ də qalıb və bu görünməz, sərt küçələrin üzərindən asılan şəbəkənin lap mərkəzində son dərəcə sakit 
halda özünün bərk bağlanmış boş qəfəsində uzanıb. 
Taqqıltı və yarıqaranlıqda qağayılar, yad çarpayıda onun hər işi əla alınır, di gəl özününkü ilə heç 
vaxt. Ancaq yaxşı şeylər də olub. Cenis hətta toydan sonrakı ilk həftələrdə də bədənini göstərməkdən 
utanırdı, ancaq bir dəfə axşam o, heç bir özgə fikri olmadan vanna otağına girdi və birdən gördü ki, buxar 
güzgünü tutub Cenis isə – o, indicə duşun altından çıxmışdı – özündən çox razı halda, əlində kiçik mavi 
məhrəba, qətiyyən utanmayaraq tənbəl-tənbəl durub baxır, əyilir, dönür və onun sifətinin ifadəsinə gülür – 
gör indi necə imiş – və öpüşmək üçün ona sarı uzanır; Cenisin buxardan çəhrayiləşmiş bədəni və sürüşkən 
yumşaq peysəri: Dovşan yerini rahatlayır və xatirəni qaranlıq rəflərə qovur; Cenisin peysəri sürüşkən, 
kürəyi elastikdir. O ayağıyla qapının dəstəyini vurur və ağrı yaxındakı bak emalatxanasındakı bir-birinə 
dəyən metalın zərbə səslərinə qarışır. İş başladı. Saat səkkizdir – səkkiz saat? Dodaqlarının necə 
qurumasına baxanda artıq çox keçib. Dovşan gərnəşir və oturur: üstünə örtdüyü pencək yerə sürüşüb və o, 
tərləmiş şüşədən, həqiqətən də, döngə ilə gedən Toteronu görür. O, artıq köhnə fermer evinin arxasında 
gözdən itməkdədir. Dovşan maşından sıçrayıb çıxır, pencəyi çiyninə atır və onun dalınca götürülür. 
– Mister Totero! Ey, mister Totero! – onun səsi uzun saatların sükutundan sonra qırıq-qırıq və 
xırıltılı gəlir. 
Adam geri boylanır: onun görkəmi Dovşanın gözlədiyindən daha qəribədir. Uzaqdan iri, yorğun 
cırtdana oxşayır, yekə, dazlaşan baş – iri idman döşəkcəsi, ayaqları yoğun kötük parçası göy şalvar, onlar 
həddindən artıq uzundur, qırışlar əyilib və çəkmələrinin üstünə ziqzaqla sallanır. Dovşan qaçışını yavaşıdır 
və sonuncu addımlarında ağlına həyəcanlı fikir gəlir, onu səhv salmayıb ki? 
Ancaq Totero məhz lazım olan sözü tələffüz eləyir. 
– Harri, – deyir, – valehedici Harri Enqstrom. O sağ əlini Harriyə uzadır, sol əli iləsə bərk-bərk 
onun çiynindən yapışır. Dovşan xatırlayır ki, onun əli həmişə ağır olub. Totero durur və Dovşanı 
buraxmayaraq pərt halda gülümsəyir. Onun burnu əyilib, gözünün biri geniş açılıb, ikincisinin üzərinə ağır 
göz qapaqları çöküb. İllər keçdikcə onun sifəti daha asimmetrik olur. O, qeyri-bərabər dazlaşır – 
tumarlanmış ağ və açıq-qəhvəyi saçlar qafasını zolaqlarla örtür. 
– Mənə sizin məsləhətiniz lazımdır, –Dovşan deyir. Yəni əslində mən bir yerdə yuxumu almaq 
istərdim. – Totero susur. Onun gücü də elə bu sükutlu pauzalardadır. O bu cür pedaqoji üsul öyrənib, 
cavab verməzdən əvvəl nə qədər ki sözlər daha tutumlu deyil, bir xeyli sus. 
– Bəs evdə sizdə nə olub? – nəhayət o soruşur. 
– Deyəsən, heç mənim evim yoxdur. 
– Necə yəni yoxdur? 
– Ora darıxdırıcı idi. Mən qaçmışam. Doğrudan. 
Yeni pauza. Dovşan gözlərini qıyır – asfaltdan sınıb düşən gün gözünü qamaşdırır. Sol qulağı 
güyüldəyir. Sol tərəfdəki dişi də indicə ağrıyacaq. 
– O qədər də ağıllı hərəkət deyil, – Totero qeyd eləyir. 
– Orada dəhşətli hərc-mərclik vardı – orada it yiyəsini tanımırdı. 
– Nə mənada? 
– Özüm də bilmirəm. Arvadım alkoqolikdi. 
– Bəs sən ona kömək eləməyə cəhd göstəribsən? 
– Hə, əlbəttə. Ancaq necə? 
– Onunla içibsən? 
– Yox, ser, heç vaxt. Mən bu zibili həzm eləmirəm. Sadəcə, tamına dözə  bilmirəm. – Dovşan 
hazırlıqlı halda cavab verir, o fəxr eləyir ki, öz bədəninin qayğısına qalıb və indi bu haqda keçmiş 
məşqçisinə xəbər vermək imkanına malikdir. 
– Bəlkə, lazım imiş – bir dəqiqədən sonra Totero qeyd edir – Bəlkə, sən bu həzzi onunla bölüşəydin, 
o özünü saxlaya bilərdi. 
Günəşdən gözü qamaşan, Dovşan yorğunluqdan mat qalıb deyilənlərin mənasını anlamır tutmur. 
– Sən, gərək ki, Cenis Cpringerlə evlənmisən? – Totero soruşur.  
– Hə. Aman Allah, o necə axmaqdır. Dözülməz dərəcədə axmaqdır. 
– Harri, bu çox amansız sözlərdir. Belə danışmaq olmaz. Heç bir canlı haqqında. 
Dovşan başı ilə təsdiqləyir. – Belə görünür ki, Totero buna əmindir. O Toteronun pauzalarının 
ağırlığından zəifləməyə başlayır. Onlar daha uzun çəkir, sanki, Totero özü də onların çəkisini duyur. 
Dovşan yenə qorxur – onun qoca məşqçisinin başına hava gəlməyib ki? Və hər şeyi əvvəldən başlayır. 
– Fikirləşdim ki, bəlkə, ikicə saatlığa «Gün İşığı»nın bir yerində gözümün acısını alım. Yoxsa evə 
getmək lazım gələcək. Mənsə boğaza yığılmışam. 
Totero onu son dərəcə yüngülləşdirərək əl-ayağa düşməyə başlayır, qoluna girir, döngə ilə geri aparır 
və deyir: 
– Hə, hə, əlbəttə, Harri, sənin görkəmin dəhşətlidir, Harri. Dəhşətlidir 
O, dəmir kimi əllərilə Dovşandan yapışıb lap sıxılmış sümüklərini bir-birinə sürtməsinə məcbur 
eləyərək onu irəli itələyir. Toteronun öldürücü yapışmasında nəsə ağılsız bir şey var. İndi onun səsi aydın, 
tələsik, şən gəlir və sanki, iti bıçaq kimi Dovşanın pambıq tək yumşaq bədəninə sancılır. 
– Sən məndən iki şey istədin, –Totero deyir – İki şey. Yatmaq üçün yer və məsləhət. Deməli, Harri, 
sənə yatmağa yer verərəm, bir şərtlə, bir şərtlə ki, Harri, sən oyananda ciddi söhbətimiz olacaq, sənin ailə 
həyatının böhranı haqda uzun və ciddi söhbət. Harri, sənə indidən deyim ki, sənin haqqında çox da narahat 
deyiləm, səni lap yaxşı tanıyıram və arxayınam ki, itib-batmazsan. Harri, ancaq məsələ səndə deyil, 
Cenisdədir. Sənin hərəkət koordinasiyan onda yoxdur. Söz verirsən? 
– Yaxşı, axı nə? 
– Söz ver ki, Harri, biz səninlə ona necə kömək eləməyi ətraflı şəkildə müzakirə eləyəcəyik. 
– Yaxşı, ancaq mən, yəqin ki, bacarmayacağam. Yəni demək istəyirəm ki, o, mənə elə də lazım deyil. 
Lazım idi, indi isə yox. 
Onlar sement pilləkənlərə və taxtalarla mismarlanmış girişə yaxınlaşırlar. Totero qapını öz açarı ilə 
açır. Bina boşdur, susmuş bar yarıqaranlığa bürünüb, kiçik dəyirmi mizlərin arxasında heç kimin oturmadığı 
vaxtlar o, adama zəif və laxlaq gəlir. Piştaxtanın arxasında divardakı elektrik reklamı söndürülüb və ölüdür 
– toz borucuqları və zahiri bəzək. Totero həddən artıq uca səslə deyir: 
– İnanmıram. İnanmıram ki, mənim ən yaxşı şagirdim belə əcaib məxluqa çevrilib. 
Əcaib məxluq – bu söz, onlar ikinci mərtəbəyə qalxdıqları vaxt arxalarınca – pilləkənin pillələri də 
gurultu ilə tappıldadır. 
– Mən bir az yatım, sonra fikirləşməyə çalışaram – Dovşan üzrxahlıq edirmiş kimi dillənir. 
– Afərin. Bizə də elə bu lazımdır. 
Maraqlıdır – kimə yəni – bizə? Bütün mizlər boşdur. 
Günəş alçaq tozdan qaralmış batareyanın üzərindəki qəhvəyi pərdələrdə qızılı kvadratlar çəkir. 
Döşəmənin çılpaq dar taxtaları üstündə kişi ayaqları yolu korlayıb. 
Totero, onu heç vaxt girmədiyi qapıya tərəf aparır; o, divara mismarlanmış əl nərdivanına oxşayan 
əyri pilləkənlə çardağa qalxır, pillələrin arasınlan elektrik naqilləri və cırılmış divar kağızları görünür. Yuxarı 
kifayət qədər işıqlıdır. 
– Bu da mənim qalam, – deyir gödəkçəsindəki cibin qapağını qurdalayan Totero. 
Xırdaca otağın pəncərəsi şərqə açılır. Pərdədəki yarıq gün işığının uzun bucağını, üstünə örtük 
salınmayan əsgər çarpayısının üzərindəki yan divara salır. İkinci pərdə qaldırılıb. Pəncərələrin arasında 
bir-birinə bağlanmış altı – üçü dikinə, üçü eninə pivə yeşiyindən məharətlə düzəldilmiş kamod var. 
Yeşiklərdə çamaşırxanadan gətirilmiş sellofan torbalarda üst köynəkləri, səliqə ilə qatlanmış alt köynəkləri 
və trusılar, cüt-cüt qoyulmuş corablar, cib dəsmalları, silinmiş tuflilər və içinə daraq keçirilmiş paltar 
şotkası. İki iri mıxdan çiyinliyə keçirilmiş parlaq, şux tonda olan qısa idman gödəkçələri asılıb. Toteronun 
təsərrüfat qayğıları paltardan oyana uzanıb getmir. Bütün döşəmə toz çəngələri içindədir. Hər yanda 
«Neyşnel geoqrafik»dən komikslərə və gənclər üçün keçmiş cinayətkarların avtobioqrafiyalarına kimi qəzet 
və hər cür jurnal qalaqları gözə dəyir. Toteronun mənzili hiss olunmadan çardağın yerdə qalan hissəsinə 
keçir – pinokl oyunu üçün turnir cədvəlinin saxlandığı anbar, bilyard mizləri, hansısa taxtalar, metal 
çəlləklər və hörülmüş oturacaqlı sınıq stullar, nazik dəmir tor rulonu, iki maili qoyulmuş tir arasına 
bərkidilmiş xırda borudan mənzilin uzaq küncündəki pəncərədən düşən işığın yolunu kəsən şoftbol oyunu 
üçün kostyumlar asılıb. 
– Burada ayaqyolu var? – Dovşan soruşur. 
– Aşağıda, Harri – Toteronun canlanması öləziyib o, pörtən kimi görünür. Dovşan 
ayaqyoludan qocanın yuxarıda necə əl-ayağa düşdüyünü eşidir, ancaq geri qayıdanda heç bir 
dəyişiklik görmür. Yataq hələ salınmayıb. 
Totero gözləyir, Dovşan da həmçinin və yalnız bir müddətdən sonra ona çatır ki, Totero onun necə 
soyunacağına baxmaq istəyir; o soyunur və trusık-maykada qırış-qırış isti yatağa cumur. Dovşan üçün 
qocanın kahasına girmək iyrənc olsa da, sevinir ki, nəhayət, gərnəşə, uzana, yanında sərin, bərk divarı hiss 
eləyə, xeyli aşağıda mümkündür ki, onun dalınca düşən maşınların-avtomobillərin necə ötüb-keçdiyini duya 
bilər. O, Toteroya bir-iki söz deməkdən ötrü başını döndərərkən təəccüblə tək qaldığını görür. Pilləkənin 
dibində çardağa açılan qapı bağlanıb, birinci və ikinci pilləkən marşı ilə uzaqlaşan addım səsləri uzaqlaşır, 
çöl qapıda açar cırıldayır, qıcırdadır, pəncərə arxasında hansısa quşun qışqırıq səsi gəlir, aşağıdan 
emalatxanadan sakit cınqıltı səsi gəlir. Qocanın dayanıb ona necə baxdığını xatırlarkən Dovşan uçunan kimi 
olur, ancaq o əmindir ki, məşqçisi belə işlərlə maraqlanmır. Totero həmişə arvadbaz olub, pedik yox. Bəs 
onda niyə baxırdı? Və birdən Dovşanın yadına düşür. Bu, Toteronu keçmişə qaytarır. Axı o, həmişə 
soyunub-geyinmə otağında dayanır və uşaqlarının necə paltar dəyişdiklərinə baxırdı. Dovşan bu məsələni 
həll eləyib tamamilə boşalır. O, Qərbi Virciniyadakı əl-ələ tutub yolun kənarında  kafenin yanındakı 
avtomobil dayanacağına oğlanla qız cütlüyünün necə qaçdığını xatırlayır və heyfsilənir ki, o qızı götürmədi. 
Saçları dəniz yosunu kimi idi. Kürən idi? Qərbi Virciniyalı qızlar ona gənc Texas qəhbələri kimi 
yonulmamış, lovğa, utanmaz güləyənlər kimi görünür. Onlar sözləri elə şirin-şirin uzadırlar ki, sanki, hey 
zarafat eləyirlər, ancaq o vaxt onun vur-tut on doqquz yaşı vardı. O, küçədə Xenli, Cezilo və Şembergerlə 
addımlayırdı: dar əsgər forması əsəblərini qıcıqlandırırdı: hər tərəfdən düzənlik üfüqün arxasına gedirdi, elə 
alçaq idi ki, dizdən yuxarı deyildi; evlərin pəncərəsindən bütöv ailələrin kük toyuq kimi televizor 
qarşısındakı divanda necə oturduqları görünürdü. Manyak Cezilo ucadan qəhqəhə çəkdi. Dovşan onların 
ünvanı səhv salmadıqlarına heç cür inana bilmirdi. Pəncərədə güllər vardı, əsl canlı-təzə-tər güllər 
pəncərənin ağzında məsumca dayanmışdı, onu dönüb qaçmaq istəyi bürüyür. Qapını açan qadın televizorla 
keks üçün quru qarışığını tamamilə ədəb-ərkanla reklam eləyə bilərdi. Ancaq o dedi: 
– Uşaqlar, gəlin, qo-o-orxmayın, keçin və özünüzü evinizdəki kimi hiss edin, – elə analıq tonu 
ilə dedi ki, onun təsəvvür elədiyi kimi çox olmasalar da, sanki, həqiqətən də, orada idi; onlar qonaq 
otağında şişman və burum-burum köhnə dəbli stullarda oturmuşdular. Ona cəsarət verən görkəmləri 
var. Adi fabrik fəhlələri kimi – amma onları qız adlandırmaq da olmur. Kifayət qədər 
yaraşıqsızdırlar. Sifətlərində gündüz lampası işığı altındakı kimi nəsə parıltı vardı. Əsgərləri toz 
şarları atırmış kimi zarafata tutmuşdular, oğlanlar gülməyə başlamışdılar və gözlənilməzlikdən 
özlərini itirərək bir yerə yığılmışdılar. Dovşanın seçdiyi, – daha doğrusu, qız onu seçmişdi – 
yaxınlaşdı və köynəyinin yalnız aşağı iki düyməsi bağlanmışdı – əlindən tutdu, yuxarıda şirin 
qırıq-qırıq səslə soruşdu o necə istəyir – işığı yandırsın, ya söndürsün, Dovşan boğuq səslə 
«söndür» dediyi vaxt güldü, sonra mehribanlıqla: 
– Afərin, oğlan. Sadəcə olaraq, afərin. Hə-ə-ə-ə. Sən artıq alimsən, – deyərək gülümsədi. 
Və hər şey qurtaran vaxt – qızın ağzının qıraqlarında yorğun qırışlara və heç bir vəchlə onun yanında 
uzanmaq istəmədiyinə görə, bunun əvəzinə inaqla qalxaraq metal çarpayının kənarında oturduğuna, 
gözlərini qaranlıq pəncərənin arxasındakı yaşıl gecə səmasına zillədiyinə görə Dovşan başa düşdü ki, qız, 
sadəcə olaraq, öz rolunu oynayır. Onu qızın ağ, sarı zolaq büstqalterli lal kirəyi hirsləndirirdi. Dovşan onun 
çiyinlərindən tutub kobud şəkildə özünə tərəf çevirdi. Yarıqaranlıqda qızın döşlərinin ağır kölgəsi elə 
köməksiz görünürdü ki, o üzünü çevirdi «Əzizim, axı sən bir dəfənin pulunu veribsən», – qız onun qulağına 
dedi: Saz şeydir, onu ancaq pul maraqlandırır. Aşağıdan kuzov emalatxanasından cınqıltı səsləri gəlir. Bu 
səs-küy onu sakitləşdirir, deyir ki, o təhlükəsiz yerdədir. Və hələ ki, burada gizlənir, adamlar dünyada hər 
şeyi mismarlayırlar və onun ürəyi qaranlıqdan bu qısa səslərə salam göndərir. 
O nəsə boş və iztirablı yuxular görür. Ayaqları tərpənir. Dodaqları səyriyir. O, baxış sahəsinin daxili 
divarını nəzərdən keçirərək göz almacığını döndərdiyi vaxt göz qapağının dərisi səyriyir. Qalan şeylərdə o, 
meyit kimi məsumdur. Gün işığının buçağı divarla yavaş-yavaş aşağı düşür, onun sinəsini parçalayır, dəmir 
pul kimi döşəməyə düşür və yox olur. O, kölgəyə bürünmüş halda birdən oyanır və mavi əlvan rənglərlə 
xəyalı kişi səslərinin mənbəyi axtarışında yad-tanış olmayan müstəviləri eşələyirlər. Aşağıdan səs gəlir: 
tappıltıdan adamların mebelin yerini dəyişdirdiklərini və onu axtararaq dairə cızdıqlarını demək olar. Ancaq 
Toteronun tanış gur bası eşidilir və səs bu mərkəzin ətrafında kristallaşaraq aşağıda kart oyununu, içkini, 
qaba zarafatı və dost söhbətini müşayiət edən səs forması alır. Dovşan öz isti yuvasında o yan-bu yana 
çevrilir, üzünü sərin yoldaşı – divara sarı döndərir, süurunun qırmızı konusu içindən yenidən yuxuya gedir. 
– Harri! Harri! – səs onun çiynindən tutub silkələyir, saçlarını qarışdırır. Dovşan gözlərilə 
yoxa çıxan gün işığını axtararaq divardan çəkilir. Kölgədə qaranlıq qaya kimi Totero oturub, onun 
təbəssümündən əyilmiş çirkli-süd kimi sifəti qabağa əyilir. Ondan viski iyi gəlir. 
– Harri, sənə qız tapmışam! 
– Əla. Onu bura çəkin. 
Qoca gülür. Pərt halda? Onun ağlında nə qalıb? 
– Bu – Cenisdir? 
– Artıq yeddiyə işləyir. Dur, Harri, dur, sən körpə kimi yatmısan. Gedirik. 
– Niyə? – Dovşan: «Hara?» soruşmaq istəyir. 
– Yeməyə, Harri, nahara. N-A-H-A-R-A. dur, mənim balam. Yəni sən ac deyilsən? Aclıq. 
Aclıq. Onun ağlı əməlli-başlı çaşıb – Ah, Harri, sən qoca aclığının nə olduğunu anlaya bilməzsən, 
adam elə hey yeyir-yeyir və həmişə ona elə gəlir ki, bu, o deyən yemək deyil. Sən bunu başa 
düşməzsən, – o, pəncərəyə yaxınlaşır, aşağı, döngəyə baxır və solğun işıqda onun yöndəmsiz profili 
qurğuşundan tökülmüş kimi görünür. 
Dovşan adyalı üstündən atır və yalın ayaqlarını çarpayının qıraqlarından aşıraraq oturmuş vəziyyət 
almağa çalışır. Süst beynini paralel təmiz və hamar yançaqlarının görkəmi gümrahlaşdırır. Ayaqlarının bir 
vaxtlar nazik sarımtıl dəri kimi tükü qaralıb, cod bakenbardları xatırladır. Burnuna öz yuxulu bədəninin 
qoxusu dəyir. 
– Nə qızdır elə orada, – soruşur. 
– Nə qızdır, hə, nə qızdır? O…! – Totero söyləyir və pəncərədən düşən boz işıqda onun üzü 
heyrət içində uzanır, sanki, öz dilindən belə biabırçılığı eşidib təəccüblənib. O, eyni zamanda, guya, 
nəsə bir nəfərin təcrübə apardığını da müşahidə eləyir. Nəticəni qabaqlayaraq özü öz səhvini 
düzəldir: – Yox. Sadəcə olaraq, bir tanışım var – Bruerdəki tanışım, necə deyərlər, ürək-könül 
xanımı; ildə bir dəfə onu restoranda nahara dəvət eləyirəm. Bundan artıq heç nə, demək olar ki, heç 
nə. Sən elə günahsız körpəsən, Harri. 
Toteronun nitqi o qədər rabitəsizdir ki, Dovşan birtəhər olur. O, çarpayıdan qalxır. 
–Yaxşı, mən gedim. – Döşəmədə ki, toz yalın ayaqlarına yapışır. 
– Ax, Harri! Harri! – Totero kədər qarışıq nəvazişi uca səslə dillənir və ona yaxınlaşaraq onu 
bir əli ilə qucaqlayır. Biz səninlə eyni adamlarıq – İri, əyilmiş sifət etibarla Dovşana tərəf dönüb, 
ancaq o, söhbətin nədən getdiyini heç də tam anlamır. Ancaq bu adam haqqında, onun keçmiş 
məşqçisi haqqında xatirələr onu bir az da dinləməyə məcbur eləyir. – Biz səninlə nəyin necə 
olduğunu bilirik. Bilirik – Totero öz tiradasının lap mahiyyətinə çatanda mat qalıb susur. 
– Bilirik, bilirik, – o, əlini çəkərək təsdiq eləyir. 
– Mən də bilirdim duranda Cenisdən danıqacağıq, – Dovşan əlavə eləyir. O, şalvarını 
döşəmədən götürüb əyninə keçirir. Şalvarın çeynənmiş kimi görkəmi onu narahat eləyir, ona necə 
mühüm addım atdığını xatırladır və bu fikirdən qarnında, boğazında əsəb spazmaları başlayır. 
– Danışarıq, danışarıq, – Totero razılaşır. – İctimai vəzifəmizi yerinə yetirən kimi – Pauza – 
Sən geri qayıtmaq istəyirsən? İstəyirsənsə, de. 
Dovşan o qızın ağzındakı əbhəl dəliyi, televizoru divar şkafının qapısının döyəcləyidiyini xatırlayır. 
– Allah göstərməsin. 
Totero vəcdə gəlib, o, dil qəfəsə qoymadan çərənləyir. 
– Lap gözəl, lap gözəl, gəl geyinək. Bruerə geyinib-keçinmədən gedə bilmərik. Sənə təmiz 
köynək lazımdır? 
– Axı sizinki mənim əynimə gəlməz. 
– Niyə, Harri? Ölçün neçədir? 
– Qırx iki, boy üç 
– Mənimki kimi. Eynilə mənimki kimi! Boyuna görə əllərin qısadır. Bu, sadəcə olaraq, 
gözəldir, Harri. Sənə kömək lazım olanda yanıma gəlməyinin mənim üçün nə demək olduğunu 
ifadə eləyə bilmirəm. Bütün bu illər, – o, əldə qayırma kamoddan köynək götürüb onun sellofan 
dolağını qopararaq dillənir, – bütün bu illər, bütün bu uşaqlar sənin əllərindən gəlib keçir və efirdə 
əriyirlər. Və heç vaxt geri qayıtmırlar, Harri, heç vaxt geri qayıtmırlar. 
Dovşan Toteronun köynəyinin onun lap əyninə olduğunu təəccüblə hiss eləyir, bulanıq güzgüdə 
görür. Görünür, onlar arasındakı bütün fərq yalnız ayaqlarının uzunluğundadır. 
Totero hey üyüdüb tökür və sanki, iftixar hissi keçirən ana kimi onun necə geyindiyinə baxır. İndi 
məhz nə eləmək lazım gəldiyini ona izah eləməyə ehtiyac olmadığı vaxt o, daha pərt olmur və nitqi daha 
əlaqəlidir. 
– Lap adamın ürəyi sevinir – deyir. – Gənclik güzgü qabağında. Etiraf elə, Harri, axırıncı dəfə 
nə vaxt əylənibsən? Çoxdan? 
– Dünən gecə, – Dovşan cavab verir. – Mən Qərbi Virçiniyaya gedib geri qayıtmışam. 
– Mənim xanımım xoşuna gələcək, hökmən xoşuna gələcək, səhər çiçəyidir, – Totero davam 
eləyir. – Onunla gələcək qızı heç vaxt görməmişəm. Deyir o kökdür. Mənim xanımıma dünyada hər şey kök 
görünür: onun necə yemək yediyini görsəydin, Harri! Gənclik iştahası. Qalstuku nə yaxşı bağlayıbsan, 
indiki cavanlar o qədər müxtəlif hoqqalar bilirlər, mənim heç yatsam yuxuma da girməz. 
– Adicə vindzordur. – Dovşan geyinib yenidən sakitləşir. Oyanma onu birtəhər tərk elədiyi 
aləmə qaytarır. Təkcə Cenisin darıxdırıcı mövcudluğu, səs-küylü tələblərilə uşağı özünün dörd 
divarı çatışmır. O, nə elədiyini özü bilmirdi. Ancaq indi bu reflekslər cəmi-cümlətanı üzdə olan 
cızıqlardır – quruyub və onu haqlı olduğuna inandıran daha dərin instinklər ön plana çıxır o, azadlıqla nəfəs 
alır, azadlıq-oksigen kimi hər yanda, ətrafdadır; Totero-hava burulğanıdır, içərisində olduğu bina və 
qəsəbənin küçələri isə vur-tut fəzaya pilləkan və yollar. Dünya xaosunun onun iradəsinin adi səyi ilə 
kristallaşdırıldığı azadlıq o qədər bitkin və kamildir ki, bütün yollar bərabər dərəcədə gözəl görünür, bütün 
hərəkətlər dərini eyni dərəcədə yumşaq tumarlayacaq və hətta Totero ona indi iki qızla yox, iki keçi ilə 
görüşəcəklərini və Bruerə deyil, Tibetə gedəcəklərini desəydi belə, onun xoşbəxtliyi bir zərrə də azalmazdı. 
O, sonsuz cidd-cəhdlə qalstuku bağlayır, sanki, vindzor düyününün xətləri Toteronun köynəyinin yaxalığı 
və onun özünün boynunun kökü – ulduz əlləridir və o, işini qurtaranda onlar kəhkəşanın lap qırağına 
uzanacaqlar və ümumiyyətlə, o dalay-lamadır. Totero onun baxış sahəsinin küncündə peyda olan bulud 
kimi üzüb pencəyə tərəf yaxınlaşır. 
– Mənim maşınım hələ buradadır? – Dovşan soruşur. 
– Göydür? Buradadı. Çəkmələrini gey. 
– Maraqlıdır, onu burada kimsə görüb, ya yox. Mən yatan vaxt heç bir söhbət eşitməyibsiz ki? 
Dovşan azadlığının ucsuz-bucaqsız boşluğunda hansısa yarımçıqlığın – valideynlərinin evinin 
arvadının valideynlərin evinin onların mənzillərinin qatı qayğılı olduğunu xatırladı. Zamanın qaçışı, 
çətin ki, onları belə tez əritsin, ancaq Toteronun cavabına görə bu, məhz belədir ki, var. 
– Yox, – deyir o. Və əlavə eləyir: – Ancaq mən sənin haqqında danışıla biləcək yerdə 
olmamışam. 
Totero üçün şən səfərdə onun vur-tut yol yoldaşı olması Dovşanı cinləndirir. 
– Mən bu gün işə getməli idim, – o, sərt şəkildə dillənir, sanki, hər şeydə qoca günahkardır – 
Sənin və mənim üçün böyük gündür. 
– Sən nəçisən? 
– On və beş sentlik mallar mağazalarında Möcüzə-Sürtgəc adı altında olan mətbəx 
avadanlıqlarını nümayiş etdirirəm. 
– Abırlı işdir – Totero üzünü pəncərədən çevirib dillənir – Əladır, Harri. Nəhayət, sən 
geyindin. 
– Mister Totero, sizdə daraq var? Bir də ayaqyoluna getməliyəm. 
Aşağıda «Gün İşığı» İdman Assosiasiyasının üzvləri hər cür cəfəngiyyata fit verir və gülürlər. Dovşan 
onların yanından necə keçdiyini və: 
– Deyin, məni hamının görməsi hökmən lazımdır? – soruşduğunu təsəvvür eləyir. 
Totero bir vaxtlar məşqlərdə uşaqlar işlə məşğul olmaq əvəzində torun yanında axmaq zarafat 
elədikləri vaxt olduğu kimi hiddətlənir. 
– Sən kimdən qorxursan, Harri! Bu zavallı böcək Cenis Sringerdən? Sən insanları çox yüksək 
qiymətləndirirsən. Heç kimin səninlə işi yoxdur. İndi biz, sadəcə olaraq, aşağı düşəcəyik, ancaq 
ayaqyolunda çox yubanma. Mən hələ səndən səninçün elədiyim və indi hazırda eləməkdə olduğum 
hər şeyə görə minnətdarlıq eşitməmişəm. 
O, şotkadan darağı çıxarıb Harriyə verir. 
Azadlığı korlamaq qorxusu adi minnətdarlıq sözləri deməyə mane olur. 
– Sağ olun, – Dovşan dodaqlarını sıxıb mızıldanır. 
Onlar aşağı enirlər. Toteronun əminliyinə rəğmən bütün kişilər – ən çox qocalar, hərçənd onların 
formasını itirmiş bədənləri öz ürəkbulandıran gümrahlıqlarını, xeyli dərəcədə itirsə də – ona maraqla 
baxırlar. Totero onu dönə-dönə təqdim edir: 
– Fred, bu mənim ən yaxşı şagirdim, gözəl basketbolçu Harri Enqstromdur, sən, yəqin, onun 
adını qəzetlərdən xatırlayırsan, o iki dəfə vilayət rekordunu vurub – əvvəlcə min doqquz yüz əllinci, 
sonra isə min doqquz yüz əlli birinci ildə. Onu özü təzələmişdi, bu, valehedici nəticə idi. 
– Sən nə danışırsan, Marti! 
– Harri, sizinlə tanış olmağı özümə şərəf bilərəm. 
Onların diri, rəngsiz gözləri eynilə tünd ağızları kimi yaxılmış ləkə kimi – onun qəribə fiqurasını yeyir, 
sonra isə onları öz iyrənc, pivədən şişmiş qarınlarında həzm etməkdən ötrü güclü təəssüratlarını üzüaşağı 
yollayırlar. Toteronun onlar üçün, sadəcə, təlxək olduğu Dovşana aydındır, o öz dostuna və özünə görə 
utanır. O, ayaqyolunda gizlənir. Oturacaqdakı rəng qopub, bütün rakvina isti su gələn kranın paslı göz 
yaşları izləri süzüntüsündə divarlar yaşa bulaşıb, asılqanda dəsmal yoxdur. Xırdaca tikilinin hündürlüyü 
adamın canına vəlvələ salır – tavanı bir kvadrat yarım ağımtıl pərdəyə bürünmüş milçəklər asılan sıx 
hörümçək toru tutub. Dovşanın korlanmış ovqatı, sanki, iflicə çevrilərək güclənir; o çıxır, axsayaraq üz 
gözünü turşudan Toteroya qoşulur və onlar yuxuda imişlər kimi klubu tərk eləyirlər. Totero özünü Herrinin 
avtomobilinə salır və Dovşan onun təklifsiz maşına soxulmasına hirslənir. Ancaq yuxuda qəbul olunduğu  
kimi, özünü suallarla zora salmadan sükan arxasında oturur və əlləri, ayaqları ilə pedallarla təması bərpa 
etdiyi vaxt yenidən güc-qüvvət əldə eləyir. Nəm, sığallanmış saçları başında kip oturub. 
– Deməli, sizcə, mən Cenislə birlikdə içməliydim, – o kəsik-kəsik dillənir. 
 –  Ürəyinin hökmü ilə hərəkət elə, – Totero deyir, – ürək bizim yeganə məsləhətçimizdir – 
onun səsi yorğundur, elə bil, uzaqdan gəlir. 
– Bruerə? 
Cavab yoxdur. 
Dovşan döngə ilə gedir, əvvəllər yol boyu süni buz fabrikindən axan su xəndəyini keçərək 
Potter-avenyuya dönür. Onun mənzili olan Uilber-stritdən uzağa-sağa gedir; daha iki döngə onu Bruer 
istiqamətindəki dağı dolanıb keçən Mərkəzi küçəyə çıxarır. Solda torpaq enli, iti Çapan At çayının səssiz 
axdığı dərin yarğana gedir, sağda benzokolonkalar işıq saçır, al-əlvan rəngli lampaların zəncir hörüyü 
yanıb-sönür, faralar etiraz eləyirlər. 
Şəhər tikililərinin seyrəkləşməsi ilə Toteronun da dili açılır. 
– İndi biz xanımlarla görüşəcəyik, Harri, mənim ikinci haqqında təsəvvürüm yoxdu, ancaq 
bilirəm ki, sən centlmen olacaqsan və zamin olaram ki, mənim rəfiqəm xoşuna gələcək. O qəşəng 
qızdır, Harri; doğulandan bütün şərait onun əleyhinə olub, ancaq o qız böyük iş görüb. 
– Nə iş? 
– O qız şəraitlərə meydan oxuyur. Bütün məsələ də bundadır – meydan oxumaq. Sən razısan, 
Harri? Mən xoşbəxtəm, xoşbəxtəm və onunla hətta belə deyərdim ki, çox soyuq münasibəti özümə 
şərəf bilirəm. 
– Hə? 
– Harri, sənə məlumdurmu ki, gənc qadınların bütün bədənləri tüklə örtülü olur? 
– Bu haqda fikirləşməmişəm – ikrah hissi boğazını tutur. 
– Sən bir fikirləş, – Totero davam eləyir, – fikirləş. Onlar meymundurlar, Harri. Qadınlar – 
meymundurlar. 
O bunu elə ciddi görkəmlə deyir ki, Dovşan qeyri-ixtiyari gülür. 
Totero da gülür və ona yaxınlaşır. 
– Ancaq biz onları sevirik, düzdür, Harri? Onları niyə sevirik? Mənim bu sualıma cavab ver, 
Harri, onda sən məişət tapmacasının cavabını taparsan. – O, oturacaqda qurcuxur, ayaqlarını narahat 
halda yellədir, əyilir, Dovşanın çiyninə yüngülcə vurur, geriyə söykənir, pəncərəyə baxır, yenidən geri 
dönür və yenidən yüngülcə onun çiyninə vurur. – Mən dəhşətli adamam, Harri. İkrah hissi oyadan adamam.  
Harri, indi sənə bir şey deyəcəm. – O, məşqçi olduğu vaxtlarda həmişə hamıya nəsə deyirdi. – Arvadım 
deyir ki, mən ikrah oyadan adamam. Ancaq bütün bunların nədən başladığını bilirsən? Bu, onun dərisindən 
başladı. Bir dəfə min doqquz yüz qırx üçüncü, ya da qırx dördüncü ildə yazda, müharibə vaxtı onun dərisi 
birdən – bilinmirdi nədən – iyrənc oldu. Sanki, bir dəriyə min kərtənkələ tikmişdilər. Bir təhər çözəmişdilər. 
Bunu təsəvvür eləyə bilirsən? Onun dərisinin ayrı-ayrı tikələrdən ibarət olması duyğusu məni dəhşətə 
gətirirdi, Harri! Məni eşidirsən? Qulaq asmırsan. Sən mənim yanıma niyə gəldiyin haqda fikirləşirsən. 
– Sizin səhər-səhər Cenis haqqında dedikləriniz məni bir qədər narahat eləyir. 
– Cenis. Mənim balam, Cenis Springer kimi kiçik səfehlər haqqında danışmayaq. Bu gün 
bizim axşamımızdır. İndi kiməsə yazığı gəlmək vaxtı deyil. Ağaclardan əsl qadınlar düşürlər. O, 
əllərilə ağacdan nəyinsə düşdüyünü göstərir. Plip-plip-plip. 
Dovşana bu adamın psix olduğu aydındırsa da, yenə səbirsizlik onu üzür. Onlar maşını 
Uizer-avenyudan kənara verirlər və Çin restoranının qapısı ağzında qızları qarşılayırlar. 
Moruq rəngi işıqlı neon lampası altında dayanan qızlar çiçək kimi zərifdirlər; onların yumşaq saçlarını 
dövrəyə alan qırmızı işıq solğunluğun yüngül çalarını verir. Dovşanın ürəyi, özünü qabaqlayıb boğuq taqqıltı 
ilə daş döşənmiş yolla irəli gedir. Onlar yaxınlaşan vaxt Totero ona Marqareti təqdim eləyir: 
– Marqaret Kosko, Harri Enqstrom, mənim ən yaxşı idmançım; xoşbəxtəm ki, bu qədər 
görkəmli iki gənc insanı bir-birinə təqdim eləmək mənə nəsib oldu. – Qocanın hərəkətlərində qəribə 
qorxaqlıq hiss olunur. İndicə onu öskürək tutacaq. 
Onun hədsiz-hesabsız təriflərindən sonra Dovşan heyrət içində görür ki, Marqaret vur-tut Cenisin 
surətidir – eynilə, elə boz-torpaq rəngli böcək, eləcə keçilməz inadkarlıq. Qız, dodaqlarını zorla tərpədərək 
kəkələyir. 
– Rut Lenard, Marti Totero və siz, adınız necə oldu. 
– Harri – Dovşan dillənir, – ya da Dovşan. 
– Dəqiq! – Totero səsini qaldırır. – Uşaqlar səni Dovşan çağırırdılar. Mənsə unutmuşam – 
öskürdü. 
– Kifayət qədər iri Dovşandır, – Rut dillənir. O, Marqaretin yanında kök görünür, ancaq çox 
da yox. O, daha dəqiq desək, dolu bədənlidir. Ancaq ucaboydur. Düzbucaqlı göz yuvasındakı 
gözləri solğun mavidir. İri yançaqları donunu tarım saxlayır. Kirlitəhər kürən saçları başının 
arxasında sancaqlanıb. Arxasındakı pullu dayanacaqda qırmızı dilli sayğaclar boyunca geri 
çəkilirlər, bənövşəyi qayışa salınmış ayağının yanındasa səkinin dörd ədəd kvadrat plitəsi X hərfi 
şəklində düzülüb. 
– Mən ancaq görünüşdən iriyəm, – Dovşan deyir. 
– Mən də – qız hay verir. 
– Aman allah, necə acmışam, – Dovşan, heç olmasa, nəsə deməkdən ötrü bütün kompaniyaya 
müraciət eləyir. Onu nəyə görəsə titrətmə tutur. 
 – Aclıq, aclıq, – Totero, sanki, ona danışmaq üçün mövzu verdiklərinə sevinərək təkrar 
eləyir. – Mənim körpələrim hara getmək istəyirlər? 
– Bura? – Harri soruşur. Hər iki qızın ona dikilən baxışlarına görə düşünür ki, bütün ixtiyarı o 
öz üzərinə götürməlidir. Totero xərçəng kimi geri çəkilərək yanından ötüb keçən yaşlı cütlüklə 
toqquşur. Təkandan üzündə elə heyrət yaranır, o qədər çox üzr istəyir ki, Rut qəhqəhə çəkir, gülüşü, 
sanki, yerə atılan bir ovuc dəmir pul kimi küçəyə səpələnir. Bu səslər gərginliyi aradan qaldırır və 
Dovşan sinəsinin əzələləri arasındakı sahənin isti hava ilə necə dolduğunu hiss eləyir. Totero şüşə 
qapıdan içəri birinci soxulur. Marqaret onun dalınca gedir, Rut isə Dovşanın qoluna girib deyir: 
– Mən sizi tanıyıram. Mən Vest Bruerdəki orta məktəbdə oxumuşam, oranı əlli birdə 
bitirmişəm. 
– Mən də əlli birdə. – Deməli onlar yaşıddırlar, ovcuna toxunması kimi  onu bu da sevindirir, 
sanki, hər ikisi hətta şəhərin müxtəlif hissələrindəki məktəblərdə eyni şeyi öyrənmiş, eyni 
dünyagörüşü qazanmışlar. Əlli birinci il buraxılışının dünyaya baxışını. 
– Siz bizi udmuşduz, – qız deyir. 
– Sizin pis komandanız vardı. 
– Elə şey yoxdur. Mən üç oyunçu ilə dostluq eləyirdim. 
– Birdən-birə üçü ilə? 
– Deyəsən, hə. 
– Onların yorğun görkəmləri buna görə imiş. 
Qız yenə qəhqəhə çəkir, yenə xırda pullar torpağa səpələnir və Dovşan öz sözlərinə görə utansa da, 
qız elə mehriban görünür ki, həmin vaxtlar isə ola bilsin lap qəşəng imiş. İndi onun üzünün dərisi 
anlaşılmazdır. Ancaq saçları sıxdır və onlara görə müəyyən mühakimə yürütmək olar. 
Əynində çirkli-boz kətandan hazırlanmış kitel olan gənc çinli, kimonolu amerikalı qızın əzilmiş kağız 
pulları təzədən, dönə-dönə saydığı şüşə piştaxtanın yanında onların yolunu kəsir. 
– Bağışlayın, neçə nəfərsiz? 
– Dörd  – Dovşan Toteronun susduğuna əmin olub cavab verir. 
Rut gözlənilmədən möhtəşəm jestlə qısa ağ paltosunu çıxarır və Dovşana verir. Yumşaq buruq-buruq 
parçadan ətir dalğası qalxır. 
– Dörd nəfər, xahiş eləyirəm bura. 
Ofisiant onları qırmızı kabinəyə aparır. Müəssisə ancaq bu yaxınlarda Çin restoranı olub və divarda 
Parisin çəhrayı görkəmi hələ də asılı qalıb. Rut yüngülcə yırğalanır; arxasınca addımlayan Dovşan görür ki, 
qızın gərginlikdən dabanları saralıb, ayaqları nazik dikdaban çəkməyə mismarlamış bənövşəyi qayışların 
əhatəsində hərdənbir o tərəf-bu tərəfə gedir. Ancaq parıldayan yaşıl donunun keçdiyi iri yançaqları 
təmkinini saxlayır. Üzünün düzgün cizgiləri kimi beli də səliqə ilə çəkilib. Donunun yarığı ağ kök 
kürəyindəki üçbucağın üstünü açır. Dovşan kabinəyə yaxınlaşarkən ona toxunur və burnu ilə qızın təpəsinə 
dirənir. Onun saçlarının kəskin iyi ətir iyinə qarışır. Onlar ona görə toqquşdular ki, Totero Marqareti öz 
yerinə çox təntənə ilə oturdur – mağara girişində ildırım. Dovşan öz növbəsini gözləyərək heyranlıqla 
fikirləqir ki, restoranın pəncərəsi yanından dünən axşam onun özü həmin Qərbi Virciniya kafesinin 
pəncərəsi arxasından keçdiyi kimi keçən hansısa naməlum adam onu qadınla görər. Ona elə gəlir ki, 
pəncərədən onun bədəninə və qadınının bədəninə paxıllıqla baxan elə həmin naməlum adamdır. Rut əyilir və 
öz yerinə sürüşür. Çiyninin dərisi qızarır, sonra da kabinənin kölgəsində qaralır. Dovşan onun qadınlara xas 
təlaş içində, sanki, özünə yuva qururmuş kimi donunu xışıldadıb yerini necə rahatladığını hiss eləyib yerində 
oturur. 
Sən demə o, qızın paltosunu hələ də əlində saxlayıb. Onun dizləri üstündə solğun yumşaq dəri 
mürgüləyir. Ayağa durmadan əlini uzadır və paltonu asılqanın qıynağına keçirir. 
– Əlin uzun olmağı yaxşıdır, –  qız dillənir, çantasına baxır və «Nyuport» siqaret qutusunu 
çıxarır. 
– Amma Totero deyir ki, mənim əllərim qısadır. 
– Siz bu qoca avaranı haradan qazıb çıxarıbsız? – Rut Toteronun istəsə, eşidə biləcəyindən 
ötrü ucadan soruşur.  
– O, avara deyil, mənim keçmiş məşqçimdir. 
– Siqaret istəyirsiz? 
– Tərgitmişəm, – o qətiyyətsiz halda cavab verir. 
– Deməli bu qoca avara sizin məşqçiniz olub, – qız ah çəkir. Sonra «Nyuport»un firuzəyi 
qutusundan siqaret çıxarır, çəhrayı dodaqlarına alır və kağız kibritin kükürdünün ucuna qaşqabaqlı 
nəzər salaraq qadınsayağı yöndəmsizcəsinə onu özündən kənara itələyir; bu zaman kibriti yanakı 
tutur, buna görə də o, yalnız üçüncü cəhddən yanır. 
– Rut, – Marqaret dillənir. 
– Avara? – Totero təkrar eləyir; onun ağır, xəstə sifəti, sanki, artıq əriməyə başlayırmış kimi 
işvəli istehza ilə əyilir. – Hə, mən avarayam, avarayam. Şahzadə qızlar cəmiyyətinə düşən iyrənc 
qoca avara. 
Marqaret bunda özü üçün alçaldıcı heç nə görmədiyindən əlini Toteronun mizin üstündə olan əlləri 
üstünə qoyur və öldürücü ciddiliklə bildirir: 
– Siz qətiyyən avara deyilsiz. 
– Bizim gənc Konfutsimiz haradadır? – Totero ikinci əlini qaldıraraq ətrafı gözdən keçirir. 
Gənc yaxınlaşan zaman soruşur: Burada alkoqollu içki satılır? 
– Qonşudan gətiririk, – gənc cavab verir. 
Maraqlıdır ki, çinlilərin qaşları üzdə deyil, sanki, dəriyə basılıb.  
– İkiqat şotland viskisi, – Totero dillənir, – əzizim, sizə?  
– Daykiri, – Marqaretin sözləri hazırcavablıq kimi səslənir. 
– Sizə, balası? 
Dovşan Ruta baxır. Qızın üzünə çəhrayı toz yapışdırılıb, saçları ilk baxışdan gah çirkli-kül rəngli, gah  
solğun-şabalıdı görünən, əslində rəngbərəng – kürən, sarı, qəhvəyi və qara saçları; gur işıqda hər birini it 
tükü kimi çoxlu müxtəlif çalar alır. 
– Nə bilim, – qız cavab verir. – Yaxşı, daykiri. 
– Üç dənə, – Dovşan gənc çinliyə belə deyir. Fikirləşir ki, daykiri layma şirəsi kimi bir şeydir. 
Ofisiant təkrar eləyir: 
– Üç daykiri, bir buzlu ikiqat şotland viskisi, – və gedir. 
– Sizin ad gününüz haçandır? – Dovşan Rutdan soruşur. 
– Avqustda. Nolub ki? 
– Mənimki apreldədir. Mən uddum! 
– Siz udduz, – qız onun fikrini başa düşübmüş kimi razılaşır: səndən böyük olan qadın 
üzərində tam üstünlüyü hiss eləmək olmur. 
– Əgər məni tanıdızsa, niyə mister Toteronu tanımadız? O bizim komandanın məşqçisi idi. 
– Məşqçiyə baxan kimdi? Onların heç bir xeyri yoxdur. 
– Necə yəni yoxdur? Məktəb komandası – yalnız məşqçidir, düzdür? 
– Məktəb komandası – yalnız uşaqlardır – Totero fikrini bildirir. – Qurğuşundan qızıl düzəldə 
bilməzsən. Hə, qurğuşundan qızıl düzəldə bilməzsən. 
– Sizsə düzəltdiz, – Dovşan etiraz eləyir. – Mən məktəb komandasına düşdüyüm vaxt başı 
dirsəkdən ayıra bilmirdim. 
– Bilirdin, lap yaxşı bilirdin, Harri. Mən sənə heç nə öyrətməmişəm, sadəcə olaraq, səni özünə 
tanıtmışam. – O, hey boylanır. – Sən iri ayaqlı, gənc maral idin, – o davam eləyir. 
– Ölçünüz neçə idi, – Rut maraqlanır. 
– Qırx dörd, – Dovşan cavab verir. – Bəs sizinki neçədir? 
– Mənimki çox kiçikdir – Rut deyir, – xırdaca ayaqlardır. 
– Amma mənə elə gəlir ki, onlar tuflidən çölə çıxır. 
O, mizin altına – perspektivin qısaltdığı kürülüyün iki qəhvəyi balıq kimi  asıldığı sualtı 
yarımqaranlığa baxmağa çalışaraq başını aşağı salır. Onlar mizin altına baş vururlar. 
– Belə diqqətlə baxmayın, yoxsa kabinədən çölə yıxılarsız, – qız pərtliklə dillənir. Bu 
yaxşıdır. Qadınlar birinin onları utandırmasını xoşlayırlar. Bunu heç vəchlə etiraf  eləmirlər, ancaq bu, 
faktdır. 
Ofisiant içki, boşqabın altına kağız salfet və tutqun rəngli gümüş qab gətirir. O, Marqaret üçün 
qab-qacaq düzüb Toteroya yaxınlaşır ki, birdən Totero viski stəkanını dodaqlarından ayırıb canlanmış 
möhkəm səslə soruşur: 
– Çəngəl-bıçaq? Şərq yeməkləri üçün? Məgər sizdə çubuq yoxdur? 
– Çübuq? Var. 
– Hamıya çubuq, – Totero qətiyyətlə bildirir. – Heç kim yad monastıra öz təlimatı ilə getmir. 
– Mənimkinə dəyməyin! – Marqaret ofisiant onları yığışdırmaq istədiyi vaxt əllərini öz 
qaşığına, çəngəlinə səs-küylə çırpa-çırpa bağırır. – Heç bir çubuq-filan istəmirəm. 
– Harri və Rut? – Totero onlara müraciət eləyir. – Siz nəyə üstünlük verirsiz? 
Daykiri, doğrudan da, şəffaf-büzüşdürücü mayenin səthi ilə yağ kimi axıb gedən layma tamı verir. 
– Çubuqlar, – Dovşan Marqareti pərt eləyə biləcəyindən sevinərək  alçaq ahəngdar səslə 
cavab verir. – Biz Texasda heç vaxt çin yeməklərinə metalla toxunmurduq. 
– Rut? – Totero ona ürəksiz və gərgin nəzərlə baxır. 
– Yaxşı. Əgər bu zırrama bacarırsa, mən də bacararam. – Qız siqaretini söndürür və qutudan 
ikincini götürür. 
Ofisiant rədd edilmiş gümüşlə – sanki, gəlinin rəfiqəsi gül dəstəsi tutubmuş kimi uzaqlaşır. Marqaret 
tək qalır və bu onu cinləndirir. Dovşan məmnundur: qız – onun buludsuz səadətinə düşən kölgədir. 
– Siz Texasda Çin yeməkləri yeyirdiz? – Rut maraqlanır. 
– Həmişə. Hər vaxt. Siqaret Verin. 
– Siz ki tərgitmisiz. 
– İndi də başlayıram. Mənə on sent Verin. 
– On sent! Heç vaxt! 
Onun rədd eləməsindəki güclü sərtlik Dovşanın xətrinə dəyir, bu elə səslənir ki, sanki, qız pul 
qazanmaq istəyir. O niyə düşünür ki, Dovşan onu soymağa hazırlaşır. O nə oğurlaya bilər? Dovşan əlini 
cibinə salıb bir ovuc xırda pul çıxarır, bir on sentlik götürür və masalarının yanında zəif işıq saçan fil 
sümüyü ilə süslənmiş xırda musiqi avtomatına salır. Əyilib musiqi siyahısını vərəqləyərək B və 7 düyməsini 
– «Roksvill, P-A»nı basır. 
– Texasdakı Çin mətbəxi Birləşmiş Ştatlardakı Bostonu saymasaq, ən yaxşıdır, – deyir. 
– Böyük səyyaha qulaq asın, – Rut dillənir və ona siqaret verir. Dovşan onu on sentliyə görə 
bağışlayır. 
– Beləliklə siz hesab eləyirsiz ki, – Totero təkid eləyir, – məşqçilər heç nə eləmirlər. 
– Onlar heç kimə gərək deyillər, – Rut cavab veir. 
– Siz Allah, boşlayın bu söhbəti? – Dovşan söhbətə qarışır. 
Ofisiant çubuqlar və iki menyu ilə qayıdır. Dovşanın ümidi boşa çıxıb – çubuqların görkəmi elədir ki, 
elə bil, onlar heç ağacdan yox, plastmasdandır. Siqaretdən küləş iyi gəlir. Dovşan onu damağından götürür, 
yox əşi, bəsdir. 
– Hərə bir xörək sifariş eləyir, sonra isə hamısını bölürük, – Totero təklif eləyir. – Kim nəyi 
xoşlayır? 
– Mənə turşməzə donuz əti, – Marqaret bildirir. Nə deyirsən – de, ancaq bu qızın qətiyyətinə 
söz ola bilməz. 
– Harri? 
– Bilmirəm. 
– Bu da sənə Çin mətbəxi üzrə mütəxəssis, – Rut dillənir. 
– Burada ingiliscə yazılıb. Mən Çin menyusu ilə sifariş verməyə adət eləmişəm. 
– Yaxşı-yaxşı, deyin görüm nə dadlıdır. 
– Əl çəkin, siz başımı tamam xarab elədiz. 
– Siz heç vaxt Texasda olmayıbsız, – Rut deyir. 
Dovşan həmin o tanış olmayan, ağacsız gecədəki evi, preriyadan baş qaldıran yaşıl gecəni, 
pəncərədəki gülləri xatırlayır və cavab verir: 
– Əlbəttə, olmuşam. 
– Yaxşı, orada neynəyirdiz? 
– Sem dayıya qulluq eləyirdim. 
– Hə, orduda, bu, hesabdan deyil. Texasda hərbi xidmətdə hamı olub. 
– Öz zövqünüzə görə sifariş verin, – Dovşan Toteroya deyir. Onu, deyəsən, Rutun tanışlıq 
elədiyi bütün bu veteranlar əsəbiləşdirirlər və on sentlik xərclədiyi mahnının sonuncu taktlarına 
gərginliklə qulaq asır. Səs bu Çin müəssisəsində, sanki, mətbəxdən gəlir və çox uzaqda qalmış gecə 
onu maşında xeyli ruhlandıran həmin dəliqanlı melodiyanı xatırladır. 
Totero ofisianta sifariş verir və o gedəndə Rutu fikrindən daşındırmağa cəhd eləyir. Qocanın nazik 
dodaqları viskidən yaşdır. 
– Məşqçi, – deyir, – həyatın bizə ərməğan elədiyi üç əzanın inkişafının qeydinə qalır. Bu, baş, 
bədən və ürəkdir. 
– Bir də qasıq, – Rut əlavə eləyir. 
– Kim fikirləşər? – Marqaret gülür. Bu qız Dovşanı əməlli-başlı karıxdırır. 
– Gənc ledi, siz mənə meydan oxuyursuz, indi də mən sizin diqqətinizi tələb eləyirəm. – 
Totero lovğalıqdan yerə-göyə sığmır. 
– Boş şeydir, – Rut gözlərini aşağı salıb sakitcə cavab verir. – Məndən əl çəkin. – Totero onu 
acıqlandırıb. Burun pərələri ağarır, kobud boyanmış üzü qaralır. 
– Birinci-baş. Strategiya. Oğlanlar ən çox basketbol məşqçisinin yanına həyət 
meydançalarından gəlirlər və bunu yaxşı necə ifadə eləmək olar – iki səbətli meydançada oyunun 
zərifliyi haqqında təsəvvürləri olmur. Yəqin ki, sən mənim fikrimlə şərik olarsan, Harri? 
– Yox bir. Elə dünən… 
– İkincisi – mən qurtarıram, Harri, onda sən deyərsən, ikinci – bədən. Oğlan uşaqlarında idman 
forması təkmilləşdirmək. Ayaqlarına möhkəmlik vermək. – O, hamarlanmış masanın üstündəki yumruğunu 
düyür. – Möhkəmlik. Qaçmaq, qaçmaq, qaçmaq. Nə qədər ki, ayaqları torpaq üstündə dayanır, həmişə 
qaçmalıdır. Nə qədər qaçasan, onsuz da yenə az olacaq. Üçüncüsü, – o, ikinci əlinin baş və şəhadət 
barmaqları ilə dodağının qırağındakı yaşı silir, – üçüncüsü, ürək. Burada da gənc ledi, sözsüz ki, mənim də 
olmaq istədiyim – mütəxəssislərin təsdiq elədiklərinə görə, doğrudan da, olmuşam – yaxşı məşqçinin 
qarşısında ən ciddi imkanlar açılır. Oğlan uşaqlarında kamillik iradəsi tərbiyə eləmək. Mən həmişə elə 
bilmişəm ki, o, qələbə istəyindən daha mühümdür, çünki kamillik - məğlubiyyətdə də mümkündür. Onu 
duymağa məcbur eləmək, hə, yəqin ki, bu söz uyğun gəlir, kamilliyin müqəddəsliyini duymaq, hər kəsin 
nəyə qadirdirsə, onu da verməli olduğunu anlamaq. – O indi pauza eləməyi özünə rəva bilir və növbə ilə 
dinləyicilərə baxaraq onları dillərini dişləməyə məcbur eləyir, – vəcdə gəlmiş məşqçinin ürəyini nəcibləşdirə 
bilmiş oğlan, – o öz nitqini bitirir – artıq heç vaxt – bu sözün ən dərin mənasında – heç vaxt həyatın daha 
ciddi oyunlarında uğursuz olmaz. İndi isə, ilahi, hamının gözü səndədir, et cetera… O artıq içində, buz 
kubiklərindən başqa, demək olar ki, heç nə qalmayan stəkanı dodaqlarına yaxınlaşdırır. Stəkan boşaldılan 
vaxt buzlar aşağı düşür və cingilti ilə onun dodaqlarına tərəf diyirlənir. 
Rut Dovşana tərəf dönərək sakitcə, sanki, mövzunu dəyişmək istəyərək soruşur: 
– Siz nə ilə məşğulsuz? 
– Əmin deyiləm ki, indi, ümumiyyətlə, nə iləsə məşğul oluram, – gülür, – bu gün səhər işə 
getməli idim. Mən… bunu başa salmaq çox çətindir… mən Möcüzə-Sürtgəc adlı bir şeyi 
göstərirəm. 
– Mən də əminəm ki, o bunu gözəl bacarır, – Totero işə qarışır. – Əminəm ki, 
Möcüzə-Sürtkəc Korporasiya Şurasının üzvləri öz illik iclaslarında toplaşdıqları və özlərinə: «Kim 
Amerika sakinləri içərisində bizim işimizin uğuruna hamıdan çox kömək eləyib?» sualı verdikləri 
vaxt Dovşan – Harri Enqstromun adı siyahıda birinci olur. 
– Bəs siz nə ilə məşğul olursuz? – Dovşan da öz növbəsində maraqlanır. 
– Heç nə ilə, – Rut cavab verir. – Heç nə ilə. – Göz qapaqları mavi piy pərdəsi kimi daykiri 
üzərində qapanır. Mayenin yaşımtıl işığı çənəsinə düşür. 
Çin yeməklərini gətirirlər. Dovşanın lap ağzının suyu axır. O, Texasdan sonra bu yeməklərin dadına, 
doğrudan da, baxmayıb. Doğranmış heyvanların – inəyin arxa hissəsinin qanlı tikələrini, toyuğun damarlı 
skeletinin izlərini tapmadığı bu yeməyi sevir, onların izləri xırda-xırda doğranıb, yox edilib və koppuş yaşıl 
bədənləri onun məsum iştahanı artıran cansız tərəvəzlə ağrısız şəkildə qarışdırılıb. Bütün bunlar buğlanan 
düyü qalağı üstündədir. Hər kəs belə səliqəli bir isti qalaq alır və Marqaret öz payını cəngəllə tələsə-tələsə 
qarışdırır. Hamı ləzzətlə yeyir. Oval boşqablardan qəhvəyi donuz ətinin, şəkər noxudunun, cücənin, qatı, 
şirin sousun, dəniz xərçənginin, su qozu və kim bilir daha nəyin ağız büzən qoxusu qalxır. Üzlərə sağlam 
qırmızılıq çıxır. Danışıq canlanır. 
– O, zəhmli idi, – Dovşan Totero haqqında danışır. – Bizim dairənin çox görkəmli məşqçisi 
idi. Mən onsuz heç kim olardım. 
– Yox, Harri, haqlı deyilsən. Sən mənim üçün, mənim səndən ötrü elədiklərimdən çox şey 
eləyibsən. Qızlar, o ilk oyundaca iyirmi xal topladı. 
– İyirmi üç, – Dovşan dəqiqləşdirir. 
– İyirmi üç xal! Bir fikirləşin! – Qızlar yeməklərinə davam eləyirlər. – Harri, Harrisberqdəki 
ştat birinciliyi yarışlarını və Dennistonlu balaca çempionu xatırlayırsan? 
– Hə, o lap balaca idi. – Harri Ruta deyir, - beş fut iki düym, meymun kimi eybəcər. Həm də 
cığal oyunçu. 
– Hə, ancaq öz işini bilirdi, – Totero deyir, – bilirdi öz işini. Harri güclü rəqiblə qarşılaşmışdı. 
– Yadınızdamı, mənə necə badalaq vurdu? 
– Düzdür, lap unutmuşdum, – Totero təsdiq eləyir. 
– Bu balacaboy mənə badalaq vurur, mən yumbalanıb uçuram. Əgər divar yumşaq olmasaydı, 
əzilib ölərdim. 
– Sonra nə oldu, Harri? Sən onu rüsvay elədin. Mən bu hadisəni tamam unutmuşdum. Hakim 
hər şeyi görürdü, ancaq bu, beşinci dəfə olduğundan onu meydandan qovdular. Və biz onları 
əzişdirdik. 
Toteronun sifətində nəsə sönür, o lətli və ölgün görünür. 
 –  Doğrudur, sən heç vaxt qaydaları pozmayıbsan! Heç vaxt. Harri həmişə idealist olub. 
– Sadəcə, ehtiyac olmayıb, – Dovşan çiynini çəkir. 
– Və Harrinin ikinci gözəl xüsusiyyəti – ona heç vaxt heç nə olmayıb, – Totero qızlara 
bildirir. 
– Yox, bir dəfə biləyim sərpib.  – Dovşan onun səhvini düzəldir. – Ancaq mənə həqiqətən də 
kömək eləyən siz necə dediniz, bu… 
– Bəs sonra nə oldu? Lap dəhşətdir, mən hər şeyi necə unutmuşam. 
– Sonra? Sonra Pennoak vardı. Heç nə yox idi. Onlar bizi əzişdirdilər. 
– Onlar uddular? Məgər biz yox? 
– Yox əşi, lənət şeytana. Onlar yaman oynayırdılar. Onların beş güclü oyunçusu vardı. Bəs 
bizim? Düzünü desəm təkcə mən. Bizdə bir Harrison vardı, o okey idi, digəl ki, futbol zədəsindən 
sonra artıq heç vaxt düzəlmədi. 
– Ronni Harrison?  – Rut soruşur. 
– Siz onu tanıyırsız? – Dovşan narahatlıqla soruşur. Harrison məşhur arvadbaz idi. 
– Əmin deyiləm, – Rut kifayət qədər etinasız halda hay verir. 
– Bəstəboy, qıvrımsaç. Azca ayağını çəkir. 
– Yox, tanımıram, – qız deyir, – yəqin ki, yox. Bu qız təkəlli çubuqların öhdəsindən necə 
məharətlə gəlir; ikinci əli ovcu yuxarı halda dizi üstündədir. Dovşan onun başını necə əydiyinə, 
sadəlövh yoğun boynunun qabağa necə əyildiyinə, çiyin vətərlərinin gərildiyinə, dodaqları ilə tikəni 
necə örtdüyünə məmnuniyyətlə baxır. Çubuqlar dəqiq hesablanmış hərəkətlə yeməyi sıxır. Sadəcə 
olaraq, təəccüblüdür ki, bu gombullarda nə qədər zəriflik var. Marqaret – o biri, tutqun rəngli ucu 
əyri çəngəllə yeməyi sanki, kürəklə kürüyür. 
– Biz uduzduq, – Totero təkrar edir, ofisiantı çağırır və içkiləri bir dəfə də təkrarlamağı xahiş 
eləyir. 
– Mən daha istəmirəm, sağ olun, – Dovşan deyir. – Onsuz da keflənmişəm. 
– Siz, sadəcə olaraq, böyük ağıllı oğlansız – Marqaret dillənir. Qız indiyəcən onun adını başa 
düşə bilməyib. Aman allah, bu qız ona necə iyrənc görünür. 
– Mənim haqqında danışmağa başladığım və sizin sözlərinizə görə mənə, doğrudan da, kömək 
eləyən – topa baş barmağımla toxunur-toxunmaz onu hər iki əlimlə götürmək bacarığımdır. Bütün 
əngəl topu qarşında saxlamaqdadır və onda bu gözəl yüngül hiss peyda olur.  Top fit çala-çala özü 
qabağa uçur. – O, əllərilə bunun necə eləndiyini göstərir. 
– Ax, Harri, – Totero qəmli-qəmli deyir, – sən mənim yanıma gələndə artıq topu atmağı 
bacarırdın. Mən sənə vur-tut qələbə əzmini təlqin elədim. Kamillik əzmini. 
– Bilirsiz, mənim ən yaxşı oyunum bizim Alenvillə qarşı qırxxal topladığımız vaxt yox, 
axırdan əvvəlki sinifdəki oyunum idi. Biz  mövsümün lap əvvəlində vilayətin uzaq 
qurtaracağındakı kiçik maraqlı əyalət məktəbinə getdik, orada bütün altı sinifdə cəmi yüzə yaxın 
şagird vardı. Şəhərcik necə adlanırdı? Quş Yuvası, ya başqa cür? Siz bunu xatırlamalısız. 
– Quş Yuvası… yox, – Totero cavab verir. 
– Məncə, bu, onları yarış proqramına salmağınız cəmi bircə dəfə oldu. Orada elə gülməli 
xırda kvadrat idman zalı vardı ki, tamaşaçılar da səhnədə otururdular. Nəsə məzəli adı vardı. 
– Quş Yuvası, – Totero təkrar eləyir. O qayğılıdır. Hey qulağını ovuşdurur! 
– Sarıköynək! – Dovşan sevindiyindən özündən asılı olmayaraq qışqırır. Sarıköynək orta 
məktəbi. Elə xırdaca baxımsız şəhərcik, əhvalat idman mövsümünün başlanğıcında baş vermişdi, 
yəqin ki, hələ isti idi və sahələrdə viqvamlar kimi qarğıdalı topaları gözə dəyirdi. Və bütün 
məktəbdən sidr iyi gəlirdi, yadımdadır ki, siz hələ buna bir hazırcavablıq da eləmişdiz. Mənə 
tapşırırdız ki, bütün bunları çox da ürəyimə salmayım, biz təcrübə keçməyə gəlmişdik və qətiyyən 
onları əzməli deyildik. 
– Sənin yaddaşın mənimkindən yaxşıdır, – Totero deyir. 
Ofisiant qayıdır və Totero ona veriləcəyini gözləmədən stəkanı elə sinidəncə götürür. 
– Deməli, – Dovşan davam eləyir, – biz gəlirik, oynamağa başlayırıq, orada isə bu fermerlər 
beşliyi meydançada yerində yayır, biz başlayan kimi durmadan on beş xal toplayırıq və mən heç 
nəyi ürəyimə salmıram. Səhnədə isə cəmi iyirmi tamaşaçı oturub, bu oyun əsla yoxlanmadan, bütün 
bunlar mühüm əhəmiyyətli deyil və məndə elə təəccüblü hiss yaranır ki, sanki, dünyada hər şey 
eləməyi bacararam, mənə yalnız, sadəcə olaraq, beləcə qaçmaq, ötürmə vermək lazımdır, birdən 
görürəm ki, başa düşürsüz, görürəm ki, həqiqətən də dünyada hər şeyi eləyə bilirəm. Oyunun ikinci 
yarısında mən cəmi haradasa on dəfə atıram topu, hər top düz səbətə düşür, özü də çənbərə dəymir, 
heç toxunmur da, sanki, quyuya daş atıram. Bu kəndçi-kündçü isə ora-bura qaçır, hamısı su 
içindədir, ehtiyatda isə onlarda yalnız iki adam var, amma bizim komanda onların liqasında deyil, 
belə ki, onlar üçün də fərqi yoxdur, yeganə hakim səhnənin kənarı üzərinə əyilir, onların məşqçisi 
ilə danışır. Sarıköynək orta məktəbi. Bax belə, sonra isə onların məşqçisi hər iki komandanın paltar 
dəyişdiyi soyunub – geyinmə otağına gəlir, şkafdan içində sidr olan xırda kuzə çıxarır və dövrəyə 
buraxır. Necə yəni xatırlamırsız? – Necə də qəribədir, lap gülməlidir, niyə onlar heç cür başa düşə 
bilmirlər ki, bu məsələdə xüsusi olan nədir. O təzədən yeməyə girişir. Yerdə qalanlar artıq yeyib 
doyublar və indi ikincini içirlər. 
– Hə, ser, adınız necə oldu, siz, doğrudan da, göyçək oğlansız, – Marqaret deyir. 
– Fikir vermə, Harri, – Totero göz qoyur, – fahişələr həmişə belə danışırlır. 
Marqaretin əli masadan qoparaq bədəninin yanından uçub Toteronu düz dişindən vurur. 
– Bir-sıfır, – Rut soyuqqanlılıqla dillənir. 
Hər şey elə sakit baş verir ki, masanın üstündən boşqabları yığışdıran çinli başını qaldırmır; 
açıq-aydın bilinirdi ki, heç nə eşitmir. 
– Biz gedirik, – Totero elan eləyir, qalxmağa çalışır, ancaq masanın kənarlarına toxunur, ilişib 
qalır və qozbel kimi dayanır. Onun ağzı zərbədən bir azca əyilib və Dovşan gözlərini bu ikimənalı 
xəstə iddia qarışığından, utancaqlıqdan və daha pis olan vüqardan, hətta lap şöhrətpərəstlikdən də 
yayındırır. İstehzalı təbəssümlə əyilmiş dodaqdan sözlər qopur: 
– Əzizim, siz gedirsiz? 
– İt oğlu, – Marqaret cavab verir; ancaq onun qoz kimi bərk bədəni kabinələn çıxır və o, 
siraqetimi, ya pulqabımı yaddan çıxarıb-çıxarmadığına baxmaq üçün ətrafa göz yetirir. – İt oğlu, – 
təkrar eləyir və bu deyimdə, soyuqqanlılıqda hətta nəsə gözəl bir şey də var. Totero  ilə onların 
görkəmi indi daha sakit, qətiyyətli və hətta sanki, sərtdir. 
Dovşan masanın arxasından sıçramaq istəyir, ancaq Totero tələsik əlini onun çiyninə qoyur; Dovşan 
bu məşqçi əlinin möhkəm təmasını skamyada oturarkən kürəyinə dəyib onu basketbol meydançasına 
göndərəndə sillə dəyən kimi tez-tez hiss eləyirdi. 
– Yox, yox, Harri. Qal. Hər şey birdən olmaz. Qoy bizim kobudluğumuz səni pərt eləməsin. 
Sən maşınını bir müddətə mənə verə bilməzsən? 
– Nə? Axı mən onsuz heç yana gedib çıxa bilmərəm. 
– Hə, hə, haqlısan. Tamamilə haqlısan. Xahiş eləyirəm, bağışla. 
– Yox, yox, demək istədim ki, əgər lazımdırsa… – Ancaq yarısı ona məxsus olan avtomobili 
kiməsə vermək istəmir. 
Totero bunu anlayır. 
– Yox, yox. Mənasız ideya idi. Gecən xeyrə qalsın. 
– Yekəqarın qoca axmaq, – Marqaret deyir. 
Totero ona baxıb başını tez təlaşla aşağı salır. Harri qızın haqlı olduğunu görür. Totero, doğrudan 
da, yekəqarındır, onun sifəti havası buraxılmış balon kimi əyilib. Ancaq bu balon Dovşana, sanki, su kimi 
ağır və formasız hansısa mühüm bir fikirlə şişmiş kimi baxır. 
– Hara itəcəksən? – Totero soruşur. 
– Hər şey o key olacaq. Məndə pul var. Mehmanxanada nömrə götürəcəyəm, – Dovşan cavab 
verir. İstəyir ki, Totero ondan imtina eləyərək tez çıxıb getsin. 
– Mənim qalamın qapısı açıqdır, – Totero deyir. – Düzdür, orada cəmi bircə çarpayı var, 
ancaq döşək sərmək olar… 
– Yox-yox, – Dovşan sərt şəkildə etiraz eləyir. – Siz mənim həyatımı xilas eləyibsiz, ancaq 
mən sizin boynunuzda oturmaq istəmirəm. Hər şey yaxşı olacaq. Mən bunsuz da bilmirəm sizə necə 
təşəkkür eləyim. 
– Biz hələ söhbət eləyəcəyik, – Totero söz verir; onun əli dinc qalmır və sanki, təsadüfən 
Marqaretin yançağını şappıldadır. 
– Mən səni öldürməyə hazıram, – Marqaret deyir və onlar uzaqlaşırlar. Arxadan ata ilə qızına 
oxşayırlar, pistaxtanın yanında amerikalı qızla pıçıldaşan ofisiantı geridə qoyurlar və şüşə qapıdan 
keçib Marqaret qabaqda – çıxırlar. Sanki, belə də lazımdır, sanki, onlar qədimi barometrdən çıxan 
və ora girən taxta fiqurlardır. 
– Aman allah, o nə pis formadadır. 
– Kim yaxşı formadadır ki? – Rut maraqlanır. 
– Ən azı siz. 
– Demək istəyirsiz ki, mənim iştaham yaxşıdır? 
– Qulaq asın, sizin belə böyük olduğunuza görə nəsə kompleksiniz var. Siz qətiyyən kök 
deyilsiz. Proporsional quruluşunuz var. 
Qız gülür, sonra susur, ona baxır, təzədən gülür, hər iki əlilə onun çiynindən yapışır və deyir: 
– Dovşan, siz əsl xristian centlmensiniz. 
Qızın onu ayaması ilə çağırmasından Harrini həyəcanlandırıcı istilik bürüyür. 
– O qız Toteronu niyə vurdu? – Dovşan soruşur və çiynindəki əllərin onun böyrünü şuxluqla 
dürtmələyəcəyindən ehtiyatlanaraq istehza ilə gülür. Qızın ondan möhkəm yapışması belə bunu 
istisna eləmir. 
– Adamları vurmaqdan onun xoşu gəlir. Bir dəfə məni də vurub. 
– Yəqin ki, özünüz səbəb olmusunuz. 
Qız əllərini çəkir və onları yenidən masanın üstünə qoyur. 
– Elə Totero da özü səbəb oldu. Toteronun xoşu gəlir ki, onu vursunlar. 
– Siz onu tanıyırsız? – Dovşan soruşur. 
– Onun haqqında Marqaret mənə danışıb. 
– Bu hələ onu tanımağınız demək deyil. Bu qızcığaz səfehdir. 
– Düzə nə deyəsən. Heç təsəvvür eləmirsiz ki, o necə səfehdir. 
– Lap yaxşı təsəvvür eləyirəm. Mən onun kiminin birisilə evlənmişəm. 
– Uu-u-u! Evlənibsiz. 
– Qulaq asın, siz, o nə idi, Ronni Harrisondan danışırdınız. Siz onu tanıyırsız? 
– Bəs evlənməyinizdən danışdığınız nə idi? 
– Hə, mən evli olmuşam. İndiyə kimi də evliyəm. 
O, bu barədə danışdığına peşmandır. Vəziyyətinin dəhşətli olmasını süurlu şəkildə dərk eləməsi iri 
köpük kimi ürəyini sıxır. Uşaq vaxtı şənbə axşamı evə qayıdarkən birdən ətrafda hər şeyin – ağacların, daş 
döşəmənin – bunların  hamısının həyat, yeganə, təkrarsız gerçəklik olduğunu dərk elədiyi zaman belə 
olurdu. 
– O haradadır? 
Bircə bu çatmırdı – suala cavab ver görüm: Cenis hara gedə bilərdi? 
– Yəqin ki, öz valideynlərinin yanındadır. Mən onu ancaq dünən atmışam.  
– A, onda bu, sadəcə olaraq, məzuniyyətdir. Atmayıbsız. 
– Yox canım, əlbəttə, atmışam. 
Ofisiant küncüt pirojnası gətirir. Dovşan dadına baxmaq üçün birini götürür, fikirləşir ki, bərkdir və 
məmnunluqla hiss eləyir ki, toxumların nazik qabığı içindən xırda yumşaq, əriyən jele görünür. 
– Sizin dostlar tamam getdilər? – ofisiant soruşur. 
– Narahat olmayın. Hesabı mən verəcəyəm, – Dovşan deyir. 
Çinli dəriyə basılmış qaşlarını qaldırır, dodaqlarını təbəssümlə qırışlandırır və gedir. 
– Siz varlısız? – Rut maraqlanır. 
– Yox, kasıbam. 
–  Doğrudan, mehmanxanada gecələmək istəyirsiz? 
İkisi də bir neçə pirojna götürür. Boşqabda qalanların sayı iyirmi olar. 
– Hə. İndi sizə Cenis haqda danışaram. Ondan ayrılıdığım dəqiqəyəcən onu atmağa 
hazırlaşmırdım. Mənə birdən aydın oldu ki, başqa cür ola da bilməz. O beş fut altı düymdür, 
qarayanızdır… 
– Onun haqqında heç nə eşitmək istəmirəm. – Rutun səsi qətiyyətli gəlir, başını silkələyərək 
tavandakı çılçıraqlara baxdığı vaxt rəngbərəng saçları tünd-yeksənəq çalar alır. İşıq üzə nisbətən 
saça daha çox yatır, – onun burnunun Harriyə tərəf çevrilmiş hissəsində pudradan hansısa ləkə, 
yaxud sızanaq görünür. 
– İstəmirsiz, – Dovşan deyir. Köpük sinəsindən aşağı diyirlənir. Bir halda ki bu heç kəsi 
narahat eləmir, onu niyə narahat eləməlidir? – O’key. Nədən danışaq? Çəkiniz nə qədərdir?  
– Yüz əlli. 
– Lap körpəsiz ki. İkinci yarımorta çəki. Zarafatsız. Bir dəri – bir sümük kimə lazımdır? Sizin 
çəkinizin hər funtunun heç qiyməti yoxdur. 
Dovşan elə-belə, sevindiyindən çərənləyir, ancaq sözlərində qızı ayıq olmağa məcbur eləyən nəsə var. 
– Deyəsən, çox ağıllısız, – qız boş qədəhi gözləri bərabərinə qaldıraraq qeyd eləyir. Bu, ad 
günü münasibəti ilə pijon axşamlarında dondurma verilənə oxşar qısa ayaqlı kiçik yastı vazdır. Əks 
olunan işığın solğun qövsləri qızın üzündə üzür. 
– Siz çəkiniz haqqında da danışmaq istəmirsiz. Hm. – Dovşan daha bir pirojnanı ağzına qoyub 
jelenin kəskin tamının birinci duyğusunun keçməsini gözləyir. – Yaxşı, valı dəyişək. Missis 
Amerika, sizə lazım olan şey – Möcüzə Sürtkəcidir. Vitamini saxlayır. Artıq piyi götürür. Plasmass 
vintin bir dəfə fırlanması ilə yerkökünü surtə, yaxud ərinizin karandaşını yona bilərsiz. Həyatın 
bütün hallarında yarayır. 
– Boşlayın. Özünüzü axmaqlığa vurmayın. 
– Yaxşı. 
– Ürəkaçan bir şeydən danışaq. 
– Yaxşı. Siz başlayın. 
Qız pirojnadan dişləyir və dolu ağızla gülümsəyərək tarım qalmış koppuş dodaqlarının kənarlarını 
məzəli şəkildə aşağı salaraq ona baxır; çeynəyən vaxt üzündə hədsiz məmnunluq oxunur. Nəhayət, udqunur, 
mavi dəyirmi gözlərini geniş açır, qırıq-qırıq köks ötürür, nəsə demək istəyir, ancaq bunun əvəzində düz 
Dovşanın üzünə gülür. 
– Dayanın, – deyir, – indi. – Sonra öz qədəhinə baxır, dalğın halda fikirləşir, ancaq bu bəyanat 
onun bacardığından daha böyükdür. 
– Mehmanxanada qalmaq lazım deyil. 
– Lazım gələcək. Deyin, hansı yaxşıdır. 
İntiusiya Dovşana deyir ki, bu qız mehmanxanalar haqqında çox şey bilir. Boynunun kökündə 
Dovşanın diqqətli baxışlarının ilişib qaldığı xırdaca çökək ağarır. 
– Hamısı bahadır, – qız deyir. – Hər şey bahadır. Lap mənim kiçik mənzilim də bahadır. 
– Haradadır mənziliniz? 
– Burada yaxında. Sammer-stritdə. İkinci mərtəbə, həkimin kabinetinin üstündə. 
– Orta tək yaşayırsız? 
– Hə. Rəfiqəm ərə gedib. 
– Əgər heç yerdə işləmirsizsə, mənzil haqqını necə ödəyirsiz? 
– Siz bununla nə demək istəyirsiz? 
– Qətiyyən heç nə. Axı özünüz dediz ki, heç yerdə işləmirsiz. O, doğrudan, bahadır? 
Rut Dovşana onun lap əvvəldən, hələ avtodayanacaqdakı sayğacların yanında hiss elədiyi maraq dolu 
ehtiyatlılıqla baxır.  
– Mənzil, – Dovşan aydınlaşdırır. 
– Ayda yüz on. İşıq və qaz hesaba alınmadan. 
– Və siz də heç yerdə işləmirsiz. 
Qız qədəhə baxır və onu hər iki əlilə yelləyir, əks olunmuş işıq bundan şüşənin kənarlarına qaçışır. 
– Nə fikirləşirsiz? – Dovşan soruşur. 
– Sadəcə olaraq, təəccüblənirəm. 
– Nəyə? 
– Sizin necə ağıllı olduğunuza. 
Dovşan başını çevirmədən yüngülcə mehin nəfəsini hiss eləyir. Aha, gör o nəyə işarə vurur, Harri isə 
hələ bir şübhələnirdi də. 
– Deməli belə, görün nə deyirəm. Mən niyə də mənzil haqqını ödəməkdə sizə kömək 
eləməyim? 
– Nə səbəbə? 
– Ürəyi yumşaqlıqdan, – Dovşan cavab verir. – Onluq? 
– Mənə on beş lazımdır. 
– İşıq və qaz üçün. O’key, o’key. 
Sonra nə eləyəcəyi elə də aydın deyil. Onlar oturublar və azca əvvəl küncüt piramidasının 
qalaqlandığı – hamısını yeyiblər – boş nimçələrə baxırlar. Gələn ofisiant gözlərini təəccüblə yeməkdən 
Dovşana, Dovşandan Ruta dikir – bütün bunlar bir saniyə ərzində baş verir. Onlara 9,60 məbləğində çek 
verir. Dovşan çekin üstünə onluq və bir dollar, yanına isə əlavə olaraq onluq və beşlik qoyur. Pulqabısında 
qalanı sayır – üç onluq və dörd dollar. Başını qaldıranda Rutun pulları cilalı masanın üstündən artıq yoxa 
çıxmışdı. Dovşan qalxır, onun yumşaq paltosunu götürür, ona verir, qəniməti iri yaşıl balıq kimi ağır-ağır 
qalxır, kabinetdən çıxır və laqeyd halda paltosunun geyindirilməsinə icazə verir. Dovşan hesablayır, funtu 
on sentdən. 
Və bu, restoranın hesabından başqadır. O, yeməyin hesabı ilə piştaxtaya yaxınlaşaraq onluğu qıza 
uzaqdır. Qız qaşqabaqlı halda qalığı sayır; onun gözlərindəki dəhşətli boşluq tuşla səliqəli şəkildə 
haşiyələnib. Adi bənövşəyi kimono tipik amerikan qaşqabaqlı sifətin yaylı permanenti və qırmızı boyanmış 
içkili sifəti ilə heç cür uyuşmurdu. Qadın qalığı çəhrayı boşqaba qoyduğu vaxt Dovşan bu gümüş topasına 
fikir vermir və bir dollar da əlavə eləyərək gözünü onlardan çəkmədən qızın yanında vurnuxan gənc çinlini 
görsədir. 
– Çox saq olun, ser. Çox saq olun – deyir. Ancaq onun təşəkkürləri onların gözdən itməyə 
macal tapdıqları vaxt ərzində belə çatmır. Şüşə qapıya tərəf getdikləri vaxt çinli kassir qıza tərəf 
dönür və diqqətlə məşq elədiyi intonasiyalı nazik səslə öz hekayətini davam eləyir: «…bu zaman 
ikinci oğlan ona deyir…» 
 
Dovşan Rutla küçəyə çıxır. Sağdan Cadc dağı tərəfdə şəhərin mərkəzi – konturları neonla dövrələnmiş 
işıqlar qarışığında; çəkmə, yerfındığı, silindr, «Günəbaxan» pivəsinin reklamı – altı mərtəbəli bina 
hündürlüyündə yaşıl neon saplağı və ikinci ay kimi sarı çiçək özəyi işıq saçır. Bir məhəllə aşağıda kilsə 
zənglərinin yeknəsəq zərbələri eşidilir, dəmiryolu keçidində şlaqbaum – qırmızı ucluqlu iki uzun bıçaq – 
aşağı enərək neonun yumşaq kütləsinə sancılır və hərəkət tədricən yavaşıyaraq dayanır. 
Rut sola, dağın kölgəsi düşən yerə tərəf dönür. Dovşan onun arxasınca gedir; onlar taqqıltı salan daş 
döşənmiş yolla üzüyuxarı addımlayırlar. Asfaltla örtülmüş dağ ətəyi, sanki, unudulmuş – dəfn edilmiş səsə 
bənzəyir, bu şəhərdən çox-çox əvvəllər mövcud olmuş torpağın gözlənilməyən əks-sədasıdır. Daş döşənmiş 
yol Dovşana şəffaf daykirinin kölgəsi kimi görünür; o şəndir və addımlarını öz qadınının ayaqları ilə bərabər 
atmaqdan ötrü yüngülcə atılıb-düşür. Qızın gözləri «Belveder» mehmanxanasının parlaq işıqlarının Cadc 
dağı üzərindəki ulduzlarla qarışdığı göyə baxır. Onlar sakitcə addımlayırlar, arxadan isə fısıltı ilə 
cırıldayaraq keçiddə yük qatarı sürünür. 
Aha, belə de, – indi Dovşan eynilə Texasdakı o fahişə kimi açıq-aydın onun xoşuna gəlmir. 
– Qulaq asın, siz, heç olmasa, bircə dəfə zirvəyə qalxıbsız? – Dovşan soruşur. 
– Hə, əlbəttə. Avtomobildə. 
– Onda mən balaca idim, – Dovşan deyir, – biz tez-tez yuxarı gedirik, ancaq başqa 
tərəfdən.Orada elə sıx, qorxulu meşə var ki, mən bir dəfə köhnə Evin uçulub-dağılmış qalıqlarına 
rast gəldim, – torpaqda, sadəcə olaraq, deşik və bir neçə daş. Şübhəsiz ki, hansısa pionerin 
fermasıymış. 
– Mən yuxarıda yalnız bircə dəfə olmuşam, bir sırtıq tiplə maşında getmişəm. 
– Sizi bu münasibətlə təbrik eləyirəm, – o, qızın kəskin tonu altında gizlənmiş özünə 
razılıqdan pərt olaraq dillənir. 
Qız Dovşanın bunu başa düşdüyünü hiss eləyib çımxırır: 
– Sizin bu pioneriniz mənim nəyimə gərəkdir. 
– Bilmirəm. Lazım olar. Axı siz amerikalısız. 
– Buna bax. Mən bu uğurla meksikalı kimi də doğula bilərdim. 
– Yox, canım, bunun üçün gərək bəstəboy olasan. 
– Bilirsiz, siz, sadəcə olaraq, donuzsunuz. 
– Boşla, mənim balam. – Dovşan onun enli belini qucaqlayıb cavab verir. – Məncə, kifayət 
qədər təmizəm. 
– Kaş belə olsun. 
Qız Uizer-stritdən sola dönür və onun əlini itələyir. Onlar indi Sammer-stritdədirlər. Kərpic fasadlar 
bir bütöv tünd fasada birləşir. Evlərin nömrələri giriş qapısı üzərindəki yarımdairəvi rəngli pəncərəyə 
bərkidilmişdir.. xırda baqqaliyyə dükanının yaşılımtıl-çəhrayı işığında küncdə avaralanan oğlan uşaqlarının 
siluetləri görünür. Supermarketlər bu xırda dükanları sıxışdırır, onları gecə yarıya qədər alver eləməyə 
məcbur eləyirlər. 
Dovşan onu qucaqlayaraq xahiş eləyir: 
– Yaxşı, bəsdir. Ağıllı bala ol. 
Göstərmək istəyir ki, onu kobud danışıqlarla yerindən tərpətmək olmaz. Dovşanın, qadının ona 
bütünlüklə tük kimi yüngül halda məxsus olmasını istədiyi vaxt qız istəyir ki, Dovşan yalnız onun ağır çəkisi 
ilə kifayətlənsin. Harrini təəccübləndirən qızın da onun hərəkətlərini təkrar eləyərək belindən tutması olur. 
Bu vəziyyətdə getmək asan deyil və onlar işıqforun yanında ayrılırlar. 
– Məncə, restoranda sənin xoşuna gəlirdim. Axı Toteroya da xoş gəlməyə çalışırdım, onun 
necə  yaxşı olduğunu deyirdim. 
– Amma mən elə bilirəm ki, sən yalnız özünün necə qənəng olduğundan danışırdın. 
– Mən elə yaxşı idim. Bu faktdır. Di gəl indi, demək olar ki, heç nəyə yaramıram, əvvəllər isə, 
doğrudan da, zor oynayırdım. 
– Bilirsənmi mən nəyi zor eləyirdim? 
– Nəyi? 
– Yemək bişirməyi. 
– Yeri gəlmişkən bu, arvadımın bacarmadığı işdir. Zavallı. 
– Yadındadır, bazar günü məktəblərində bizə hey təlqin eləyirdilər ki, allah hər adama nəsə bir 
istedad verir? Bax budur, mənim istedadım – yemək bişirmək. Mən gözəl aşpaz olmağı 
arzulayırdım. 
– Hə, noldu, oldun? 
– Bilmirəm. Axı evdə az-az nahar eləyirəm. 
– Niyə? 
– Bizim işdə bunsuz olmaz, – qız cavab verir və susur. Dovşan onun barəsində belə kobud 
fikirləşmirdi. O qorxur. Əgər belədirsə, onda onun məhəbbəti həddindən artıq çox şeydən xəbər 
verir. 
– Hə, mən gəlib çatdım, – qız deyir. 
Onun evi küçənin qərb tərəfindəki o birilər kimi kərpicdəndir. Yolun o tərəfində fanarın altında boz 
pərdə kimi iri əhəng daşından tikilmiş kilsə ucalır. Onlar rəngli pəncərə altındakı giriş qapısından içəri 
keçirlər. Dəhlizdəki mis poçt qutuları altında rənglərin cərgəsi, çətirlər üçün lak çəkilmiş altlıq, mərmər 
döşəmədə rezin ayaqaltı və iki qapı – sağda tutqun şüşəli, üzbəüzdə – rezin, ayaqaltı ilə örtülmüş pilləkən 
görünən sınmayan, məftilli şüşə var. Rut açarı bu qapıya salır, Dovşan isə ikinci qapıda qızıl suyu ilə 
yazılmış yazını oxuyur: «D-r F. –Ks. Pelliqrini». 
– Qoca tülkü, – Rut dillənir və onu pilləkənlə yuxarı aparır. 
Qız yuxarı mərtəbədə yaşayır. Onun qapısı linoleum döşənmiş dəhlizin o başında, küçəyə yaxın 
yerdədir. Hələ ki Rut açarla qıfılı çaqqıldadır, o, qızın arxasında durur. Yanında dayandığı pəncərədən 
düşən dörd neon şüşə küçə fanarının soyuq işığında – görünüşlərindən elə nazikdirlər ki, sanki, ona toxunan 
kimi dərhal qırılar sayaq bu göy şüşələr – onu gözlənilmədən titrətmə bürüyür, əvvəlcə ayaqları əsir, sonra 
böyürlərindəki dərisi səyriyir. Nəhayət, açar qıfılda fırlanır, qapı açılır. 
Rut mənzilə girən kimi elektrik açarına tərəf dartınır: Dovşan onun əllərini kənar eləyərək üzünü 
özünə tərəf çevirir və onu öpür. Bu, nəsə ağılsızlıqdır; Dovşan sıxıb onun suyunu çıxarmaq istəyir, 
qabırğası altındakı xırda mühərrik bu istəyi ikiqat, dördqat artırır – bütün gücü ilə sıxır, bu, məhəbbət 
deyil, dəri üzərində şütüyən baxışlar nədir, o nə özünün, nə də qızın dərisini hiss eləyir, Dovşan onu 
birdəfəlik sakitləşdirməkdən ötrü yalnız onun ürəyini özününkü eləmək istəyir. Qız elə hey sıxılıb qalır. 
Dodaqlarının onun öpüşlərini həvəslə qəbul eləyən elastik, nəmli balıncları bərkiyir və quruyur, Rut başını 
geri atmağa və əllərini azad eləməyə macal tapan kimi onun kəlləsini təzədən dəhlizə çıxarmaq istəyirmiş 
sayaq dirsəyilə çənəsini geri itələyir. Qızın barmaqları bir-birinə daraqlanır və uzun dırnaqları Dovşanın 
gözünün altındakı zərif dəriyə işləyir. Dovşan onu buraxır. Möcüzə nəticəsində salamat qalmış gözü qıyılır, 
boynu sızıldamağa başlayır. 
– Rəd dol, – qız deyir. Dəhlizdən düşən işıqda onun əzilmiş koppuş sifəti eybəcər görünür. 
Dovşan ayağı ilə vurub qapını örtür. 
– Boşla, – deyir. – Axı mən sənə  nəvaziş göstərmək istəyirdim.  
Dovşan qaranlıqda görür ki, o qorxur; Dovşan bu qorxunu qızın iri bədəninin əyriliklərində dil – 
çəkilmiş dişin yerindəki boşluqda qan hiss eləyən kimi duyur, sanki, hava özü ona tərpənməz dayanmağı 
tapşırır; səbəbsiz gülüş onu boğur. Qızın qorxusu və Dovşanın daxili əminliyi bir-biri ilə qətiyyən 
uyuşmurlar – axı Dovşan bilir ki, ona ziyan vurmaz. 
– Nəvaziş göstərmək? – qız dillənir. – Ondan da çox boğmaqla. 
– Mən bütün axşamı səni elə istəmişəm ki, – Dovşan sözünə davam eləyir. – Bu sevgini 
orqanizmimdən çıxarmaq lazım idi. 
– Sizin orqanizmləri tanıyıram. Fsss – vəssalam. 
– Mən belə deyiləm, – Dovşan söz verir. 
– Yaxşısı budur belə olsun. İstəyirəm ki, buradan mümkün qədər tez rədd olasan. 
– Doğru deyil. 
– Hamınız özünüzü gözəl oynaş sayırsız. 
– Mən elə gözəl oynaşam, – o özünü inandırır və unudubmuş kimi alkoqolun və ehtirasın 
dalğası ilə qovularaq irəli əyilir. 
Qız geri çəkilir, ancaq Dovşanın macal tapacağı qədər də tez yox, qızın qorxusunun kavernasının 
uzandığını hiss etdi. O, küçədən düşən işıqda görür ki, onlar əşyaları – iki kreslo, divan-çarpayı və 
masadan ibarət kiçik otaqdadırlar. Rut bir az böyük, iki adamlıq çarpayısı olan qonşu otağa keçir. Pərdə 
yarıyacan salınıb və işığın zəif şüasında alçaq örtüyün hər təpəciyi kölgə salır. 
– Yaxşı, gəl, – qız deyir. 
– Sən hara? – Dovşan onun dəstəkdən tutduğunu görüb dillənir. 
– Bura. 
– Orada soyunmaq istəyirsən? 
– Hə. 
– Lazım deyil. Qoy özüm soyundurum. Hə, xahiş eləyirəm. 
Dovşan bu fikirlə elə məşğuldur ki, yaxınlaşıb onun əlindən tutur. Qız onun təmasından yayınır. 
– Görürəm sən komanda verməyə vərdiş eləyibsən. 
– İmkan ver, xahiş eləyirəm. 
– Qulaq as, mən bilmirəm sən on beş dollarının əvəzində nə almaq istəyirsən, ancaq özümü də 
fikirləşməliyəm. 
– Onda mənim on beş dollarımı qaytar. 
Qız getməyə çalışır, ancaq indi Dovşan onun əllərindən bərk-bərk tutub.  
– Elə komanda verirsən ki, elə bil, ər-arvadıq. 
Dovşanı təzədən şəffaf dalğa bürüyür və o, güclə eşidiləcək səslə pıçıldayır: 
– Yaxşı, qoy olsun. 
Dovşan qızın onun bədəni boyunca sallanmış əllərini tərpətməyə macal tapmayacağı sürətlə ayaqları 
qarşısında diz çökür və barmağının üzük taxılası yerindən öpür. Sonra qızın dikdabanlarının qayışını açmağa 
başlayır. 
– Görəsən, qadınlar niyə hündür daban çəkmələrdə gəzirlər? – deyə soruşur və onun 
ayaqlarını elə güclü təkanla qaldırır ki, Rut yıxılmasın deyə Dovşanın saçlarından yapışmağa 
məcbur olur. – Ayağını ağrıtmır? 
O, qayışları bir-birinə ilişmiş tuflinin bir tayını, sonra da o birisini qonşu otağa tolazlayır. İndi qızın 
ayaqları döşəmədə möhkəm dayanır. Dovşan onun topuqlarından tutub dəyirmi kök kürülüyünü var gücü ilə 
ovuşdurmağa başlayır. Həmişə massaj eləyəndə əsəbiləşir. 
– Gedək, – Rut deyir. Səsində yüngülcə gərginlik var, qorxur yıxılar, çünki Dovşan bütün 
ağırlığı ilə onun ayaqlarını döşəməyə mismarlayıb. – Uzan yataqda. 
Qız onun iradəsindən ovsunlanmış, əl-ayağı bağlanmış və ürəksiz tərpənir. Dovşan da qorxur. Bütün 
bədəni əsə-əsə qızı çarpayının yanına gətirir və  donunun zəncirbəndini axtarmağa başlayır. Kürəyində 
düyməni axtarıb tapanda onları tez aça bilmir, çünki ilgəyə, lazım olan tərəfdən yapışmır. 
– Qoy mən özüm. 
– Tələsmə, mən açaram. Sən sevinməlisən. Axı bu, bizim nikah gecəmizdir. 
– Məncə, sən, sadəcə olaraq, dəlisən. 
Dovşan onu kobudluqla özünə tərəf çevirir və yenidən sakitləşdirməyin təsəllisiz istəyi canını 
bürüyür. Onun möhkəm boyanmış yanaqlarına toxunur və yuxarıdan aşağı kölgələnmiş incik sifətə baxdığı 
zaman Rut ona tamamilə balaca görünür. Dovşan, dodaqları ilə qızın göz qapağındakı nəbzin vurmasını 
tapmağa, ona bu gecə tələsmək lazım olmadığını təlqin eləməyə çalışaraq nəvaztşlə gözlərinə tərəf uzanır. 
O, ehtirassız ehtiyatlılığının gülüş doğura biləcəyilə risk eləyərək qızın o biri gözündən öpür, sonra zərif 
hərəkətindən həvəsə gələrək ehtirasa təslim olur və qızın sifətini elə qeyzlə dişləyir-yalayır ki, Rut 
ləzzətdən, doğrudan da, gülür və onu kənara itələyir. Dovşan onu özünə tərəf çəkir, əyilir və dişilə 
boynunun kökündəki yumşaq, hərarətli çökəyi sıxır. Rut dişləmə gözlədiyindən qorxub səksənir, əllərilə 
onun çiynindən yapışır, ancaq Dovşan onu buraxmır, bütün bədənini qucağında, az qala, boğarıq qışqırır ki, 
ona qızın bədəni yox, özü, bütünlüklə özü lazımdır. Sözlər eşidilməsə də, Rut hər şeyi başa düşür və ona 
deyir: 
– Gözəl oynaş olduğunu sübut eləməyə çalışma. İşini gör və sürüş. 
– Gör bir nə ağıllısan. 
Qızı vurmaq üçün əllərini qaldırıb tərəddüd eləyir və deyir: 
– Məni vur. Vur. Axı çox istəyirsən. Necə lazımdır çırp. 
– Ah, aman allah, bu bütün gecə darıxdırıcı olacaq. 
Dovşan onun ölgün əllərindən tutur, özünə tuşlayır, ancaq qız barmaqlarını qatlayır və onun üzünə 
yüngülcə şappıldadır. 
– Zavallı, Marqaret, gör o, sənin qoca yaramaz dostunla necə keçinməli olur. 
– Onlar barəsində danışma, – Dovşan yalvarır. 
– Lənətə gəlmiş kişilər. Hökmən ağrıtmaq, ya da kiminsə onları ağrıtmasını istəyirlər. 
– Mən bunu qətiyyən istəmirəm. Nə onu, nə o birini. Düz sözümdür. 
– Onda niyə vaxt öldürürsən? Məni soyundur, vəssalam. 
– Səndə də dil var ha! – Dovşan ah çəkir. 
– Əgər bu səni utandırırsa, təəssüflənirəm, – qızın səsində metal notlar eşidildi. 
– Yox, qətiyyən utandırmırsan. – Dovşan cavab verir və işə cidd-cəhdlə girişərək onun 
donunun ətəyindən yapışır. İndi gözləri qaranlığa o qədər alışıb ki, parçanın yaşıl rəngini aydın 
seçir. Donu yuxarı çəkdiyi vaxt qız əllərini qaldırır və onun başı bircə saniyəliyə dar yaxada ilişib 
qalır. Başını əsəbi halda silkələyir, don əynindən çıxır və formasız isti qalaq kimi Dovşanın qolları 
üstünə düşür. Donu küncdə gözə dəyən stulun üstünə atır. 
– Ah, sən nə qəşəngsən! – ucadan deyir. 
Qız gümüşü alt paltarda ruha oxşayır. Dovşan donu onun başından çıxararkən saçını dağıdıb. Rut 
qaşqabaqla baxaraq tez sancaqları çıxarır və saçı sıx həlqələrlə çiyninə dağılır. Bütün qadınlar 
kombinasiyada təzə gəlinə bənzəyirlər. 
– Qəşəngliyim köklüyüm qədər deyil, – qız hay verir. 
– Yox, sən eləsən ki,… – Dovşan bir göz qırpımında üzünə şəffaf kombinasiya çəkilmiş bu iri 
şəkər parçasını əllərində qaldırır və çarpayıya sarı aparır. 
– Sən məni qaldırdın. İndi heç nə alınmayacaq. 
Parlaq işıq pəncərədən qızın boynundan qırışları sərt qara çevrəyə alaraq düz onun üstünə düşür. 
– Pərdəni salım? 
– Hə, xahiş eləyirəm. Bura həddən artıq darıxdırıcı yerdir. 
Dovşan onun nədən danışdığına baxmaq üçün pəncərəyə yaxınlaşır. Küçənin o biri tərəfində yalnız 
kilsə görünür – boz, qaşqabaqlı, özündən razı. Xonçalı pəncərənin arxasında hələ də işıq yanır və şəhərin 
gecəsində bu qırmızı, bənövşəyi və qızılı dairə insanların onda xəyali şəfəq görmələrindən ötrü real dünyaya 
gəldikləri yuva kimi görünür. Bu gözəlliyi yaradanlara minnətdarlıq hissi Dovşanı bürüyür, o günahkar halda 
pərdəni aşağı salır. Cəld geri dönüb görür ki, Rutun gözləri onu kölgəlikdən izləyir; onlar da üzdəki zədəyə 
oxşayır. Qızın yançağının çökəyində qırmızı rəngdə aypara işıq var, adama elə gəlir ki, onun ağırlığı 
duyğusunun özü də nəsə bir ətir saçır. 
– Hə, əynində daha nəsə qaldı? – Dovşan pencəyini çıxarıb kənara tullayır. O, paltar tullamağı 
xoşlayır, nəsnələrin hərəsi bir tərəfə atılanda yaxınlaşan çılpaqlıqdan xəbər verir. – Corablar? 
– Onları çıxarmaq elə də asan deyil, – qız cavab verir. – sürüşürlər. 
– Onda özün çıxart. 
Qız çarpayıda oturub ehmal pişik hərəkətlərilə elastikin, ipəyin və pambığın nazik torundan cəldliklə 
sivişib çıxır. Corabını çıxarıb səliqə ilə bürmələyərək döşəklə çarpayının söykənəcəyi arasındakı yarığa 
soxur. Dovşana elə gəlir ki, qaranlıq, qəribə, bütün ölçülərdən məhrum olan aləmdədir və haradasa lap 
yaxınlarda tinin arxasında onu zərif, gözəl qadın gözləyir. O, qəddini düzəltdiyi vaxt çarpayının yanında dizi 
üstə dayanan Rut onun gözlərində hansısa ucsuz-bucaqsız qitə ölçüsünü alır; yuxarı yığışan kombinasiya 
şimal  qütbündəki qar papaq kimi ağarır. 
– Sən nə böyüksən. 
– Həddindən artıq böyüyəm. 
– Yox, qulaq as. Sən mehribansan. 
Dovşan ovcunu onun isti peysəri altına soxaraq Rutu birdən qaldırır və kombnasiyasını başından 
çıxardır. Paltar yüngülcə sürüşür – maye kimi, paltar, onu çıxarmaq istəyən qadından özü düşür. Dovşanın 
onun belində əli ilə yoxladığı sərin çökək fikrində çiynindən axaraq bütün dərisini bürüyən şəffaf kölgə ilə 
birləşir. Dovşan bu yeri öpür. Dəri daha ağ olduğu yerdə bir az da soyuqdur. Dovşan geri çəkilir, 
çarpayının küncündə oturur və bu tərtəmiz çılpaqlığın gözəlliyini canına çəkir. Rut sağ əlini döşünə sıxıb sol 
əlini qaldırdığı vaxt barmağında üzük parıldayır. Qızın utancaqlığı ona ləzzət verir – bu, hiss əlamətidir. O, 
bütün ağırlığı ilə uzanaraq əlinə söykənir. İşıq üstünə sağdan düşür; səssizcə dönüb Dovşanın baxışlarından 
yalnız tərpənməzliyi ilə müdafiə olunaraq özünün utancaq gözəl pozasında donub qalır. Pozasını dəyişmir, 
ağlıq isə Harrinin gözünü qamaşdırmağa başlayır. Nəhayət, Rutun səsi eşidilən vaxt Dovşan hətta diksinir 
də. 
– Bəs sən? 
O hələ heç qalstukunu belə çıxarmayıb. Hələlik ütüsünü saxlamağa çalışaraq şalvarını stuldan asır, 
Rut adyalın altına girir. Dovşan təkcə alt paltarında onun başı üstündə dayanıb soruşur: 
– İndi sənin əynində, doğrudan, daha heç nə yoxdur? 
– Sən ki özün dedin hamısını çıxarım. 
Dovşan onun barmağında nəyinsə parıldadığını xatırlayır. 
– Üzüyünü ver. 
Qız adyalın altından əlini çıxarır və Dovşan ehtiyatla şişmiş oynaqdan qalın latun üzüyü burub çıxarır. 
O, qıza yuxarıdan aşağı, qayğılı nəzərlərlə baxır. Qız çənəsinəcən bürünüb, adyalın üstündəki ağ solğun əli 
ilan kimi qıvrılıb. 
– Daha heç nə? 
– Təkcə dəri – qız dillənir. – Gəl bura. Uzan. 
– Məni istəyirsən? 
– Lovğalanma. İstəyirəm bu tez qurtarsın 
– Sənin bütün sifətin çat-çatdır. 
– Məni təhqir elədiyin yetər. 
– Sadəcə olaraq, səni çox sevirəm. Haradan salfetka götürüm? 
– Üzümü yumağa qətiyyən imkan vermərəm. Heç vaxt. 
Dovşan vanna otağına gedir, işığı yandırır, tiftikli salfetka tapır, onu qaynar su altında isladır, sıxır 
və işığı söndürür. Otağa qayıdanda Rut gülür. 
– Burada gülməli nə var? – Dovşan təəccüblənir. 
– Bu axmaq alt paltarında sən, doğrudan da, dovşana oxşayırsan. Mən elə bilirdim ancaq 
balaca uşaqlar elastik trusik geyirlər. 
O aşağı, öz maykasına və əyninə kip oturan trususuna özündən razı halda və həvəslə baxır. Adının 
səslənməsi fiziki təmas kimi duyulur. Qız başa düşür ki, o hamı kimi deyil. Dovşan digirt-digirt, kələ-kötür 
parçanı onun üzünə çəkən vaxt qız eynilə Nelson kimi canını qurtarmağa çalışır, ancaq Dovşan – təcrübə ilə 
müdrikləşmiş ata – vərdiş etdiyi işi davam eləyir. O, qızın alnını, yanaqlarını silir, salfetkanın ucunu 
burnunun pərələrinə soxur, canını qurtarmağa çalışaraq bütün bədəni ilə qıvrılmağına məhəl qoymadan 
sözlərini ağzında qoyaraq dodaqlarındakı boyanı silir. Dovşan, nəhayət, onun əllərini buraxdığı və salfetkanı 
yığışdırdığı vaxt qız ani olaraq ona baxır və sakitcə gözlərini yumur. 
Dovşan salfetkanı öz üzünə sıxaraq dayanır. Sonra çarpayının ayaq tərəfinə yaxınlaşır, salfetkanı 
vanna otağına tərəf tullayır, alt paltarını əynindən çıxarıb atır, yorğanın altına girir və mələfələrin arasındakı 
uzun qaranlıq sahədə gizlənir. 
Onların qarşılıqlı təmaslarında nəsə bir kədər gizlənir. Dovşan üzünü onun boynuna söykəyərək 
saçlarının nanə qoxusunu ciyərinə çəkir. Qız zərif yüngül əllərilə onu özünə sıxaraq balışdan azca qalxır. 
– Yaxşıdır, – Dovşan bəyəndiyini bildirən səslə pıçıldayır. 
– Yaxşıdır, – qız hay verir. 
– Sən gözəlsən.  
Qıza elə gəlir ki, şəffaflaşıb və Dovşan onun ürəyini görür. Qız onu ötüb, indi gözləyir, o isə nəvazişin 
kövrək apogeyində baş barmağını onun qaşlarının sərt əyrisinə dönə-dönə cızıq çəkir. 
– Hə, necədir? – qız nəhayət soruşur. 
– Sən gözəlsən. 
Dovşan onun üzünə baxır, sıx kölgəlikdə qızın hər şeyi qəmli-qəmli bağışlaması onu heyrətləndirir, 
sanki, məhəbbətin sonuncu anında Dovşanın onu öz ümidsizliyi ilə satdığını bilir. Təbiət səni ana tək 
gəzdirir, ancaq öz mükafatını alan kimi dərhal hər şeyi əlindən alır. Tər Dovşanın dərisini soyudur və o, 
yerə sürüşüb düşən adyalı qaldırır. 
– Sən gözəl idin, – süst əlilə qızın yumşaq böyrünə toxunaraq dillənir. Qızın bədəni hələ də 
titrəyir, heyranlığı Dovşandakı kimi tez sönür. 
– Tamam unutmuşdum. 
– Nəyi unutmuşdun? 
– Ki, mənimçün də yaxşı ola bilər. 
– Sən belə vaxt nə hiss eləyirsən. 
– Elə hala düşürəm ki, sanki, yıxılıram. 
– Hara? 
– Heç yana. Adam bu barədə danışmaq istəmir. 
Dovşan onun dodaqlarından öpür – qızın günahı yoxdur. O, öpüşü tənbəl-tənbəl qəbul eləyir. Dovşan 
onun belini qucaqlayır və ona sıxılaraq yuxuya getməyə hazırlaşır. 
– Mən qalxmalıyam, – qız deyir. 
– Uzan. 
– Vanna otağına gedəcəyəm. 
– Yox, – Dovşan bərk-bərk olun əlindən tutur. 
– Burax. 
– Məni qorxutma, – o, qızın böyrünə daha rahatlıqla sıxılaraq donquldanır. 
Qız onun əlindən buraxılıb qalxan vaxt Dovşan yumşalmış dodaqlarından quru nəfəsin necə çıxdığını 
hiss eləmək dərəcəsinə kimi ayılır. 
– Mənə bir stəkan su gətir. 
Qız çılpaq vəziyyətdə süst halda çarpayının yanında dayanır, sonra vanna otağına gedir. Kranlar 
guruldayır. O ayıldıqca ümidsizlik daha çox artır. Dovşan balışda özünə dərin yer düzəldərək pərdənin 
altından işıq salan kilsə pəncərəsindəki vitrajın üfüqi zolaqlarına baxır. Bu məsum parıltı ona təsəlli verən 
yeganə şeydir. 
Vannadakı örtülü qapının arxasından düşən işıq yataq otağının havasını yüngülcə işıqlandırır. Suyun 
şırıtlısı ona uşaqlığını, o, gecə yarısı oyanan vaxt valideynlərinin yataq otağına qalxdıqlarını, bütün 
dünyanın qaranlığa qərq olduğunu dərk elədiyi vaxtı xatırladır, sonra isə o, şəhəri görür. Ay işığında Favna 
oxşayan yuyunmuş Rut əlində bir stəkan su sakitcə vanna otağından çıxıb onun yanında uzandığı vaxt 
Dovşan artıq yatır. 
 
*** 
 
O, aşkardakı kimi yuxu görür. Anası, atası və yenə kimlərləsə onların mətbəxlərində stol arxasında 
oturublar. Bu mətbəx onların köhnə evlərində idi. stol arxasındakı qız bilərzikli uzun əllərini uzadır, taxta 
buz dolabını açır və Dovşanı soyuq hava axını bürüyür. Dördkünc kameranın açıq qapısı arxasında Dovşan 
özündən bir neçə düym kənarda əriyən, əyri, ancaq hələ də iri uzunsov buz görür; qara metal kütlənin 
mərkəzində süni buz fabrikinin novundan atılıb-düşən bütün buz lülələri kimi ağ təbəqə parıldayır. O 
əyilərək buzun soyuq, dəmir qoxuyan nəfəsinə toxunur – bu soyuqluq onda kameranın divarları və 
qabırğavarı gövdəsini təşkil eləyən metalla assosiasiya olunur; boz-göy rəngli metal, eynilə linoleumdakı 
kimi tünd xırda ləkədir. 
O bir az da aşağı əyilib yarpağın üstündə, sanki, buz da canlı toxumalardan ibarətmiş kimi kapillyara 
oxşar çoxlu ağ damarların sulu səthin altında rəngdən-rəngə düşdüyünü görür. İrəlidə, içərilərdə bu o qədər 
tutqun və davamsızdır ki, o bunu yalnız sonda görür, kənarları sanki, mərkəzində işığın sınmasından parlaq 
ulduzun sayrışdığı partlayışdan diş-diş xırda bulud göydən asılı qalıb, onun düz və uzun şüaları isə kubun 
bütün səthinə kor bucaq altında səpələnir. Buz lüləsinin qalaqlandığı paslı qabırğalar onun gözləri 
qabağında istehza ilə ağaran əyri dişlər kimi tərpənir. Canını qorxu bürüyür – bu soyuq iri daş canlıdır. 
– Qapını ört, – anası deyir. 
– Mən açmamışam. 
– Bilirəm. 
– O açıb. 
– Bilirəm. Mənim ağıllı oğlum heç kimi incitmir. 
Masa arxasındakı qız boşqabda yeməyi könülsüz halda qurdalayır və anası dönüb incik iradlarla onun 
üstünə düşür. Məzəmmətlər davam eləyir, mənasız, yeknəsəq, bitib-tükənməyən; aramsız söz axını güclü 
daxili qanaxmanı xatırladır. Bu onun qanaxmasıdır; qızcığaza görə incidiyindən onun sifəti elə uzanıb ki, 
sanki, iri ağ boşqaba çevrilib. 
– Qız stol arxasında özünü balaca uşaq kimi aparır, – anası deyir. 
– Bəsdir, bəsdir, bəsdir! – bacısına arxa çıxan Dovşan qışqırır. 
Anası istehzalı təbəssümlə uzaqlaşır. Onlar iki evin arasındakı dar yerdə dayanıblar, – indi iki 
nəfərdirlər – o və qız; bu, Cenis Soringerdir. Dovşan çalışır onu anası barədə başa salsın. Cenis cəsarətsiz 
halda ona baxır və o, qızı qucaqlayaraq görür ki, gözləri qızarıb. Onların sifətləri uzaq olsa da, Dovşan 
onun göz yaşlarından isti nəfəsini duyur. Onlar Maunt Cadcda rəqs salonunun arxasında tapdanmış, alaq 
basmış və butulka qırıqlarının səpələndiyi sahədədirlər, divarın arxasındakı reproduktordan musiqi eşidilir, 
Cenisin əynində çəhrayı bal paltarı var; o hıçqırır. Dovşan ürəyi ağrıya-ağrıya bildirir ki, anası qızı yox, 
onu danlamaq istəyirdi, ancaq qız hey ağlayır və o dəhşət içində görür ki, onun sifəti əriyib yayılmağa 
başlayır, yavaş-yavaş dərisi sümükdən ayrılır, ancaq sümük yoxdur – dərinin altında vur-tut əriməkdə olan 
kütlə var; o, bu axan kütləni tutmağa, onu təzədən yerinə yapışdırmağa çalışaraq ovcunu açır və kütlə onun 
ovcuna düşən zaman hava onun qışqırığından ağappaq olur. 
Bu ağlıq – işıqdır; günəşdən onun gözləri qarşısındakı balış parıldayır; aşağı salınmış pəncərə 
pərdəsində şüşənin zədəsi əks olunur. Onunla pəncərə arasında adyalın altında qadın yumrulanıb uzanıb. 
Günəşin şüaları balışa səpələnmiş saçını boz, tünd-qəhvəyi, qızılı, qara və ağ rəngə boyayır. Dovşan rahat 
nəfəs alıb gülümsəyərək dirsəyinə söykənir, onun kök yumşaq yanağından öpür və məsamələrinin dəqiq 
quruluşuna valeh olur. Zəif çəhrayı işıq zolaqlarında onun üzünü qaranlıqda pis yuduğu görünür. O yenidən 
yatdığı vəziyyəti alır, ancaq sonuncu bir neçə saat ərzində o həddindən çox yatıb. Sanki, əli ilə növbəti 
yuxuya giriş yolunu yoxlayaraq onları bir-birindən ayıran kiçik məsafədən keçərək yuxarıdan aşağı enli, 
təzə piroq kimi isti yamacı tumarlayaraq əlini onun çılpaq bədəninə sarı uzadır. Qadın arxası ona sarı 
uzanıb; Dovşan onun gözlərini görmür. Qadın dərindən ah çəkib gərnəşərək ona tərəf dönür, o yalnız bu 
zaman başa düşür ki, qadın onun nəvazişini duyub. 
Onlar səhər işığında yuxulu, yorğun dodaqlarla öpüşərək təzədən məhəbbətə təslim olurlar; qadının 
döşləri nahamar sinə qəfəsinə sərilib. Döşünün gilələri – solğun çəhrayı qönçədir. Çılpaqlığı ona son dərəcə 
güclü təsir bağışlayır; bu parlaq dərinin zənginliyi yanında Dovşanın ehtirası zəif və dəyərsiz görünür və o, 
qadının özünü yuxuluğa vurduğunu düşünür. Ancaq qadın «yox» deyir – bu gün başqa cür oldu, ancaq 
yenə yaxşıdır. Doğrudan, yaxşıdır. Utandığından adyalın altında gizlənir, qadın isə ayağıyalın otaqda 
gəzişərək geyinməyə başlayır. Trususunu geydiyi vaxt Dovşan ilk dəfə olaraq onun ayaqlarını ayrıca əşya – 
yoğun, çəhrayı, qərarsız, aşağı endikcə nazikləşən qaytan kimi dərk eləyir. Hərəkət eləyərkən onlar 
bir-birinə çəhrayı işıq zolağı atır. Qadın onun baxmasına mane olmur, o məmnundur və özünü etibarlı, 
özünə əmin hiss eləyir. Bu artıq tamamilə evdarcasınadır. 
Kilsə zəngləri ucadan səslənir. Dovşan çarpayının onun uzandığı tərəfinə adamların ütülü 
kostyumlarda bu ərəfədə işıqlandırılmış pəncərəsi onu yatırdan əhəng daşından olan kilsəyə necə 
getdiklərinə baxmaq üçün hərəkət eləyir. Dovşan əlini uzadıb pəncərə pərdəsini qaldırır. Pəncərə – rozetka 
indi işıqlanmır, ancaq kilsə üzərində, Maunt Cadcın üzərində, səmanın mavi fasadında günəş gülümsəyir. 
Kilsənin zəng qülləsinin sərin alçaq kölgəsi də neqativdəki kimi yaxalarında çiçək olan bir neçə kişi dayanıb, 
adi qoyun kimi başlarını aşağı salaraq qeyri ixtiyari olaraq kilsəyə tökülüşüb gəlirlər. Adamların evlərini 
qoyub bura dua eləməyə gəlmək qərarları barədə fikir Dovşanı sevindirir və gümrahlaşdırır, o, gözlərini 
yumur və başını yüngül hərəkətlə aşağı elə əyir ki, Rut bunu görməsin. İlahi, mənə kömək ol. Günahımdan 
keç. Həqiqət və missis Sprigerlərə, hələ doğulmayan körpəyə kömək ol. Toteronu və bütün yerdə qalanları 
bağışla. Amin. 
Dovşan gözlərini gün işığına açıb deyir: 
– Bu, kifayət qədər böyük pruxoddur. 
– Bazar gününün səhəri, – o cavab verir. – Bazar gününün səhər çağı mən həmişə qusmaq 
istəyirəm. 
– Niyə? 
– Tfu – qadın qısaca dillənir, sanki, cavab ona qabaqcadan məlumdur. O bir az fikirləşib 
Dovşanın uzanıqlı vəziyyətdə diqqətlə pəncərəyə baxdığına əmin olaraq əlavə eləyir: – Bir dəfə 
burada mənim yanıma bir tip gəlmişdi, bax o, məni səhər saat səkkizdə oyatdı, çünki doqquz otuzda 
bazar günü məktəbində dərs deməli idi. 
– Sən heç nəyə inanmırsan? 
– Yox. Sən inanırsan? 
– Yəqin ki, hə. Hər halda, mən belə düşünürəm. 
Qadının özünə əmin acıqlı tonu qulaqlarını deşir və o tərəddüdlə  düşünməyə başlayır ki, düzünümü 
deyir. Əgər Dovşan yalan deyibsə, deməli o, boşluğun ortasında asılıb; bu fikir onu təqib eləyir və ürəyi 
sıxılır. Qabaqda bir neçə adam bayram paltarında səki ilə köhnə kərpic evlərin cərgəsi boyunca keçib gedir; 
onlar özlərini göyün yeddinci qatında hiss eləyirlərmi? Ən yaxşı paltarlarını geyiblər; o, həyəcanla bu 
fikirdən yapışır – bu fikir ona görünməyən dünyanın mövcud olmasının əyani sübutu kimi gəlir. 
– Əgər sən dindarsansa, onda burada neynirsən? – qadın soruşur. 
– Burada nə var ki? Bu nədir, sən özünü Şeytan hesab eləyirsən? 
Qadın bu sualı gözləmədiyindən daraq əlində dayanıb qalır, sonra gülür. 
– Yaxşı, inanırsan-inan, əgər bundan yüngülləşirsənsə. 
– Niyə sən heç nəyə inanmırsan? – o əl çəkmir. 
– Zarafat eləyirsən? 
– Qətiyyən. Məgər sənə heç vaxt, heç olmasa, bir saniyəliyə elə gəlməyibmi ki, bu aydındır? 
– Nə aydındır? Allahın mövcudluğu? Yox. Əksinə, mənə həmişə onun yoxluğu aydın olub. 
Həmişə. 
– Yaxşı, əgər Allah yoxdursa, onda niyə yerdə qalanlar var? 
– Niyə? Niyənin bura nə dəxli? Sadəcə olaraq, var – vəssalam – o, güzgünün qarşısında 
dayanıb və saçlarını daraqla geri çəkəndə qalın üst dodağını azca qaldırır; kinoda həmişə qadınlar 
belə görkəmdə olurlar. 
– Sənin barəndə belə deməzdim. Ki, sən, sadəcə olaraq, varsan, vəssalam. 
– Qulaq as, bəlkə, sən yerin içində çevrilmək və mənə allah kəlamını başa salmaq əvəzinə hər 
halda, geyinəsən. 
Bu irad, eləcə də onun saçlarını yelləyərək Harriyə tərəf dönməsi onda yenə həvəsi gücləndirir. 
– Bura gəl, – çağrır. – Kilsə adamla dolu olduğu vaxt işlə məşğul olmaq pis deyil. 
– Yox, – Rut dillənir. O həqiqətn də bir balaca hirslənib. Dovşanın allaha inanması, sadəcə 
olaraq, onun əsəblərinə toxunur. 
– Mən daha sənin xoşuna gəlmirəm? – soruşur. 
– Sənin üçün fərqi var? 
– Bilirsən ki, var. 
– Mənim çarpayımdan qalx. 
– Axı sənə yenə on beş dollar borcluyam. 
– Heç nə borclu deyilsən. Sürüş buradan, mümkün qədər uzaq ol. 
– Nə? Səni tək buraxmaq? – O bu sözləri sanki, zarafata salıb nallayır və qadın hələ ki 
gözlənilməzlikdən donub qalaraq dayanıb – çarpayıdan sıçrayır, paltarlardan nəsə qapır, vanna 
otağına soxulur, qapını örtür. Sonra oradan təkcə alt paltarında çıxır, elə hey şitənərək kədərli səslə 
təkrar eləyir: 
– Mən daha sənin xoşuna gəlmirəm, – bundan sonra üstündə şalvarı səliqə ilə qatlanmış stula 
sarı gedir. Hələ ki o yox idi, qadın yatağı səliqəyə salmışdı. 
– Sən mənim kifayət qədər xoşuma gəlirsən, – o, fikri dağınıq halda örtüyü sığallayaraq cavab 
verir. 
– Kifayət qədər niyə? 
– Elə-belə 
 –  Niyə xoşuna gəlirəm? 
– Ona görə ki, boyun məndən hündürdür, – o, çarpayının o biri küncünə keçir və örtüyü 
hamarlayır. – Hamının belə vasvasıcasına saydığı bu balaca qadınlar ən hündür kişiləri 
qamarladıqları vaxt hirsindən dişim bağırsağımı kəsir. 
– Onlarda nəsə var, – Dovşan deyir. – Deyəsən, onlarla iş görmək asandır. 
– Deyəsən, – gülür. 
Dovşan şalvarı əyninə keçirir, kəmərini bağlayır. 
– Sənə başqa nə ilə xoş gəlirəm? 
Qadın ona baxır. 
– Deyim? 
– De. 
– Təslim olmamağınla. Axmaqcasına olsa da, mübarizəni davam etdirirsən. 
Bunları eşitmək xoşdur, məmnunluq əsəblərini qıdıqlayır, özünü çox ucada hiss eləyir və gülümsəyir. 
Ancaq ənənəvi Amerika təvazökarlığı üstün gəlir və o, dodaqlarını çeynəyərək deyir: 
– Kamilliyə can atma. 
– Bu zavalı tərbiyəsiz qoca, – qadın ağıllı-ağıllı dillənir, – əməlli-başlı pozğundur. 
– Bilirsən nə var, – Dovşan deyir, – mən dükana qaçım – səhər yeməyi üçün bir şey alım. 
– Burada qalmaq fikrindəsən - nədir? 
– Niyə də yox? Sən kimisə gözləyirsən? 
– Heç kimi gözləmirəm. 
– Lap gözəl. Axı dünən demişdin ki, yemək hazırlamağı xoşlayırsan. Nə alım? 
– Haradan bilirsən dükan açıqdır? 
– Bəs yox? Əlbəttə açıqdır. Universamların əlindən bu dükanlar ancaq bazar günləri qazana 
bilir. – Dovşan pəncərədən boylanır. Elədir ki var, küncdəki qapı açılır və oradan əlində qəzet bir 
adam çıxır. 
– Köynəyin çirklənib, – Rut deyir. 
– Bilirəm, – o, pəncərədən düşən işıq zolağından çıxır. – Bu, Toteronun köynəyidir. Mən 
evdəki paltarlarımdan bir-ikisini götürməliyəm. Ancaq əvvəlcə ərzaq dalınca gedim. Nə alım? 
– Sən nəyi xoşlayırsan? 
O, çox razı gedir. Bu qadında nə olmasa da, mehribanlıq çoxdur. Dovşan bunu, qadını 
avtodayanacaqdakı sayğacın yanında gördüyü zaman, həmin saniyə anlayıb. Onun qarnı çox yumşaq 
görünürdü. Qadınlarla həmişə darısqal dalanlarda toqquşursan, çünki onlara heç də kişilərə lazım olan şey 
lazım olmur, onlar – başqa irqdirlər ya bitki kimi hər şeyi verirlər, ya da daş kimi cızırlar. Bütün yer 
üzündə qadın mehribanlığından yaxşı heç nə yoxdur. O, əynində çirkli köynək dükana götürüldüyü zaman 
daş döşənmiş yol ayağının altından qaçır. Sən nəyi xoşlayırsan? İndi qadın onun yanından getməz. Getməz, 
bu faktdır. 
Dovşan sellofanda səkkiz sosiska və bulka, dondurulmuş lobya dolu torba, dondurulmuş kartof 
qızartması torbası, süd, sous bankası, kişmişli çörək, qırmızı sellofana bükülmüş pendir parçası və bunların 
hamısının üstündən «Şveyser ananın suflesi» pirojnası. Hamısının qiyməti 2 dollar 43 sentdir. Rut kiçik 
əlvan rəngli mətbəxdə bağlamanı çantadan çıxararaq deyir:  
– Görürəm, pəhrizdəsən. 
– İstədim əzilmiş qoyun əti götürüm, ancaq dükanda olan vur-tut sosiska, salyami, bir də 
bankada mal əti idi. 
Hələ ki qadın səhər yeməyi hazırlayır, o, qonaq otağında veyillənir, jurnal masasının gözündə bir-iki 
detektiv tapır. Çarpayı qonşusu Ford-Xudda bunları fasiləsiz olaraq oxuyurdu. Rut pəncərəni açdı, sərin 
mart havası bürkülü Texası xatırlayarkən ona daha soyuq gəlir. Tozlu noxudu-kiseyi pərdələr xışıldayır, 
digər, daha xoş xatirələrlə iflic olaraq dayanan Dovşan tərəfə əyilib küləklə dolur: uşaq vaxtı, o, evdədir, 
axşamın küləyi pəncərəyə tərəf əsir, o, bazar günü qəzetlərini gözdən keçirir, mətbəxdə anası qab-qacağı 
danqıldadır, tezliklə o, azad olacaq və hamısını – atasını, onu və balaca Miriamı – gəzməyə aparacaq. Mim 
hələ tamam balacadır, buna görə də az gəzəcəklər – vur-tut bir neçə məhəllə, mümkündür ki, qış buzunun 
əriyib bir neçə düym dərinliyində göl əmələ gətirdiyi yerdəki köhnə çınqıl karxanasına kimi. Daşlı sahil suda 
əks olunaraq adama əslində olduğundan iki dəfə hündür görünür. Ancaq bu, olsa-olsa sudur; onlar yarğanın 
kənarı ilə daha bir neçə addım keçib gedirlər və yeni baxış bucağı altında nohur günəşi əks etdirir, 
baş-ayaq daşlar illüziyası yox olur və işıqda suyun hamar səthi buz kimi bərk görünür. Dovşan balaca 
Mimin əlindən bərk-bərk yapışıb. 
– Qulaq as, – o, Ruta qışqırır. – Mənim nəhəng ideyam var. Gəl gəzməyə gedək. 
– Gəzməyə! Mən onsuz da hər vaxt gəzirəm. 
– Cadcın zirvəsinə qədər gedək. 
O, haçansa Bruer tərəfdən dağa qalxmaq lazım gəldiyini xatırlamır və bu həzzi qabaqcadan duyaraq 
küləyin  qabartdığı pərdədən valehliklə geri döndüyü zaman böyük kilsə zəngi çalınır. 
– Gedək, xahiş eləyirəm, gedək, – o, mətbəxə tərəf qışqırır. Əllərində yaşıl budaq tutan 
adamlar fikirləri dağınıq halda kilsədən çıxırlar. 
Rut səhər yeməyini verir və Dovşan görür ki, o, Cenisdən yaxşı yemək hazırlayır, ağlı çatıb 
sosiskaları elə isitsin ki, onlar partlamasın. Cenis onları masa üstünə çevrilmiş və burulmuş vəziyyətdə elə 
qoyurdu ki, elə bil, onlara işgəncə veriblər. Onlar Rutla mətbəxdəki xırda ağ masa arxasında oturub 
yeyirlər. Dovşan çəngəllə boşqaba toxunaraq yuxusunda Cenisin sifətinin əyilərək onun ovcuna axdığı 
zaman necə soyuq olduğunu xatırlayır; xatirə onun iştahasını korlayır və birinci tikə boğazından zorla 
keçir. 
– Çoxdur, – deyir, ancaq yeməyə igidliklə girişir və yavaş-yavaş iştaha gəlir. 
Masanın hamar səthi üzbəüz oturan Rutun sifətinə solğun işıq salır, geniş alnının dərisi parıldayır, 
burnunun yanındakı iki sızanaq isə dağılmış mayenin ləkəsini xatırladır. Qadın hiss eləyir ki, 
qeyri-cazibədar olub və yeməyi tələsik sanki, oğrun-oğrun xırda tikələrlə qopardır. 
– Qulaq as. 
– Nədi? 
– Mənim maşınım hələ də orada, Çerri-stritdə dayanıb. 
– Qoy dayansın. Bazar günləri sayğaclar işləmir. 
– Hə, ancaq sabah işləyəcək. 
– Sat. 
– Nə? 
– Sat maşını. Həyat adiləşər. Dərhal varlanarsan. 
– Yox, canım, məsələ bunda deyil. Bəlkə, sənə pul lazımdır? Bilirsən, məndə otuz dollar 
qalıb. İstəyirsən, bu saat onları sənə verim? – Əlini şalvarının cibinə uzadır. 
– Yox-yox, nə danışırsan. Qətiyyən elə demək istəmirdim. Ümumiyyətlə, fikrimdə heç nə 
tutmamışdım. Elə-belə ağzımdan çıxdı. – O, tutuldu, boynunda ləkələr yarandı və Dovşanın ona 
yazığı gəldi – axı dünən elə yaxşı idi ki. 
– Bilirsən, qayınatam köhnə maşın alverçisidir, biz evlənəndə bu maşını xeyli güzəştlə bizə 
satdı. – Dovşan izah eləyir. – Əslində maşın arvadımındır, ancaq körpə onunla qaldığına görə, 
düşünürəm ki, maşın da onun olmalıdır. Sonra da sən özün dedin ki, köynəyim çirklidir, mən gərək 
pal-paltarımdan bir-ikisini götürüm. Ona görə də fikirləşdim ki, səhər yeməyindən sonra evə gedim, 
maşını orada saxlayım və şey-şüylərimi götürüm. 
– Birdən o orada oldu? 
– Orada deyil. Anasının yanındadır. 
– Məncə, o, evdə olsa, sən çox sevinərsən, – Rut deyir. 
Bəlkə, doğrudan, elədir? O, qapını necə açdığını və Cenisin kresloda oturub televizora baxdığını 
təsəvvür eləyir; yanında boş stəkan var. Və sanki, Dovşanın içində nəsə qırılır, boğazında ilişib qalan tikəni 
nəhayət udur, o, Cenisin sifətinin həmişəki kimi belə küt və inadkar olduğundan böyük yüngüllük hiss 
eləyir. 
– Yox, – deyir. – Qətiyyən sevinmərəm. Mən ondan qorxuram. 
– Yox bir, – Rut deyir. 
– Onda nəsə var. – Dovşan təkid eləyir. – Təhlükəli adamdır. 
– Sənin atdığın o eybəcər? Özün təhlükəli adamsan. 
– Yox. 
– «Yox» yox, hə. Elə bilirsən ki, dovşansan. –  Sözlər istehzalı və əsəbiləşdirici səslənir –  
aydın deyil niyə. 
–  Maraqlıdır, sən öz şey-şüyünü neynəmək istəyirsən? –  qadın soruşur. Belə de –  o hiss 
eləyir ki, Dovşan onun yanına köçmək istəyir. 
–  Bura gətirmək, –  o boynuna alır. 
Qadın nəfəsini dərir, sanki, nəsə demək istəyir, ancaq dinmir. 
–  Ancaq bu gün yox, –  Dovşan üzrxahlıqla dillənir. –  Sən ki heç yana getməyəcəksən. 
–  Ola bilər …Bilmirəm. Yəqin ki, yox. 
–  Əntiqə. Bilirsən, mən səni sevirəm. 
Qadın qab-qacağı yığışdırmaq üçün ayağa qalxır, dayanır və ağ masanın ortasına baxır. Başını 
asta-asta bulayaraq cavab verir: 
–  Sən xoşa gəlməyən sürprizsən. 
Onun nahamar qəhvəyi donunu tarım saxlayan enli çanağı güclü bel sütununun əsası kimi ağır və 
simmetrikdir. Bu iri sütun onun qəlbini yenicə baş qaldıran məhəbbətin gözəl duyğuları ilə doldurur, ancaq 
Rutun sifətinə baxmağa ürək eləmir. 
–  Neyləyəsən, –  Dovşan deyir,  –  sənsə xoş sürprizsən. 
O üç tikə «Şveyser ananın suffəsi»ni  yeyir və cəhənglərində ilişib qalmış qırıntı xudafizləşərkən 
Rutu mətbəxdə öpdüyü zaman onun sviterində qalır. Dovşan onu çirkli qab-qacaqla tək qoyub gedir. 
Maşını Çerri-stritdə yaz gününün sərin havasında gözləyir. Görkəmi elədir, elə bil, evinin otaqlarından 
birini axın səkinin qırağına aparıb atıb, gecə qabarması çəkiləndə isə otaq qumluqda sağ-salamatca 
qalmağındadır və indi açarın birinci burulması ilə yeni üzgüçülüyə yola düşməyə hazır vəziyyətdə 
müəmmalı-müəmmalı parıldayır. Əzilmiş və çirkli paltarı altında bədəni ona təmiz, boş və arıq gəlir. Onu 
sevirlər. Maşından rezinin, tozun və günəşin isitdiyi rənglənmiş metalın sakitləşdirici qoxusu gəlir. Qadın –  
qındır, o-bıçaq. Bazar gününün kar elədiyi şəhəri rahat taxta şüşəbəndin məhəccərinin dövrələdiyi kərpic 
evlərin yumşaq cərgələri kəsib  doğrayır. Dovşan Cadc dağının geniş ətrafını dolanır, dağın şose boyu 
yamacı sarımtıl-yaşıl yarpaqlarla pudralanıb, bir az yuxarıda həmişəyaşıl ağaclar üfüqi qara xətlə dolanır. 
Dovşanın burada sonuncu dəfə olduğundan bu yana mənzərə dəyişib. Dünən səhər səmanı sübh buludlarının 
nazik zolaqları kəsir, o isə yorğunluqdan əzab çəkərək yalnız dincələ biləcəyini düşündüyü şəbəkənin lap 
mərkəzinə üz tutmuşdu. İndi təzə günün günorta vaxtı buludlar yanıb, maşının yan şüşəsində səma boş və 
soyuq olub, qarşıda isə heç nə yoxdu, Rutun mavi gözlərində də heç nə yoxdu, o, Dovşana deyib heç nə 
eləmir, heç nəyə inanmır. Ürəyi həmişə bu boş səmaya can atır. 
Dovşan Maunt Cacın tanış evlərinə enən kimi onun səmimi müvazinəti yoxa çıxır. Boylanır, əsəbiləşir. 
O, Ceksonla, Potter və Uilber-stritlə yuxarı qalxaraq xarici nişanlara görə öz mənzilində kiminsə 
olub-olmadığını müəyyən eləməyə çalışır. İşığa görə də bir şey bilmək olmur – günorta vaxtıdır. Evin 
qabağında heç bir maşın yoxdur. O, məhəlləni iki dəfə dövrə vurur, əzələlərini gərərək pəncərədə kiminsə 
sifətini görməyə çalışır. Hündür şüşələr keçilməzdir – Rut haqlı deyilmiş – o qətiyyən Ceniçi görmək istəmir. 
Bunun mümkünlüyünün fikri belə onu o dərəcədə gücsüzləşdirir ki, maşından çıxanda parlaq günəş, 
az qala, onu yıxır. O, pilləkənlə qalxır və pillələr sanki, geriyə fırlanan çarxın dişləri kimi onun qorxudan 
gücünü itirmiş bədənini aşağı çəkir. Bir ayağını qaçaraq qoyub qapını döyür. Taqqıltıya heç kim hay vermir. 
Təzədən döyür, qulaq verir və cibindən açar çıxardır. 
Mənzil boşdur, ancaq indiyəcən Cenislə doludur, elə doludur ki, onu üşütmə tutur; televizora tərəf 
döndərilmiş kreslonu görəndə dizləri bükülür. Nelsonun döşəməyə səpələnmiş sınıq oyuncaqlarından ürəyi 
bulanır; qafasında olanların hamısı – boz kütlə, eşitmə və görmə aparatı – onun fikrinə görə dəstəkdə 
qarmaqarışıq halda sıxılıb; «alın qoltuğu» tutulub, asqırmaq, ya da ağlamaq istədiyi bilinmir. Qonaq otağını 
basdan-başa toz basıb. Pərdələr aşağı salınıb. Cenis gündüzlər onları həmişə salır ki, televizorun ekranına 
işıq düşməsin. Kimsə otağı yığışdırmaq istəyib – Cenisin külqabısı və boş qədəh götürülüb. Dovşan mənzilin 
və maşının açarlarını televizorun qəhvəyi ağac rənginə boyanmış metal qutusunun üstünə qoyur. Cenisin 
bir-iki donu çatmır. 
Dovşan paltarını götürmək əvəzinə geri dönür və hərəkətlərini götür-qoy eləyərək ayaqlarını mətbəxə 
tərəf sürüyür. Pərdənin içindən süzülən gün işığı yaprıxmış çarpayıya düşür. Onların heç vaxt yaxşı 
çarpayıları olmayıb. Bunu onlara Cenisin valideynləri bağışlamışdılar. Komodun üstündə Cenisin kiçik 
flakonları, manikür qayçıları, üstünə iynə sancılmış ağ sap çarxı, latun sancaqlar, telefon kitabçası, işıq 
saçan siferblatlı rəngli saat, Cenisin bir dəfə də olsun istifadə eləmədiyi, jurnaldan qoparılmış resept, Yava 
ağacının muncuqlarından boyunbağı – Dovşanın milad hədiyyələri var. Cenisin valideynləri özlərinə yeni 
vanna otağı düzəltdikləri vaxt onlardan götürdükləri iri oval güzgünü divara söykəmişdilər; Dovşan hey onu 
Cenisin komodunun üstündən bərkitmək istəyirdi, ancaq şurup almağa heç cür vaxt eləyə bilmirdi. 
Pəncərənin altında yarıyacan iylənmiş köpüklü su ilə dolu stəkan güzgünü aşmaq lazım gələn boş yerə 
tutqun ləkəni əks etdirirdi. Buradaca divarda üç uzun paralel cızıq var. Bunu kim eləyib? Nə vaxt? Üstü 
örtülü yatağın arxasından vanna otağındakı döşəmənin ağ üçbuçağı görünür; Cenis duşdan çıxandan sonra 
onun kürəyi buxardan narıncı rəngə düşür, qoltuğunun altında pırtlaşıq yaş tüklər, o, öpülmək üçün 
sevinclə Dovşana tərəf uzanır. Bu nə çağrılmayan sevinc idi ki, əvvəl Cenisi, sonra isə onu bürümüşdü? 
Mətbəxdə  ölüm kimi soyuq, tavada yaddan çıxıb qalmış donuz əti donmuş piyin içindədir. Dovşan 
onu rakovinanın altındakı kağız torbaya atıb qazovucla ləkəli, bərk piy parçalarını təmizləyir və onları da 
boşaldır. Aşağısı tünd-qəhvəyi ləkəli torbadan çürüntünün şirin iyi gəlir. Dovşan torbaya küt-küt baxır. 
Zibil yeşiyi giriş qapısının arxasındadır, ancaq heç iki addım da ata bilmir. Bu haqda düşünməyə dəyməz. O, 
qaynar suyu açır və tavanı islatmaq üçün rakovinaya tutur. Buxarın nəfəsi qəbirdəki pıçıltı kimidir. 
O, qoxu içərisində bir yeşikdən tələsik təmiz trusu, mayka və corab, ikincidən sellofanda üç köynək 
və mavi kartonda daha bir köynək, üçüncüsündən yuyulmuş qəhvəyi pambıq şalvar götürür, divar şkafından 
hər iki kostyumunu, idman köynəyini çıxarır, xırda şeyləri kostyuma bükür ki, aparmaq asan olsun. Dovşan 
bu işdən əməlli-başlı tərləyir. O, bağlamanı əlləri arasında saxlayır və dizini büküb sıxarkən mənzili bir də 
gözdən keçirir: mebel, xalçalar, divar kağızları – hamısı onun sifəti kimi sanki, tünd pərdə ilə örtülüb; 
otaqlarda səliqəsizlik hökm sürür və o, buradan getdiyinə sevinir. Qapı birdəfəlik çırpılır. Onun açarları 
içəridə qalıb. 
Diş şotkası. Ülgüc. Zaponkalar. Çəkələklər. Pilləkənlə aşağı enərkən hər addımında yaddan çıxmış 
daha hansısa şeyi xatırlayır. O tələsir, ayaqları tappıltı salır. Tullanarkən, az qala, dəhlizdəki qara şnurdan 
asılmış çılpaq lampaya toxunacaqdı. Dəhlizdən ötüb keçəndə ona elə gəlir ki, onun poçt qutusundakı adı 
yanına çağırır, göy mürəkkəblə yazılmış hərflər havanı lal qışqırıqlarla doldurur. O sivişib günün altına çıxır 
və özü-özünə gülməli görünür – eynilə qəzetlərin sonuncu səhifələrində haqlarında yazılan sirli oğrulardan 
biri – onlar pul, gümüş əvəzinə çini stəkan – nəlbəki yuyan, iyirmi rulon divar kağızı və bir yığın köhnə 
cır-cındır aparırlar. 
– Gün aydın, mister Enqstrom. 
Ah, bu, qonşudur, miss Arndt, o, kilsə üçün bənövşəyi şlayapa qoyub, əlində palma yarpağı tutub. 
– A, hello. Səhhətiniz necədir? 
Bu qadın onlardan üç ev o yana yaşayır, deyirlər xərçəngdir. 
– Gözəl, – qadın dillənir, – çox gözəl. 
Və gözəllikdən başını itirib yastı pəncələri ilə daş yolun maililiyinə instinktlə söykənərək günün altında 
dayanır. Yaşıl maşın yanlarından şübhəli ləngliklə ötüb keçir. Miss Arndt Dovşanın yolunu kəsir, qadın 
xoşhallıqdan pörtüb, məlum deyil nəyə görə, bəlkə də, sadəcə olaraq, tavanda sürünən və özü-özünə 
təəccüblənmək üçün dayanan milçək kimi daş yolda qaldığına görə minnətdardır. 
– Gözəl havadır, – Dovşan deyir. 
– Ah, mən lap heyran olmuşam, sadəcə olaraq, heyranam, pasxaya bir həftə qalmış bazar günü 
həmişə belə mavi olur. Hətta damarlarda qan da daha sürətlə hərəkət eləyir, – qadın gülür. 
Dovşan da gülür. Qadın iki cavan ağcaqayının naxışlı kölgəsində sanki, isti asfaltla bitişib. Tamamilə 
aydındır ki, o heç nə bilmir.  
– Hə, mən də yaz təmizliyi haqda fikirləşmək qərarına gəlmişəm, – Dovşan qadının baxışlarını 
onun əllərinə zillədiyini görərək əyanilik üçün bağlamanı silkələyir. 
– Gözəldir, – miss Arndt gözlənilməz istehzalı təbəssümlə hay verir, – gənc ərlər həmişə 
dəhnəni çeynəyərək harasa tələsirlər, – və dairə cızaraq qışqırır: – Oy, ruhani ata! 
Yaşıl maşın əvvəlkindən daha yavaş surətlə küçənin ortası ilə geri qayıdır. Dovşan paltar bağlamasının 
ağırlığını ikiqat artıran həyəcan içində ələ keçdiyini görür. Dəhlizdən sivişib çıxır, miss Arndtın yanından 
qaçaraq keçir və onun ikibaşlı «Yox, bu müqəddəs Kruppenbax deyil», – sözlərinə - «Tələsirəm»: deyərək 
cavab verir. 
Yox, əlbəttə, bu, Kruppenbax deyil.  Dovşan bunun kim olduğunu bilir, hərçənd ki adını  bilmir. 
Yepiskopal kilsənin ruhanisi. Springer və ailəsi yepiskopal kilsəyə gedirlər – qoca yaramazın yüksək 
cəmiyyətə soxulmaq cəhdinin daha bir hiyləsi, onlar əvvəllər islahatlar kilsəsinə mənsub idilər. Dovşan, 
demək olmaz ki, qaçır; üzüaşağı səki hər addımda onun dabanından yapışır. Bağlama asfaltın qabağını 
tutur. Heç olmasa, tinə çataydı. Yeganə ümid – ruhaninin onu tanımayacağınadır. Hiss eləyir ki, yaşıl 
maşın arxasınca sürünür: bəlkə, əlindəkiləri atsın və doğrudan da, dabanına tüpürsən? Köhnə süni buz 
fabrikində gizlənmək yaxşı olardı. Ancaq orayacan bütöv bir məhəllə qalıb. Yəqin, Rut artıq qabları yuyub 
və dağın o tərəfində onu gözləyir. Ətrafda hər şey gömgöydür. 
Maşının yaşıl qanadı qarşısındakı suyu səssizcə yarıb keçən köpək balığı kimi havada Dovşanın dizinin 
arxa hissəsinə dəyib dağılan ləpəni qaldırır. Addımlarını yeyinlətdikcə ləpə də güclü şəkildə dağılır. Arxadan 
nazik uşaq səsi tın-tın eləyir: 
– Bağışlayın, siz Harri Enqstrom deyilsiz? 
Dovşan yalan danışmaq istəyinin necə zəiflədiyini hiss eləyərək geri dönür və yarıpıçıltı ilə cavab 
verir: 
– Hə. 
Gənc sarışın boynunda hansısa ağ əsarət zənciri sol səkiyə tərəf dönür, əl əyləcini çəkir, mühərriki 
söndürür və beləliklə maşını küçənin lazım olmayan tərəfində və hələ bir balaca iti bucaq altında dayandırır. 
Bu ruhanilərin xırda qaydalara necə də etina eləmədikləri çox maraqlıdır. Dovşan Kruppenbaxın oğlunun 
şəhərdə motosikllə necə şütüdüyünü xatırlayır. Bu həmişə ona küfr eləmək kimi görünürdü. 
– Mən Cek Ekklzəm, – ruhani tamamilə yersiz gülərək dillənir. Damağına yapışmış 
yandırılmayan siqaretin ağ zolağı ilə vəhdətdə ağ yaxalığı komik effekt yaradır. O 58-ci ilin yaşıl 
zeytun rəngli dördqapılı «byuik»indən çıxır və əlini Dovşana uzadır. Dovşan onu sıxmaq üçün 
paltar bağlamasını daş döşənmiş yolla səki arasındakı qazona qoymalı olur. 
Ekklzin əl tutması enerjili, təcrübəli və möhkəmdir, görünür bu, qucaqlaşmanı simvolizə eləməlidir. 
Bir anlığa Dovşana elə gəlir ki, Ekklz onu heç vaxt buraxmayacaq. Dovşan ilişdiyini hiss eləyir; izahatı, 
pərt halda deyilmiş yalvarışları, barışığı qabaqcadan görür – bunların hamısı onun qarşısında rütubətli divar 
kimi dayanır; ümidsizlikdən canına vicvicə düşür. Onu təqib eləyən adamda inadkarlıq hiss olunur. 
Ruhani onunla yaşıd olar, ola bilsin azca böyükdür, boyu xeyli alçaqdır. Ancaq elə də balaca deyil; 
qara pencəyinin altından açıq-aşkar gərəksiz əzələləri oynayır. O nədənsə dilxor olub və sinəsini yüngülcə 
qabardaraq dayanıb. Uzun, kürən qaşları burnunun üst hissəsi üzərində qayğılı qırış qalıb, ağzının altında 
xırda, rəngi qaçmış, qoza kimi iti çənəsi görünür. Dilxorçuluğa baxmayaraq onda nəsə məhrəmanə və 
səfehfason bir şey hiss olunur. 
– Hara gedirsiz? – soruşur. 
– Nə? Heç yana. 
Bu tipin kostyumu Dovşanı karıxdırır. Kostyum ancaq özünü qara göstərir, əslində isə o 
tünd-göydür, köhnədəbli, ancaq qəşəngdir, yüngül parçadandır. Manişka, döşlük, ya da bu daha necə 
adlanır, əksinə soba kimi qaradır. Ekklz gülümsəmək istəyir, ancaq damağındakı siqareti saxlamağa cəhd 
elədiyindən bunun əvəzinə fınxırır. Əllərini pencəyinə şappıldadır. 
– Sizdə təsadüfən kibrit yoxdur? 
– Təəssüf ki, yoxdur. Tərgitmişəm. 
– Deməli məndən iradəlisiz. – Fikirləşib qaşlarını qorxa-qorxa qaldıraraq Harriyə baxır. Onun 
qonur gözləri gərginlikdən dəyirmi və şüşə kimi rəngsiz olur. – İstəyirsiz sizi aparım? 
– Yox, lənət şeytana. Narahat olmayın. 
– Sizinlə söhbət eləmək istəyirdim. 
– Doğrudan? 
– Doğrudan. Hətta çox istərdim. 
– Yaxşı. – Dovşan paltarını yerdən götürür, «byüik»i qabaq tərəfdən dolanır və oturur. İçəridə 
plastikin kəskin şirintəhər iyi – təzə maşın iyi – gəlir; Dovşan bu iyi dərindən ciyərlərinə çəkib bir 
az sakitləşir. – Cenis barədə? 
Ekklz başı ilə təsdiq edir və arxa pəncərəyə baxaraq səkidən uzaqlaşır. Onun üst dodağı 
aşağıdakından qabaqdadır, gözlərinin altında yorğun bənövşəyi çökəklik var. Onun üçün bazar – ağır 
gündür. 
– O necədir? Neynir? 
– Bu gün, deyəsən, xeyli normaldır. Səhər-səhər atası ilə kilsədə idilər. 
Onlar küçə ilə üzüaşağı gedirlər. Ekklz susur və gözlərini qırparaq yan şüşəyə baxır. Sonra cihaz 
löhvəsindəki siqaretyandıranın düyməsini basır. 
– Mən belə də fikirləşirdim ki, o, valideynlərinin yanına gedəcək, – Dovşan deyir. 
Ruhaninin onun üstünə bağırmadığından bir qədər dilxordur; görünür öz işini əməlli bilmir. 
Siqaretyandıran geri sıçrayır. Ekklz onu siqaretə yaxınlaşdırır, qüllab vurur və sanki, fikirlərini 
təzədən cəmləyir. 
– Görünür, – ruhani dillənir, – siz yarım saatdan sonra geri qayıtmayanda o, sizin 
valideynlərinizə zəng vurub və atanızdan uşağı gətirməyi xahiş eləyib. Mən elə bilirəm ki, atanız 
onu hər cür sakitləşdirib, deyib ki, yəqin, siz haradasa ləngimisiz. Onda Cenis xatırlayıb ki, siz evə 
ona görə gecikirsiz ki, kimləsə küçədə oynayırmışsız və fikirləşib ki, təzədən həmin yerə qayıdıbsız. 
Hətta mənə elə gəlir ki, atanız şəhəri gəzib baxırmış ki, haradasa basketbol oynamırlar ki. 
– Bəs qoca Springer harada imiş? 
– Cenis onlara zəng vurmayıb. Yazıq onlara yalnız gecə saat ikidə, bütün ümidlərini itirdiyi 
vaxt zəng eləyib. 
«Yazıq» – onun dilindən asan qopan yeganə sözdür. 
– Ancaq gecə saat ikidə? – Dovşan soruşur. O qorxur, əlləri bağlamanı bərk-bərk sıxır, sanki, 
Cenisi sakitləşdirmək istəyir.  
– O radələrdə. Onacan elə vəziyyətə çatmışdı ki, – spirtli içkidən və bütün başqa şeylərdən – 
anası mənə zəng vurdu. 
– Sizə niyə? 
– Bilmirəm. Adamlar həmişə mənə zəng vururlar – Ekklz gülür. – Bu belə də olmalıdır bu, 
sevindiricidir. Hər halda, mənimçün. Həmişə fikirləşmişəm ki, missis Springer mənə nifrət eləyir. O 
aylarla kilsəyə gəlmir. 
Zarafatının Dovşanda necə təəssürat doğurduğuna baxmaq üçün o tərəfə dönərək qaşlarını bic-bic 
qaldırır və bundan onun iri ağzı açılır. 
– Bu təxminən gecə saat ikidə olub? 
– İki ilə üç arasında. 
– Oy, xahiş eləyirəm, bağışlayın. Qətiyyən sizi yataqdan qaldırmaq istəmirdim. 
– Əhəmiyyəti yoxdur, – ruhani peşmanlıqla başını bulayır. 
– Heç özümü bilmirəm. 
– Hə? Bu, müəyyən ümidə əsas verir. Yaxşı, əslində planlarınız necədir? 
– Heç bir planım-zadım yoxdur. Necə deyərlər, yaddaşla oynayııram.  
Ekklzin gülməyi Dovşanı təəccübləndirir, ancaq ağlına gəlir ki, ruhani, deyəsən, elə dağılmış ailələr, 
evdən qaçan kişilər və s. sahələr mütəxəssisidir, «yaddaşla oynayıram» ifadəsi nəsə yeni bir şey gətirir. O, 
məmnundur: Ekklz nəyin necə olduğunu bilir. 
– Ananızın maraqlı baxışları var, – Ekklz deyir. – Onun fikrincə sizin arvadınızla biz onu 
atdığınızı düşünərkən yanılırıq. Deyir ki, siz həddindən artıq yaxşı oğlansız və belə hərəkət eləyə 
bilməzsiz. 
– Görürəm bu işlə ciddi məşğulsuz. 
– Hə, dünənsə əlavə olaraq bir mərhumla da məşğul olmuşam.  
– Oy, siz allah, bağışlayın. 
Onlar tənbəl-tənbəl tanış küçələrlə gedir, süni buz fabrikini arxada qoyurlar, bütün vadiyə mənzərə 
açan tini dövrə vururlar. 
– Bilirsiz nə var, əgər, doğrudan da, məni aparmaq istəyirsinizsə, onda Bruerə gedək – deyir 
Dovşan. 
– İstəmirsiz ki, arvadınızın yanına aparım? 
– Yox bir, dəvə. Yəni demək istəyirəm ki, bunun heç bir xeyri olmayacaq. Necə düşünürsüz? 
Ruhani bir müddət susur, onun aydın profili müsahibinə yönəlib, baxışları isə yan şüşəyə dikilib; iri 
maşın boğuq uğultu ilə qəti hərəkətlə irəli gedir. Harri artıq sualını təkrar eləmək istəyir, ancaq Ekklz bu 
arada cavab verir: 
– Əlbəttə olmayacaq, əgər siz özünüz bunu istəmirsizsə. 
Belə görünür ki, mövzu bitib – məsələ kifayət qədər sadədir. Onlar Potter-avenyu ilə şoseyə enirlər. 
Günəşli küçələrdə yalnız təkcə uşaqlardır, onların bir hissəsi hələ də bazar günü məktəbləri 
kostyumundadır. Qızlar zınqırovlu narıncı don deyiblər. Lentləri corabları rəngdədir. 
– O nə eləyib ki, belə – siz getmisiz? 
– Xahiş elədi ki, ona bir qutu siqaret alım. 
Dovşan ümid eləyir ki, Ekklz güləcək, ancaq ruhani onun sözlərini bir qədər həddini keçən ədəbsizlik 
kimi qulaqardına vurur. Ancaq axı belə olub. 
– Düz sözümdür. Hey ora-bura qaçmaq və onun hər yanda yaratdığı zir-zibili həmişə 
təmizləmək məni boğaza yığmışdı. Başa düşürsüz, həmişə mənə elə gəlirdi ki, bu sındırılmış 
oyuncaqlara, boş stəkanlara və televizora yapışıb qalmışam; vaxtında yemək heç vədə mümkün 
olmurdu, oradan heç cür çıxıb gedə bilmirdim. Sonra isə birdən başa düşdüm ki, bu, necə də asandır 
– çıx get, vəssalam, lənət şeytana, belə də oldu. 
– İki gündən az olanda, doğrudan da, asandır. 
– A… Ancaq axı qanun da var… 
– Hələ bu haqda fikirləşməmişəm. Qayınananız bu haqda dərhal fikirləşib, ancaq arvadınız və 
mister Springer qəti olaraq bunun əleyhinədirlər. Məncə, səbəblər müxtəlifdir. Arvadınız nəsə 
donuq vəziyyətdədir, o istəmir ki, kimsə, ümumiyyətlə, nəsə bir hərəkətə başlasın.  
– Zavallı. O elə səfehdir ki. 
– Siz niyə buradasız? 
– Ona görə ki, siz məni tutubsuz. 
– Demək istəyirəm ki, evinizin yanına necə gəlib çıxıbsız? 
– Təmiz alt paltarı aparmağa qayıtmışam. 
– Məgər təmiz alt paltarı sizin üçün belə əhəmiyyətlidir? Əgər başqalarını belə asanlıqla 
tapdamaq mümkünsə, ədəbdən yapışmaq nəyə gərəkdir? 
Dovşan hiss eləyir ki, söhbət təhlükəli olmağa başlayır; onun öz sözləri özünə qayıdır, hər yanda tələ 
və qarmaq qoyulub. 
– Hər şey bir yana maşını ona qaytarmışam. 
– Niyə? Məgər o sizə qaçmaqdan ötrü lazım deyildimi? 
– Sadəcə olaraq, fikirləşdim ki, avtomobil əslində ona məxsusdur. Maşını onun atası bizə ucuz 
qiymətə güzəşt eləmişdi. Bir də ki, onun mənə heç bir xeyri yox idi. 
– Heç bir? – Ekklz siqareti külqabına basır və əlini yenisi üçün pencəyinin cibinə aparır. Onlar 
yolu yamacın bir tərəfdən yuxarı qalxdığı, digər tərəfdən isə aşağıya, nə ev, nə də benzokolonka 
tikməyin mümkün olmadığı dərəcədə sərt şəkildə endiyi ən hündür kəsikdə dolanırlar. Aşağıda çay 
tutqun şəkildə parıldayır. 
– Əgər mən arvadımı atmaq qərarına gəlsəydim, – Ekklz deyir, – maşına minib min mildən 
çox uzağa gedərdim. – Ağ yaxalığın üzərindən sakitcə eşidilən sözlər, demək olar ki, məsləhət kimi 
səslənir. 
– Mən məhz belə eləmişəm! – Dovşan onların arasında bu qədər ümumi məsələlər olduğundan 
vəcdə gələrək qışqırır. – Mən Qərbi Virciniyaya kimi getdim. Ancaq sonra qərara gəldim ki, hər şey 
cəhənnəm olsun və qayıtdım. – Bu söyüş söyməni qurtarmağın vaxtıdır. O niyə hey söyüş söyür? 
Bəlkə, Ekklzdən uzaq olmaqdan ötrü – o hiss eləyir ki, qara paltarlı bu adamı hansısa təhlükəli 
qüvvə ona tərəf çəkir– Əgər mən arvadımı atmaq qərarına gəlsəydim, – Ekklz deyir, – maşına minib 
min mildən çox uzağa gedərdim. . 
– Öyrənə bilərəm niyə? 
– Təsəvvürüm belə yoxdur. Səbəblər kombinasiyası. Tanış yerlər daha etibarlıdır. 
– Bəlkə, siz arvadınıza kömək eləməyə qayıdıbsız? 
Dovşan buna cavab tapmır. 
– Siz qarmaqarışıqlıqdan danışırsız. Sizcə başqa gənc ər-arvadlar özlərini necə hiss eləyirlər? 
Özünüzü niyə istisna bilirsiz? 
– Fikirləşirsiz ki, mən buna cavab verə bilmərəm, ancaq cavab verəcəyəm. Mən bir vaxtlar əla 
basketbol oynayırdım. Həqiqətən əla. Ancaq insan birinci növ olandan sonra – dəxli yoxdur, nədə – ona 
artıq ikinci olmaq maraqlı deyil. Cenislə aramızda baş verəni isə ikinci növdən başqa heç cür adlandırmaq 
olmur.  
Siqaretyandıran sıçrayır. Ekklz gözlərini yenidən yola qaldırır. Onlar Bruerin ətrafına enirlər. 
– Siz Allaha inanırsız? – Ekklz soruşur. 
Dovşan cavabı bu gün məşq elədiyindən heç bir tərəddüdsüz cavab verir: 
– İnanıram. 
Ekklz təəccübdən gözlərini döyür. Tək gözlü profildə yumşaq göz qapaqları örtülür, ancaq sifət 
dönmür. 
– Deməli, sizcə Allah istəyir ki, arvadınızı iztirab çəkməyə məcbur eləyəsiz? 
– İcazə verin sizdən soruşum. Sizcə Allah şəlalənin ağac olmasını istəyirmi? – Dovşana 
aydındır ki, Cimmi Mişketorun bu sualı mənasız səslənir; Ekklzin kədərlə qullab vurduğu, ancaq 
udduğu tüstü onu əsəbiləşdirir. Ona aydındır ki, Ekklz onun istənilən mülahizələrini eyni yorğun 
qüllabla udacaq; onun işi – qulaq asmaqdır. İri açıq saçlı baş elə görkəmə malikdir ki, sanki, o 
qiymətli sirlərdən və hər rastına çıxanın köndələn təhlükəli sualı ilə düzülmüş boz soyuğu ilə 
doludur və onun bütün gəncliyinə baxmayaraq, bu sıyığı heç nə hansısa başqa rəngə boyaya bilməz. 
Dovşan birinci dəfə ona qarşı antipatiya hiss eləyir. 
– Yox, – Ekklz fikirləşib cavab verir. – Ancaq məncə, o istəyir ki, xırda ağac böyüsün. 
– Əgər bu, mənim kallığım deməkdirsə, buna görə ağlamayacağam, ona görə ki, mənim başa 
düşdüyümə görə yetişmək – elə ölmək deməkdir. 
Mən özüm də kamil deyiləm, – Ekklz sanki, hədiyyə edirmiş kimi dillənir. Allah bilir bu nə hədiyyədir. 
Dovşan ona etiraz eləyir. 
– Deməli belə, sizin bu ağıldankəmə yazığınız gəlir, ya yox, ancaq mən onun yanına qayıtmaq 
fikrində deyiləm. Bilmirəm o nə hisslər keçirir. Artıq çox illərdir ki, bilmirəm. Mən yalnız hiss 
elədiyimi bilirəm. Məndə olanlar budur. Sizə məlumdurmu ki, bütün bu dəstəni saxlamaqdan ötrü 
nə ilə məşğul olmuşam? Ucuz mallar mağazalarında «Möcüzə  – Sürtkəc» adlı bir quruşluq dəmir 
qab nümayiş eləmişəm. 
Ekklz ona baxır və başını təəccüblə tərpədərək gülür. 
– Sən demə sizin natiqlik istedadınız buradanmış, – deyir. 
Bu zadəgan istehzasında, heç olmasa, məna var – bu məna onların ikisini də yerində oturdur. Dovşan 
özünü daha inamlı hiss eləyir. 
– Mən düşürəm, xahiş edirəm saxlayın, – deyir. 
Onlar artıq Uizer-stritdədirlər və iri günəbaxanlığa tərəf gedirlər. Gündüzlər o ölüdür. 
– Bəlkə, sizi köçdüyünüz yerə aparım? 
– Mən heç yana köçməmişəm. 
– Necə istəyirsiz. – Ekklz uşaq pərtliyi ilə səkiyə yaxınlaşır və yanğınsöndürən su kranının 
qarşısında dayanır. Sərt dayanmadan baqajdan çıqqıltı səsi gəlir. 
– Sizdə nəsə sındı, – Dovşan bildirir. 
– Bu, qolf üçün ağaclardır. 
– Siz qolf oynayırsız? 
– Pis. Bəs siz? – Ekklz canlanan kimi olur, yadından çıxan siqaret barmaqları arasında 
tüstülənir. 
– Bir vaxtlar top daşıyırdım. 
– İcazə verin sizi oyuna dəvət eləyim. – Aha, bu, tələdir. 
Dovşan maşından çıxır və paltar bağlamasını sinəsinə sıxaraq, azadlığa çıxdığına görə sevincindən 
atılıb-düşərək səkidə dayanır. 
– Mənim klyuşkam yoxdur? 
– Kirayə götirmək çətin deyil. Xahiş eləyirəm, sizdən çox xahiş eləyirəm. – Ekklz qapıdan 
danışmaqdan ötrü sağ oturacağa tərəf əyilir. – Partnyor tapmaq mənimçün çox çətindir. Məndən 
başqa hamı işləyir, – o gülür. 
Dovşana aydındır ki, qaçmaq lazımdır, ancaq oyun haqqında fikir və ovçunu gözdən qoymamağın 
təhlükəsizliyinə əminlik onu yerindəcə saxlayır. 
– Gəlin tez görüşək, yoxsa siz təzədən öz sürtkəclərinizi nümayiş eləməyə başlayacaqsız, – 
Ekklz təkid eləyir. – Çərşənbə axşamı? Saat neçədə? Dalınızca gəlim? 
– Yox, mən sizə evə gələrəm. 
– Söz verirsiz? 
– Hə. Ancaq mənim vədlərimə inanmayın. 
– İnanmaq lazım gələcək. – Ekklz Maunt Cacdakı ünvanını deyir və nəhayət onlar ayrılırlar. Səki 
ilə bağlı bazar günü münasibəti ilə donub qalmış vitrinlər boyunca ətrafa dərin mənalı nəzərlərlə göz 
qoya-qoya qoca polismen addımlayır. O, yəqin ki, bu ruhaninin yoxsullar üçün bağlama aparan gənclər 
qrupunun prezidenti ilə vidalaşdığını fikirləşir. Harri polismenə gülümsəyir və şən halda – gözlərindən 
qığılcım saçaraq uzaqlaşır. Maraqlıdır, yer üzündə heç kim sənə heç barmağının ucu ilə də toxuna bilməz. 
Rut qapını açır. Əlində detektiv var, oxumaqdan gözləri yuxulu görünür. Başqa sviter geyib. Saçları 
sanki, tündləşib. Dovşan paltarı çarpayıya tullayır. 
– Səndə çiyinlik var? 
– Sənə nolub, bəlkə, elə bilirsən artıq bu mənzil sənindir? 
– Sən mənimsən, – o cavab verir. – Sən mənimsən, günəş də, ulduzlar da mənimdir. 
Dovşan qızı qucağına sıxan vaxt ona, doğrudan da, elə gəlir ki, bu belədir ki, var. Rut istidir, 
doludur, demək olmur ki, elastikidir, demək olmur ki, belə deyil. Sabunun zərif qoxusu Harrinin burun 
pərələrinəcən qalxır və çənəsi nəmi duyur. Rut başını yuyub. Tünd saçları səliqə ilə geri daranıb.  
Təmizdir, elə təmizdir ki, böyük təmiz qadın. Dovşan burnu ilə onun başına sıxılaraq bihuşedici iydən 
doyunca içir. O, Rutun yana əyilmiş, köpüklənmiş yaş saçlı başını gur şırnaqla tökülən su altına tutub duşda 
çılpaq dayandığını təsəvvür eləyir. 
– Mən səni gül kimi açılmağa məcbur elədim, – o, əlavə eləyir. 
– Sən, sadəcə olaraq, möcüzəsən, – qız onu sinəsindən itələyərək deyir və kostyumunu necə 
səliqə ilə asdığına baxıb maraqlanır: – Maşını arvadına qaytardın? 
– Heç kim yox idi. Hiss olunmadan girib-çıxdım. Açarı içəridə qoydum. 
– Yəni səni heç kim tutmadı? 
– Düzünü desəm, tutdular. Yepiskopal kilsənin ruhanisi məni geriyə, Bruerə gətirdi. 
– Qulaq as, sən, doğrudan, dindarsan? 
– Ondan xahiş eləməmişəm. 
– Nə dedi? 
– Elə bir şey demədi. 
– Sifətdən necə adamdır? 
– Kifayət qədər zəhlətökən. Hey gülür. 
– Bəlkə, onu sən güldürübsən. 
– Çərşənbə axşamı onunla qolf oynamağa dəvət elədi. 
– Zarafat eləyirsən? 
– Yox, ciddi sözümdür. Dedim ki, bacarmıram. 
Rut gülür, adətən sənin həyəcanlandırdığın, ancaq bunu etiraf eləməyə utanan qadınlar kimi uzun 
müddət gülür. 
– Ay mənim gözəl Dovşancığazım! – qız zərif həyəcanla, nəhayət ucadan səslənir. – Sən ki 
yer üzündə elə belə veyillənirsən, düzdürmü? 
– O özü mənə ilişdi, – Harri məsələnin nə yerdə olduğunu izah eləmək cəhdinin hansısa 
naməlum səbəbdən qızı güldürməli olacağını hiss eləyərək təkidlə dillənir. – Mənim bu işlərə 
ümumiyyətlə, qarışacağım yoxdur. 
– Ay yazıq, – qız hay verir. – Sən, sadəcə olaraq, dəfedilməzsən. 
Dovşan böyük rahatlıqla nəhayət çirkli paltarlarını çıxarır, təmiz alt paltarı, təzə corab və qəhvəyi 
rəngli pambıq şalvar geyir. Ülgücünü yadından çıxarıb evdə qoyub, ancaq Rutun, qadınların qoltuqlarının 
altını qırxdıqları kiçik ülgücü var. Dovşan seçimini yun idman köynəyi üzərində saxlayır, çünki yaz 
axşamları soyuq tez düşür. Yenə zamş tufliləri geyməli olur. Başqalarını götürməyi unudub. 
Gedək gəzək, – o, paltarını dəyişib bildirir. 
– Mən kitab oxuyuram, – qız hay verir. O, stulda oturub; kitab, demək olar ki, axıracan 
oxunub. O, kitabları səliqəli saxlayır, qiyməti cəmi 35 sent olsa da, kağız cildləri salamatdır. 
– Gedək. Havamızı dəyişək, – o, yaxınlaşır və qızın əlindən detektivi almağa çalışır. Kitabın 
Adı «Ölülər Oksfordda»dır. Rutun yanında burada o, gözəl Harri Enqstrom olduğu halda, onun 
Oksforddakı ölülərlə nə işi var? 
– Dayan, – qız xahiş eləyir, səhifəni çevirir və Dovşan kitabı onun əlindən dartıb alana kimi 
daha bir neçə fraza oxumağa macal tapır, sonra gözlərini yumur və kitabı əlindən buraxır. – Aman 
allah, nə yaman inadkarsan. 
Dovşan səhifələrin arasına yanmış kibrit çöpü qoyur və qızın yalın ayaqlarına baxır. 
– Sənin idman ayaqqabın, ya da buna oxşar nəsə bir şey varmı? Dikdabanla gəzmək olmaz. 
– Yoxdu. Mən yatmaq istəyirəm. 
– Tez yatarıq. 
Dovşanın bu sözlərini eşidərkən Rutun gözləri ona tərəf çevrilir və qız dodaqlarını yüngülcə şişirdir. 
Onda, hər halda, nəsə bir vulqar cəhət var: belə qeydləri heç cür qulaqardına vura bilmir. 
– Getdik. Alçaq dabanlı tuflini gey və biz sənin saçını qurudaq. 
– Dikdabanı geyəcəm, – Rut tuflini ayağına çəkmək üçün əyildiyi vaxt Dovşan təbəssümlə 
onun ayrıcının ağ xəttinə baxır, düppədüzdür. Ad günü olan balaca qızlardakı kimi. Onlar parkın 
içindən keçib dağa yaxınlaşırlar. Zibil üçün səbətlər və səyyar metal skamyalar hələ yerbəyer 
edilməyib. Betondan və taxta plankadan olan skamyalarda sısqa qocalar, lələklərində boz rəngin cürbəcür 
çalarları olan böyük göyərçinlər kimi gündə qızınırlar. Xırda yarpaqlarla görünməz olan ağaclar yarıçılpaq 
torpağı şəffaf kölgə ilə tozlandırırlar. Paya ilə tarım çəkilmiş iplər təzə biçilmiş qazonu, sürüpülməmiş çınqıl 
yoldan ayırır. Boş orkestr qubbəsindən– onun yanındakı yamacdan müntəzəm əsən xəfif meh kölgədə adama 
sərin gəlir. Yun köynək lap yerinə düşdü. Burulub işə salınan oyuncaq başlı göyərçinlər kiçik çəhrayı 
pəncələrilə tum dənləyir, qanadlarını çırparaq uçur və yenidən yerə qonurlar. Əyyaş fizionomiyalı hansısa 
bir avara əllərini söykənəcək boyu uzadaraq oturub və pişik kimi qəşəng-qəşəng asqırır. On dörd və aşağı 
yaşlı bir neçə oğlan uşağı, sarı lövhədə kiminsə qırmızı rənglə «Teks və Cozi», «Rita və Cey» çəkdiyi 
idman oyunları üçün avadanlıqlı bağlı sarayın yanında bir-birini itələyir və siqaret çəkirlər.  Maraqlıdır, 
onlar qırmızı rəngi haradan götürüblər? Tutqun qəhvəyi torpağın içindən yaşıl tellər süzülüb keçir. Dovşan 
Rutun əlindən tutur. Orkestrin qübbəsi qarşısındakı dekorativ hovuzdan suyu buraxıblar və hovuzun dibi 
zir-zibillə doludur. Onlar hovuzun soyuq əyri kənarları boyunca gedir və qübbənin səssizliyində 
addımlarının əks-sədası eşidilir. İkinci dünya müharibəsi zamanının abidəyə çevrilmiş tank lüləsini uzaqdakı 
tennis kortuna tuşlayıb. Torlar hələ tarım deyil, meydançanın sərhədləri və xətlərinə ağ rəng çəkilməyib. 
Ağaclar qaralır, pavilyonlar dağın altına diyirlənir. Rut Dovşanla parkın gecələr xuliqanlar avaralanan 
yuxarı hissəsində gedirlər. Pilləkənin ilk pillələri, demək olar ki, şişib iriləşmiş puçurların donuq kəhrəba 
kimi yüngülcə dəyişmiş sıx kolluğun ot-ələfi ilə örtülmüşdür.  Bu pilləkəni çox illər əvvəl, piyada 
gəzintilərin dəbdə olduğu vaxtlar dağın Bruerə tərəfki yamacında tikmişdilər. Pillələr, arasına möhkəm 
torpaq tökülmüş altı futluq qırlı şalbanlardan düzəldilmişdi. Sonralar bu dəyirmi pillələri dəmir borularla 
bərkitmişdilər, torpağın üstünə isə xırda, maviyə çalan çınqıl səpilmişdi. Rut böyük çətinliklə qalxır. Dovşan 
onun ağır bədəninin torpağa girən iti dikdabanının müvazinəti necə zorla saxladığına baxır. Qız batır və 
çınqılın layı altında gizlənən nahamar suxura toxunaraq büdrəyir. Yanları müvazinətini saxlamaq üçün 
yırğalanır, əllərini o yan-bu yana atır. 
– Tuflilərini çıxart, – Dovşan deyir. 
– Və ayağımı əzim? Gör nə qayğıkeşsən. 
– Onda geri qayıdaq. 
– Yox-yox, lap az qalıb. 
– Biz hələ yolun heç yarısını getməmişik. Tuflini çıxart. Tezliklə bu göy daşlar qurtaracaq, 
sonra yaprıxmış torpaq olacaq. 
– Şüşə qırıntıları ilə. 
Ancaq o, hər halda, tuflilərini və corabını çıxarır. Dovşanın gözləri qarşısından onun nazik topuğu 
üzərində dolu ağ baldırları görünüb yox olur. O, təşəkkür əlaməti olaraq özü də ağrıları Rutla bölüşməkdən 
ötrü tuflilərini çıxarır, ancaq görünməyən daşlar bədənin bütün ağırlığını ayaqları üstünə saldığı vaxt, 
doğrudan da, dərisinə soxulur. Bu azmış kimi torpaq da soyuqdur. 
– Ay! – Dovşan qışqırır. – Oy! 
– İrəli, əsgər! Kişi ol. 
Şalbanların kənarındakı otluqla getmək lazım gəldiyi, nəhayət, onların ağıllarına gəlir.  Pilləkənin bir 
hissəsi onu yuxarı qalxan tunnelə çevirən ağac budaqları ilə örtülüb. Digər yerlərdə Bruerin təpəsinə 
mənzərə açılır, onların içərisində şəhərdəki yeganə göydələn – məhkəmənin iyirmimərtəbəli binası gözə 
dəyir. Yuxarı pəncərələr arasında relyefli beton qartallar qanadlarını açırlar. Onlara qarşı boyunlarında 
dama-dama şarf iki yaşlıcütlük – quşları sevənlər enirlər; onlar palıdın əyri-üyrü xırda budaqlarının 
arxasında gözdən itən kimi Dovşan pilləkəndən Ruta tərəf atılır, onu möhkəm qucaqlayıb özünə sıxır, tərdən 
duzlu donuq dodaqlarından öpür. Qız hesab eləyir ki, indi öpüşmək vaxtı deyil, onun birtərəfli qadın ağlı 
dağa qalxmaqla məşğuldur. Ancaq fikirləşəndə ki, kağız kimi rəngi qaçmış şəhər ayaqları onun xətrinə 
daşların üstündə dolaşır, bu hiss Dovşanın gərginlikdən dəli kimi döyünən ürəyini doldurur və o, 
ümidsizliyin zəifliyi ilə qızın möhkəm bədənindən yapışır. Təyyarə onların başı üstündən havanı tələsikliklə 
itələyərək gurultu ilə uçub gedir. 
– Mənim kralicəm, – dovşan deyir, – mənim gözəl atım. 
– Nə? 
– Atım – madyanım. 
Dağın lap zirvəsi yanında dik qaya göyə millənir. Burada üç z şəkilli aşırım formasında «Belveder» 
mehmanxanasının asfaltlanmış avtodayanacağına aparan dəmir  məhəccərli beton pilləkən tikilmişdir. Onlar 
təzədən tuflilərini geyir və ayaqları altına sərilmiş şəhərə baxaraq, pilləkənlə yuxarı qalxırlar. 
Uçurumun kənarı məhəccərlə dövrələnib. Dovşan indi birdən zenitdən aşağı enən günəşin isitdiyi ağ 
tirdən yapışır və düz aşağı, ağacların açılmış çətirlərinə baxır. Dəhşətli mənzərədir, Dovşan bu mənzərəni 
uşaqlıqdan, qarşısında hər dəfə: ora tullansa, nə olar – əzilib ölər, ya yuxudakı buludlar kimi bu yumşaq 
yaşıl şarların içinə düşər sualının dayandığı zamandan xatırlayır. Sahənin aşağı görüş hissəsində perspektivlə 
nazik bıçaq ölçüsünə kimi qısaldılmış şaquli daş divar onun ayaqlarına tərəf qalxır. Yuxarıda – yamacın 
mailli ətəyi orada-burada kol basmış cığırlar açır, onların buraya dırmaşdıqları gölməçələri və pilləkənləri 
açaraq aşağı enir. 
Rut sanki, kitab oxuyarkən olduğu kimi gözlərini göz qapaqları ilə yarıya qədər örtür, gözlərini 
ayırmadan şəhərə baxır. Şəffaf havada onun yanaqlarının aydın çəkilmiş silueti ürkək və tərpənməzdir. 
Bəlkə, dovşana elə gəlir ki, o, hindu qadındır. Axı o, meksikalı kimi doğula biləcəyindən də danışmışdı. 
Yaxşı. Onlar bura, «ceyranın belinə» çıxıblar. Maraqlanmağa? Nə ilə? Şəhər – parkın kənarındakı 
xırda evlərdən başlayır, çardaqların və parıldayan avtomobillərin ləkələri səpilmiş geniş, qırmızı gül 
dibçəkləri rəngində hadağadan çıxmış qarnından keçir və uzaqdakı çay üzərində sərilmiş dumandakı çəhrayı 
işıltı ilə qurtarır. Bu tüstüdə qazholderlər tutqun şəkildə sayrışırlar. Şəhərin ətrafları onun arxasınca şarf 
kimi uzanır. Görmə sahəsində yerləşən şəhər iridir və Dovşan sanki, onun qəlbinin bu dünyanın 
gerçəklərində iştirak eləməsini arzulayır, elə bil, həqiqət – bu zəif məhlulda elə sirdir ki, onun haqqında 
təsəvvürü duymaq bizə yalnız intəhasızlıq vermək bacarığındadır – bunu istəyərək dodaqlarını bir-birindən 
aralayır. Havadan ağzı quruyur. 
Bütün bu gün Allah haqqında fikirlərlə ötüb keçib: Rutun istehzaları, Ekklzin təəccüblü baxışları niyə 
bizə heç kimin inanmadığı şeyləri öyrədirlər? Burada dayandığın vaxt tamamilə aydındır: bir halda ki döşəmə 
var, deməli tavan da var, bizim yaşadığımız sahə isə açıq-aydın yuxarı yönəlib. Kimsə ölür. Bu, həddən 
artıq iri kərpic yığını içərisində, kimsə ölür. Fikir heç yandan gəlir – labüd faiz. Bu küçələrdə kimsə hansısa 
evdəsə öləcək – bu dəqiqə olmasa da, növbəti dəqiqədə və Dovşana elə gəlir ki, məhz həmin insanın 
birdən-birə daşa dönmüş sinəsində bu yastı, aşağıya sərilmiş qızılgülün ürəyi dustaq edilmişdi. O, gözlərilə 
bu yeri axtarır – birdən ona, qocanın xərçəngdən qaralmış ürəyinin ipdən asılmış meymun kimi əngilliklərə 
yüksəldiyini görmək müyəssər olar. O, ayaqları altındakı kərpic rəngli qırmızı illüziyanın bu canlı məxluqu 
rədd edəcəyi vaxtı ah çəkib yüngülləşəcəyini eşidəcəyinə ümid eləyərək qulaqlarını şəkləyir. Sakitlik onun 
ümidlərini alt-üst eləyir. Avtomobil sıraları tamamilə səssizcə sürünür, evlərdən birinin qapısında hansısa 
nöqtə görünür. O burada nə eləyir, niyə havadan asılıb? Niyə evdə deyil? O qorxur və Rutdan xahiş eləyir: 
– Məni qucaqla. 
Qız yöndəmsiz halda tabe olur – ona yaxınlaşır, əllərindən tutur, yancağıyla onunkuna sıxılır. Dovşan 
onu var gücü ilə özünə tərəf çəkir və halı yüngülləşir. Ayaqları altındakı Bruer batan günəşin şəfəqlərində 
qızınır; onun havanı udan sinə kimi büründüyü iri qırmızı örtüyü qalxır; yüz minlərin ulu əcdadı – anası, 
məhəbbət sığınacağı, insan əlinin hiyləgər parıltı saçan əməli varlıq Bruer və nəhayət, Dovşan özünü tam 
təhlükəsizlik şəraitində hiss eləyərək ərköyün uşaq kimi ona qərəzli sual verir: 
– Sən, doğrudan, qəhbə olubsan? 
Rut onun təəccübünə səbəb olaraq daş kimi qalır, qucağından kobudluqla çıxır və məhəccərin lap 
yanında hədələyici  tərzdə dayanır. Gözləri qıyılır. Hətta çənəsi də formasını dəyişir. Dovşan əsəbi 
səyriməyə tutulur, üç boyskautun asfalt meydançanın əks tərəfindən gülümsəyərək gözlərini onlara 
dikdiklərini görür. 
– Bəs sən, doğrudan, əclafsan? 
Dovşan hiss eləyir ki, ehtiyatla cavab vermək lazımdır. 
– Qismən hə. 
– Çox gözəl. 
Onlar aşağıya avtobusda gedirlər. 
 
*** 
 
Çərşənbə axşamı gündüz hava tutqundur. Dovşan avtobusla Maunt Caca gedir. Ekklz şəhərin şimal 
qurtacağında yaşayır və o – Dovşan öz rayonunun yanından sağ-salamat keçir, Sprus-stritə çıxır və uca 
səslə özü haqqında «Ah, mən Harriyə vurulmuşam» oxuya-oxuya addımlayır. 
Ürəyi sakitdir. Onlar Rutla artıq iki gündür onun puluna dolanırlar, onun hələ on dörd dolları qalıb. 
Bundan başqa, bu gün səhər Rut ayın-oyun almağa gedərkən o, qızın komodunda xeyli eşələnib onun bank 
hesabında – fevralın axırında Rutun beş yüz dollardan çox pulu vardı – olduğunu öyrənmişdi. Onlar bir dəfə 
şar-şar oynamışdılar və bütün bunlardan başqa dörd filmə – «Gigi», «Zəng, Kitab və Şam», «Altıncı Səadət 
Mehmanxanası» və «Tüklü köpək» filmlərinə baxmışdılar. «Mikki Mausun Klubu» verilişində o – Dovşan 
«Tüklü köpək»dən o qədər fraqment görmüşdü ki, özünü bütün filmə baxmaqdan saxlaya bilməmişdi. Elə 
bilirsən ki, adamların yarısını tanıdığın şəkilli albomu vərəqləyirsən. Raketin çardağı deşib keçdiyi və Fred 
Makmarreyin əlində qəhvədan evdən çölə qaçdığı səhnəni isə lap beş barmağı kimi bilirdi.  
Rut onu əyləndirirdi. Qız şar-şarı dəhşətli şəkildə oynayırdı – sadəcə olaraq, gölməçədə suyu 
şappıldadır və şarı əlindən yerə salırdı. Tarap bir sillə. Hər dəfə kinoda stereofonik dinamik onların 
arxasında gurlamağa başlayan kimi Rut geri dönür və salonda kiminsə bərkdən danışdığı zaman olduğu kimi 
fitə basırdı. «Altıncı Səadət Mehmanxanası»nda İnqrid Berqman ekranda görünən kimi o, Dovşana sarı 
əyilib pıçıltı ilə soruşmuşdu: «O, doğrudan da, qəhbədir?» Dovşanı Robert Donat çox məyus eləyirdi, onun 
görkəmi dəhşətli idi. O, əcəyini bilirdi: təsəvvür eləyin ki, ölürsüz və bu zaman özünüzü narıngi yerinə 
qoyursuz. Dünən axşam Rut «Zəng, Kitab və Şam» filmini belə şərh eləyib: «Burada niyə bonqo təbilini heç 
vaxt  görmürsən?» Dovşan gizli olaraq and içdi ki, bir-iki dənəsini tapsın. O yarım saat əvvəl 
Uizer-Stritdə avtobus gözləyərkən onları «Oxlar və Disklər» musiqi mağazasının vitrinində görmüşdü. 
Qiyməti 19,95. Avtobusda bütün yol uzunu bonqonun ritmini dizlərində taqqıldadırdı. 
«Ona görə ki, mən Harri-ri-yə vurulmuşam…» 
61 nömrə  – ağ taxta işləməli, yunan məbədi təsviri olan kiçik şüşəbəndli və iri balığın pulcuğu kimi 
parıldayan şifer damlı böyük kərpic ev. Evin arxasındakı həyətdə torla çəpərlənmiş sarı uşaq yellənəcəkləri 
və qumluğu var. Harri yolla getdiyi vaxt bu xırda ağılda küçük zingildəyir. Otun rəngi yağışdan əvvəl və 
rəngli şəkillərdəki kimi zəhərli-yaşıldır. Hamısının bir yerdə qeyri-normal şən görkəmi var – Dovşan həmişə 
fikirləşib ki, ruhanilər üstü qara qontla örtülən tutqun daş qalalarda yaşayırlar. Ancaq qapının üstündəki 
xırda lövhədə xırda çəkiclə balıq formasında: «Pastorluq» oyulub. O, bu balıqla iki dəfə qapını döyür. Heç 
kim hay vermir və yenə iki dəfə döyür. 
Sifəti çil-çil yaşıl gözlü diribaş, bəstəboy qadın qapını açır. 
– Kim lazımdır? – səsi elə gəlir, sanki, «nə cəsarətlə» demək istəyir. 
O, Dovşanın uca boyuna uyğunlaşmaqdan ötrü sifətini yuxarı qaldıranda gözləri geniş açılır, mamırlı 
yaşıl zolaq sancılmış parlaq bəbəklərinin ağı görünür. 
Dovşan birdən – heç nədən, elə bil,  ağlına gəlir ki, ona qalib gəlib, bu qadına xoş gəlib. Çillər onun 
dik, yüngülcə yastılanmış gündə qaralmanın ləkələri altında ensiz və rəngi qaçmış burnunu lap ləkə-ləkə 
edir. Dərisi təravətli uşaq dərisi kimi xırda məsaməlidir. Əynində çəhrayı şortı var. O qədər şəndir ki, 
cığallığın sərhədindədir. Dovşan deyir: 
– Hello. 
– Salam. 
– Bağışlayın, müqəddəs ata Ekklz evdədir? 
– O yatır. 
– Günorta vaxtı? 
– O, demək olar ki, bütün gecəni yatmayıb. 
– Ay yazıq. 
– İçəri keçmək istəyirsiz? 
– Düzü, bilmirəm. O demişdi ki, gəlim. 
 – Çox ola bilər. Buyurun, keçin. 
Qadın onu dəhlizdən, pilləkənin yanından hündür tavanlı gümüşü divar kağızlı, pianino, divarlarda 
akvarel təsvirlər, rəflərdə çoxlu kitab və üstündə dörd şarlı kəfkir olan saatın – belələri əslində heç vaxt 
dayanmır – olduğu sərin otağa aparır. Hər yanda çərçivəyə alınmış fotoşəkillər var. Söykənəcəyində və 
dibçək qoyulan yerdə burması, sarı üzlüklü istisna olmaqla mebel tünd yaşıl və tünd qırmızıdır. Otaq 
adamda buz laqeydliyi yaradır. Qadın xalçanın ortasında dayanır və deyir: 
– Eşidirsiz? 
Dovşan dayanır, eşitdiyi küt səs təkrar olunmur. 
– Elə bilirdim bu alçaq köpüb, – qız aydınlaşdırır. 
– Siz dayəsiz? 
– Arvadıyam, – deyə bildirir və sübut kimi ağ divanın ortasında oturur. 
Dovşan üzbəüz hündür başaltılı yumşaq kresloda oturur. Kələ-kötür tünd parça onun yalın əllərini 
yüngülcə cızır. Əynində dama-dama idman kostyumu var, qolunu dirsəyəcən çirməyib. 
– Ah, bağışlayın. 
Hə, əlbəttə. Qadının bir-birinin üstünə aşırdığı çılpaq ayaqlarında şişmiş venanın göy ləkələri 
görünür. İndi o oturduğu vaxt sifəti qapı ağzında dayanarkən göründüyü kimi elə də cavan deyil. Başının 
münasib hərəkətilə saçlarını geri atdığı vaxt ikiqat çənəsi – buxağı  görünür. Adamı iştaha gətirən bulkadır. 
Döşləri bərkdir. 
– Uşağınızın necə yaşı var? 
– İki uşağım var. İki qız – üç yaşında, bir yaşında. 
– Mənim oğlumun iki yaşı var. 
– Mən də oğlan istəyirdim, – deyir, – qızlarla şəxsi münaqişələrimiz yaranır. Bir-birimizə 
həddindən artıq oxşayırıq. Kimin nə fikirləşdiyini tamam-kamal bilirik. 
Öz uşaqlarını sevmir. Dovşan dilxor olur – necə olsa ruhani arvadıdır. 
– Bəs əriniz bunu görür? 
– O, Cek valeh olub. Qadınlar ondan ötrü mübahisə eləyəndə ona xoş gəlir. Bu, onun kiçik 
hərəmxanasıdır. Əminəm ki, oğlan olsaydı, o qorxardı. Siz özünüzkündən qorxursuz? 
–  Oğlumdan? Əlbəttə yox. Axı onun cəmi iki yaşı var. 
– Mənə inanın, bu, iki yaşdan çox-çox əvvəl başlayır. Seksual antaqonizm praktiki olaraq 
doğulan gündən baş qaldırır. 
– Mən bunu bilməmişəm. 
– Sizin üçün daha yaxşı. Görünür primitiv atasınız. Məncə, Freyd allaha oxşayır və siz buna 
sübutsunuz. 
Dovşan gülümsəyir – görünür Freydin gümüşü divar kağızları ilə, sarayın akverel təsviri və qadının 
başı üzərindəki kanalla necəsə əlaqəsi var. Yüksək bacarıqdır. Qadın barmaqlarının ucu ilə gicgahına 
toxunur, saçını geri atır, gözlərini yumur və azca açılmış qalın dodaqlarından ah eşidilir. Dovşan sarsılıb – 
qadın bu dəqiqə Rutun kiçildilmiş surəti kimi görünür. 
Ekklzin öz evində qəribə tərzdə güclənmiş nazik səsi pilləkəndən qışqırır: 
– Lüsi! Coys yatağıma soxulur! 
Lüsi gözlərini açır və fəxrlə bildirir: 
– Bax görürsüz. 
– O deyir ki, sən icazə veribsən, – zingiltili səs məhəccərin, divarın və divar kağızı qatlarının 
içindən keçib gəlir. 
Missis Ekklz qalxır, qapıya tərəf gedir. Çəhrayı şortı arxadan qırışlanıb və yuxarı qalxıb. Onun 
ombası divandan da ağdır. Hələ ki qadın oturmuşdu, dərisi təzyiqdən qızarmışdı, indi isə tədricən rəngi 
ağarır. 
– Mən ona  heç belə şey deməmişəm! – Qadın yuxarıya çığırır və ağ əllərilə öz əzilmiş 
qəşəng, sağ yarısında qara sapla çitənmiş cibi gözə dəyən şortışını aşağı dartır. 
– Cek, – qadın sözünə davam eləyir, – qonağın gəlib! Çox hündürboylu cavan oğlan deyir onu 
sən dəvət eləyibsən. 
Söhbət ondan düşəndə Dovşan qalxır və qadının arxasında qatda dayanıb əlavə eləyir: 
– Qolf oynamağa. 
– Qolf oynamağa, – qadın əks-səda ilə təkrar edir. 
– Ay, ay, ay, – yuxarıdan sakit, sonra qışqırıq səsi gəlir – Hello, Harri. Bu saat düşürəm. 
– Anam, icazə verib! Anam icazə verib! – Yuxarıda uşaq nıqqıldayır. 
– Hello! – Dovşan da cavabında qışqırır. 
Missis Ekklz maraqla başını döndərir: 
– Harri…? 
– Enqstrom. 
– Siz nə ilə məşğul olursuz, mister Enqstrom? 
– Mən? Mən, necə deyim, indi işsizəm. 
– Enqstrom. Hə, aydındır. Siz o yoxa çıxan adam deyilsiz ki? Springerlərin kürəkəni. 
– Özüdür ki, var, – Dovşan gümrahlıqla cavab verir və qadın onun cavabını eşidəndə ondan 
necə yekəxanalıqla üz çevirdiyi həmin o saniyədə Dovşan azacıq da olsa, fikirləşmədən onun 
qəşəng ombasına yüngülcə şapalaq çəkir. Bərkdən yox – vur-tut yüngülcə çapalaq, eyni vaxtda həm 
danlaq, həm nəvazişlə – eynilə cibi şappıldatmaq kimi. 
Qadın ildırım surətilə dönərək öz arxa hissəsini təhlükəsiz yerdə gizləyir. Sanki, sancaq batırılmış 
kimi hirsindən ağarmış üzündə dərhal çillər görünür. Dovşanın onda sınadığı yumşaq, tənbəl və isti hisslərlə 
donmuş soyuq baxışı o dərəcədə uyuşmur ki, əslində heç bir-birilə bağlanmır da. Dovşan üz-gözünü 
axmaqcasına turşudur – üst dodağını saxta peşmançılıqla alt dodağına sıxır. 
Pilləkəndəki vəhşi gurultudan divarlar silkələnir. Ekklz, az qala, müvazinətini itirərək pilləkəndən düz 
onların üstünə düşür və dayanıb çirkli ağ köynəyini qırış-qırış olmuş qəhvəyi şalvarına soxmağa başlayır. 
Yumşaq kiprikləri altında bulanıq gözləri yaşarır. 
– Bağışlayın, – deyir, – elə fikirləşməyin unutmuşam. 
– Onsuz da hava buludludur, – Dovşan narazı halda gülümsəyərək cavab verir. Qadının 
yançağı elə qəşəng idi ki, hər şey yerində, möhkəm və elastiki. Yəqin, bu dəqiqə hər şeyi danışacaq 
və onda işlər fırıq olacaq – onun işi bitib. Qoy olsun. Dovşan heç özü də bilmir bura niyə gəlib. 
Bəlkə də, qadın deyərdi, ancaq əri dərhal onun əsəblərinə toxunmağa başlayır. Nə danışırsız, yağış 
başlayana qədər şübhəsiz ki, bütün doqquz çalanı götürərik,– Dovşana deyir. 
 Cek, axı sən indi qolf oynaya bilməzsən. Deyirdin əlavə bir neçə yerə dəyməlisən. 
– Səhər tezdən dəymişəm. 
– İki yerə. Cəmi iki yerə. Sən Freddi Devisə və missis Lendisə dəyibsən. O adamlara ki, 
onlarda hər şey qaydasındadır. Bəs Ferri? Artıq yarım ildir ki, mənə bu Ferrilərdən danışırsan. 
– Onlara nolub axı? Onlar heç vaxt kilsə üçün heç nə eləmirlər. Missis Ferri miladın birinci 
günü gəldi və mənimlə rastlaşmamaqdan ötrü çıxdı. 
– Ola bilsin onlar kilsə üçün heç nə eləmirlər və məhz buna görə də onlara dəymək lazımdır, 
sən bunu əla bilirsən. Hə, sənin aylarla missis Ferrinin niyə yan qapıdan çıxması haqqında hamının 
başını ağrıtmağın istisna olmaqla onlarda xüsusi heç nə yoxdur. Əgər o, pasxaya təşrif gətirsə, yenə 
həmin şey olacaq. Mənim fikrimi bilmək istəyirsənsə, siz missis Ferri ilə bir-birinizi gözəl başa düşərsiz; 
ikiniz də eyni cür infantilsiz. 
– Lüsi, mister Ferrinin ayaqqabı fabriki olmasından onlar orada işləyənlərdən daha yaxşı 
xristian olmurlar. 
– Ah, Cek, sən nə qəmişsən. Sən, sadəcə olaraq, birdən kiminsə gəlib sənin saqqalını 
qırxacağından qorxursan, xahiş eləyirəm, özünə bəraət qazandırmaqdan ötrü İncildən sitat 
gətirməkdən əl çək. Mənimçün bu Ferrilər kilsəyə gələcəklərmi – gəlməyəcəklərmi, hətta İeqova 
şahidləri olacaqlarının belə qətiyyən fərqi yoxdur. 
– İeqova Şahidləri, hər halda, inandıqlarını təcrübədə həyata keçirirlər. 
Ekklz Harriyə tərəf dönərək bu iti iraddan sonra kövrək, şübhəli tərzdə hırıldayır, ancaq onun 
gülüşünü kədər iflic eləyir, dodaqları uzanır, dişləri isə qabağa çıxır. 
– Bilmirəm sən bununla nə demək istəyirsən, ancaq mənə evlənmək təklif elədiyin vaxt sənə 
bildirmişdim ki, mənim baxışlarım hansılardır və sən də demişdin ki, yaxşı, hər şey qaydasındadır. 
– Hə, sənin ürəyin bolluq üçün açıq olana kimi. – Pilləkənin xalça döşənmiş yuxarı meydançasına 
məhəccərdən asılaraq əynində trusik balaca qız dayanıb. O, Dovşana, valideynləri ilə müqayisədə həddindən 
artıq qaraşın, uşaqcasına kopuş ayaqlarının silueti görünən yarımkölgədə həddindən artıq qəmgin görünür. 
Əlləri incik halda çılpaq sinəsini dartır və çimdikləyir. Qız, anası ağzını açanacan onun cavabını bilir. 
– Coys! Çarpayına uzan və yat. 
– Yata bilmirəm. Burada elə səs-küydür ki. 
– Biz lap onun başının altında anqırırıq, – Ekklz arvadına deyir. 
– Sən anqırırdın. Bolluq haqqında. 
– Mən qəribə yuxu görürdüm, – Coys bildirir və yöndəmsizcəsinə iki pillə aşağı düşür. 
– Sən heç nə görməyibsən. Sən heç yatmayıbsan. – Missis Ekklz pilləkənin başlanğıcına 
yaxınlaşır. 
– Yuxuda nə görürdün? – Ekklz qızından soruşur. 
– Şir bir oğlanı yedi. 
– Bu, qətiyyən yuxu deyil, – missis Ekklz onun sözünü kəsir və ərinə tərəf dönüb əlavə eləyir. 
– Bu, sənin ona fasiləsiz oxuduğun Bellokun iyrənc şeirləridir. 
– Özü xahiş eləyir. 
– Onlar iyrəncdirlər. Uşağı korlayır. 
– Bizsə Coysla elə bilirik onlar gülməlidir. 
– Deməli sizin ikinizin də yumor hissiniz təhrif edilib. O hər axşam məndən bu lənətəgəlmiş 
poni Tomu və «ölüb»ün nə demək olduğunu soruşur. 
– Bunun nə demək olduğunu ona izah elə də. Əgər sən bu Bellok kimi fövqəltəbii inama malik 
olsaydın, bu tamamilə təbii məslələr səni hali-təbdən çıxarmazdı. 
– Məcbur eləməyi burax, Cek. Sən məcbur elədiyin vaxt dəhşətli dərəcədə iyrənc olursan. 
– Demək istəyirsən ki, mən özümü ciddi qəbul elədiyim vaxt dəhşətli dərəcədə iyrənc oluram. 
– Sizdə nəsə yanır, – Dovşan deyir. 
Qadın ona buz baxışlarla göz gəzdirir. Ancaq bunda Dovşanın duyduğu, ancaq etina eləmədiyi soyuq 
çağırış, düşmən kütləsi içərisindən kömək haqqında zəif qışqırıq var və Dovşan gözlərini onun təpəsindən 
yöndəmsizcəsinə sürüşdürərək ona yanmış iyi hiss eləyən həssas burun pərələrini göstərir. 
– Əgər sən özünü həqiqətən də ciddi qəbul eləsəydin, – qadın Ekklezə deyir və yeyin çılpaq 
ayaqları ilə pastorluğun tutqun dəhlizi boyunca qaçıb uzaqlaşır. 
– Coys, öz otağına get, köynəyini gey və onda aşağı düşə bilərsən, – Ekklz qışqırır. 
Qızcığaz daha üç pillə enir. 
– Coys, eşitdin sənə nə dedim? 
– Köynəyimi sən gətir, atacan. 
– Mən niyə? Axı mən artıq aşağıdayam. 
– Mən bilmirəm haradadır. 
– Yox, bilirsən. Sənin komodunun üstündədir. 
– Bilmirəm haradadır mənim ko-mo-du-um. 
– Qızım, sənin otağında. Sən gözəl bilirsən haradadır. Köynəyi gətir və sənə aşağı düşməyə 
icazə verərəm. 
Ancaq qızcığaq artıq pillkənin yarısına kimi enib. 
– Mən şirdən qorxu-ura-am, – Coys təbəssümlə ah çəkir, bu, onun öz ədəbsizliyini gözəl 
anladığını aydın göstərir. Qız sözləri yavaş və ehtiyatla höccələyir. Dovşan belə ehtiyatlı notları 
onun anasının eyni kişini cinləndirdiyi, qızışdırdığı vaxt səsində də tutmuşdu. 
– Orada heç bir şey yoxdur. Ümumiyyətlə, heç kim yoxdur, bircə Bonnidir, o isə yatır. Bonni 
qorxmur. 
– Atacan, xahiş eləyirəm. Xahiş eləyirəm, xahiş eləyirəm, xahiş eləyirəm, xahiş eləyirəm, 
xahiş eləyirəm. – Qız artıq lap aşağıya kimi enmişdi və bərk-bərk atasının dizlərini qucaqlamışdı 
Ekklz gülür və müvazinəti öz ağır bədəninə tərəf qaytarmağa çalışaraq qızının öz kəlləsi kimi kifayət 
qədər geniş və beləcə yastı təpəli başına söykənir. 
– Yaxşı, – Ekklz deyir. – Burada ol, bu gülərüz əmi ilə söhbət elə, – və gözlənilməyən 
idmançı cəldliyi ilə pilləkənlə qaçaraq gedir. 
– Coys, sən yaxşı qızsan? – Dovşan soruşur. 
Qız qarnını qabağa verir və başını çiyinlərinə tərəf uzadır. Bu zaman boğazından qartan «qxk» səsi 
çıxır. Başını bulayır və Dovşana elə gəlir ki, qız öz yanaqlarının çökəyi arxasında gizlənmək istəyir. Ancaq 
qız gözlənilməz qətiyyətlə bildirir: 
– Hə. 
– Bəs anan da yaxşıdır? 
– Hə. 
– O niyə yaxşıdır? 
Dovşan ümid eləyir ki, Lüsi onu mətbəxdən eşidir. Plitə ətrafındakı tələsik qurdalanma qurtarıb. 
Coy, ona baxır, onun üzü qorxudan küncü çəkilən mələfə kimi qırışır. Gözləri ən həqiqi yaşla dolur. 
Qız Dovşandan anası getdiyi tərəfə qaçır. Harri tək qalıb inamsız halda dəhlizdə o yan-bu yana gəzinir və 
həyəcanını toxdatmağa çalışaraq divardan asılmış şəkilləri gözdən keçirir. Hər vərəqi qızılla haşiyələnmiş yad 
paytaxtların görnüşü; ağac altındakı ağ paltarlı qadın; müqəddəs İoanın yepikopal kilsəsinin təsviri – 
kərpic-kərpic vasvasılıqla lələklə 1927-ci ilə aid olduğu iri hərflərlə. Mildred L. Kreymer adı ilə imzalanıb. 
Kiçik masa üstündə bədii foto asılıb: qulaqları üstündəki ağ yumşaq tük və pastor yaxalıqlı hansısa qoca 
sənin yanından sanki, kəhkəşanın ürəyinin içinə baxır; eyni çərçivəyə əlində siqar həmin qoca centlmenin 
qəzetdən kəsilmiş sarı şəkli sancılıb – o, kilsə paltarlı digər üç nəfərlə birlikdə dəli kimi qəhqəhə çəkir. Bir 
qədər Cekə oxşayır, ancaq daha kök, daha möhkəmdir. O, siqarı yumruğunda sıxıb. Dülgərin başı üstündə 
onun usta köməkçisi işlədiyi yerdə başı üzərindən süzülən işıqda işlədiyi emalatxana səhnəsi – bunun 
dalınca rəngli reproduksiya göz oxşayır; onun salındığı şüşə Dovşanın özünün başını əks elətdirir. Astanada 
nəsə kəskin iy var. Ləkə aparanınmı? təzə lakınmı? naftalininmi? Köhnə divar kağızınınmı? – fikirləşir 
«itən» adam. «Seksual antaqonizm praktiki olaraq doğulan gündən yaranır». Ancaq onun içində ayaqlarını 
işıqlandıran xoş alov var. Bu hamar ağ ayaqlar. Hə, beləsi nə istədiyini bilir. Bulka. Xoş qoxulu vanilli 
bulka. Heç nəyə baxmayaraq bu Dovşanın xoşuna gəlir. 
Görünür, evdə daha bir pilləkən var, çünki o, Ekklzin mətbəxdə Coysu sviter geyəndə dilə 
tutduğunu, Lüsidən peçenyenin yanıb-yanmadığını xəbər aldığını eşidir və Ekklz Dovşanın qulaqlarının lap 
yannda olduğunu bilmədiyindən deyir: 
– Elə bilmə ki, mən əylənirəm. Bu, işdir. 
– Bəs onunla başqa cür danışmaq olmaz? 
–  O, qorxur. 
–  Əzizim, səninkilərin hamısı qorxur. 
– Ancaq o, hətta məndən də qorxur. 
–  Di gəl ki, bu qapıdan kifayət qədər gümrah halda girdi içəri.  
Burada: və mənim sənə məxsus olan sənin qorumalı olduğun yanımı şappıldatdı, –  əlavə eləməyin əsl 
vaxtıdır. 
Necə! Yanını! Mən bu yaramazı öldürərəm. Polis çağıraram! 
Əsilində Lüsinin səsi «qapı» sözündə susur, Ekklz isə filankəs zəng vursa, qolf üçün təzə toplar 
haradadır, Coys, sən artıq on dəqiqə qabaq peçenye yemisən haqqında nitq irad eləyir və nəhayət 
həddindən artıq sakit səslə sanki, onların mübahisələrinin çapıqları artıq sağalmışdır –  «xudafiz» deyir. 
Dovşan dəhlizdə addımlayır, axır ki, bayquş balasına oxşayan Ekklz yöndəmsiz və qaşqabaqlı halda 
mətbəxdən çölə sıçradığı vaxt radiatora söykənib dayanır. 
Onlar avtomobilə sarı gedirlər. «Byüik»in yaşıl dərisi yağış təhlükəsi altında tropik mum çaları alır. 
Ekklz siqaret yandırır, onlar üzüaşağı gedirlər, 422-ci yolu kəsirlər, düzənliyə çıxırlar və qolf üçün 
meydana yönəlirlər. Ekklz bir neçə qüllab vuraraq elan eləyir: 
–  Beləliklə, sizin bədbəxtliyiniz qətiyyən inamınızın olmamasında deyil. 
–  Nə? 
–  Mən keçən dəfəki söhbətimizi xatırladım. Ağac və Şəlalə barədə. 
–  Aa, belə de. Mən bu ideyanı Mikki Mausdan oğurlamışam. 
Ekklz çaşqın halda gülür; Dovşan görür ki, onun ağzı yumulmur, içəri çevrilmiş dişləri gözləyir, 
qaşları isə bu vaxt gözləmə mövqeyində qalxıb düşür. 
–  Düzünü desəm, mən bir az təəccübləndim, –  o, səliqəli mağarasını bağlayaraq etiraf 
eləyir. –  Sonra siz hələ bir içərinizdə nə olduğunu, guya, bildiyinizi deyirdiz. Mən bütün Uik-endi 
fikirləşirdim ki, bu nə deməkdir. Siz mənə başa sala bilmirdiz. 
Dovşan ona heç nə başa salmaq istəmir. O, nə qədər çox danışırsa, o qədər çox itirir. Bu tipin bütün 
məqsədi ona yönəlib ki, onu üzə çıxarsın, onda onunla – Dovşanla öz bildiyi kimi rəftar eləmək mümkün 
olacaq. Ancaq rəhmsiz alicənablıq qanunu onun dodaqlarını aralayır. 
– Elə bir şey yoxdur, canım, – o cavab verir. – Daha doğrusu, ümumiyyətlə, hər şey var. Siz ki 
özünüz də belə düşünürsüz. 
Ekklz başı ilə təsdiqləyir, gözünü döyür və sakitcə yoluna davam eləyir. O özünəməxsus şəkildə 
özünə çox arxayındır.  
– Cenis necədir?  – Dovşan soruşur. 
Ekklz onun mövzunu belə tez dəyişəcəyini gözləmirdi. 
– Mən bazar ertəsi səhər vaxtı onlara getdim ki, sizin bu dairədə olduğunuzu deyim. Arvadınız 
həyətdə oğlunuzla gəzirdi və mənim anladığıma görə qoca rəfiqəsi missis – ya Foster, ya da 
Foqlmenlə. 
– O necə adamdır? 
– Düzü, bir şey bilmədim. Onun eynəyini görüb özümü itirdim. Güzgülüdür, sağanağı da çox 
enlidir. 
– A, Peggi Qrinq. Yaman səfehdir. O sadəlövh Moris Fosnaxta ərə gedib. 
– Odur-odur, Fosnaxt. Diqqət elədim, deyəsən, alman soyadıdır. 
– Siz bura gələnəcən «Fosnaxt»1 haqqında heç vaxt eşitməmişdiz? 
– Yox. Bizdə Noruolkda belə şey yox idi. 
– Yadımdadır ki, mənim altı ya yeddi yaşım olanda – çünki babam min doqquz yüz qırxıncı 
ildə ölüb – o həmişə yuxarıda mənim Fosnaxt olmamağım üçün aşağı düşənə qədər gözləyirdi. 
Həmin vaxtlar o, bizimlə yaşayırdı. – Dovşanın ağlına gəlir ki, o uzun illərdir ki, babasını yada 
salmır, onun haqqında danışmır. 
– Bəs Fosnaxt olan adamı necə cəzalandırırdılar? 
– Unutmuşam. Sadəcə olaraq, heç kim olmaq istəmirdi. Dayanın. Mən bir dəfə aşağı axırıncı 
düşdüm və buna görə də hamı məni cinləndirirdi, bu xoşuma gəlmədi, incidim, deyəsən, lap 
ağladım da. Hər halda, qoca məhz buna görə yuxarıda qalırdı. 
– Ata babanız idi? 
– Yox, ana tərəfdən. O bizimlə yaşayırdı. 
– Mənsə ata babamı xatırlayıram, – Ekklz nağıl eləyir. – Olurdu ki, o, Kentukkiyə bizə gəlirdi 
və atamla dəhşətli mübahisə eləyirdi. Babam Providensdə yepiskop idi və kilsəsinin unitariana 
çevrilməməsindən ötrü o qədər səy göstərirdi ki, az qala, özü unitar olacaqdı. Özünü deist-darvinist 
adlandırırdı. Yəqin ki, atam ziddiyyətli hisslərindən dəhşətli ortodoksal, az qala, ingilis katolik 
kilsəsinin tərəfdarı oldu. O, Belloku və Çestertonu sevirdi. Həmişə bizə, eşitdiyiniz kimi, arvadımın 
etiraz elədiyi həmin şeirləri oxuyurdu. 
– Şir haqqında? 
– Hə. Bellokda mənim arvadımın bəyənmədiyi acı ironiya var. O, uşaqlara gülür və arvadım 
bunu heç cür ona bağışlaya bilmir.bunun hamısı onun psixologiya ilə maranlanmasındadır. 
Psixologiya uşaqları nəsə bir müqəddəs kimi nəzərdən keçirir. Mən nədən danışırdım? Babam 
özünün çox qeyri-müəyyən teoloji nəzəriyyələrinə baxmayaraq, dini təcrübədə müəyyən orijinallığı 
və hətta mənim atamın tamamilə itirdiyi ritorizmi də saxlamışdı. Babam papanı son dərəcə qayğısız 
sayırdı, çünki o hər axşam ailə ibadəti təşkil eləyirdi. Elə olurdu atam cavab verirdi ki, uşaqlarını 
allah haqqında fikirlərlə onu boğaza yığdıqları kimi boğaza yığmaq istəmir, bir də, ümumiyyətlə, 
                                                 
1 Алманъа Фастнаъщт –  байрам, карнавал 
cəngəllik allahına qonaq otabında dua eləməyin nə mənası var? Deməli, sən allahın meşədə 
yaşadığına inanmırsan? Fikirləşirsən ki, o yalnız vitrajların arxasındadır» – olurdu ki, babam 
deyirdi. Və sairə. Biz qardaşlarımla, sadəcə olaraq, qorxudan titrəyirdik, çünki babamla mübahisə 
axırda atamda qorxunc depressiya yaradırdı. Siz ki atalarda belə şeylərin olduğunu bilirsiz, – Bu 
fikir heç vaxt: sizi tərk eləmir, bəlkə, onlar hər halda, haqlıdırlar? Tələffüzünə görə tipik yanki olan 
balaca quru qoca, ümumiyyətlə, götürdükdə dəhşətli dərəcədə gözəl insan idi. Yadımdadır, elə 
olurdu ki, yemək arxasında birdən sümüklü qəhvəyi əllərilə birinizin dizindən yapışır və guruldayır: 
«Yəni o, doğrudan, səni cəhənnəmin olmasına inanmağa məcbur eləyirdi?». 
Harri qəhqəhə çəkir – Ekklz əla təqlid eləyir, qocanın rolu ona xüsusilə müyəssər olur. 
– Yox bir? Siz də inanırdız? 
– Yəqin ki, hə. İsanın başa düşdüyü cəhənnəmə. Allahdan üz çevirmək kimi. 
– Onda hamımız bu və ya digər dərəcədə cəhənnəmlikik. 
– Mən belə fikirləşmirəm. Heç vəchlə belə düşünmürəm. Düşünürəm ki, hətta ən azğın ateist 
belə həqiqi üz çevirmənin nə olduğunu anlayır. Adamın içərisindəki qaranlıq. Bizim içərisində 
yaşadığımızı isə daha çox daxildəki zülmət adlandırmaq olar – o, Harriyə baxaraq gülə-gülə 
dillənir. 
Ekklzin bütün bu mülahizələri Dovşanın sayıqlığını azaldır. Onları ayıran boşluğa nəsə özünün olan 
bir şey gətirmək istəyir. Dostluq, yarış hisslərilə həvəslənərək əllərini qaldırır, yelləyir, sanki, fikirləri – 
basketbol topudur və nəhayət bildirir: 
– Mən, əlbəttə teologiyadan heç nə qanmıram, ancaq hiss eləyirəm ki, bütün bunların 
arxasında haradasa – o, əllərilə ətrafı göstərir; onlar yeri gəlmişkən qolf meydançasının bu tərəfindəki 
yaşayış rayonundan keçirlər – yarısı ağac, yarısı kərpic olan mərtəbə yarım evlər; buldozerlərin kürüyüb 
atdığı üç təkərli velosiped və üçillik ağaclı quru, yastı həyətlər – əməlli-başlı yer üzündəki fağır bir mənzərə 
– haradasa bütün bunların arxasında nəsə var və bu «nəsə» istəyir ki, mən onu tapım. 
Ekklz siqareti avtomobilin külqabısında səliqə ilə söndürür. 
– Əlbəttə ki bütün avaralar da bilirlər ki, nəyinsə axtarışına çıxıblar. Heç olmasa, əvvəl-əvvəl. 
Dovşan hesab eləyir ki, belə şilləyə layiq deyil. Xüsusilə bu tipə azca da olsa, nəyisə güzəştə 
getdiyindən sonra. Yəqin ki, ruhanilərə təkcə bu lazımdır – hamının və hər kəsin saçını bir zavallı daraqla 
vurmaq. 
– Bu halda sizin dostunuz İsa kifayət qədər axmaq görünür.  
Allahın adının (əbəs yerə) xatırlandığı anda Ekklzin yanaqları qırmızı ləkələrlə örtülür. 
– O həmişə deyirdi ki, müqəddəslər evlənməməlidirlər, – ruhani bildirir. 
Onlar şosedən dönür və dolanbac yolla kluba – fasadında koka-kolanın iki enmblemi arasındakı uzun 
lövhənin QOLF ÜÇÜN «ŞABALIDI ÇƏMƏNLİK» MEYDANI yazılmış göz oxşayan böyük şlakoblok binaya 
tərəfə qalxırlar. Harri top daşıdığı vaxtlar burada cəmi-cümlətani onun bataqlıqdan çıxardığı, missis 
Venrixin isə satdığı odun sobası, keçmiş yarışların cədvəli, iki kreslo, konfet və qolf üçün top qoyulmuş 
duracaqlar, taxta komacıq vardı. Yəqin, missis Venrik çoxdan ölüb. O arıq qoca dul qadın idi, yanaqlarına 
boya çəkilmiş ağsaçlı gəlinbalaya oxşayırdı və onun otlu meydan, zərbələrin, yarışların və klyuşkaların sayı 
haqda fikirləri Dovşana həmişə qəribə görünürdü. Ekklz maşını asfalt dayanacaqda saxlayır və deyir: 
– Hə, hələ ki, yadımdan çıxmayıb. 
– Nə? – Dovşan əli qapının dəstəyində soruşur. 
– Sizə iş lazımdır? 
– Necə iş? 
– Mənim prixoduma mənsub olan, missis Horeys adlı birisinin Elpboroya çatmamış səkkiz 
akrlıq sahəsi olan bağı var. Əri rododendronların əlindən lap ağlını itirmişdi. Xülasə «ağlını 
itirmişdi» demək yaxşı deyil, çox gözəl qoca idi. 
– Mənim bağçılıqdan tamam anlayışım belə yoxdur. 
– Heç kimin anlayışı yoxdur – hər halda, missis Smit belə düşünür. Yer üzündə bir bağban da 
qalmayıb. Şəksiz-şübhəsiz, həftədə qırx dollara. 
– Saatı bir dollar. Azdır. 
– Orada qırx saat yığılmaz. Sərbəst cədvəldir. Sizə də elə bu lazımdır. Azadlıq. Kütləyə 
vaizlik eləməkdən ötrü vaxt qalsın deyə. 
Ekklzdə həqiqətən nəsə əclaf bir şey var Onda və Bellokda. O, pastor yaxalığını çıxarır, əli-qolu 
açılır. Dovşan maşından çıxır. Ekklz də çıxır və onun çardaq üzərindəki başı boşqabdakı başı xatırladır. İri 
ağzını ayırır. 
– Bu təklif haqqında düşünün. 
– Bacarmaram. Mən, bəlkə, heç bu dairədə belə qalmadım. 
– Məgər bu qız sizi qovmağa hazırlaşır? 
– Nə qız? 
– Adı necə oldu? Lenard. Rut Lenard. 
– Hə, əlbəttə. Axı sizə hər şey məlumdur. – Ona kim deyər? Peggi Qrinq? Totero? Daha çox 
Totero ilə gələn qız. Adı nə idi? Eynilə Cenisdi. Cəhənnəm olsun, dünya onsuz da başdan-başa tordur, hər 
şey ondan süzülüb keçir. – Birinci dəfədir eşidirəm. 
Günəşin metalda əks olunmuş parıltısında boşqabdakı baş əyri-əyri qımışır. 
Onlar yan-yana klubun şlak-blok binasına tərəf gedirlər. Yolda Ekklz dillənir. 
– Təəccüblüdür ki, siz mistiklərdə daha çox ekstazlar yubkada gəzirlər. 
– Öz aramızdır, mən sizin yanınıza gəlməyə borclu deyildim. 
– Düzdür. Bağışlayın. Bu gün ürəyim yaman sıxılır. Bu qeyddə elə bir şey yoxdur, ancaq o, 
nəyə görəsə Dovşanı qurcuxmağa vadar eləyir (???). Bu qeyd sanki, yapışqanlıdır və deyir: «Mənə 
rəhm elə. Məni sev». Bu fikir Dovşanın dodaqlarını bir-birinə elə möhkəm yapışdırır ki, o, cavab vermək 
üçün ağzını aça bilmir. Ekklz onun da pulunu verdiyi vaxt Dovşan «sağ ol» sözünü içərisindən zorla 
çıxardır. Klyuşka seçirlər ki, Dovşan prokata götürsün, o susur və o dərəcədə laqeyd halda göz qoyur ki, 
inventara nəzarət eləyən çil-çil oğlan ona ağıldankəm ağama baxan kimi baxır. O, Ekklzlə birinci nişan 
yerinə addımlayarkən özünü sanki, nallanmamış yabı ilə bir qoşquda olan cins at kimi təhqir olunmuş hiss 
eləyir. 
Eyni şeyi top da hiss eləyir, Ekklzin qısa təlimatından sonra onun vurduğu tor. Kənara sıçrayır, naşı 
zərbə onun uçuşunu iflic eləyir və o, sanki, bir ovuc gil kimi şappıltı ilə yerə düşür. 
– Ömrümdə belə əla ilk zərbə görməmişəm, – Ekklz gülür. 
– Bu birinci zərbə deyil. Burada işlədiyim vaxtlar tez-tez top qovmuşam. Ümumiyyətlə, daha 
yaxşı vura bilərdim. 
– Siz özünüzdən həddindən çox şey tələb eləyirsiz. Mənə fikir verin halınız o saat yüngülləşər. 
Dovşan kənara çəkilir və təəccüblə görür ki, şüursuz hərəkətləri müəyyən zirəklikdən məhrum 
olmayan Ekklz klyuşka ilə elə qolaylanır sanki, yaşı artıq əllini keçib və bütün oynaqları  donub. Sanki, 
ona kök qarnı mane olur. Topu süst ciddiliklə vurur. Top həddindən artıq hündürdən və zəif olsa da, düz 
gedir, özündən açıq-aşkar razı Ekklz isə hamar çəmənlikdə lovğa görkəmlə addımlayır. Harri onun dalınca 
ağır addımlarla sürünür. Bu yaxınlardakı mülayim havadan sonra soyuq və yumşaq yaş ot onun iri zamş 
ayyaqabıları altında xışıldayır. Onlar yelləncəkdəki kimidirlər – Ekklz yuxarı, o aşağı. 
Ekklz bütpərəst çəmənliklərdə və yaşıl xiyabanlarda dəyişir. Onu buzov etirazı bürüyür. Gülür, 
klyuşka ilə qolaylanır, qaqqıldayır, qışqırır. Harri artıq ona qarşı nifrət hiss eləmir – özü ona iyrənc  
görünür. Bacarıqsızlıq onu xoşagəlməz xəstəlik kimi bürüyür və Ekklzə minnətdardır ki, ondan qaçmır. 
Ekklz Harrini əlli fut  arxada qoyaraq – onda həvəslə qabağa qaçmaq adəti var – hərdən Harrinin itirdiyi 
topu tapmağa qayıdır. Dovşan topun uçub gələrək düşməli olduğu yerdən, qəşəng çəhrayı bayraq sancılmış 
xırda, ideal biçilmiş balaca yaşıl salfetdən gözlərini heç cür çəkə bilmir. Onun gözləri topun əslində də 
düşdüyü yeri diqqətdə saxlamağa qadir deyil. 
– Budur o, Rişənin arxasında, – Ekklz dillənir. – Sizinki heç gətirmir. 
– Bu, sizin üçün, yəqin ki, qarabasmadır. 
– Heç cür, heç cür. Siz böyük ümidlər verirsiz. Heç vaxt oynamayıbsız və bir dəfə də olsun 
tamam-kamal səhv eləmədiz. 
Bircə bu çatmırdı – o nişan alır və topu otkökünə baxmadan vurmağın ümidsiz istəyi onu tamamilə 
səhv eləməyə məcbur eləyir. 
– Sizin yeganə səhviniz ondadır ki, boyunuzdan istifadə eləməyə çalışırsız, – Ekklz ona deyir. 
– Sizdə fitrətən gözəl qolaylanma var. 
Dovşan topu yenə də vurur, top ot kökündən o yana gedir və bir neçə yard uçur. 
– Topa tərəf əyilin, – Ekklz ona deyir. – Təsəvvür eləyin ki, oturmaq istəyirsiz. 
– Daha doğrusu, uzanmaq, – Harrinin ürəyi bulanır, başı hərlənir və o hiss eləyir ki, getdikcə 
yuxarı ucları təzəcə yarpaqlayan ağacların məsum qıraqları ilə çulğalaşmış girdab onu daha dərinə 
çəkir. Ona elə gəlir ki, əvvəllər artıq burada olub. Onu gölməçələr çəkir, ağaclar udur, o hey 
gölməsələrin kənarındak iyrənc zibillikdə batıb qalır. 
Qarabasma – bu məhz həmin sözdür, yalnız canlı əşyalar aşkarda belə dartınır və burularaq gedirlər. 
O, cansızlarla həmişə asan yola gedib. Topa bu qeyri-təbii zərbələrdən onun başı xarab olur, gicəlmiş beyni 
onunla qəribə zarafatlar eləyir və o əslində nə baş verdiyini çətinliklə dərk eləyir. Fikrən klyuşkalarla 
danışır, sanki, onlar qadındırlar. Metal klyuşkalar yüngül və nazikdirlər, ancaq nəyə görəsə onun əlində 
məkrlə doludurlar, – bu, Cenisdir. Bura gəl, səfeh, sakit ol, gedək, hər şey qaydasındadır. 
Klyuşkanın deşilmiş başlığı topun dalınca torpağı qopararaq yumşaldır, əlinin zərbədən yuxarı qalxdığı 
vaxt ona elə gəlir ki, Cenis onu vurur. Ox, necə də axmaqdır. Dərisi qəzəbdən o qədər dartılır ki, içindən 
bütün dünya keçir; içərisi tikanlı kolların xırda quru tikanları ilə didik-didik olur; onlardan söz asılıb – heç 
cür yandırmaq mümkün olmayan tırtıl yuvası. Daha bir ağac – kövrək gümüşü dəstək. O vurur, vurur, 
vurur; qəhvəyi ağzını ayıran torpaq. Əlində taxta klyuşka olan vaxt «o» – Rutdur. Dovşan əlində üç 
nömrəli taxta klyuşka tutub, onun iri qırmızı başlığından, tiyənin ağzındakı otlu ləkədən, kənarındakı səliqəli 
ağ zolaqdan gözünü çəkmir: ay səni nə bicsən, dəstəyi bərk-bərk sıxır və vurur. U-u-u-x! Əgər belə asan 
təslim olacaqdınsa, daha indi bu nə tərslikdi? Otun didilmiş ağzı, top uçur, prıq, taraq, kolluqda gizlənir, 
ağ quyruq. Dovşan kola yaxınlaşdığı vaxt bu artıq kol deyil, insandır, lənət şeytana, bu onun anasıdır; 
Dovşan incik budaqları yubka kimi aşağı çəkir, ölüm bundan yaxşıdır, ancaq o, göz qoyur ki, budaqlar 
sınmasın, budaqlar onun ayağına dolaşıb xışıldayır, o isə öz iradəsini cəmləyir burada bütün hər şeyini bu 
ramedilməz topa yönəltməyə çalışır. Elə bil ki, o deyil – eyni zamanda həm də odur ən əsası ona görə də 
baş verənlərin içində itib batır. Lap içərisində gözə dəyən yeddi nömrəli dəmir fit çalaraq aşağı uçduğu vaxt 
hə, Ceniş, xahiş eləyirəm, cəmisi bircə dəfə, ağrı yöndəmsiz hörümçəkkimi dirsəklərinə tərəf sürünür  və o, 
topun ürəkbulandırıcı ləngliklə diyirlənərək Texasın xaki rəngli daha bir cansıxıcı zibil qalağına necə 
batdığını görür. Ay səni, gicbəsər, get evə. Ev – çuxurdur ancaq onun beynini dumanlandıran bütün iyrənc, 
demək olar ki, duyğulu görüntülərin qalağı üzərində – açıq-boz rəngli yağış buludu olan səma – bu, onun 
babasıdır, o, kiçik Harrinin Fosnaxt olmamasından ötrü yuxarıda gözləyir. 
Daha bir məsələ – ya künclə, ya da bu qələbəyə yönəlmiş yuxunun lap ortası ilə Ekklz öz çirkli 
köynəyində görünüb yox olur: o, Harrini həvəsləndirir və sanki, hər şeyi bağışlamağın ağ bayrağı kimi 
çəmənlikdə titrəyərək ona evinə gedən yolu göstərir. 
Qışdan sonra hələ canlanmayan ot çimlərinin üstünə quru tozmu-gübrəmi? – səpilib. Top xırda 
daşları ətrafa səpələyərək kənara tullanır. 
– Topu çuxura salanda çox sərt vurmayın, – Ekklz deyir. – Qısa, yüngül hərəkət, əllər 
gərgindir. İlk zərbə zamanı məqsəddən daha çox məsafə mühümdür. Bir dəfə də yoxlayın. 
O, ayaqları ilə topu geri itələyir, Harrinin buraya, dördüncü çəmənliyə çatmasından ötrü iki zərbə 
lazım gəldi, ancaq «bu zərbələri saymağına dəyməz» lovğa qeydlər onu əsəbiləşdirir. Başla, əzizim, o, 
arvadını yola gətirir. Budur lunka, vedrə kimi iri. Hər şey qaydasındadır. 
Ancaq yox, ona hökmən küyə düşüb çaxnaşmada topu vurmaq gərəkdir. Qadın nədən qorxub? 
Həddən artıq bərk vurub – uçuş, az qala, beş futdur. O, Ekklzə yaxınlaşır və deyir: 
– Siz mənə hələ ki, Cenis barədə heç nə deməyibsiz. 
– Cenis barədə? – Ekklz oyundan çətinliklə ayrılır. O bütünlüklə necə udmaq fikrilə 
məşğuldur. Harri fikirləşir: o, məni yeyəcək – məncə, o, bazar ertəsi yaxşı əhval-ruhiyyədə idi. O 
rəfiqəsi ilə həyətdə şən-şən gülürdü. Başa düşməlisiz ki, Onlar bir-birlərinə öyrəşiblər. Yəqin ki, 
valideynlərinin yanında bir müddət yaşamaq ona hətta xoş gəlir. Bu, onun sizin 
məsuliyyətsizliyinizə reaksiyasıdır. 
– Elə şey yoxdur, – Harri televiziyada göstərilən kimi axırıncı zərbə üçün daha dəqiq nişan 
almaqdan ötrü çömbələrək əsəbi halda cavab verir. – O öz valideynlərinə məndən heç də az nifrət 
eləmir. Yəqin ki, oradan mümkün qədər tez üzükməyə tələsməsəydi, ümumiyyətlə, mənə ərə 
gəlməzdi… 
Klyuşka topun aşağı hissəsindən sürüşür və lənətə gəlmiş top yenə iki, ya da üç fut uçur. Cəhənnəm 
olsun, əclaf. 
İndi Ekklz vurur. Top yuxarı qalxır, şaqqıltı ilə çuxura tullanır. Ruhani məmnunluqla işıldayan 
gözlərini qaldırır. 
– Harri, – o, mehribanlıq, həm də lovğalıqla soruşur, – siz onu niyə atdınız? Axı yəqin ki, ona 
dərindən bağlanıbsız. 
– Axı sizə dedim. Onunla aramızda ümumi heç nə olmadığından. 
– Bu nədir belə? Siz bunu harada görübsüz? Əminsiz ki, belə şey mövcuddur? 
Yenə natamam uçuş və Harri topu titrəyən barmaqları ilə qaldırır.  
– Əgər bunun mövcudluğuna əmin deyilsizsə, məndən soruşmayın. Bu elə sizin sahənizdir. 
Siz bilmirsizsə, onda, ümumiyyətlə, heç kim bilmir. 
– Yox! – Ekklz eynilə arvadına öz bərəkətinə görə ürəyini açmağı tapşırdığı qeyri-təbii gərgin 
səslə qışqırır. – Xristianlıq səma qəsrləri qurmur. Əgər sizin fikirləşdiyiniz kimi olsaydı, biz 
kilsələrdə tiryək paylamalı olardıq. Biz allaha itaət eləməyə cəhd göstəririk, onu əvəz eləməyə yox. 
Onlar öz çantalarını götürür və taxta əqrəbin göstərdiyi tərəfə gedirlər. Ekklz izahatlarını davam 
eləyir. 
– Bu mübahisə artıq çox yüzillər əvvəl ilkin kilsənin küfrlərində həll olunmuşdur. 
– Sizə deyirəm ki, bunun nə olduğunu bilirəm. 
– Bunun nə olduğunu. O necədir, Harri? Yumşaqdı, ya bərk? Göydü, ya qırmızı? Bəlkə, 
noxududur? 
Harri xoşagəlməz tərzdə sarsılıb: deyəsən, Ekklz, doğrudan da, bunu bilmək istəyir. Onun bütün 
çərənləməsi altında: mən – ki ilkin – xristianlığın – küfr – barədə – səndən – çox – bilirəm – həqiqətən də 
bunun mövcud olduğunu, onun hər bazar insanlara bu axmaq oyunun əhəmiyyətini başa düşməyə cəhd 
eləməsi azdır, sənin canını almağa hazır olan bu psixlə hələ bir əlləşmək də gərəkdir. Çantanın isti qayışı 
onun çiynini yeyir. 
– Mahiyyət ondadır ki, – Ekklz qadın kimi həyəcanlanaraq pərtlikdən titrəyən səslə ona deyir, 
– məğz ondadır ki, siz dəhşətli dərəcədə eqoistsiniz. Siz qorxursunuz.  Yaxşılığa və pisliyə – xeyirə 
və şərə tüpürürsüz, yalnız özünüzdən alçaq instinktinizə itaət eləyirsiniz. 
Onlar nişangah yerinə – şişib şirələnmiş rəngi qaçan puçurlara yumruq göstərən qozbel meyvə 
ağacının yanında otlardan yaranmış yüksəkliyə yaxınlaşırlar. 
– Qoy mən birinci gedim, siz hələlik dincinizi alın, – Dovşan deyir. 
Hirsindən ürəyi partlayır – az qalır dayansın, lap əməlli-başlı yeridiyi yerdə sönür. Yalnız bircə şey 
istəyir – bütün bu qarmaqarışıqlıqdan yaxasını qurtarsın. Heç olmasa, yağış yağaydı. Gözlərini Ekklzin 
baxışlarından yayındıraraq yamacda sanki, artıq torpaqdan qopmuş kimi hündürdə qalan topa baxır. Dovşan 
klyuşkanı hərləyir və başlığı ilə topu vurur. Boş, heç nəyə oxşamayan səs eşidilir. O hələ belə şey eşitməyib. 
Yuxarı qalxan əlləri başını da yuxarı çəkir və o görür ki, onun topu ay kimi solğun halda babasının rəngi 
fonunda uzaqda bütün şərqi başdan-başa tutmuş, gözəl qara-göyümtül yağış buludundan asılı qalıb. Top 
düz xətkeşin qırağı kimi hamar xətlə uzaqlaşır. Mühit, ulduz, nöqtə. Top tərəddüd eləyir və Dovşan 
düşünür ki, bu saat yıxılacaq, ancaq səhv eləyir – bu tərəddüd topa sonuncu tullanış üçün qüvvə verir, o, 
birbaşa gözləri qarşısında hıçqırıq ilə fəzadan sonuncu nəfəri canına çəkir və nəhayət torpaqda yox olur. 
– Budur bax, – Harri qışqırır və Ekklzə tərəf dönərək təntənəli təbəssümlə təkrar eləyir. – Bax belə. 
Günəş və ay, günəş və ay, vaxt keçir. Missis Smitin bağında krokuslar torpağın qabığını deşib keçir. 
Ağ və sarı nərgizlər lülələrini genişləndirirlər. Qalxan otlarda qərənfillər gizlənir, çəmənlikdəsə birdən 
zəncirotu və enliyarpaq alaq otları bir-birinə qarışır. Görünməyən irmaqlar aşağılarda dolaşır və onların 
şırıltısından o oxuyur.  Sonralar piona çevriləcək, torpağa çəpinə düzülmüş kərpiclə haşiyələnmiş tutqun 
qırmızı cücərti ləkləri də torpaqdan çıxır və yüngülcə yuyulmuş, xırda daşlar sancılmış qabarlı əsgi qırıqları 
ilə yamamış gölməçələr qırıqları ilə və qurumuş sahələrdən  birtəhər közənmiş torpağın özü də nəsə ən 
qədim bir şey kimi görünür, səma altında ən cavan bir şey kimi göz oxşayır. Çiçəkləyən forzitsiyanın tüklü 
qızılı köpüyü tüstüdə bərq vurur. Dovşan əzilmiş saplaqların yığınını, quru otları, payızın dərin qaranlığında 
yerə səpələnmiş palıd yarpaqlarını və kəsilmiş qızılgöz budaqlarını yandırdığı vaxt bağın büründüyü 
tüstünün içindən işarır; onlar bir-birinə topa-topa sarılır və ayağına dolaşaraq onu hövsələdən çıxarır. 
Hörümçək toru şehində çəkdiyi bu zibil qalaqlarını səhər-səhər yuxulu gözlərilə və ağzında qəhvə tamı işə 
gələrkən yandırır; onlar smitlərin malikanəsinin yola çıxarkən çınqıllıqda ayaqqabısını taqqıldadaraq getdiyi 
vaxt arxasında gecə kabusu kimi qalxaraq hələ də tüstüləyir. O, avtobusda oturub Bruerə qədər bütün yolu 
isti kül qoxusunu hiss eləyir. 
Maraqlıdır ki, bu iki ay ərzində ona bir dəfə də dırnağını tutmaq lazım gəlməmişdi. O, kolluqları kəsir, 
təzə şitilləri qazıb çıxarır, torpağı boşaldır. Qoca qarının verdiyi toxumları – ərik gülü, lalə, ətirli noxud, 
petuniyanı torbalardan çıxarıb səpərək birillik bitkilər əkir. Boşaldılmış torpağa toxum səpmək ona xoş 
gəlir. Toxumlar torpağın altında basdırıldıqları halda daha ona məxsus deyillər. Bax belə. Nəyisə öz 
ixtiyarına buraxıb ondan yaxanı qurtarmalı. Sanki, bu sarsılmaz xırda orqanizmə allah özü-özünü salıb. O, 
ardıcıl partlayışlara məhkum olunaraq yavaş-yavaş sudan, havadan və silisiumdan həyat şirələrini çəkir. 
Dovşan bunu ovcundakı toxanın dəyirmi dəstəyini çevirərək instinktiv olaraq hiss eləyir. 
İndi maqnoliyaların hakimiyyətinin artıq qurtardığı və dərin kölgələrini atmaq üçün yalnız qovaq 
yarpaqlarının böyüməsi kifayət eləyən albalı, yabanı alma və malikənin uzaq küncündəki tənha gavalı, 
ağlığını sanki, qara budaqların göylə ötüb keçən buludlardan yığdığı, sonra isə ağ konfettinin 
təsəvvürəgəlməz küləklə baş qaldıran otların üstündən üfürüb apardığı rənglərlə örtülmüşdü. Mexaniki 
otbiçən benzin qoxusu buraxaraq ləçəkləri çeynəyir, çəmənliksə onları udur. Tennis kortlarının uçulub 
tökülmüş çəpərlərində yasəmən çiçəkləyir. Quşlar uçub quş vannasına gəlirlər. Bir gün səhər-səhər Harri 
çinəbənzər peyvənd bıçağı ilə işlədiyi vaxt onu ətir dalğası vurur – arxasında külək səmtini dəyişib və indi 
bu isti gecədə minlərlə saplağının lap yuxarısında hələ də şərbətin açıq-yaşıl rəngini saxlayan – inciçiçəyinin 
açıldığı sıx bitmiş ləçəklərin cərgəsilə yamac aşağı əsir. Almalar və armudlar. Zanbaqlar. Süsənlərin 
bədheybət bənövşəyi cır-cındırları. Və nəhayət qabaqdakı  azaliyaların mayın axırıncı həftəsində xüsusilə 
möhkəm çiçəkləyən rododendronların özləri. Dovşan  bütün yazı bu parlaq finalı gözləyib. Kollar onu 
çaşdırırdı – onlar elə iri, demək olar ki, ağac kimi hündür idilər ki, bəziləri onun özündən iki dəfə uca idi və 
adama elə gəlirdi ki, həddindən artıq çoxdurlar. Onlar güllər kimi uca, malikanəni qoruyan əyri budaqlı 
küknar cərgələri boyunca əkilmişdir, bağın mərkəzində isə məsaməli yaşıl çörək kombəsini xatırladan bir 
neçə düzbucaqlı kol qrupları hələ də durur. Bu kollar həmişəyaşıldır. Onların əyri budaqları və hər tərəfdə 
aralanmış barmaqlar kimi gözə dəyən uzun yarpaqları, elə bil, cazibə qüvvəsinin buradakından az olduğu 
başqa iqlimə, başqa torpağa məxsusluğundan danışırlar. Birinci çiçəkləmə başlayan vaxt hərəsi bir böyük 
çiçək kimi olmuşdu – Dovşan onları Rutun oxuduğu detektivlərin kağız üz qabığında görmüşdü. Ancaq 
çiçəkləmə yarımkürəsi hamısı birdən açılmağa başladığı zaman onlar Dovşana daha çox yüngül əxlaqlı 
qızların pasxada başlarına qoyub kilsəyə getdikləri şlyapaları xatırladırdı. Harri həmişə belə qızları 
arzulayırdı, ancaq heç vaxt beləsi olmamışdı – gəl-gəl deyən ucuz paltarlı xırda daxmadan çıxmış balaca 
katolik qız; bu rəngdə beş ləçəkli gül lovğa yumşaq papaq altındakı tünd yarpaqlarda onun bütün sifəti 
görünür; qız onun yanından kilsənin beton pillələri ilə keçdiyi vaxt Dovşan əməlli-başlı onun ətirlərinin 
qoxusunu eşidir. O qədər yaxından keçir ki, ləçəklərinə toxuna bilər. Hər birinin yuxarı hissəsində 
tozcuqların iki cərgə xırda çilin toxunduğu yerdə sanki, ağzı üstündə çil yelpiyi var. 
Qadının mərhum həyat yoldaşının bağında çiçəklənmə apogeyə çatdığı vaxt missis Smit evdən çıxır və 
Dovşanın əlinə söykənərək rododendronlar plantasiyasının ən sıx yerinə yollanır. Bir vaxtlar ucaboylu qadın 
indi qozbelləşib və qırışıb; ağ saçlarında tək-tük gözə dəyən qara tellər elə bilirsən çirklidir. Adətən o, əsa 
ilə gəzir, ancaq görünür fikri dağınıq olduğundan onu qolundan asır və ayaqlarını sürüyərək yoluna davam 
eləyir, əsa isə sanki, əcaib-qəraib qolbaq kimi qolunda yellənir. Qadın öz bağbanından da belə tutur: 
Dovşan dirsəyini onun çiyinlərinə istiqamətləndirərək sağ əlini bükür, qadın titrəyən sol əlini qaldırır və 
şişmiş çil-çil barmaqları ilə onun biləyindən bərk-bərk yapışır. Qadın divardakı çubuq kimidir: əgər onu 
möhkəm dartsan, qopacaq, toxunmasan – istənilən çətin havaya dözəcək. Dovşan hər addımda onun bütün 
bədəninin necə titrədiyini, başının isə hər kəlmə dediyi vaxt necə tərpəndiyini hiss eləyir. Ona görə yox ki, 
danışmaq ona çətindir, sadəcə olaraq, o ünsiyyətdə olmaqdan həzz alır, bu zaman o burnunun sevinclə 
qırışdığı, irəli çıxan dişləri üstündəki dodaqlarının isə aramsız olaraq çirkinliyini qeyd eləyən on üç yaşlı 
qızın üz-gözünü turşudararaq komik, eyni zamanda həm də utancaqlıqla uzatdığı ünsiyyət sevincinə 
bürünür. Qadın Harriyə baxmaqdan ötrü birdən başını qaldırır və onun qırış-qırış olmuş mavi gözləri 
onların dərinliyində gizlənmiş həyatın təzyiqi altında büzüş-büzüş olmuş kiçik qəhvəyi orbitindən çıxır. 
Sanki, onların içindən çoxlu sayda lent çəkiblər. 
– O, mən «Missis R. – S.Xolkroft»a2 dözə bilmirəm, o elə bayağı və solğundur ki, Harri bu 
çəhrayı-qızılgüllü tonu çox sevirdi. Bəzən olurdu ki, ona deyirdim: «Əgər mən qırmızı rəngi istəyirəmsə, 
mənə qırmızını – şirəli  qızılgülü – ver. Yox, əgər ağı istəyirəmsə, ağı ver – hündür ağ liliyanı və bütün bu 
yarımçıqlıqlarla özləri də onlara nə lazım olduğunu bilməyən azacıq çəhrayı, yaxud bənövşəyi rododendron – 
şirindil bitkidir, – elə olurdu ki, mən Harriyə deyirdim, onun beyni var və ona görə də o, sənə hər şeyi 
az-az verir». Əlbəttə, mən bunu elə-belə deyirdim, onu cinləndirmək üçün. Ancaq mən, doğrudan da, belə 
düşünürdüm. 
Bu fikir sanki,  qarını heyrətləndirirdi. O quruyub qalmış kimi ot basmış cığırda dayanır və onun 
dayanıqlı möhkəm mavi çənlərin daxilindəki qırılmış şüşə kimi ağımtıl gözləri bu və ya digər tərəfdən ona 
baxaraq əsəbi halda o tərəf-bu tərəfə qaçır. 
– Mən, doğrudan da, belə düşünürdüm. Mən fermer qızıyam, mister Enqstrom və daha çox bu 
torpağa yonca əkilməsini istərdim.  Olurdu ki, ona deyirdim: «Əgər torpaqda qurdalanmaq belə 
yadına düşübsə, onda niyə buğda əkməyək? Bu, əsl iş olar! Buğda yetişdir, mən də çörək bişirərəm». 
Bişirərdim də, bilin. «Bütün  bu buketlər nəyimizə gərəkdir – yarpaqlarını tökürlər, sonra bütün ili onların 
eybəcər yarpaqlarına bax görüm – deyirəm ona. – Bəlkə, sən onları hansısa bir gözəlçə üçün yetişdirirsən? 
O, yaşda məndən cavan idi, budur ki, onu əsəbiləşdirirdim. Neçə yaş cavan olduğunu demərəm. Burada 
niyə durmuşuq. Belə qoca bədən haradasa çox dayanar, bir də görərsən ki, artıq torpaqda bitib. Qarı 
Dovşanın əlini ona verməsindən ötrü işarə kimi əlindəki ağacla otu göstərir. Onlar çiçəkli xiyabanla 
yollarına davam eləyirlər. – Heç vaxt fikirləşməzdim ki, ondan çox yaşayacağam. Ancaq artıq çox 
zəifləmişdi. Bağdan evə gəlir, oturur, otururdu. Fermerin qızı oturmağın nə demək olduğunu heç vaxt başa 
düşə bilməz. 
Qarının zəif barmaqları  onun biləyində nəhəng küknarın yuxarısı kimi titrəşir. Onun təsəvvüründə 
bu ağaclar həmişə qadağan olunmuş zonalarla assosiasiya olunur və onların müdafiəsi altında olmaq 
Dovşana xoşdur. 
– Aha. Budur, nəhayət, əsl bitki. – Onlar ensiz yolun döngəsində dayanırlar və missis Smit 
ona əlində o yan-bu yana yellənən ağacla tərtəmiz qızılgül rənginin çalarlarıyla tamam mürgülü 
balaca rododendronu göstərir. – Bu mənim Harrimin sevimli çiçəyidi – «Bianki». Bir-iki ağacdan 
başqa yeganə rododendron – mən onların adlarını unutmuşam, onların hamısı nəsə axmaq adlardır, 
– fikirləşdiyini deyəndirlər. Burada olanların hamısı içərisində yeganəsi – həqiqətən  – çəhrayı 
olandır. Harri onu aldığı vaxt əvvəlcə başqa çəhrayıların içərisində əkdi və onlar bunun yanında 
dərhal elə çirkin göründülər ki, onların hamısını bir-bir yoldu və bu «Bianki»ni tünd-qırmızı 
əhatəsində saxladı. Tünd qırmızılar artıq çiçəkləyiblər, hə? Axı indi artıq iyundur. 
Qarının ağılsız gözləri Harriyə heyrətli nəzər yetirir, barmaqları isə onun əllərinə bir az da möhkəm 
yapışır. 
– Bilmirəm. Ancaq yox. Müharibədə
3
 həlak olanların anım günü ancaq növbəti şənbədə olacaq.  
– O, mən bu axmaq bitkini aldığımız həmin günü çox yaxşı xatırlayıram. Möhkəm isti idi. Biz 
Nyu-Yorka gedirdik, onu paroxoddan götürdük, «pakkard»ın arxa oturacağına sevimli bir xalanı, 
yaxud başqa belə nəyisə oturdan kimi oturtduq. Bu bitki torpaqlı böyük göy ağac çəlləkdə 
gətirilmişdi. Belə növü İngiltərədə cəmi bir şitillik yetişdirirdi və təkcə daşıma iki yüz dollara  başa 
gəlmişdi. Hər gün xüsusi tutulmuş adam anbara enib onu sulayırmış. Möhkəm isti Cersi-Siti və 
Trentonda dəhşətli basırıq, bu sısqa kol isə arxa oturacaqdakı öz göy çəlləyində təmizqanlı şahzadə kimi 
oturub. O vaxt bütün bu avtostrada yox idi, ona görə də biz Nyu-Yorka düz altı saata çatmışdıq. Böhranın 
ən qızğın çağında təəssürat elə idi ki, sanki, dünyada hamı özünə avtomobil almışdı. O vaxt Delavrdan 
keçib Berlinqtonun yanından gedirdilər. Bu, müharibədən əvvəl idi. Yəqin, düşünürsüz ki, «müharibə» – 
həmin Koreya tarixçəsidir. 
– Yox, mən müharibə deyəndə İkinci Dünya Müharibəsini fikirləşirəm. 
– Mən də! Mən də! Siz onu, doğrudanmı, xatırlayırsız? 
– Yox bir. Mən artıq böyük idim. Konserv bankalarının çökəklərini düzəldirdim, Hərbi 
                                                                                                                                                                  
2 Рододендрон нювляриндян биринин ады. 
3 30 май. 
markalar alırdım və biz buna görə ibtidai məktəbdə mükafatlandırılırdıq. 
– Bizim oğlumuzu öldürmüşdülər. 
– O, mən çox təəssüf eləyirəm. 
– O artıq qoca idi, qoca idi. Az qala, qırx yaşı vardı. Ona birbaşa zabit rütbəsi vermişdilər. 
– Axı… 
– Bilirəm. Düşünürsüz ki, ancaq gəncləri öldürürlər. 
– Hə, hamı belə düşünür. 
– Bu, yaxşı müharibə idi. Birinci kimi deyildi. Biz qalib gəlməli idik, gəldik də. Bütün 
müharibələr iyrəncdir, ancaq bu müharibədə biz qalib gəldik, bu gözəldir. – Biz limandan 
gəldiyimiz həmin gün o, əlbəttə, çiçəkləməmişdi, çünki yay qurtarmışdı və mən güman eləyirdim 
ki, onu arxa oturacaqda aparmaq, sadəcə olaraq, axmaqlıqdır, necə… necə… – qarı təkrar elədiyini, 
dilinin topuq vurduğunu başa düşür, ancaq davam eləyir: – təmiz qanlı şahzadə kimi. – Demək olar 
ki, tamamilə şəffaf mavi gözləri iti baxışlarla izləyir ki, Dovşan onun qoca çərənçiliyinə gülmür ki. 
O buna bənzər heç nə görmədən üyüdüb-tökür. – O, təkdir. 
– Təkdir, «Bianki»? 
– Hə! Bax lap belə! Beləsi heç bütün Birləşmiş Ştatlarda daha yoxdur. Başqa həqiqi çəhrayı 
Qızıl Darvazadan… hara deyirsən – oracan yoxdur. Bruklin körpüsünəcən, deyəsən, belə demək 
qəbul olunub. Bütün ölkədə həqiqi çəhrayı olan hər şey burada bizim gözümüz qarşısında yerləşir. 
Lankasterli bir gülçü bizdən bir neçə qələmə götürmüşdü, ancaq hamısı məhv oldu. Yəqin ki, əhəngdə 
boğubmuş. Axmaq. Yunan. 
 Qarı onun əlindən yapışır və daha ağır və kəskin halda irəli hərəkət eləyir. Artıq günəş 
yuxarıdadır, yəqin ki, onun evə getmək vaxtıdır. Arılar ləçəklərdə vızıldaşırlar, görünməyən quşlar 
cikkildəşirlər. Ləçəklərin dalğası güllərin dalğasını ötüb keçir, təzə yaşıllıqdan zorla hiss ediləcək 
acıtəhər qoxu gəlir. Qovaqlar, ağcaqayınlar, palıdlar, qarağaclar və at şabalıdları daha geniş, ya 
daha dar zolaqla malikanənin uzaq sərhədini haşiyələyən seyrək meşəlik yaradır. Çəmənlik və bu 
ağaclıq arasındakı sərin nəmli kölgədə rododendronlar hələ də çiçəkləyir, ancaq onlar çəmənliyin 
ortasında gündə artıq yarpaqlarını töküblər, ləçəklər səliqəli cərgələrlə xırda otlu yolların kənarında 
qalıb. 
– Bu mənim xoşuma gəlmir, bu mənim xoşuma gəlmir, – missis Smit keçmiş gözəlliyin bu 
qalıqları boyunca Dovşanın əlindən yapışıb axsaya-axsaya danışır. – Mən gözəlliyi 
qiymətləndirirəm, ancaq qarayoncaya üstünlük verərdim. Bir qadın – bilmirəm niyə bu məni  belə 
əsəbiləşdirir, – Xoreys həmişə qonşuları  güllərdən zövq almağa dəvət eləyirdi, o çox şeylərdə uşaq 
kimi idi. Deməli belə, bu qadın, missis Foster, yamacın ətəyində balaca çəhrayı daxmada yaşayırdı, 
orada pəncərə qapağında boz pişik dolaşırdı, o hey deyirdi ki, – mənə tərəf çevrilir, pomadasa, az 
qala, lap burnunun ucunacandı və deyir, – qarı hirsindən bütün bədəni əsərək süni şirin səslə 
ciyildəyir» – «ah deyir, missis Smit, yəqin ki, belə gözəllik yalnız göylərdə olur!». Bir dəfə ona 
dedim – daha dilimi saxlaya bilmədim və dedim ki, dedim: «Əgər mən hər bazar yalnız daha bir 
rododendron topası ilə həzz alacağım üçün altı mil oraya və geriyə müqəddəs İoann yepiskopal 
kilsəsinə gedirəmsə, eyni münasibətdə bu millərə qənaət də eləyə bilərəm, çünki qətiyyən ora 
getmək istəmirəm». Qoca günahkar qarı belə şey deyəndə məgər dəhşətli deyilmi? 
– Yox-yox, nə danışırsız. 
– Həm də vur-tut nəzakətli olmaq istəyən zavallı qadına. Başında bir damcı da beyin yox idi, 
gənc sarsaq kimi boyanırdı. İndi artıq o zavallı ölüb, Alma Foster, iki, ya üç qış bundan əvvəl ölüb. 
İndi o, həqiqəti dərk  eləyib, mənsə hələ də yox. 
– Ancaq ola bilsin onun rododendron kimi qəbul elədiyi şey əslində qarayoncadır. 
– Ha-ha-ha! Dəqiq! Dəqiq! Elə belə də olub! Məhz belə!  Bilirsizmi, mister Enqstrom, bu elə 
həzzdir… – Qarı dayanır və yöndəmsizcəsinə onun əlini tumarlayır; üzünün günəşlə işıqlanan 
xırdaca sarımtıl-qəhvəyi landşaftı Dovşana doğru qalxır və qarının baxışlarında təlaşlı qız 
ərköyünlüyü və narahat inamsızlıq altında əvvəlki qətiyyət parıldayır, belə ki, yaxınlıqda dayanan 
Dovşan mister Smiti dilsiz-ağızsız güllərə tərəf qovan həmin şər qüvvəni aydınca duyur. – Siz və 
mən – biz sizinlə eyni cür düşünürük. Düzdür? Düzdür, elə deyil? 
 
*** 
  
– Səninki yaman gətirdi, hə? – Rut ona deyir. 
Onlar müharibədə həlak olanların anım günü Uest Bruerdəki ictimai hovuza gediblər. Rut əvvəlcə 
çimərlik paltarı geyməyə utanırdı, ancaq kabinədən çıxarkən görkəmi əla idi – çimərlik papağı altında balaca 
başı, möhtəşəm çiyinləri. O, qurşağacan suda dayananda iri abidəyə oxşayırdı. Rut iri ayaqlarını qaydasında 
tərpədərək və hamar əllərini qaldıraraq rahat üzürdü, kürəyi və yançağı isə yaşıl çillərin altında qara ləkə 
kimi görünürdü. O, üzünü suyun altında gizlədərək yavaş-yavaş yanından ötüb keçdiyi vaxt Dovşanın ürəyi 
həyəcandan dayanırdı. Sonra qara dəyirmi adacıq kimi parıldayan yançağı özü-özünə suyun səthinə 
qalxırdı, sudakı dəqiq təsvir birdən xarab olmuş televizorun ekranındakı sayaq zərif-zərif dalğalanmağa 
başladı və bu mənzərə onun içərisini özünü ələ almağın soyuq təşəkkürü ilə doldurdu. Rut ona məxsusdur, 
yalnız ona, o, Rutu sudan pis tanımır və su kimi ona da Rutun bütün bədəni əlyetəndir. Qız arxası üstə 
üzdüyü vaxt su sıçrayırdı, zərif şəkildə onun sinəsinə toxunaraq bustqalterinin çökəyinə axırdı, suya batmış 
bədəni qıvrılırdı, o, gözlərini yumur və kor-koranə halda irəli gedirdi. Hovuzun dayaz qurtaracağında 
çabalayan iki arıq oğlan suyu sıçradaraq qaçıb getdilər. Rut əllərini yana atarkən onlardan birinə 
toxunmuşdu, gözlərini açdı, gülümsəyib adamla dolu hovuzun həyəcana gəlmiş dalğalarında müvazinətini 
saxlamaqdan ötrü sümüksüz əllərini yelləyərək suda çömbəltmə oturdu. Havadan xlor iyi keçmişdi. Hər şey 
elə təmiz idi ki. Təmizliyin nə demək olduğu birdən Dovşanın ağlına gəldi. Sənə aid olmayan hər şey – Ruta 
suda, ona – havada və otluqda toxunmayan - səni heç cür narahat eləməyən nəsnə. Rutun başı sanki, boş 
top kimi atılaraq sifətini turşudur. Dovşan özü su heyvanı deyil. Suda ona soyuqdur. Bir dəfə baş vurandan 
sonra parapetin üzlük plitələri üstündə oturmağa və ayaqlarını oynadaraq guya, arxası qatda oturmuş 
məktəbli qızların onun enli kürəklərində əzələlərin oynamasına heyran olduqlarını təsəvvür eləməyə 
üstünlük verir: sonra kürək sümüklərinin günəşin qızardığı dərisini necə tarıma çəkdiyini hiss eləyərək 
çiyinlərini atır. Rut hovuzun şahmat naxışlarının suyun səthində əks olunduğu dayaz kənarına qədər 
ayaqlarını şappıldadırdı. Suyu özündən silkərək pilləkənlə qalxdı. Dovşan adyalın üstündə uzanmışdı. Rut 
yaxınlaşdı, ayaqlarını səmanın fonunda bir-birindən aralı qoyaraq onun başı üstündə dayandı, papağını 
çıxartdı və məhrəba götürmək üçün əyildi. Su çiynindən damcı-damcı kürəyi boyu aşağı axırdı. Dovşan 
onun əllərini necə sildiyinə baxaraq adyalın o üzündən ot qoxusunu duyurdu və şəffaf havanın qışqırıqlardan 
necə əsdiyini eşidirdi. Rut onun yanında uzandı, gözlərini yumdu və günəşə təslim oldu. Belə yaxın 
məsafədən onun sifəti adama iri dəri parçalarından yaranmış kimi görünürdü; günəş ondan birbaşa daş 
karxanalarından məbədlərə gətirilən yonulmamış təmiz daşın sarımtıl parıltısından başqa bütün rəngləri 
silmişdi. Rutun dediyi bu monumental sözlər Dovşanın qulaqlarında portiklərlə diyirlənən iri təkərlər işıqda 
fırlanan lal dəmir pullar kimi eyni templə hərəkət eləyir: 
– Səninki yaxşı gətirdi? 
– Nə mənada. 
– O… – Rutun sözləri dodaqlarından dərhal qopmur, – Dovşan əvvəlcə onun dodaqlarının 
necə tərpəndiyini görür, sonra isə eşidir: – …bax gör nəyin yoxdur. Hər həftə səninlə qolf oynayan 
və arvadına sənə ziyan vurmağa imkan verməyən Ekklzin var. Güllərin və sənə vurulmuş missis 
Smitin var. Mən varam. 
– Fikirləşirsən ki, o, doğrudan da, vurulub? Missis Smit. 
– Mən yalnız sənin danışdıqlarını bilirəm. Özün deyirdin ki, vurulub. 
– Yox, mən heç vaxt bunu belə birbaşa deməmişəm. Bəlkə də, demişəm. 
Rut onu cavabla təltif eləmir; yuxulu məmnunluqdan şişmiş iri sifəti daha iri görünür. Gündə yanmış 
dərisində ilə təbaşirli işıq ləkəsi görünür. 
– Bəlkə də, demişəm? – Dovşan onun əlindən möhkəm çimdik götürüb təkrar eləyir. O, Rutu 
ağrıtmaq istəmirdi, ancaq qızın dərisinin ona toxunmasında nəsə onu acıqlandırdı. Rutun inadı. 
– U-u. Nə heyvansan, – qız deyir. 
Ancaq ondan daha çox günəşə diqqət yetirərək uzanmaqda davam eləyir. Dovşan dirsəkləri üstə 
qalxır və Rutun ağır bədəninin arxasından karton paketlərdən portağal şirəsi sümürərək dayanan iki on altı 
yaşlı qızın yüngül fiqurunu görür. Onlardan biri, qaytansız ağ çimərlik paltarında olan saman çöpünü 
ağzından ayırmadan qonur gözlərilə ona baxır. Arıq ayaqları zənci ayaqları kimi qaradır. Yastı qarnının hər 
iki tərəfində kor bucaq altında taz sümükləri seçilir. 
– Hə, dünyada hamı səni sevir, – Rut qəfildən bildirir. – Bilmək istəyirəm nəyə görə. 
– Mən məhəbbət üçün yaranmışam. 
– Sənət şeytana nəyə görə məhz sən? Səndə müstəsna olan nədir ki? 
– Mən mistikəm, insanlara inam verirəm. 
Bunu ona Ekklz demişdi. Bir dəfə necə olmuşdusa, gülə-gülə, yəqin ki, zarafatla demişdi. Ekklzin 
əslində nə düşündüyünü heç vaxt başa düşə bilməzsən, necə istəyirsən fikirləş. Dovşan bu mülahizəni ciddi 
qəbul eləmişdi. Özü heç vaxt belə şeyi ağlına gətirməzdi. Başqalarına verdiyi nəsə haqqında çox elə də 
düşünmür. 
– Sən mənə ancaq pislik eləyirsən.  
– Nə pislik? – Bu ədalətsizlik. Dovşan Rut hovuzda üzən zaman onunla o qədər fəxr eləyirdi, 
onu çox sevirdi ki. 
– Niyə görə fikirləşirsən ki, sənin əvəzində hər şeyi kimsə eləməlidir?  
– Niyə axı? Mən səni yedirdirəm. 
– Məni qətiyyən yedirib-eləmirsən. Mən işləyirəm. 
Düzə nə deyəsən. O, missis Smitin yanında işə girəndən sonra Rut tezliklə sığorta kompaniyasının 
Bruerdəki filialında stenoqrafistka yeri tapmışdı. Dovşan onun işləməsini istəyirdi, o, Rutun bütün günü tək 
nə eləyəcəyindən narahat olurdu. Qız deyirdi ki, əvvəllər məşğul olduğu iş ona heç vaxt xoş gəlməyib, 
ancaq Dovşanda bununla bağlı heç bir əminlik yox idi. Onlar tanış olduqları vaxt Rutun üz-gözündən onun 
çox iztirab çəkdiyi qətiyyən bilinmirdi. 
   – İşini at. Mən istəmirəm. Tüpürüm hər şeyə. Bütün günü otur evdə və öz detektivlərini 
oxu. Yeməyini mən verərəm. 
– Sən məni yedirərsən. Belə varlısan, niyə öz arvadına kömək eləmirsən? 
– Niyə? Onun atasının pulu çoxdur. 
– Bilirsən məni nə cinləndirir – sənin özündən razılığın. Heç vaxt ağlına gəlmir ki, günlərin 
birində hər şey üçün cavab vermək lazım gələcək? 
Qız düz onun üzünə baxır, gözləri sudan qanla dolub. Əllərilə gözlərini qapayır. Bu, Dovşanın axşam 
avtodayanacaqdakı sayğacların yanında gördüyü gözlər deyil, kukladakı kimi həmin rəngi qaçmış yastı 
disklər deyil. Mavi əlvanlıq tündləşib və onların sıx dərinliyi onu həyəcanlandıran həqiqəti Dovşanın 
instinktlərinə pıçıldayır. 
Bu gözlər yanır, Rut göz yaşlarını gizlətməkdən ötrü üzünü çevirir və düşüncələrə dalır. Yüngül göz 
yaşları – etiraflardan biridir. Aman allah, Rut işdə maşinkadan ayrılıb, qarnı gedən adam kimi ayaqyoluna 
götürülür və ağlamalı olur. Kabinədə dayanmaq, unitaza baxmaq, özünə gülmək və sinən ağrıyanacan  
ağlamaq. Hey də yuxun gəlir. Aman allah, nahardan sonra o, keçiddə birbaşa çirkli döşəmədə Lili Orfla – 
bu donbagöz Loninq onu – Orfu tapdayıb keçməli olurdu –Fiorvante arasında uzanıb sərələnməmək Ruta 
olmazın səy bahasına başa gəlir. Bir də aclıq. Naharı sodalı dondurma, buterbrod, bir pirojna, qəhvə ilə 
keçirirsən, ancaq bununla belə kassadan şokolad almaq lazım gəlir. Amma Rut onun xətrinə arıqlamağa 
çalışırdı, axı həqiqətən, əlbəttə əgər tərəziyə inansaq, altı funt itirmişdi. Onun xətrinə, bütün əngəl bax 
bundadır, Rut onun xətrinə bir tərəfə doğru dəyişməyə çalışırdı, o isə axmaqlığından qızı tamamilə digər 
tərəfə dəyişdirmək istəyirdi. Dovşan – özünün bütün yumşaqlığına baxmayaraq qorxulu adamdır. Hə, onda 
bu yumşaqlıq var, o, Rutu ürəyində gəzdirən birinci kişidir. Heç olmasa, hiss eləyirsən ki, kişi üçün sən 
mövcudsan, sadəcə olaraq, içəridən onların kirli beyinlərinə yapışmış başqa nəsə yox. İlahi, nəm dodaqlı və 
axmaq qəhqəhəli Rut onlara necə nifrət eləyirdi, ancaq qız Harri ilə olduğu vaxt, elə bil, onların hamısını 
bağışlayırdı, axı onlar olsa-olsa yarı günahkar idilər, onlar nəsə Rutun özünü toxuduğu – çünki arxasında 
nəyinsə olduğunu bilirdi – divar kimidir. Harri də qız bu «nəsə»ni birdən tapır və bütün əvvəlkilər tamamilə 
qeyri-real olurdu. Əslində onu heç vaxt heç kim incitməmiş, ürəyinə sağalmaz yara vurmamışdı və Rut 
bütün bunları xatırlamağa çalışdıqda da bəzən ona elə gəlir ki, bu, kimsə başqa adamın başına gəlmişdi. 
Onlar qızın gözünə sanki, dumanlı, zavallı,  səbrsiz, həmişə arvadlarının onlara vermədikləri nəyisə əldə 
etməyə çalışırdılar. Hə, məhz belə. Və onlar bütün bunlarda nə görüblər. Rutu hələ məktəbdə ikən hamının 
– adamların sənin hər şeyə razı olduğunu necə tez bilmələri təəccübləndirirdi. Və əgər sən etiraz 
eləmirsənsə, onda hər şey yaxşı alınır, ya da bir elə yaxşı olmur, ancaq hər halda, onda sən onlarla 
birlikdəsən başqa idman zalında xokkey oyunu zamanı Dovşanın başına yığışan, bu balaca böcəklərin 
əleyhinəsən. Rut isə dənizçi paltarına oxşar mavi formada onların arasında doğurdan da inəyə oxşayırdı. Rut 
on ikinci sinifdə bu paltarda gəzməkdən qətiyyətlə imtina elədi və töhmət qazandı. O, İlahi, Rut bu 
qızcığaqlara podratçı və farmasevt ataları ilə birlikdə necə nifrət eləyirdi. Bunun əvəzində o, onların heç 
təsəvvürləri olmayanı kraliça kimi qəbul eləyərək əvəzini gecələr götürürdü, Rutun adını ayaqyolunun 
divarlarına yazırdılar, o, məktəbdə ağızlarda pritça olmuşdu. Bu haqda ona Alli məlumat vermişdi. Ancaq 
Alli ilə onun çox yaxşı anları olmuşdu; bir dəfə onlar dərsdən sonra gün hələ batmamış meşə yolu ilə 
getdilər, cığıra döndülər və oradan Maunt Cac – uzaqdan bütünlüklə tüstü içində görünən dağ fonundakı 
şəhərin görünmədiyi pöhrəliyə çıxdılar; oğlan başını uşaq kimi zərif-zərif onun dizi üstünə qoydu və quşlar 
onların başı üstündə günəşli havada sakitcə oxuyurdular. Alli çalxalanırdı. O, çalxalanmaya bilmirdi. Rut 
onu bağışlamışdı, ancaq o vaxtdan daha ağıllı olmuşdu. Qız başqaları ilə, yaşca daha böyüklərlə görüşməyə 
başladı; əgər, ümumiyyətlə, səhvlərdən danışmaq olarsa, bu, səhv idi, ancaq niyə də olmasın? Niyə olmasın? 
Bu, əvvəllər olduğu kimi, indi də sual olaraq qalır. O səhv eləyibmi fikri adamı yorur, qız, ümumiyyətlə, 
fikirləşməkdən yorulub və bədəni bütün tər içində uzanıb, yumulu gözləri qarşısında qırmızı dairələr - 
uzanıb və bu qırmızı dumanın içindən  keçmişə nüfuz eləməyə haqlımı, haqsızmı olduğunu anlamağa çalışır. 
Yox, o ağıllı hərəkət eləyib. Rutun gəncliyi gözəllik dalınca onlarla gedirdi, onlar yaşca daha böyük 
olduqlarındansa belə tələsiklik yox idi. O, ilahi, elə həşəratlara rast gəlirdi ki, fikirləşirdi dünyada daha heç 
kim belə şeyi bir daha görməz. 
Ancaq bu. Həqiqi psixdir. Ancaq onda başqasında olmayan nə var? O, kişi üçün xüsusilə çox gözəldir 
– böyrü üstə zərif və yumşaq halda uzanır sonra birdən polad paz kimi bərkiyir, ancaq yəqin ki, iş heç 
bunda da deyil, oğlan uşağına oxşamağında da deyil – ona banqo şeypuru bağışlayır və elə yaxşı sözlər 
deyir ki, – iş ondadır ki, onun Rut üzərində nəsə qəribə hakimiyyəti var və bir yerdə onlar üçün yaxşı 
olduğu vaxt Rut özünü onun yanında tamamilə körpə hiss eləyir, yəqin ki, bütün məsələ bundadır, yəqin ki, 
elə qız da bunu axtarırmış, özünü tamamilə balaca hiss eləyəcəyin kişini. Oh, oğlanın fəxrlə «əladır» dediyi 
o birinci gecə qız heç nəyə etiraz eləmirdi, əksinə, hətta ona elə gəlirdi ki, məhz belə də lazımdır. Onda qız 
onların hamısını bağışlamışdı, oğlanın sifəti onların hamısının sifətini bir heyrətamiz kütlə ilə birləşdirir və 
qıza hətta elə gəlirdi ki, indi başqa, indiyəcən mənsub olduğundan daha yüksək kateqoriya altına düşür. 
Ancaq məlum olur ki, o, başqalarından elə də ciddi şəkildə fərqlənmir, süst, eyni zamanda acgözlüklə 
boynuna sarılır, sonra isə arxasını ona çevirir və nəsə başqa şey haqqında düşünür. Belə şeyə kişilər – 
qadınlar kimi münasibət bəsləmirlər. Bütün bunlar getdikcə daha çox adətə çevrilir. Dovşan bəzən onu 
həvəsləndirməyə çalışır, ancaq qız elə yuxulu və ağır olur ki, hər şey faydasız olur; bəzən qız onu necə 
lazımdır silkələyib: «Axı mən bunu eləyə bilmirəm, bədbəxt axmaq, sən ata olduğunu görmürsən - nədir!», 
– qışqırmaq istəyir. Ancaq yox. Ona heç nə demək olmaz. Bircə söz belə demək – nöqtə qoymaq deməkdir, 
qızınsa vəziyyəti belədir ki, əgər başına bir iş gəlmirsə, iki gündən sonra təzədən olmalıdır və ola bilsin ki, 
qətiyyən heç nə yoxdur. Bunsuz da hər şey o qədər qarmaqarışıq olub ki, Rut hətta bundan xoşbəxt 
olub-olmayacağını belə bilmir. Amma belə vəziyyətdə o, hər halda, nəsə eləyir, bütün bu şokoladları udur. 
İlahi, o heç bunu qətiyyən istəmədiyinə belə əmin deyil, ona görə ki, özünü necə aparmasına baxanda bunu 
Dovşan istəyir. Rut hətta bunu özü qəsdən qurub düzəltmədiyinə belə əmin deyil – özünə vurulmuş 
həşəratın acığına onun qolları üstündə – əli altında yuxuya getdi. Axı ona nə vaxt yuxulamasının fərqi 
yoxdur, qız qalxa və soyuq vanna otağına sürüşə bilər, təki o heç nə görməsin, heç nə eləməsin. 
Neyləyəsən, o belədir – öz keyfində yaşayır və sonra da nə olacağını fikirləşmir. Ona şokolad və yuxu 
haqqında bircə kəlmə desən, o hökmən qorxub öz balaca gözəl allahı və hər çərşənbə axşamı günü onunla 
qolf oynayan gözəl balaca ruhanisi ilə birlikdə qaçacaq. Bu ruhanidə ən iyrənc odur ki, əvvəllər Dovşan, heç 
olmasa, pis hərəkət elədiyini fikirləşirdi, indi isə İsa peyğəmbərin lap özü olduğunu və ağlına gələn hər şeyi 
eləməklə bütün bəşəriyyəti xilas eləməli olduğunu güman eləyir. Yepiskopa kimi, ya onlarda başbilən kimdi 
– onun yanına gedib çıxmaq, ona bu ruhaninin təhlükəli adam olduğunu demək yaxşı olardı. Allah bilir 
zavallı Dovşanın başını nə ilə doldurur və hətta indi belə sakit, cığal səs onun suallarına Rutun acığından 
gözlərinin yaşı, doğrudan da, axıdan kobud özündənrazılıqla cavab verərək düz qulaqlarının dibində 
vızıldayır. 
– Gör sənə nə deyirəm, – Dovşan deyir. – Mən Cenisdən qaçdığım vaxt maraqlı bir kəşf 
elədim. – Qızın göz yaşları göz qapaqlarının altından gilə-gilə düşür, ağzında hovuz suyunun iyrənc 
tamı qalıb. – Əgər səndə özünlə qalmaq barıtı çatacaqsa, onda sənin yerinə başqaları cavab 
verəcəklər. 
 
*** 
 
Xoşagəlməyən görüşlər, yaxud xüsusilə qabaqcadan onların təsirini duyma Ekklz üçün sadəcə olaraq, 
ölümdür. Adətən yuxu, gerçəklikdən pis olur; gerçəkliyi allah idarə eləyir. Həmişə insanların iştirakına 
dözmək olur. Missis Springer qaraşın, kök, qaraçıya oxşayan naziksümüklü qadındır. Hər ikisindən – 
atasından da, anasından da nəsə məsum bir şey gəlir, ancaq əgər anasında bu, narahatlığı gücləndirmək 
qabiliyyəti xırda burjuaziya həyat tərzi ilə qırılmaz tellərlə bağlı olan özünə möhkəm kök salmış 
xüsusiyyətlərdirsə, qızında bu, özü üçün olduğu kimi başqaları üçün də faydasız və təhlükəli olan nəsə cari 
məsələdir. Ekklz Cenisin evdə olmadığını eşidəndə yüngülləşərək köks ötürür; qadının yanında özünü 
nədəsə günahkar hiss eləyir. Cenis missis Fosnaxtla Bruerə «Bəziləri daha ehtirasla sevirlər» filminin səhər 
seansına getmişdilər. Oğlanları Springerlərin həyətində oynayırlar. Missis Springer onu bütün evin içindən  
şüşəbəndə aparır, buradan uşaqlara göz qoymaq olar. Ev zəngin, ancaq zövqsüz bəzənib – adama elə gəlir 
ki, hər otaqda bir kreslo lazım olduğundan artıqdır. Parad qapısından şüşəbəndə keçmək üçün onlar 
qabağını mebellərin sıx kəsdiyi otaqlardan əyri-üyri yol keçməli olurlar. Missis Springer yavaş-yavaş 
yeriyir, onun topuqları elastik bintlə sarınıb. Ağrılı-qısa addımlar, bədəninin aşağı hissəsinin sanki, gipsə 
salındığı illüziyasını gücləndirir. Qarı sakitcə kreslo-yelləncəyin balışına çökür, ayaqları isə yuxarı qatlanır 
və Ekklz dəhşət içində səndələyib geriyə çəkilir. Missis Springer uşaq kimi sevinir; tumanın altından onun 
rəngi qaçmış çılpaq kürülüyü gözə dəyir, zolaqlı çəkmələri ilə bir saniyəliyə döşəmədən ayrılır. Çəkmələr 
çat-çatdır və didilib dəyirmiləşib, onlar sanki, uzun illər paltaryuyan maşında hərləniblər! Ekklz alüminium 
və qəribə müəmmalı şarmili plastikdən olan şezlonqda oturur. Üzbəüz oturduğu şüşədən Nelson Enqstromla 
Fosnaxtların bir azca böyük oğlunun günün altında yelləncək və qumluğun yanında necə oynadıqları 
görünür. 
– Sizi görmək çox xoşdur, – missis Springer deyir. – Çoxdan bizdə olmayıbsız. 
 – Cəmi üç həftə, – Ekklz cavab verir. Şezlonq onun kürəyini kəsir, dabanları ilə şezlonqun 
onu incitməməsindən ötrü aşağıdakı alüminium boruya dirənir. – İsim çox idi – Konfirmasiyaya 
hazırlıq, sonra gənclər qrupu softbol komandası təşkil eləmək qərarına gəldi, bundan başqa, bir neçə 
–prixoda mənsub olanlar öldü. 
Ekklz qətiyyən onun qarşısında üzr istəmək fikrində deyil. Qarının belə böyük evinin olması Ekklzin 
sosial qayda haqqında zadəgan təsəvvürləri ilə uyuşmur; o, qarını hansısa bir daxmanın artırmasında 
görməyə üstünlük verərdi. 
– Mən heç cür sizin vəzifənizi yerinə yetirməyə razı olmazdım. 
– Əksər vaxtlar bu mənə xeyli sevinc bəxş eləyir. 
– Hə, sizin haqqınızda belə deyirlər. Deyirlər siz qolf sahəsində əməlli – başlı ustalaşıbsız. 
Ah, ilahi! O isə fikirləşirdi ki, qarı sakitləşib. Onlar uçuq-sökük, suvağı qopub tökülmüş daxmanın 
kandarında oturublar və qarı– fabrik fəhləsinin hər şeyi olduğu kimi qəbul eləməyə öyrənmiş əzabkeş kök 
arvadıdır. O məhz beləsinə oxşayır, tamamilə məhz beləsi ola bilərdi. Fred Springer onunla evləndiyi vaxt, 
yəqin ki, Harri Enqstromun onun qızı üçün olduğundan daha az qibtə ediləsi nişanlı imiş. Dörd il əvvəl 
Harrinin necə olduğunu təsəvvür eləməyə çalışır və qarşısında son dərəcə cəlbedici obraz – hündür, 
ağbəniz, məktəbdə məşhur, kifayət qədər ağıllı – səhər şəfəqlərinin oğlu canlanır. Onun özünə əmin olması, 
yəqin ki, Cenisi xüsusilə cəlb eləyirdi. David və Melxola. Daha bir-birinizi aldatmayın. O, alnını qaşıyaraq 
deyir: 
– Qolf oynayanda adamı yaxşı tanımaq olur. Mən məhz bunu eləməyə – adamları tanımağa 
çalışmışam, başa düşürsüzmü? Fikirləşirəm ki, əgər tanımırsansa, adamı İsanın hüzuruna gətirə 
bilməzsən. 
– Gözəl, ancaq siz kürəkənim barəsində mənim bilmədiyim nəyi bilirsiz? 
– Əvvəla, onun yaxşı adam olduğunu. 
– Niyə yaxşı? 
– Məgər nə üçünsə yaxşı olmaq lazımdır? – o, fikrə gedir. – Hə, deyəsən, lazımdır. 
– Nelson! Bu dəqiqə qurtar. – Missis Springer öz kreslosunda donub qalır, ancaq uşağın niyə 
ağladığına qalxıb baxmır. Pəncərənin yanında oturan Ekklz hər şeyi görür. Balaca Fosnaxt əllərində 
iki plastmas yükünü özü boşaldan maşın, yelləncəyin yanında dayanıb. Enqstromun bu oğlandan bir 
neçə düym balaca olan oğlu ona qolaylanır, ancaq irəli yeriməyə və onu əməlli-başlı vurmağa ürək 
eləmir. Gənc Fosnaxt axmaq adamın əsəbiləşdirici inadı ilə balaca oğlanın yuxarı qalxan əlinə və 
əyilmiş sifətinə üstdan aşağı baxır və üzündə heç məmnunluq təbəssümü də yoxdur – o, həqiqi alim 
kimi öz təcrübəsinin gedişini həvəssiz halda müşahidə eləyir. Missis Springerin səsində qəzəbli, 
pəncərəni keçib gedən qətiyyət var: 
– Eşitdinmi, dedim elə bu saat ağlamağı kəs! 
Nelson verandaya tərəf dönür və izah eləməyə çalışır: 
– Pilli, – mızıldayır, – Pilli... tutdu... 
Ancaq hətta ədalətsizlik haqqında danışmaq təşəbbüsünün özü belə incikliyi dözülməz eləyir. Nelson 
sanki, kürəyinə zərbə dəymiş kimi irəli səndələyir, o, oğrunu sinəsindən sillə ilə vurur, cavabında yüngül 
itələmə qazanır, yerə sərələnir, ağzı üstə uzanır və ayaqları yellənərək otluqda diyirlənir. Ekklz ürəyinin də 
oğlanın bədəni ilə birlikdə fırlandığını hiss eləyir – o, şərin gücünü həddindən artıq yaxşı bilir, ağılın onunla 
necə vuruşduğunu, hər faydasız zərbənin sənin bütün canın-qanun indicə boşluqda partlayacağını 
düşündüyün ana qədər kəhkəşandan havanı necə sorduğunu bilir. 
– Oğlan onun yük maşınını əlindən aldı, – o, missis Spingerə bildirir. 
– Qoy özü də ondan geri alsın, – qadın cavab verir. – Qoy öyrənsin. Axı mən hər dəqiqə 
yerimdən sıçrayıb xəstə ayaqlarımla həyətə qaça bilmərəm. Onların bütün günü bacardıqları ancaq 
dalaşmaqdır. 
– Billi. – Oğlan kişi səsindən təəccüblü gözlərini qaldırır: – Maşını ver. 
Billi bu yeni vəziyyəti  götür-qoy eləyir və tərəddüdlə ləngiyir.  
– Xahiş eləyirəm, ver. 
Bu, inandırıcı səslənir. Billi Nelsona yaxınlaşır və oyuncağı səliqə ilə ağlayan dostunun başına 
buraxır. 
Ağrı Nelsonun sinəsində yeni kədər başlanğıcı oyadır, ancaq o, maşının otluqda onun yanında 
olduğunu görəndə səsini kəsir. Ona incikliyinin səbəbinin aradan qaldırıldığını və həyəcanlanmış bədənini ələ 
almaqdan ötrü daha bir saniyənin lazım olduğunu başa düşmək üçün saniyə lazımdır. Ona elə gəlir ki, sanki, 
səylərinin müşaiyət elədiyi uzun-uzadı quru hıçqırıqlardan biçilmiş otlar qalxır və hətta günəşin işığı sönür. 
Hey özünü pəncərə şüşəsinə vuran eşşəkarısı uçub gedir; Ekklzin altındakı alüminium şezlonq indicə 
sökülüb-töküləcək, sanki, bütün dünya Nelsonun özünü necə ələ almasında iştirak eləyir. 
– Anlamıram, niyə bu uşaq belə incə-mincədir, – missis Springer deyir. – Ancaq deyəsən, 
anlayıram. 
   – Niyə? – Bu hiyləgər əlavə Ekklzi cinləndirir. 
Qarının cəhəngləri qınayıcı tərzdə enir. 
– Ona görə ki, o da atası kimi ərköyündür. Onun nazı ilə həddindən artıq oynayırlar və o da 
əmindir ki, bütün dünya ona istədiyini verməyə borcludur. 
– Ancaq günah o biri oğlanda idi, Nelson yalnız öz oyuncağını almaq istəyirdi. 
– Hə, yəqin ki, siz də onun atasının başına gələnlərdə Cenisin təqsirkar olduğunu düşünürsüz. 
– Onun «Cenis» sözünü necə tələffüz elədiyindən bu, Ekklzin beynindəki zavallı kölgəyə nisbətən 
daha gözə çarpan, qiymətli və əhəmiyyətli görünür. Ağlına gəlir ki, missis Springer, nəhayət ki, 
haqlıdır və o, bu qarının tərəfinə keçib. 
– Yox, elə düşünmürəm, – o, etiraz eləyir. – Hesab eləyirəm ki, onun hərəkətlərinə bəraət 
yoxdur. Ancaq bu, onun hərəkətlərinə sizin qızınızın qismən məsuliyyət daşıdığının səbəb 
olmaması deyildir. Mən bizim hamımızı özünə və başqalarına görə məsul olan şüurlu varlıqlar 
hesab eləyən kilsəyə mənsubam. 
Bu qədər uğurla ifadə olunmuş sözlərdən onun ağzında təbaşir tamı yarandı. Heç olmasa, qarı içməyə 
bir şey təklif eləyəydi: yaz isti olur.  
Qoca qaraçı qadın onun özünə inamsızlığını görür. 
– Əlbəttə, demək asandır. Ancaq ola bilsin, əgər siz doqquz ayın içindəsinizsə, və abırlı 
ailədənsinizsə və əriniz haradasa yaxınlıqda hansısa yarasa ilə fırlanır və hamı sizə gülürsə, belə 
baxışlara dözmək elə də asan deyil: – «Yarasa» sözü qara qanadlarını çala-çala sürətlə havaya 
yüksəlir. 
– Missis Springer, heç kim sizə gülmür. 
– Siz insanların nə danışdıqlarını eşitmirsiz. Siz onların təbəssümlərini görmürsüz. Bu 
yaxınlarda bir xanım mənə dedi ki, əgər Cenis öz ərini yanında saxlaya bilmirsə, deməli onun ərinə 
heç bir ixtiyarı yoxdur. Bu xanımın mənim düz üzümə gülümsəməyə həyasızlığı çatdı. Mən onu 
boğmağa belə hazır  idim. Ona cavab verdim: «vəzifə təkcə qadınlarda olmur, kişilərdə də olur» 
Kişilərə bütün dünyanın yalnız onların rahatlığı üçün mövcud olduğunu belə xanımlar təlqin 
eləyirlər. Sizin hərəkətlərinizə baxanda özünüz də buna inanmağa hazırsınız. Bütün dünya təkcə 
Harri Enqstromlardan ibarət olarsa, necə bilirsiz, sizin kilsəyə uzun müddətmi ehtiyac olacaq? 
Qarı öz yelləncəyindən dikəlir və gözləri axıtmadığı yaşlardan parıldayır. Bıçaqla tavada yaranan səs 
kimi şiddətli səs Ekklzin beynini qazıyır və ona elə gəlir ki, bütün bədəni gömgöydür. Qadının qeybət və 
təbəssüm haqqında sözləri öz dəhşətli reallıqları ilə ona göz qoyan həmin bazar günləri səhər saat 11.30-da 
kafedraya qalxan, hazırlanmış mətnin ani olaraq başından uçub getdiyi və yazıların cəfəngiyyata çevrildiyi 
vaxt ona baxan yüzlərlə adam kimi Ekklzi heyrətləndirir. O, əsəbi halda yaddaşını qurdalayır və nəhayət 
dillənə bilir: 
– Mənə elə gəlir ki, Harri müəyyən mənada xüsusi haldır. 
–Xüsusi halı yalnız odur ki, kimə və necə kədər gətirəcəyinin ona dəxli yoxdur. Möhtərəm 
Ekklz, xətrinizə dəymək istəmirəm, fikirləşirəm ki, siz məşğul olduğunuzu nəzərə alaraq gücünüz 
çatan hər şeyi eləyibsiz, ancaq düzünü desək, təəssüflənirəm ki, həmin birinci gecə polis 
çağırmamışam. 
Ekklzə elə gəlir ki, qarı indicə onu həbs eləməkdən ötrü polis çığaracaq. Niyə də çağırmasın? Ağ 
yaxalıqlı bu adam ancaq allah kəlamını təhrif eləməyi bilir. O, öyrətməli olduğu uşaqların inamını oğurlayır. 
O, onun zəvzəkliyinə qulaq asan hər adamın ürəyindəki etiqadı öldürür. O, müqəddəs atamızın adını əbəs 
yerə xatırlayaraq kilsə xidmətindən əzbərlədiyi, qəlbində siqar çəkən Öz doğma atasını əzizləyir, bütün 
ömrü boyu nazını çəkməyə çalışdığı həqiqi atasını yad eləyir kilsə xidmətindən əzbərlədiyi hər fraza ilə 
adamları aldadır. 
– Polis nə eləyə bilər ki? – Ekklz soruşur. 
– Bilmirəm, ancaq hər halda, onunla qolf oynamaz. 
– Bilirəm, əminəm ki, o qayıdacaq. 
– Siz artıq iki aydır bunu deyirsiz. 
– Mən hələ də buna inanıram. – Ancaq o inanmır, o heç nəyə inanmır. 
Missis Springer ortaya çökən sükutda bu faktı onun üzündən oxumağa çalışır. 
– Siz eləyə bilməzsiz ki,... – qarının səsi dəyişdi, yalvarışlı oldu, – mənə bax o küncdəki kətili 
verməzsiz ki? Mən ayağımı qaldırmalıyam. 
Keşiş gözünü döyür, göz qapaqları bir-birini cızır, donub qalma vəziyyətindən çıxır, kətili götürür və 
qarıya aparır. Qarının yaşıl uşaq corabındakı enli baldırları qorxa-qorxa qalxır, Ekklz əyilir, kətili qarının 
dabanları altına qoyur, İsanın dilənçilərin ayaqlarını yuması təsvir edilən dini broşürlərdəki şəklini xatırlayır, 
bundan bədəninə yeni güc axını dolur. Ekklz qəddini düzəldir və qarıya üstdən aşağı baxır. Qarı tumanını 
dizlərinə çəkir. 
– Təşəkkür eləyirəm. Elə yüngülləşdim ki. 
– Qorxuram ki, bu sizə gətirdiyim yeganə yüngüllük olsun, – o, özünün hiss elədiyi 
sadəlövhlüklə etiraf eləyir və bunu hiss elədiyinə görə ləqayətli heyranlıqla özünə gülür. 
– Axı, – missis Springer köks ötürür. – Daha burada heç nə ilə kömək eləyə bilməzsən. 
– Yox, nəsə eləmək olar. Yəqin ki, polis məsələsində siz haqlısız. Qanun qadınların 
maraqlarını qoruyur, belə olduqda niyə qanuna müraciət eləməyək? 
– Fred bunun əleyhinədir. 
– Sözsüz ki, buna mister Springerin öz səbəbləri var. Mən təkcə biznes maraqlarını nəzərdə 
tutmuram. Qanun Harridən yalnız maliyyə köməkliyini əldə eləyə bilər, mənsə fikirləşirəm ki, bu 
halda iş pulda deyil. Düzünü desəm, əminəm ki, pul heç vaxt həlledici rol oynamır. 
– Əgər sizin pulunuz həmişə kifayət qədər olubsa, bunu demək asandır. 
Ekklz sonuncu məzəmməti qulaqardına vurur – bu, qarının dilindən qeyri-ixtiyari, yəqin ki, 
yorğunluqdan çıxır, nəinki hirsindən: Ekklz əmindir ki, qarı onu dinləmək istəyir. 
– Bilmirəm. Nə olur-olsun, mən də bütün yerdə qalanlar kimi – daha yaxşı olacağına ümid 
eləyirəm. Və əgər bu yaraların həqiqətən sağalması mümkünsə, onda Harri və Cenis özləri hərəkət 
eləməlidirlər. Biz onlara necə kömək eləməyə çalışsaq da, nə isə bir şey eləməyə cəhd göstərsək də, 
həmişə haradasa kənarda qalacağıq. 
Ekklz öz atasını yamsılayaraq əlini dalına qoydu və üzünü missis Springerdən çevirərək pəncərədən, 
az qala, kənarda qalacaq adama kimi – məhz Nelsona Fosnaxt uşağının müşayiət elədiyi Nelson qonşu itinin 
dalınca qaçır – baxır. Nelson ağzı qulağının dibinə gedərək gölməçədə yöndəmsizcəsinə qurdalanır. İt qoca, 
bozumtul, balaca və ləngdir: gənc Fosnaxt qayğılıdır, ancaq o, öz dostunun qışqırmasından çox razıdır. 
«Şir! Şir!» Ekklz maraqla müşahidə eləyir ki, sülh şəraitində Enqstromun oğlu öz arxasınca başqa oğlanı 
aparır. Dumanlı şüşədən düşən yaşıl hava Nelsonun qaldırdığı səs-küydən sanki, titrəyir. Vəziyyət aydındır: 
daxili həvəsin daimi şəffaf axını, təbii ki, zaman keçdikcə kobud zorakılıq aktı vasitəsilə tökülən qaşqabaqlı 
əks-axının mənbəyinin özündə olduğunu müəyyən eləməzdən əvvəl dəfələrlə sadəlövh təəccüblə dayazda 
oturmalı olacaq Nelsona yazığı gəlir. Ekklzə elə gəlir ki, uşaq vaxtı özü də belə olub – həmişə verib, verib, 
verib və həmişə də gözlənilmədən bataqlığa düşüb. Uşaqların yaxınlaşdıqları vaxt qoca it quyruğunu bulayır. 
Uşaqlar ovçu kimi sevincli qıy vurmaqla onu əhatəyə aldıqları vaxt quyruq bulanmır və ehtiyatlı qövs 
şəklində tərəddüdlə asılı qalır. Nelson itə tərəf dartınır və hər iki əlilə heyvanın belini şappıldadır. Ekklz 
qışqırmaq istəyir – it qapa bilər, o, buna sakit baxmaq iqtidarında deyil. 
– Hə, ancaq o daha irəli gedir, – missis Springer sızıldayır. – O həddindən artıq yaxşı yaşayır. Əgər 
biz özümüz bu haqda fikirləşməsək, onun qayıtmaq üçün səbəbi olmayacaq. 
Ekklz yenidən alüminium şezlonqda oturur. 
– Yox. O getdiyi səbəblə də qayıdacaq. O, inadcıldır. O, tərpənməz həlqə eləməlidir. Onun 
indi yaşadığı dünya Bruerdəki bu qızın dünyasıdır, təxəyyülünü qidalandırmağı saxlayacaq. Onu 
həftədə bir dəfə görürəm – və hiss eləmişəm ki, artıq dəyişib. 
– Peggi Fosnaxta qulaq assaq, əksinə, hər şey başqa cürdür. Ona deyiblər ki, Dovşan şən həyat 
sürür. Bilmirəm onun orada neçə qadını var. 
– Cəmi bir dənə, mən buna əminəm. Enqstromda ən təəccüblü hal odur ki, o, təbiəti etibarı ilə ev 
heyvanıdır. Oy, aman allah! 
Həyətdəki uzaq qrup dağıldı – oğlanlar bir tərəfə qaçırlar, it başqa tərəfə. Gənc Fosnaxt dayanır, 
Nelson isə irəli cumur, onun sifəti qorxudan əyilib. 
Missis Springer onun hıçqırmasını eşidib qaşqabaqlı halda deyir:  
– Onlar yenə Elsini boğaza yığdılar. Hər halda, əgər bura gəlirsə, yəqin ki, it ağlını itirib. 
Ekklz yerindən sıçrayır – şezlonq arxasında aşır – siyirmə qapını açır və günün altında Nelsonun 
qabağına qaçır. Uşaq sivişməyə çalışır. Ekklz onun əlindən tutur . 
– İt səni qapdı? 
Uşağın hıçqırtısı yeni qorxudan – o, bu qara dayıdan qorxur – dərhal kəsilir. 
– Elsi səni qapdı? 
Gənc Fosnaxt arxada təhlükəsiz məsafədə dayanıb. 
Ekklzin qucağında gözlənilməz dərəcədə ağır və nəm Nelson dərin xırıltılı ah çəkir və tədricən onun 
səsi yerinə gəlir. 
Ekklz onu bağırmasın deyə silkələyir və bütün gücü ilə uşağın onu anlamasına çalışaraq yanaqlarının 
lap yanında dişlərini şaqqıldadır. 
– Belə? İt belə eləyirdi? 
Uşağın sifəti bu pantomimdə məmnun təbəssüm içərisində əriyir. 
– Belə, belə, – deyir uşaq; onun dişləri ağararkən nazik üst dodağı qalxır, burnu qırış-qırış olur 
və o, başını geri çəkir. 
– Qapmadı? – Ekklz qucağını boşaldaraq təkid eləyir. 
Nelson yenə üst dodağını acıqla qaldırır. Formasına və ifadəsinə görə Narrini xatırladan bu canlı 
sifətdə Ekklz istehza hiss eləyir. Nelson yenidən hıçqırmağa başlayır, onun əlindən çıxır və pilləkənlə 
verandaya nənəsinin yanına qaçır. Ekklz qalxır; o, sallağı oturduğu vaxt qara kürəyi gündən tərləyib. 
Pilləkənlə qalxarkən oğlanın iti yamsılayaraq  xırda kvadrat dişlərini necə qıcadığını xatırlayır və bu, 
nəsə şiddətli halda ürəyinə toxunur. Ziyansız, ancaq çox canlı instinktdir. Pambıq kimi yumşaq pəncəsi ilə 
kələfi boğmağa çalışan Pişik instinkti. 
O, verendaya qayıdarkən görür ki, uşaq üzünü onun qarnına söykəmiş halda nənəsinin ayaqları 
arasındadır. Uşaq onun isti bədəninə yapışaraq dizini örtmüş tumanını yuxarı çırmayıb, Ekklzin şüurunda 
uşağın şən halda ağaran dişlərinin basıldığı açıq qalmış süd kimi ağ ayaqlar onun öz qanı ilə assosiasiya 
olunur. Gücü aşıb-daşan – sanki, onu öyrətdikləri kimi iztirab, köməksiz ağlayıb-sıtqama yox, kəhkəşanın 
bütün künc-bucaqlarından tozu və zibili təmizlənəsi güclü dalğadır – o qabağa bir addım atır və aşağı 
əyilmiş hər iki başa söz verir: 
– Əgər o qayıtmasa, Cenis doğarkən biz qanunun köməyindən istifadə eləyəcəyik. Belə 
qanunlar var və elə də az deyil. 
– Elsi qapır, çünki Billi ilə siz onu hirsləndirirsiz, – missis Springer uşağa deyir: 
– Elsi byaka – Nelson deyir. 
– Nelçon byaka – missis Springer onun səhvini düzəldir. Və üzünü Ekklzə tərəf çevirərək eyni 
mentor ton ilə davam eləyir: – Onun cəmi bir həftə vaxtı qalıb, ancaq mən Dovşanın tələsdiyini 
görmürəm. 
Qarıya rəğbət hissi ötüb keçir və Ekklz onu verandada buraxır. Özü-özünə deyir: Məhəbbət heç vaxt 
tükənmir. Bu, İncilin yenidən işlənmiş standart nəşrinə uyğundur. Kral Ceymsin nəşrində deyilmişdir ki, o, 
heç vaxt etimadı itirməz. Missis Springerin  səsi ev uzunu onu müşayiət eləyir. 
– Əgər sən bir də Elsiyə sataşmağa başlasan, nənə sənə bir-ikisini çəkəcək. 
– Lazım deyil, nənəcan, – uşaq qorxub onu rəhmə gətirmək istəyir. Onun qorxusu sovuşub. 
Ekklz mətbəxi tapmağa və krandan doyunca su içməyə ümid eləyir, ancaq otaqların tör-töküntü 
qalaqlarında mətbəx ondan yayınır. O, suvanmış evdən çıxarkən udqunur. Öz «byüik»inə oturur və 
Cozef-stirtlə, Cekson-roudla Enqstromların evinə gedir. 
Missis Enqstromun burun pərələri dördküncdür. Daha doğrusu onlar rombvaridır və iri olması 
cəhənnəm, sadəcə olaraq, adi anatomik formaya yerləşməyən burnunda qərar tutub. Əzələ, xəmirçək və 
sümük parçaları fərdi olaraq ifadəlidir, kəskin işıqda dərini çoxlu hissələrə bölür.  Müsahibə qadının 
mətbəxində, çoxsaylı lampa işığı altında baş verir. İşıq günün günorta çağı yanır, çünki Enqstromlar 
ikimənzilli kərpic Evin kölgə düşən  qaranlıq tərəfini tuturlar. Missis Enqstrom qapını onun üzünə açdığı 
vaxt əlləri sabun köpüyündə idi, o, Ekklzlə mətbəxə qayıdıb şişib qalan köynək və alt paltarı ilə dolu 
rakovinaya tərəf gedir. O, enerjili qadındır. Missis Enqstrom iri möhkəm çərçivəyə kip salındığı halda missis 
Springerin çəkisindəki lətli piy, xəstə artıq çəki bir vaxtlar Cenis kimi böcəyə mənsub olan nazik sümükdə 
yaranmışdır. Görünür Harrinin uca boyu ondan mirasdır. Ekklzin başında missis Enqstromun güclü bədəni 
ilə qapanmış krandakı soyuq su barədə fikirlər dayanmadan dolaşır, ancaq belə xırda  xahiş üçün müvafiq 
şərait heç cür yaranmır. 
 – Anlamıram, Siz niyə mənim yanıma  gəlibsiz, – qadın dillənir. – Haroldun iyirmi bir yaşı 
çoxdan tamam olub. Mənim sözümlə oturub-durmur. 
– Sizdə olmayıb? 
– Yox, ser. – Qadın ona öz profilini nümayiş etdirərək başını sol çiyni üstündən döndərir. – 
Siz ona elə xəcalət veribsiz ki, yəqin, utanır.  
– Məgər siz onun utanmalı olduğunu düşünürsüz? 
– Nəyə görə də utanmalıdır? Ondan başlayaq ki, mən onun bu qızla əlaqəsini heç vaxt 
bəyənməmişəm. Ona baxmaq kifayətdir ki, üçdə iki pay dəli olduğu aydınca görünsün. 
– Siz, əlbəttə zarafat eləyirsiz. 
– Zarafat eləyirəm? Bu qızın mənə dediyi ilk söz: «Siz niyə paltaryuyan maşın almırsız?» – 
olub. Mətbəxə mənim yanıma gəlir, həndəvərinə baxır və necə yaşamalı olduğumu mənə başa 
salmağa başlayır. 
– Amma siz, əlbəttə, başa düşdüz ki, o, pis heç nə nəzərdə tutmayıb. 
– Ola bilər, heç nə nəzərdə tutmasın. Yalnız – mənim bu uçuq-sökükdə nəyin naminə ölüm 
gəzdirdiyimi, özünün isə, guya, mətbəxi hər cür yeni dəbli ayın-oyunla tıxcanıb qaldığı 
Cozef-stritdəki iri saraydan təşrif gətirdiyini və oğlumu belə gözəl cehizi olan gözəlçə ilə başdan 
eləyə bildiyinə görə bəxtinin çox gətirdiyini demək istəyirdi. Onun gözlərindən heç vaxt xoşum 
gəlməyib. Bu gözlər heç vaxt adamın üzünə baxmırlar. 
Qadın Ekklzə tərəf dönür və əvvəlcədən xəbərdarlıq edilmiş ruhani onun baxışlarına cavab verir. 
Tərləmiş eynək altında – köhnə dəbli, dəmir sağanaqlı bifokal ayparalar çəhrayi işıq zolağı salır – onun 
dimdik burnu qəribə ətli aşağı hissəsini kobudcasına açıb göstərir. İri ağzı qeyri-müəyyən gözləmə 
mövqeyində azca uzanıb. Ekklzə aydındır ki, bu qadın hazırcavablığı sevir. Hazırcavablarla ünsiyyətin 
çətinliyi ondan ibarətdir ki, onlar inandıqları ilə inanmadıqları səyləri bir-birinə qarışdırırlar, təki istədikləri 
effekt mümkün qədər tez yaransın. Qəribədir, ancaq bu qadın ona çox xoş gəlir, hərçənd ki, o da üstünə, 
çirkli mələfələrin üstünə atıldığı kimi atılır. Elə məsələ də bundadır ki, onun üçün bunlar eyni şeydir. Missis 
Springerdən fərqli olaraq o, mahiyyət etibarı ilə Ekklzi, sadəcə olaraq, görmür. O, bütün dünya ilə 
qarşıdurmadadır və ucu-bucağı görünməyən sarkazmı ilə müdafiə olunan Ekklz ağlına gələni sakitcə danışa 
bilər. 
Ekklz məsum halda Cenisin tərəfində dayanır. 
– O qorxaqdır. 
– Qorxaqdır? Ancaq hamilə olmağı bacardı, zavallı Hassi özü köynəyi şalvara salmağı yenicə 
öyrəndiyi vaxt ona evlənməli oldu. 
– Sizin özünüzün ifadə elədiyiniz kimi, onun iyirmi bir yaşı var idi. 
– Yaşın bura nə dəxli? Bəzi adamlar dünyadan cavan gedirlər, başqaları qoca doğulurlar. 
İstənilən münasibətə yaraşan epiqramlar. Çox məzəlidir. Ekklz bərkdən gülür. Qadın özünü elə aparır 
ki, guya, eşitmir və hiddətli səylə mələfələrə girişir. 
– İlan kimi çəkingəndir, – deyir. – Bu balaca qadınlar, sadəcə olaraq, zəhərdirlər. Ətrafa 
toxum səpir, öz əclaf gözlərini bərəldir və ümumxalq təəssüfünü artırırlar. Məndən təəssüf 
görməyəcək, qoy kişilər ağlasınlar. Cenisin qayınatasına qulaq assaq, onda bu qız Janna d’Ark 
vaxtından bəri çox böyük əzabkeşdir. 
Ekklz yenə gülür. Elədir ki var. 
– Bəs mister Enqstromun fikrincə Harri nə eləməlidir? 
– Geri sürünməlidir. Başqa nə olacaq? Elə yazıq uşaq sürünəcək də. Əslində o, elə atası 
kimidir. Ürəyiyuxadır. Yəqin ki, kişilər elə buna görə dünyanı idarə eləyirlər. Hamısı başdan-başa 
mehribandırlar. 
– Xeyli dərəcədə qeyri-adi baxışdır. 
– Doğrudan? Kilsədə həmişə məhz bunu deyirlər. Kişilər başdan-başa ürək, qadınlarsa – 
başdan-başa bədən. Ancaq beynin kimdə olduğunu bilmirəm. Yəqin ki, Ulu Tanrıda. 
Ekklz gülümsəyir və fikirləşir: yəni lüteran kilsəsi hamıya belə ideyalar təlqin eləyir? Lüter özü də 
qismən belə olub – yarımhəqiqəti komik qəzəblə şişirdirmiş. Ola bilsin qaşqabaqlı paradoksların protestant 
naxışı öz mənbəyini məhz buradan götürür. Dərin kök salmış ümidsizlik belə düşüncə tərzinin əsasında 
dayanır. Təkəbbür təfsilata etina eləmir. Ancaq kim bilir – o artıq zorla dərk elədiyi teologiyanı xeyli 
unudub. Ekklzin ağlına gəlir ki, Enqstromların pastorunu görmək lazım imiş. 
Missis Enqstrom öz fikirlərini inkişaf etdirməkdədir. 
– Deməli belə, mənim qızım Miriam isə dünya qədər qocadır və həmişə də qoca qarı olub, 
onun haqqında heç vaxt narahat olmamışam. Yadımdadır, lap çoxdan biz bazar günləri, elə olurdu 
ki, daş karxanası olan yerə gəzməyə gedirdik. Harold elə qorxurdu ki, – yaşı on ikidən çox deyildi – 
elə qorxurdu ki, bacısı uçurumdan yıxılar. Mənsə bilirdim yıxılmayacaq. Siz bir ona baxın. Miriam, 
təəssüf ki, bədbəxt Hassi azadlığa çıxmağa cəhd elədiyi vaxt sonra bütün dünyanın onun üstünə 
düşməsindən ötrü hərəkət elədiyi kimi – yazığı gəldiyindən ərə getməyəcək. 
– Deməzdim ki, bütün dünya onun üstünə atılıb. Biz onun qayınanası ilə yalnız elə məsələnin 
əksinə olduğundan danışırdıq. 
– Nahaq yerə belə düşünürsüz. Qoy o qız məndən heyfsilənməyi gözləməsin. Prezident 
Eyzenhauerdən başlayaraq hamı onun tərəfindədir. Onlar Harrinin başını tovlayırlar. Siz özünüz də 
onun başını tovlayırsız. Bu da ikincisi. 
Öndəki qapı elə sakit açılır ki, bunu yalnız qadın eşidir. Əri mətbəxə girir, ağ köynək geyib, qalstuk 
bağlayıb, dırnaqlarının altında qara zolaq var – o, mətbəədə yığıcıdır. Arvadı kimi hündürdür, ancaq boyu 
ondan alçaq görünür. Pis salınmış süni dişlərinin üstündəki dodaqları özünü alçaldıcı tərzdə tərpənir. Burnu 
Harrininki kimi – səliqəli hamar düyməyə oxşayır. 
– Gün aydın, müqəddəs ata, – deyir. İkisindən biridir, ya katolikdir, ya da katoliklər içində 
böyüyüb. 
– Sizinlə tanış olmağıma çox şadam, mister Enqstrom. – Enqstromun əlinin qıraqları bərkdir, 
ovçu isə yumşaq və quru. – Biz sizin oğlunuzdan danışırdıq. 
– Mən onun hərəkətindən dəhşətə gəlmişəm. 
Ekklz ona inanır. Erl Enqstromun görkəmi boz və əldən düşmüş görünür. Bütün bu əhvalat onu çox 
üzüb. Gəyirməsini boğmağa çalışaraq mədəsi xəstə adamlar kimi bir yerdə qərar tutmayan dişləri üstündəki 
dolaqlarını büzür. Sanki, nəsə onu daxildən gəmirir. Boya ucuz mürəkkəb kimi onun gözlərindən və 
saçından silinib gedib. O, məqsədyönlü adam olaraq öz həyatını mətbəə xətkeşi ilə ölçüb, bütün sətirləri 
sıx-sıx verstakın üstünə düzüb, səhər isə gəlib görüb ki, kimsə bütün yığılanları dağıdıb. 
– O hey bu qızcığazın haqqında danışır-danışır, elə bil, Məryəmdir, – missis Enqstrom deyir. 
– Düz deyil, – mister Engstrom yumşaq şəkildə etiraz eləyir və ağ mətbəx masasının arxasında 
oturur. İlbəil bu masanın üstünə qoyulan dörd qab-qacağın minası üstündə qara ləkələr əmələ gəlib. 
– Mən, sadəcə olaraq, Harrinin belə dolaşıqlığı necə yaratdığını anlamıram. O, uşaq vaxtı həmişə 
çox səliqəli olub. Başqa oğlanlar kimi pinti olmayıb. Həmişə də yaxşı işləyib. 
Missis Engstrom qırmızı əllərindəki köpüyü yumadan ərinə qəhvə bişirməyə girişir. Bu xırdaca diqqət 
əlaməti onu ərilə həmrəyliyə gətirir; onlar bir çox zahirən, guya, narazı olan qoca ailə cütlükləri kimi 
gözlənilmədən eyni şeyləri deməyə başlayırlar. 
– Bunların hamısına əsgərlik baisdir, – qarı izah eləyir. – Texasdan qayıdan vaxt onu, sadəcə 
olaraq, tanımaq belə mümkün deyildi. 
– Mətbəəyə getmək istəmədi, – Engstrom deyir. – Üst-başını bulamaq istəmədi. 
– Müqəddəs Ekklz, qəhvə istəyirsiz? – missis Engstrom soruşur.  
Nəhayət ki onun da vaxtı gəlib çatdı. 
– Yox, sağ olun. Ancaq məmnuniyyətlə bir sətkan su içərdim. 
– Su. Bəlkə, buzlu? 
– Fərqi yoxdur. Necə olur-olsun. 
– Hə, Erl haqlıdır, – qadın dillənir. – İndi hamı deyir ki, Harri tənbəldir, ancaq bu, doğru deyil. 
O heç vaxt tənbəl olmayıb. Hələ məktəbdə oxuduğu vaxt elə olurdu ki, necə yaxşı basketbol 
oynaması ilə öyünürdü, bunun cavabında: «Hə, o elə hündürdür ki, bu, onunçün asan mümkün olar» 
– eşidirdin. Di gəl ki onlar Hassinin nə qədər işlədiyini bilmirdilər. Hər axşam qaranlıq düşənəcən 
həyətdə top qovurdu, təəccüb doğurana qədər: o, orada nə görür? 
– On iki yaşından yalnız bununla məşğul olub, – Engstrom təsdiq eləyir. – Mən onun üçün 
həyətdə dirək basdırmışdım, qaraj həddindən artıq alçaq idi. 
– Əgər o bir qərara gəlibsə, heç kim onu saxlaya bilmirdi, – missis Engstrom deyir. O var 
gücü ilə buz kubikləri olan çalovun rıçaqını sıxır, onlar xırıltı ilə rəngbərəng qığılcımlarla 
parıldayaraq və qığılcım saçaraq üzə atılırlar. O, birinci olmaq istəyirdi, əminəm ki, buna nail olub. 
– Mən sizin nə demək istəyinizi başa düşürəm, – Ekklz deyir. – Biz bəzən onunla qolf 
oyanyırıq,  o artıq məndən yaxşı oynayır. 
Qadın kubikləri stəkana qoyur! Krandan su tökür və Ekklzə uzadır. O, stəkanı dodaqlarına tərəf 
aparır və Erl Engstromun inadlı səsi mayenin içindən eşidilərək ona çatır: 
– Sonra ordudan qayıdır və yalnız tuman dalınca qaçır. Mətbəədə qalmaqdan imtina elədi, ona 
görə ki, dırnaqları qaralar. – Ekklz stəkanı yerə qoyur və Engstrom indi masanın bu başından onun 
düz üzünə deyir. – O, tipik Bruer avarası oldu. Müqəddəs ata, əgər mən təkcə ona çata bilsəydim 
onun canından bu axmaqlıqları vurub çıxarardım, hətta məni öldürsəydi də. 
Onun torpaq rəngli sifəti ağzının kənarlarında qırışır, rəngsiz gözləri parıldayır. 
– Bu nə ifadədir, Erl, – arvadı ona deyir və güllü fincandakı qəhvəni masanın üstünə qoyur. 
Kişi baxışlarını endirir və deyir: 
– Bağışlayın. Mən bu oğlanın nə elədiyini fikirləşəndə ödüm ağzıma gəlir. 
Ekklz stəkanı qaldırır, ona – meqafona deyilən kimi deyir: «Yox», suyu içib qurtarır, burnunun altına 
yığılan buz kubiklərindən artıq sümürməyə heç nə yoxdur, dodağını silir və əlavə eləyir: 
– Sizin oğlunuzda həddindən çox mehribanlıq var. Mən onunla olduğum vaxt tamamilə yersiz 
görünsə də, o qədər şən oluram ki, onu niyə çağırdığımı unuduram. – O, əvvəlcə Enqstroma 
baxaraq gülür, ancaq onda təbəssümdən əsər-əlamət belə yaratmadığından baxışlarını missis 
Enqstroma tərəf çevirir. 
– Bu qolf, – mister Enqstrom deyir, – sizə nəyə görə lazımdır? Cenisin valideynləri niyə polisə 
müraciət eləmirlər? Əgər mənim fikrimi bilmək istəyirsinizsə, onu necə lazımdır kötəkləmək 
gərəkdir, özü də mümkün qədər tez. 
Ekklz missis Enqstroma əyri-əyri baxır və hiss eləyir ki, onun qaşlarının qövsü qurumuş yapışqan 
kimi alnına yapışıb. Hələ bir dəqiqə bundan əvvəl o, müttəfiqini bu qadında yox, düşmənin bütün 
gözlədiklərini yanıldan bu kifayət qədər şit, üzülmüş mehriban adamda görəcəyini gözləmirdi. 
– Missis Springer belə də eləmək istəyir, – o, mister Enqstroma deyir. Ancaq Cenis və atası 
gözləmək istəyirlər. 
– Cəfəng-cəfəng danışma, Erl, – missis Enqstrom deyir. – Guya ki, mister Springer adının 
qəzetə düşməsini istəyir. Elə danışırsan, guya, yazıq Harri sənin ən qəddar düşmənindir. 
– Hə, o, mənim düşmənimdir – Engstrom cavab verir. O, nəlbəkini ikiəlli götürür. – Bütün 
küçələri gəzib axtardığım həmin gecə o, mənim düşmənim oldu. Sən mühakimə eləyə bilməzsən. 
Sən o qızın sifətini görməyibsən. 
– Mənim onun sifətilə nə işim var? Bildiyimə görə qəhbələr ona görə müqəddəslərə 
çevrilmirlər ki, onlarda nikah haqqında şəhadətnamə olur. Bu qız Harrini bizdən almaq istəyirmiş 
və onu bacardığı yeganə şey – təbəssümün köməyilə aldı da, ehtiyatında isə başqa fəndi yox imiş. 
– Meri, belə danışma. Axı bunlar boş sözlərdir. Təsəvvür elə ki, mən Harri kimi hərəkət 
eləmişəm. 
– Hə, belə de, – qadın deyir və Ekklz onun sifətindən əzələlərin gərildiyini, indicə yeni mərmi 
buraxacağını görüb diksinən kimi olur! – Mən səni təngə gətirməmişdim, sən məni təngə 
gətirmişdin. Bəlkə, belə deyil? 
– Əlbəttə, məhz belədir, – Engstrom mızıldanır. 
– Deməli müqayisə eləməyə dəyməz. 
Engstrom belini qəhvənin üstünə əyib və tamamilə öz aləmindədir.  
– Ah, Meri, – o, bircə söz də əlavə eləməyə ürək eləmədən köks ötürür. 
Ekklz kişini müdafiə eləməyə cəhd eləyir, o, mübahisədə, demək olar ki, avtomatik olaraq zəifin 
tərəfinə keçir. 
– Elə fikirləşirəm ki, siz haqlı deyilsiz. Şübhəsiz ki, Cenis onların nikahlarının, qarşılıqlı 
hisslərə əsaslandığına əmin imiş, – o, missis Engstroma deyir. – O, fitnə-fəsadçı olsa idi, Harriyə 
belə asanlıqla qaçmağa imkan verməzdi. 
İndi, missis Engstromun öz ərini kifayət qədər möhkəm sıxdığına əmin olduğu vaxt onun diskussiyaya 
həvəsi sönüb. Onun nöqteyi-nəzəri – Cenis məhv olmayacaq – o qədər açıq-aydın səhvdir ki, qadın 
güzəştə getməli olur. 
– O, Harrinin qaçmağına imkan vermədi də, – deyir qadın. – Cenis onu təzədən geri alacaq. 
Bax görərsiz. 
Ekklz Engstroma müraciət eləyir – əgər o, arvadı ilə razıdırsa, onlar üçü də eyni fikirdədir və o artıq 
gedə bilər. 
– Siz də Harrinin qayıdacağını düşünürsüz? 
– Yox, – Engstrom baxışlarını aşağı dikib deyir, – heç vaxt. O həddindən çox cızığından çıxdı. 
İndi getdikcə hey aşağı enəcək, axırda onu, ümumiyyətlə, başımızdan çıxarmağı ən yaxşı hal 
bilənəcən. İyirmi, ya iyirmi iki yaşı olsaydı, yoxsa bu yaşda… Bəzən bizim mətbəədə Bruerdən belə 
cayıllar peyda olurlar. Heç nəyə yaramırlar. Şikəst kimidirlər, ancaq axsamırlar. Pozğun ünsürlərdir, 
başqa heç nə. Mənsə artıq iki aydır ki, öz maşınımın arxasında oturub fikirləşirəm ki, Harri niyə 
belə hərəkət eləyir, axı o həmişə tör-töküntüyə və nizamsızlığa nifrət eləyib. 
Ekklz Harrinin anasına tərəf dönür və heyrət içində görür ki, qadın əlüzyuyana söykənərək dayanıb, 
gözlüyü altındakı yaş yanaqları parıldayır. Ekklz dərindən sarsılmış halda qalxır. O niyə ağlayır – əri düz 
danışır deyə, ya, guya, kişinin onu təngə gətirdiyini məcbur olub etiraf elədiyinə görə qisas - qadını 
incitməkdən ötrü dediyi ona belə görünür. 
– Ümidvaram ki, səhv eləyirsiz, – Ekklz deyir. – Mən getməliyəm. Hər ikinizə təşəkkür 
eləyirəm ki, bu məsələni mənimlə müzakirə elədiz. Sizə necə xoşagəlməz olduğunu anlayıram. 
Engstrom onu çıxışacan ötürür və qaranlıq yemək otağında onun əllərinə toxunur. 
– O, hər şeyin yaxşı olmasını çox istəyirdi, – deyir, – mən heç vaxt belə oğlan görməmişəm. 
Evdəki hər hansı söz-söhbəti, qoy lap Meri  ilə necə deyərlər, sadəcə, zarafat eləyirik – dəhşətli 
dərəcədə ağrı ilə başa düşürdü. 
Ekklz «zarafat eləyirdik» sözünün indicə görünənlərə uyğun gəldiyinə möhkəm şübhə eləyərək 
razılıqla başını tərpədir. 
Qonaq otağının yarıqaranlığında bir qız qolsuz yay paltarında dayanıb. 
– Mim! Sən indicə gəlibsən? 
– Hə. 
– Bu, müqəddəs atadır… daha doğrusu, yəni möhtərəm… 
– Ekklz. 
– Hə, Ekklz, o, Harri haqqında söhbət eləməyə gəlmişdi. Mənim qızım Miriam. 
– Salam, Miriam. Harri sizin haqqınızda həmişə böyük məhəbbətlə danışır. 
 – Hello. 
Bu sözlərdən qızın arxa tərəfindəki iri pəncərə kafedəki iri pəncərənin intim parıltısını alır. Adama elə 
gəlir ki, arxadan saymazyana salamlaşma səsləri gəlir, siqaret tüstüsü və ucuz ətir iyi dolaşır. Missis 
Engstromun burnu nazilmiş variantda qızın sifətində təkrarlanır, o, sarasin, yaxud hansısa daha qədim 
Barbar sivrilik alır. Əgər uzun burnundan başlasaq, fikrləşmək olar ki, guya, o, bunu anasından əxz eləyib 
ancaq ona atasının yanında olarkən baxdıqda başa düşürsən ki, Miriam boyca da ona çəkib – yorğun kişi və 
qəşəng qız bir-birinə iki damcı su kimi oxşayırlar. Hər ikisi eyni dərəcədə nərmənazikdi – ülgüc tiyəsi kimi 
– və indi, Ekklzin missis Enqstromun nəzərləri altında köhnə yaraların necə qövr elədiyini gördüyü vaxt o 
bilir ki, bu bıçaq ziyan vura bilər. Onların dardüşüncəsi və fağır meşşanlığı Ekklzi acıqlandırır. Bu iki adam 
itib-batmaz. Onlar nə elədiklərini bilirlər. Onun zəifliyi – nə elədiklərini bilməyən adamlardır. 
Köməksizdirlər – onlar da bunlar da, kim lap yuxarıdadırsa, təəssüf ki, heç cür kömək eləyə bilmirsən. 
Ortada az-çox uğurla hiyləyə əl atanlar isə onun zadəgan nöqteyi-nəzərincə, onları da, bunları da soyurlar. 
Onlar qapıya yaxınlaşırlar, Enqstrom qızını qucaqlayır və Ekklz missis Engstromu – mətbəxdə sakitcə 
dayanan ağılsız dustağı, onun yaş yanaqlarını və qırmızı əllərini düşünür. Ancaq o, vidalaşmaq üçün əl 
eləməyə döndüyü vaxt bu cütlüyün açıq-aşkar bir araya sığmazlığı  ona – pastor yaxalıqlı Ekklzə qarşı 
sadəlövh nifrətlə dolu - qulağı sırğalı ərəb gənci ilə yekəqarın yığıcının qoca qarısının bir-birinə sıxılıb 
hörülmüş zəiflikləri istər-istəməz təbəssüm doğurur.  
Ekkez dilxor və susuzluqdan əzab çəkərək maşına oturur. Son yarım saat ərzində nəsə xoş sözlər 
deyilmişdi, ancaq o, məhz nə dediyini xatırlaya bilmir. Bütünlüklə cırmaq-cırmaqdır, saçları pırtlaşıq düşüb, 
ona istidir, boğazı quruyub, sanki, bütün gününü tikanlı kolluğun içində keçirib! O, yarım düjin insanı və 
bir iti görüb, ancaq heç kimin fikrini onun şəxsi qənaəti ilə uyğunluq təşkil  eləmir - Harri Engstromu xilas 
eləmək olar və buna dəyər. Kolluqda ümumiyyətlə, heç Harri-filan – tüntümüş havadan və keçənilki ölü 
saplaqdan başqa heç nə yox idi. 
İşıqlı gün uzun mavi yaz axşamına tərəf əyilir. O, yol ayırıcını keçir; yuxarı mərtəbənin açıq 
pəncərəsindən kimsə truba çalmaq məşqi keçir. Du du do do da da di. Di di di da da do do du. 
Avtomobillər işdən evə qayıdaraq asfalt üstündə sakitcə xışıldayırlar. O, çəpəki küçələrlə manevr eləyir, 
paralel olaraq dağın uzaq belini nəzərdə saxlayaraq qəsəbənin içindən gedir. Maunt Cacın lüteran pastoru 
Frits Kruppenbax iyirmi yeddi ildir ki, qəbiristanlıq yaxınlığındakı hündür kərpic evdə yaşayır. Onun tələbə 
oğlunun yarı sökülmüş motosikli giriş yolunun yanında böyrü üstə qalıb. Qazonun qəşəng maili terrasının 
qeyri-təbii hamar yaşımtıl-sarı rəngi var – onu həddindən artıq səylə gübrələyir, qayçılayır və düzəldirlər. 
Missis Kruppenbax – maraqlı adamdır, haçansa Lüsi belə sakit, başdan-başa çökəkyanaq olacaqmı? – 
qapını açır; o, bu fəslə nifrət eləyən boz don geyib. Başında topladığı sıx hörülmüş saçı var. Yəqin ki, 
dağınıq saçla küpəgirən qarıya oxşayar. 
– O, qazonları biçir, – qadın deyir. 
– Onunla söhbət eləmək istəyirdim. Məsələ hər iki prixoda aiddir. 
– Buyurun, onun otağına qalxın. İndi çağıraram. 
Bütöv ev – dəhliz, pilləkən, hətta pastorun yuxarıdakı dəri kabinetinə ət qızartması qoxusu hopub. 
Ekklz Kruppenbaxın kabinetindəki pəncərə yanındakı, yəqin ki, növbəti təmirdən qalma palıd ağacından 
söykənəcəyi olan kilsə skamyasında oturub. Skamya onda dua eləməyin uşaq istəyini doğurur, ancaq bunun 
əvəzində indi həvəslə Harri ilə birlikdə olmaq istədiyi qolf üçün vadidəki açıq-yaşıl meydana baxır. Ekklzin 
başqa partnyorları ya ondan yaxşı, ya da pis oynayırlar, təkcə Harri, hər iki hal birlikdə olmaq şərti ilə 
oyuna şiddətli həvəs verir, sanki, hansısa xeyirxah, ancaq ekssentrik hökmdar onları tamamilə tapılmayan 
bir şeyin ümidsiz axtarışına göndərib, bu axtarışlar onları, az qala, göz yaşları axıtmaq dərəcəsinə qədər 
alçaldır, ancaq hər nişanda, təzə-tər yaşıllıq axınında bu,  təzədən başlanır. Ekklz isə daha bir ümidlə 
təskinlik tapır – o, ürəyində Harri üzərində qələbə çalmaq məqsədini qarşısına qoyub. Harrinin inadkarlığı 
hər dəfə gözəl yüngül zərbəni təkrarlamasına imkan vermədiyini Harrinin özü tərəfindən yaranan bütün 
problemlərin əsasında kök salan və onu – Ceki qəti məğlubiyyətə uğradan bu zəifliyi, bu zədəni dəf 
elədiyini, beləliklə bütün problemləri həll eləyəcəyini duyur. Hələlik isə o, məmnuniyyətlə Harrinin 
hərdənbir necə «hə, hə», yaxud «nə yaxşı» qışqırmasına qulaq asır. Bəzən onların həmrəliyi Ekklzi elə 
heyranlığa, elə məsum ekstaz vəziyyətinə gətirir ki, özünün sonsuz təfərrüat kütləsi ilə bütün dünya ona 
uzaq yaşıl şar kimi görünür. 
Ev, sahibinin addımlarından titrəyir. Onu qazon biçməkdən ayırdıqlarından heyifsilənən Kruppenbax 
kabinetinə qalxır. Əynində köhnə qara şalvar və tərdən islanmış alt köynəyi var. Əlləri ağ cod tük-yunla 
örtülüb. 
– Salam, Cek, – o, heç bir salamlaşma intonasiyası olmayan sıx bas kilsə səsilə dillənir. Sözlər 
alman aksentindən sanki, daş kimi hirslə bir-birinin üstünə yıxılır. – Hə, sizdə nə xəbər var? 
Ekklz yaşda özündən böyük olana Frits deməyə ürək eləmədən gülür və ucadan: «Salam» deyir. 
Kruppenbax ağız-burnunu əyir. Onun ağır kvadrat başı dibdən – kirpisayığı qırxılıb. Bu adam 
kərpicdəndir. Sanki, doğrudan da, gildən yaranıb və onilliklər ərzində atmosfer ona möhkəmlik və kərpic 
rəngi verib. 
– Hə, nə xəbər? – təkrar eləyir. 
– Sizin prixodda Engstrom soyadlı ailə var. 
– Hə. 
– Ata mürəttibdir. 
– Hə. 
– Oğulları Harri iki ay əvvəl arvadını atıb gedib. Qadının valideynləri Springerlər mənim 
kilsəmə mənsubdurlar. 
– Yaxşı, yaxşı. Bu oğlan. Bu oğlan. Sehussel
4
. 
Ekklz bunun nə demək olduğunu heç də başa düşmür. Görünür, Kruppenbax təri ilə mebeli 
bulamamaqdan ötrü oturmur. Ekklz sanki, xorda oxuyan oğlandır, kilsə skamyasında oturur, xahiş eləyən 
vəziyyətinə düşür. O, baş verənlər haqda öz versiyasını bildirdikcə qızardılmış ət qoxusu güclənir. Harrinin 
öz idman uğurları ilə bir az ərköyünləşməsi, onun arvadının, düzünü desək, onların nikahında həddən artıq 
az təxəyyülü, özünün ruhani qismində cavan kişinin arvadına münasibətdə ancaq vaxtından qabaq 
birləşməyə təkid eləmədən vicdanını aldatmağa çalışması, (çünki cavan oğlanın problemi hisslərinin 
çatışmazlığından daha çox onların cilovsuz dərəcədə artıqlığındadır;), müxtəlif səbəblərə görə hər iki 
valideyndən kömək gözləmək lazım gəlmədiyi; cəmi bir-iki dəqiqə əvvəl onun Engstromlar arasında, 
mümkündür ki, onların oğullarının niyə… müəmmasına açar olan mübahisələrinin şahidi olması…  
– Siz hesab eləyirsiz ki, – Kruppenbax onun sözünü kəsir, – hesab eləyirsiz ki, sizin vəzifəniz 
bu adamların həyatına müdaxilə eləməkdir? Mən indi seminariyalarda uşaqlara nə öyrətdiklərini 
bilirəm – bütün bu psixologiyaları və s. Ancaq mən bununla razı deyiləm. Siz hesab eləyirsiz ki, 
vəzifəniz pulsuz həkim olmaq, ora-bura qaçmaq, bütün deşikləri tutmaq və bütün künc-bucaqları 
hamarlamaqdır. Mən belə hesab eləmirəm. Hesab eləmirəm ki, bu, sizin vəzifənizə daxildir. 
– Mən ancaq… 
– Yox bir, imkan verin qurtarım. Mən Maunt Cacda iyirmi yedii il yaşamışam, sizsə cəmi iki 
il. Sizin söhbətinizi dinlədim, ancaq ondan onun (Dovşanın) bu adamlar barədə dediklərini yox, 
sizin haqqınızda dediklərindən nəticə çıxardım. Bu, öz missiyasını bir neçə mənfur şaiyəyə və bir 
neçə qolf oyununa dəyişən allah adamı haqqında söhbət idi. sizcə, bir infaktil ərin bir infaktil arvadı 
atması ilə allah-taalanın nə işi var? Siz allahın bunu gördüyü haqda necə, düşünürsüzmü? Ya siz 
artıq bundan yuxarıdasız? 
– Əlbəttə, yox. Ancaq mənə elə gəlir ki, belə vəziyyətdə bizim rolumuz… 
– Sizə elə gəlir ki, bizim rolumuz polis olmaqdır, qandalı, tapançası insan şəfqətindən başqa 
heç nəyi olmayan polis olmaqdır. Belədir – yox? Cavab verməyin, təkcə fikirləşin, görün 
haqlıyam-yox. Görün sizə nə deyirəm – qoy polis polisliyində qalsın və bizimlə ümumi heç nəyi olmayan 
öz qanunlarının qayğısına qalsın. 
– Razıyam, ancaq müəyyən dərəcəyə kimi… 
– …Müəyyən dərəcəyə kimi nə deməkdir? Bizim eləməli olduğumuzun nə səbəbi, nə həddi 
var. – O, oynaqları arasında tük bitən şəhadət barmağı ilə sözünün əhəmiyyətini diqqətə çatdıraraq 
dəri kreslonun söykənəcəyini taqqıldadır. – Əgər allah iztirabı qurtarmaq istəsə, tez bir zamanda öz 
hökmünü bildirər. – Cek hiss eləyir ki, onun sifəti yanmağa başlayır. – Sizcə, dəyərsiz dostlarınız 
allahın gördüyü milyardların içindən nələri ilə seçilirlər. Bombeyin küçələrində hər dəqiqə adamlar 
ölürlər. Siz «rol» deyirsiz. Mənsə deyirəm ki, siz rolunuzun nədən ibarət olduğunu bilmirsiz, yoxsa öz 
evinizdə qapanıb oturar və dua eləyərdiz. Sizin rolunuz budur – həqiqi etiqadı misal göstərmək. Təsəlli də 
buradan gəlir – etiqaddan, xırda ora-bura vurnuxmadan, sizin stəkanda fırtına yaratmağınızdan yox. Siz 
dala-qabağa qaça-qaça etiqadınızı möhkəmləndirməkdən, çağırış vaxtı irəli çıxıb onlara: «Hə, o olub, ancaq 
siz onu səmada yenə görəcəksiniz. Hə, siz iztirab çəkirsiz, ancaq öz ağrılarınızı sevməlisiz, ona görə ki, bu, 
İsanın ağrılarıdır», – deməkdən ötrü allahın sizə verdiyi borcdan qaçırsız. Bax buna görə də bazar günü 
səhər-səhər biz onların qarşısında dayandığımız vaxt əzablı kədərlə yox, İsa haqqında fikirlərlə yüklənmiş 
halda olmalıyıq, biz yanmalıyıq, – o, tüklü yumruqlarını düyünləyir, – İsa haqqında fikirlərlə yatmalı, bu 
fikirləri etiqadımızın gücü ilə alovlandırmalıyıq. Onlar bax buna görə gəlirlər, başqa cür bizə nə üçün pul 
verərlər? Bizim deyə, yaxud eləyə bildiyimiz yerdə qalan hər şeyi hər adam deyə və eləyə bilər. Buna 
onların həkimləri və hüquqşünasları var. Bunlar hamısı Müqəddəs kitabda deyilib – etiqadı olan quldur 
bütün riyakarlardan qiymətlidir. Səhv eləməyin. Mən sizə ciddi deyirəm. Səhv eləməyin. Bizim üçün İsadan 
başqa heç nə mövcud deyil. Yerdə qalan hər şey bütün bu abır və səy – heç nədir. İblisin fitnəsidir. 
– Frits, – aşağıdan missis Kruppenbaxın ehtiyatlı səsi gəlir, – Şam hazırdır. 
Alt paltarlı qırmızısifət adam yuxarıdan aşağı Ekklzə baxır və soruşur: 
– Mənimlə diz çöküb İsadan bu otağa mərhəmət eləməsindən ötrü dua eləmək istəyirsizmi? 
                                                                                                                                                                  
4 Йелгован –  (алманъа) 
– Yox. Yox, istəmirəm. Çox incimişəm. Bu riyakarlıq olardı. 
Dünyagir adamın dilində ağlagəlməz imtina Kruppenbaxı yumşaltmasa da, bir qədər sakitləşdirir.  
– Riyakarlıq! – o, mülayimliklə deyir. – Bu qeyri-ciddidir. Məgər siz əbədi işgəncəyə 
inanmırsız? Məgər siz bu yaxalığı geyinəndə nə ilə risk elədiyinizi bilmirdiz? 
Onun gözləri üzünün kərpic dərisində xırda zədə kimi görünür; onlar çəhrayı rəngdədir və parıldayır, 
sanki, güclü qızdırmadan yanır. 
Kruppenbax cavab gözləmədən geri dönür, aşağı şam eləməyə gedir. Cek qapıya tərəf yönələrək onun 
dalınca düşür. Ürəyi qorxmuş uşaq ürəyi kimi döyünür, hiddətindən dizləri əsir. O, məlumat mübadiləsinə 
gəlib, ancaq hansısa ağılsız oyunun qurbanı oldu. Lovğa riyakar qoca bu dünyanın sonu haqda məlumat 
kimi kilsənin missiyası haqda ən cüzi təsəvvürə belə malik deyil və şübhəsiz, ora ət dükanından çıxıb təşrif 
gətirib. Cek başa düşür ki, bunlar şər və ləyaqətsiz fikirlərdir, ancaq onları özündən uzaqlaşdıra bilmir. 
Ümidsizliyi o qədər dərindir ki, nə qədər axmaq görünsə də, «byüik»in ideal dəyirmi yaşıl sükanı arxasında 
oturaraq göz yaşı doğurmaq və bu iyrənclikdən təmizlənməkdən ötrü o haqlıdır, o haqlıdır sözlərini təkrar 
eləyə-eləyə bu ümidsizliyi daha dərinə qovmağa çalışır. Ağlaya bilmir, çünki içində hər şey quruyub. Utanc 
və məğlubiyyət başı üzərindən ağır yük kimi asılıb. 
Evdə Lusinin onu gözlədiyini bilsə də – əgər hələ nahar hazır deyilsə, o uşaqları çimizdirməyə macal 
tapar – bunun əvəzində qəsəbənin mərkəzindəki aptekə gedir. Piştaxta arxasındakı başını pudel kimi 
vurdurmuq qız – o, Ekklzin gənclər qrupundandır – və dərman, uşağa qalma əleyhinə vasitə, yaxud tualet 
kağızı alan iki prixoda mənsub adam onu sevinclə salamlayır. Gör onlar təsəlli dalınca hara gəlirlər. Ekklzin 
halı yaxşıdır, o, ictimai yerlərdə özünü hər şeydən və hamıdan yaxşı hiss eləyir. Əllərini təmiz soyuq 
mərmərin üstünə qoyub soda ilə vanilli dondurma və ağcaqayın siroplu və qozlu daha bir sifariş verir, hələ 
ki onları gətirəcəklərini gözləyə-gözləyə iki stəkan valehedici dumduru su içir. 
*** 
 
Cənubi Amerikada hər şeyin bir-birinə qarışdığı vaxt, müharibə vaxtı bu adı almış «Kastanyetlər» 
Klubu Uorren-avenyu iti bucaqla Çapan At küçəsi ilə kəsişdiyi yerdə üçbucaqlı binanı tutur. Bura Bruerin 
cənub hissəsidir, burada italiyalılar, zəncilər və polyaklar yaşayırlar, Dovşan bu binanı şübhəli sayır. 
Fasada həyasızcasına gülümsəyən şüşə kirəmidli pəncərələr onu ölüm qalasına  oxşadır, solğun 
işıqlandırılmış cilalı interyer isə dəbdə olan yas kontorunu xatırladır – gül dibçəkləri, musiqinin sakitləşdirici 
civiltisi, xalça iyi, gündüz işığı lampası, jalüz layı və çətin hiss olunan spirt iyi. Əvvəlcə onu içirik, sonra isə 
bizi onda balzamlaşdırırlar. Onların Cekson–rouddakı bir qonşusunu yas kontoru xidmətçisi vəzifəsindən 
çıxartdıqları və onun barmen olduğu vaxtdan bəri Dovşana elə gəlir ki, bu iki peşə öz aralarında nə cürsə 
bağlıdır; hər ikisinin nümayəndələri yumşaq sakit səslə danışır, görünüşcə çox təmiz olur və həmişə ayaq 
üstə dayanır. Onlar Rutla girişin yaxınlığında kabinə tutdular, pəncərədən neon kastanyet taqqıltısını təqlid 
eləyərək lövhədən qabağa-dala qaçan qırmızı blik görünür. 
Rutun sifəti bu çəhrayı titrəmədən, elə bil, havadan asılıdır. O, Dovşanla üzbəüz oturur. Dovşan 
gözləri önünə onun keçmiş həyatını gətirməyə çalışır – görünür Rutun oturduğu iyrənc yer ona idman 
zalının geyinib-soyunma otağının tanış olduğundan az tanış deyil. Bu haqda təkcə fikirin özü onun – 
Dovşanın əsəblərinə təsir eləyir, Dovşanın ailəsi kimi Rutun abırsız həyatı – Harrinin hey unutmağa cəhd 
göstərdiyi nəsə bir şey. O, xoşbəxt idi – axşamlar qızın mənzilində otururdular; qız öz detektivlərini 
oxuyurdu, o ya avaralanır, ya da zəncəfilli pivə dalınca kulinariyaya qaçırdı, hərdənsə kinoya gedirdilər – 
ancaq burada olanlar ona lazım deyil. Həmin birinci axşam ola bilsin, daykiri ona xeyir elədi, ancaq o 
vaxtdan bəri içki haqqında heç vaxt düşünməmişdi və onun da belə düşündüyünə ümid eləyirdi. Əvvəllər elə 
belə də vardı, ancaq bir müddətdən sonra nəsə Rutun içini gəmirirdi, o, ağırlaşdı və hərdənbir Dovşana elə 
baxırdı, elə bil, o yalnız donuzdur. Dovşan günahını bilmirdi, ancaq bilir ki, yüngüllüyü nəyə görəsə yoxa 
çıxıb. Və budur, bu gün onun Marqaret adlı rəfiqəsi zəng vurur. Telefon zəngi Dovşanı möhkəm qorxutdu. 
Axır vaxtlar polislərin, yaxud anasının, yaxud yenə kiminsə gələcəyindən qorxmağa başlamışdı, onda elə bir 
hiss yaranmışdı ki, sanki, dağın o tərəfində nə isə şiddətini artırır. Dovşanın burada məskunlaşmasından 
sonra bir neçə dəfə telefon zəngi olmuş və kimsə alçaq səslə soruşmuşdu: «Rut?», yaxud Dovşanın səsini 
eşidib dəstəyi asmışdı. Sonra təzədən zəng vurmuşdular, Rut dəstəyə «yox, yox» təkrarlamışdı və məsələ 
bununla bitmişdi. Rut onlarla necə rəftar eləməyi bilir, həm də cəmi beş adam zəng vurmuşdu. Bütün 
keçmişi üzüm salxımı kimi bu beş bığcıqdan tutmuşdu və onlar asanlıqla qırıldılar, onu təmiz, mavi və boş 
buraxdılar. Bu günsə bu keçmişdən onları «Kastanyetlər»ə dəvət eləyən Marqaret peyda olmuşdu. Rut 
getmişdi, və Dovşanda onunla. Sadəcə, rəngarənglik naminə. Dovşan darıxırdı. 
– Nə içəcəksən? – Dovşan soruşur. 
– Daykiri. 
– Əminsən? Əminsənmi ki, bundan ürəyin bulanmayacaq? – Dovşan görüb ki, bəzən onun 
sanki, ürəyi bulanır, yeməkdən imtina eləyir, bəzən isə bütün evi yeməyə hazırdır. 
– Yox. Əmin deyiləm, ancaq ürəyim niyə də bulanmamalıdır? 
– Bilmirəm niyə. Axı başqalarının ürəyi bulanmır. 
– Qulaq as, heç olmasa, bir dəqiqəliyə öz fəlsəfəni rahat burax. Mənə içki gətirilməsinin 
qaydına qal. 
Büzmələrinə görə nəsə Cənubi Amerikanın təsvirləri ehtimal edilən çəhrayı tumanlı qara dərili qız 
masaya yaxınlaşır və Dovşan iki daykiri sifariş verir. Qız bloknotunu taqqıltı ilə örtür, çıxıb gedir və o qızın 
kürəyindəki dərin yarıqdan dərisi heç də qara görünmür, sadəcə, xoşa gələn tünd rəngdir, çiyin 
sümüklərində bənövşəyi kölgələr oynayır. O, pəncələrini yan basaraq öz büzmələrini yırğalayaraq 
tələsməyən yerişlə gedir. Qız ona heç bir diqqət yetirmir, onun xoşuna gəlir ki, qız ona diqqət yetirmir. Rut 
isə axır vaxtlar ona, guya, nədəsə günahkar olduğunu təlqin eləyir. 
– Sən nəyə baxırsan? – Rut soruşur. 
– Heç nəyə. 
– O, sənə yaraşmaz, Dovşan. Sən həddən artıq ağsan. 
– Bu gün kefin kökdür. 
– Mən həmişə beləyəm, – Rut özündən razı halda lovğalıqla gülümsəyir. 
– Ümidvaram ki, belə deyil. 
Zənci qız qayıdır və daykirini onların qabağına qoyur. Onlar susurlar. Arxada qapı açılır və Marqaret 
soyuq hava ilə birlikdə içəri girir. Bütün bunlara əlavə olaraq onu Dovşanın qətiyyən görmək istəmədiyi tip 
müşayiət eləyir Ronni Harrison. 
– Hello, – Marqaret Dovşana deyir, – siz hələ də onunlasız? 
– Lənət şeytana, bu ki böyük Engstromdur, – Harrison qışqrır, sanki, hər şeydə Toteronu  
əvəz eləmək istəyir və həyasızcasına əlavə eləyir: – Sənin haqqında bəzi şeylər eşitmişəm. 
– Nə eşidibsən? 
– O, müxtəlif şeylər. 
Harrison Dovşana heç vaxt bir elə xoş gəlməyib, indi də düzəlməyib. O həmişə soyunub-geyinmə 
otağında qadınlar arasında qazandığı uğurlardan çərənləyib. Onun piy basmış tüklü qarnı vardı və bu qarın 
həmişə möhkəm köp olurdu. Harrison kökdür. Kökdür və yarı keçəlləşib. Onun qıvrım tunc rəngli saçları 
seyrəkləşib başını döndərdiyi vaxt kəlləsindəki çəhrayı dərisi görünür. Bu çəhrayı dəri Dovşana abırsız 
görünür. Ancaq o, xatırlayır ki, bir dəfə Harrison meydana kiminsə dirsəyilə onun iki dişini saldıqdan  
sonra qayıtdı və indi onun gəlişinə sevinmək istəyir. Meydanda eyni zamanda həmişə beş adam olur, bu 
vaxt ərzində yerdə qalan dörd adam ona dünyada yeganə adam kimi görünmüşdü. 
Ancaq bütün bunlar ona elə uzaq görünür və Harrisonun burada dayanıb axmaqcasına gülümsəməyi 
ilə hər saniyə daha da geri çəkilir. Əynində çiyni dar hansısa süni parçadan yay kostyumu var və yanında 
gözə dəyən özündən razı dəblə geyinmiş əks cinsdən olan adam Dovşanı cinləndirir. Hiss eləyir ki, onu 
mühasirəyə alırlar. Məsələ kimin harada oturacağından ibarətdir. Onlar Rutla qabaq-qənşər oturublar, bu 
da səhvdir. Harrison qərar qəbul eləyir və Rutun yanındakı yerə cumur; onun hərəkəti azca ləng olsa da, 
köhnə futbol zədəsini göstərir. Dovşan Harrisonun çatışmamazlığından heç cür ayrıla bilmir. Onun effektli 
aristokratik kollec üslublu kostyumunu, italyanlardakı kimi qara yun qalstuk korlayıb. O, ağzını açdığı 
zaman o birilərə uyğun gəlməyən iki qoyma dişi görünür. 
– Necəsən, dost? Eşitmişəm yaman uğur qazanırsan? – deyir, hər iki əlində daykiri tutub 
kötük kimi oturan Ruta göz vuraraq dillənir. Qızın oynaqları qab yumaqdan qızarıb. O, qədəhi 
dodaqlarına yaxınlaşdırdığı vaxt o tərəfindən əyilmiş çənəsi görünür. 
Marqaret Dovşanın yanında qıvrılır. O, Cenis kimi daim vurnuxandır. Onun görmə sahəsinin sol 
küncdə olması üzə yaxınlaşdırılan çirkli yaş əski kimi duyulur. 
– Totero haradadır? – Dovşan ondan soruşur. 
– Toter kimdir? 
Rut gülür, lənətə gələsən. Harrison ona tərəf əyilir və pıçıltı ilə nəsə deyir. Rutun dodaqları 
təbəssümdən qulağının dibinə gedir – eynilə həmin axşam Çin restoranındakı kimi. Dovşan nə desəydi, ona 
xoş gələcəkdi, bütün fərq bircə bundadır ki, bu gün bu, Harrisondur, Dovşan isə bu mənfur qıza bağlanmış 
halda onlarla üzbəüz oturub. O əmindir ki, Harrison nəsə «dost» haqqında pıçıldayır. Onların dörd nəfər 
olduqları həmin dəqiqədən başlayaraq o qapazaltı olacaq. O axşam Totero kimi. 
– Əla bilirsiz kimdir, – o, Marqaretə deyir. – Totero. 
– Bizim keçmiş məşqçimiz, Harri, – Harrison qışqırır və barmaqları ilə Dovşana toxunmaq 
üçün masanın üstündən əyilir. – Bizi ölməz eləyən adam. 
Dovşan Harrison onlara toxunmasın deyə barmaqlarını bir düymlüyə geri çəkir və Harrison özündən 
razı təbəssümlə əlini çəkir, bu zaman onun dırnaqları cırıltı ilə hamar masanı cızır.  
– Sən «məni» demək istəyirsən, – Dovşan hay verir. – Sən boş yer idin. 
– Boş yer. Bu bir az sərt səslənir, Harri, dostum. Gəl keçmişə müraciət eləyək. Totero kimisə 
oyundan çıxarmaq istədiyi vaxt kimi buraxırdı meydana? O, sənin kimi yaxşı oyunçunu kiminsə 
müdafiə eləməsindən ötrü istədiyi vaxt bu məqsəd üçün kimi seçirdi? – O, əlini döşünə vurur. – Sən 
əllərini belə işlərə bulamaq çox parlaq ulduz idin. Axı sən heç vaxt heç kəsə toxunmurdun, düzdür? 
Sən futbol da oyanımırdın, dizini də əzmirdin, belədir, ya belə deyil? Yox, ser, yalnız Harri 
quşcuğaz yox, – o, öz qanadlarını qorumalıdır. Ona top ver və gör onu səbətə necə atır. 
– Və o topu atırdı, öz aramızdı, əgər yadındadırsa. 
– Hərdən səbətə də düşürdü. Burnunu sallama, Harri. Düşünmə ki, biz sənin istedadını 
qiymətləndirmirik. 
Onun əllərilə necə hərəkət eləməyindən – yanlarına vurur, öyrədilmiş hərəkətlə onları qaldırır, endirir, 
– Dovşan nəticə çıxarır ki, o tez-tez masa arxasında naqqallıq eləyir. Ancaq əlləri yüngülcə əsir və 
Harrisonun ondan qorxduğunu görüb Dovşan ona olan bütün marağını itirir. Ofisiant qız gəlir; Harrison 
özü və Marqaret üçün sodalı viski, Rut üçün də daykiri sifariş verir; Dovşan uzaqlaşan tünd rəngli fiqurun 
arxasınca sanki, dünyada bu iki bənövşəyi-qəhvəyi əzələ balışları arasındakı qara büstqalterin üçbucağından 
başqa daha yaxşı heç nə yoxmuş kimi baxır. O istəyir ki, Rut bunu görsün. 
Harrison özünün kommivoyajer əminliyini itirir. 
– Sənə danışmamışam ki, bir dəfə Totero sənin haqqında mənə nə dedi? Eşidirsənmi, as? 
– Nə demişdi ki? 
O, aman Allah, bu tip, sadəcə olaraq, qoca qəmişdir, ancaq onun heç otuz yaşı yoxdur. 
– O, mənə dedi: «Ronni, qoy bu, öz aramızda qalsın, ancaq ümidvaram ki, sən komandanı 
ruhlandıracaqsan. Harri heç vaxt komanda haqqında düşünmür». 
Dovşan yuxarıdan aşağı Marqaretə və masanın o üzünə – Ruta baxır. 
– İndi mən sizə məsələnin əslində necə olduğunu danışacam. Harrison Toteronun yanına gəlib 
dedi: «Həqiqi lider – mənəm, düzlür, məşqçi? Mən həqiqi asam, düzdürmü? Bu yaramaz Enqstrom 
deyil». Totero isə, yəqin ki, yatıbmış və ona heç nə cavab verməyib, bax Harrison o vaxtdan 
fikirləşir ki, guya, həqiqi qəhrəman, əla oyunçu odur. Başa düşürsünüzmü, basketbol komandasında 
heç bir qabiliyyəti olmayan hansısa bir yöndəmsiz yekəgöt gonbul gödəkboy peyda olanda onu əla 
oyunçu adlandırırlar. Mən bilmirəm o bütün bu oyunları harada oynayır. Yəqin, öz yataq otağında. 
Rut gülür, Dovşan onu güldürməyi  hər şeydən az istəyirdi. 
– Yalandır. – Harrisonun təcrübəli əlləri daha tələsə-tələsə görünüb-yox olur. – Totero bunu 
mənə özü deyib. Ancaq burada təzə heç nə yox idi, bunu bütün məktəb bilirdi. 
Doğrudan? Ona heç kim heç vaxt deməyib. 
– O, aman Allah, gəlin basketboldan danışmayaq. Mən bu həşəratla hara gedirəmsə, ancaq bundan 
danışırıq, – Rut deyir. 
Doğrudanmı, Dovşanın üzündə şübhə yarandı və Rut bunu onu ruhlandırmaqdan ötrü dedi?  
Doğrudanmı, qızın ona bir damcı da olsa, yazığı gəlir? 
Yəqin ki, Harrison özünü xoşrəftar kommivoyajerə layiq bildiyindən bir az sırtıqlıq anlayır. O, 
siqaretini və timsah dərili futlyarından «ronson» alışqanını çıxarır. Onlar fokus göstərən adamın ətrafına 
toplaşan uşaqlar kimi Harrisonun xırda səliqəli, alov dili çıxararaq onu necə cıqqıldatmasına dörd gözlə 
baxırlar. 
Dovşan Marqaretə tərəf dönür – bu vaxt ona elə gəlir ki, guya, o, milyon il əvvəl də ona tərəf eynilə 
beləcə dönür və deyir: 
– Siz mənə hələ də cavab verməyibsiz. 
– Allah bilir ki, o haradadır. Yəqin, evə qayıdıb. O xəstə idi. 
– Nə mənada? Doğrudan, xəstə idi, ya… –  Harrisonun ağzı əcaib tərzdə əyilir – o, eyni 
zamanda həm gülümsəyir, həm də sanki, zavallı əyalət adamlarına onların ömür boyu görmədikləri 
nəyisə nümayiş elətdirmək istəyən və onlarda heç bir şübhə yeri qalmasın deyə əli ilə alnına vuran 
paytaxt sakini kimi qaş-qabağını tökür. – Xəstədir, xəstədir, xəstədir? 
– Bütün mənalarda, – Marqaret cavab verir. 
Qadının üzündən tutqun kölgə keçir, sanki, onu onların hər ikisinin milyon il əvvəl olduqları sirli 
dövrə apararaq bu kölgəni başqalarından seçən Harridən ayırır və Harrini heç vaxt olmadığı başqa yerdə 
deyil, burada olduğundan qəribə hiss bürüyür. Üzbəüzdə, göz vuran qırmızı yığın altında oturmuş Rut və 
Harrison onlara sanki, cəhənnəmin ürəyinin içindən gülümsəyirlər. 
– Əziz Rut, – Harrison deyir. – Necə dolanırsan? Səndən ötrü tez-tez narahat oluram. 
– Mənə görə narahat olmaya bilərsən. – Ancaq Rut açıq-aydın xoşhallanır. 
– Sadəcə olaraq, fikirləşirəm ki, bizim ümumi dostumuz sənin həyatını adət elədiyin qaydada 
təmin eləmək iqtidarındadırmı? 
Zənci qız içkiləri gətirir və Harrison onun burnu qarşısında timsah «ronson»unu fırladır. 
– Təbii dəridir, – qeyd eləyir. 
– Doğrudan? – qız deyir. – Öz dərinizdir? 
Dovşan gülür. Bu qadın onun xoşuna gəlir. 
O gedən vaxt Harrison şit təbəssümlə (belə təbəssümlə uşaqlara gülümsəyirlər) irəli əyilir. 
– Sənə məlumdurmu ki, Rutla biz bir dəfə necə olmuşdusa, Atlantik-Sitiyə getmişdik? – 
Dovşandan soruşur. 
– Bizimlə bir cütlük də vardı, – qız Harriyə izahat verir. 
– Özlərinin sürtülüb-didilmiş bunqalolarında xəlvətə çəkilməyi təmiz havada günəşin qızılı 
şəfəqlərindən üstün sayın iyrənc cütlük idi, – Harrison deyir. – O cütlüyün kişi yarısının 
nümayəndəsi sonralar yarıörtülü fəxrlə mənə etiraf elədi ki, o, son dərəcə qısa dövr ərzində, otuz altı 
saatda on bir dəfə dalbadal orqazm kulminasiyasını yaşayıb. 
– Ronni, sənə qulaq asanda düşünmək olar ki, Harvardda oxuyubsan, – Marqaret gülür. 
– Prinstonda, – o, qızın səhvini düzəldir. – Mən Prinston məzunu təəssüratı yaratmaq 
istəyirəm. Harvard burada qiymətli deyil. 
Dovşan Ruta baxır və görür ki, o, daykirinin birinci porsiyasını içib qurtarıb və ikincisinə başlayıb. 
Qız qımışır. 
– Ən pisi o idi ki, onlar bu işlə maşında məşğul olurdular. Yazıq Ronni bazar gününün 
tıxaclarında manevr eləyə-eləyə sükan arxasında oturmuşdu, biz işıqforun yanında dayandığımız 
vaxt mən baxıb gördüm ki, Betsinin tumanı boynunun kökünə qədər çırmanıb. 
– Mən bütün yolu sükan arxasında oturmamışdım, – Harrison ona deyir. – Yadındadı, axır ki, 
biz onu rul arxasında oturda bildik. 
Onun başı təsdiq üçün Ruta tərəf əyilir və çəhrayı çılpaq yer parıldayır. 
– Hə, düzdür. – Rut öz qədəhinə baxır və ola bilsin lüt Betsini yadına salıb təzədən gülür. 
Harrison bütün bunların Dovşanda necə təəssürat oyatdığını diqqətlə izləyir. 
– Bu tipin – o, sanki, sərfəli əməliyyat təklif eləyərək həyasızcasına  nəzakətli tərzdə davam 
eləyir, – bu tipin maraqlı nəzəriyyəsi vardı. O elə hesab eləyirdi ki, – Harrisonun əlləri havada uçur, 
– hesab eləyirdi ki, ən böhranlı vaxtda… bunu daha yaxşı necə ifadə eləmək olar? – ən böhranlı 
anda tərəf müqabil qızın sifətinə mümkün qədər bərk ilişdirmək lazımdır. Əlbəttə, əgər müvafiq 
vəziyyətdəsənsə. Başqa cür olanda harası gəldi vur. 
Dovşan gözlərini döyür, o, doğrudan da, bu xəbis tiplə özünü necə aparmaq lazım gəldiyini bilmir. Və 
dərhal da demək olar ki, bir göz qırpımında o, qabırğaları altında buxarlanan spirtli içkinin təsiri altında 
birdən hiss  eləyir ki, hər şeyə tüpürmək istəyir. O gülür, əməlli-başlı gülür. Qoy hamısı cəhənnəm olsun. 
– Bəs dişləmək necə? 
Harrisonun «Mən səni başa düşdüm, dostum» sözlərini bildirməli olan təbəssümü donub qalır; onun 
reaksiyası o qədər də sürətli deyil ki, dərhal səmti müəyyən eləyə bilsin. 
– Dişləmək? Bilmirəm. 
– Yəqin ki, bu haqda fikirləşməyib. Qan çıxaran əntiqə dişləmə – bundan yaxşısı yoxdur. Başa 
düşürəm, əlbəttə sənə süni dişlər mane olur. 
– Məgər sənin dişlərin sünidir, Ronni? – Marqaret qışqırır.  – Necə də maraqlıdır. Sən heç vaxt 
deməyibsən. 
– Əlbəttə sünidir, – Dovşan qıza izah eləyir. – Doğrudanmı, fikirləşirdiz ki, bu iki, royal 
sırmayısı onun özününküdür? Onlar həqiqi ilə heç yanaşı belə dayanmayıb. 
Harrison dodaqlarını sıxır, ancaq özünü əzablı qımışmadan imtinaya məcbur eləyə bilmir və bu, onun 
üzünü kəskin şəkildə əyir. Dilini də zorla sürüyür. 
– Bizim Texasda olduğumuz həmin evdə – Dovşan danışır, – bir qız vardı, bax onun bütün 
yanı o qədər möhkəm dişlənmişdi ki, köhnə karton qırığını xatırladırdı. Uzun müddət yağış altında 
qalan kartonu. O qızı yalnız bundan ötrü saxlayırdılar. Qalan şeylərdə bakirə idi. 
O, dinləyicilərə nəzər salıb görür ki, Rut sakitcə başını bulayır, sanki, «Lazım deyil, Dovşan» demək 
istəyir, hədsiz dərəcədə kədərlidir, elə kədərlidir ki, sanki, onun qəlbini nazik qum təbəqəsi bürüyür və 
ağzını qapayır. 
– Bu həmin o qəh… haqqındakı söhbətə oxşayır, ah, siz, yəqin, bunu eşitmək istəmirsiz, – 
Harrison müdaxilə eləyir. 
– Əksinə, istəyirik. De gəlsin, – Rut deyir. 
– Deməli belə, bu oğlan… – Harrisonun sifəti sayrışan işıqda tərpənir. Əlləri hekayəti 
illüstrasiya eləməyə başlayır. Dovşan fikirləşir ki, yəqin, bu, bədbəxt bir gündə beş dəfə öz malının 
dəyərini tərifləməli olur. Maraqlıdır, o nə satır, yəqin ki, ideya, çətin ki, Möcüzə-Sürtkəc qədər gözə 
çarpan olsun, Dovşana hətta elə gəlir ki, guya, o, onu əlində tutub. Dəstəyi seçimə görə üç rəngdə 
idi – firuzəyi, qırmızı və qızılı. Ən maraqlısı o idi ki, o, onun haqqında deyilənlərin hamısını 
həqiqətən də eləyirdi, – həqiqətən turpu, yerkökünü, kartofu və soğanı tez və səliqə ilə təmizləyirdi, 
sürtürdü, onun ülgüc kimi iti uclu, elə uzun dəliyi vardı ki… Rut öz yerində etinasız halda oturub və 
Dovşanın başına dəhşətli fikir gəlir ki, onun üçün  fərqi yoxdur, onunla Harrison arasında heç bir 
fərq yoxdur, doğrudan da, əslində onlar arasında fərq varmı? Bütün interyer dumanlanır və gözləri 
qarşısında əriyib sanki, onların hamısını həzm eləyən mədənin içərisi kimi nəsə iri və qırmızı bir 
şeyə çevrilir. 
Harrison hamı ilə birlikdə haçan gülməyin mümkün olacağı vaxtı gözləyir. Malı satmaq mümkün 
olmadı. 
– Bu həddən artıq fantastikdir, – Marqaret dillənir. 
Dovşanı yapışqanlı tər bürüyür və açılan qapıdan içəri dolan hava zolağı kürəyini birdən soyudur. 
– Bir bax, bu sənin bacın deyil? – Harrison deyir. 
Rut gözlərini qədəhdən qaldırır. 
– Hə? 
Harrison susur və belə olduqda qız əlavə eləyir: 
– Bu qızın da eyni at sifəti var. 
Dovşana bircə baxış kifayətdir. Miriam və onunla gələn oğlan onların masalarının yanından keçib 
gedir və boş kabinə axtarışı ilə dayanırlar. Kafe girişdən enlənən paz formasındadır. Bar ortada yerləşib, hər 
iki tərəfində kabinə cərgələri düzülüb. Gənc cütlük qarşı cərgəyə tərəf yönəlir. Mim hündür dabanlı ağ tufli 
geyib. Oğlanın yumşaq açıq saçı çox qısa vurulub – darağa zorla gəlir – və yayda təmiz havada işləyən yox, 
dincələn adamlardakı kimi hamar konfet qaralması var. 
– Bu sizin bacınızdır? – Marqaret soruşur. – Qəşəngdir. Siz onunla, yəqin, müxtəlif 
valideynlərə çəkibsiz. 
– Sən onu haradan tanıyırsan? – Dovşan Harrisondan soruşur. 
– A, – Harrison sanki, havadakı yağlı zolağı barmaqları ilə sürüşdürərək özünə əmin olmadan 
əlini yelləyir, – bir-iki yerdə rastlaşmışam. 
Dovşan əvvəlcə özünü elə göstərir ki, sanki, heç nə görmür, ancaq Harrisonun onun bacısının qəhbə 
olduğu haqda işarəsi onu qalxmağa, çəhrayi plitkalarla süzlənmiş döşəmə ilə barı dolanmağa məcbur eləyir. 
– Mim. 
– Hello. 
– Burada neynirsən? 
– Bu mənim qardaşımdır, – qız yanındakı oğlana deyir, – o xortlayıb. 
– Hello, böyük qardaş. 
Dovşana bu oğlan uşağının danışıq tonu, onun kabinənin içində, Miminsə qıraqda, kişilər üçün olan 
yerdə oturması xoş gəlmir. Bütün bunlar – sanki, onu cəmiyyət içərisinə Mimin çıxarması xoş gəlmir. 
Oğlanın əynində yüngül zolaqlı pencək və nazik qalstuk var; görkəmindən eyni zamanda həddən artıq gənc 
və həddən artıq qoca görünür, sanki, kollecin hazırlıq kursundakı çirkli şagirddir. 
Dodaqları çox qalındır. Mim onun adını demir. 
– Harri, atamla anam sənə görə hey mübahisə eləyirlər. 
– Əgər onlar sənin belə meyxanalarda veyilləndiyini bilsəydilər, söhbət üçün daha bir mövzu 
tapardılar. 
– Şəhərin bu hissəsi üçün bura çox da pis deyil. 
– Bu oğlandan iy gəlir. Siz ikiniz də niyə buradan rədd olmayasız? 
– Qulaq asın. Burada parada kim komanda verir? – oğlan çiyinlərini qaldıraraq və qalın 
dodaqlarını daha da köpürdərək soruşur. 
Harri masanın üstündən əyilir, zolaqlı qalstuku barmaqlarına dolayır və yuxarı dartır. Qalstuk oğlanın 
qalın dodaqlarına ilişir və onun manikürlü fizionomiyasını bir qədər təhrif eləyir. İstəyir qalxsın, ancaq 
Dovşan əlini onun yalanmış başının lap təpəsinə qoyur, yerinə itələyir və barmaqlarının ucunda balaca, bərk 
uşaq başı duyğusunu hələ də saxlayaraq çıxıb gedir. Arxadan bacısının səsini eşidir: 
– Harri. 
Dovşanın eşitməsi elə itidir ki, o, barı dolaşarkən oğlanın qorxudan xırıldayan səslə Mimə necə izah 
elədiyini eşidir: 
– O, sənə vurulub. 
Dovşan öz masasına qayıdıb deyir: 
– Gedək, Rut. 
– Mənə burada xoşdur, – qız etiraz eləyir. 
– Gedək. 
Qız yığışmağa başlayır və Harrison qətiyyətsiz halda ətrafa göz gəzdirərək onu buraxmaq üçün 
kabinədən çıxır. O, Dovşanın yanında durur və Dovşan impulsiv olaraq əlini onun pambıq təpilmiş yalançı 
Prinston çiyninə qoyur. 
– Sən haqlısan, Ronni, – deyir. – Sən əla oyunçu idin. 
Çox iyrənc vəziyyət yaranır, ancaq Dovşanın niyyəti – köhnə komanda haqda xatirə – ən nəcib 
niyyətdir. 
Harrison həddən artıq gec anlayır  və buna görə də Dovşanın ciddi danışığı ona çatmır, əlini kənar 
eləyir və cavab verir: 
– Sən nəhayət haçan böyük olacaqsan? 
Sarsaq lətifəsinə göstərilən reaksiya onu hali-təbdən çıxartmışdı. 
Kafenin yay mövsümünə uyğun isti pilləkənlərində Dovşanı gülmək tutur. 
– Ha, ha, ha – o, neon işığı altında qəhqəhə çəkir. 
Ancaq Rut gülmək hayında deyil. 
– Sən, sadəcə olaraq, psixsən, – deyir. 
Axmaq qız anlamır ki, o, doğrudan da, cinlənib. Onu Ronni hazırcavablıq eləməyə çalışanda 
bəyənməyərək necə başını buladığı hirsləndirir; bu fikir onu dönə-dönə həmin dəqiqəyə qaytarır və hər dəfə 
də bundan əti çimçəşir. Hirslənmək üçün o qədər səbəb var ki, hətta nədən başlayacağını bilmir. Bir şey 
aydındır – o, qızı necə lazımdır tənbeh eləyəcək. 
– Deməli sən bu əclafla Atlantik-Sitiyə gedibsən. 
– O niyə əclafdır? 
– Hə, əlbəttə. O yox, mənəm əclaf. 
– Mən belə demədim. 
– Dedin. Biz bu pis yerdə oturduğumuz vaxt. 
– Sadəcə, belə ifadə var. Əzizləmə ifadəsi, düzdür, bilmirəm niyə. 
– Bilmirsən. 
– Bilmirəm. Bacını dostu ilə görməyinə bənd imişsən, o saat şalvarını batırdın. 
– Sən onunla gələn burnu fırtıqlını gördün? 
– Ona nolub ki? Məncə, lap abırlı oğlandır. 
– Səncə, onlar hamısı abırlı oğlanlardır. 
– Başa düşmürəm, niyə özünü hər şeyə qadir hakim kimi aparırsan? 
– Hə, əzizim, səncə, əyninə şalvar geyən hər adam abırlı oğlandır. 
Onlar Uorren-avenyu ilə gedirlər. Evlərinəcən hələ yeddi məhəllə var. İsti axşamdır, adamlar 
pilləkənlərdə oturublar, onların söhbətlərini eşidirlər, buna görə də sakit danışmağa çalışırlar. 
– Bilirsən, əgər bacınla görüşməyin sənə belə təsir eləyirsə, şadam ki, biz evlənməmişik. 
– Bu nə olan şeydir? 
– Nə – bu? 
– Evlənmək. 
– Sən ki özün başladın, həmin birinci gecə. Yadından çıxıb, hey bu haqda danışır və 
barmağımın üzük taxılan yerindən öpürdüm. 
– Xoş axşam idi. 
– Yaxşı, bəsdir. 
– Heç nə bəs deyil – Dovşan hiss eləyir ki, onu küncə qısnayıblar, əgər indi bu qızı tənbeh 
eləməyi sınasa, onunla məsələni birdəfəlik çürütmək, aralarındakı hər şeyin üstündən xətt çəkmək 
lazım gələcək. Ancaq Rut özü günahkardır – niyə onu dartıb bu üfunət qoxuyan yerə gətirirdi axı. 
– Sən Harrisonla yatıbsan? 
– Ola bilər. Hə. 
– Ola bilər? Nədir – bilmirsən? 
– Dedim – hə. 
– Başqa neçəsi olub həyatında? 
– Bilmirəm. 
– Yüzü? 
– Mənasız sualdır. 
– Niyə mənasız? 
– Bu, kinoya neçə dəfə getdiyini soruşmaq kimi bir şeydir. 
– Demək istəyirsən ki, sənin üçün bunun fərqi yoxdur? 
– Yox, eyni şey deyil, ancaq mən saymaqda məna görmürəm. Sən mənim nə ilə məşğul 
olduğumu bilirdin. 
– Tam əmin deyiləm. Sən əsl qəhbə olubsan? 
– Mən az pul götürürdüm. Sənə ki demişəm. Stenoqrafist işləyəndə dostlarım vardı, onların da 
öz dostları, sonra məni işdən çıxartdılar, ola bilsin dedi-qodulara görə, dəqiq bilmirəm, sonra da 
bəzi yaşca böyük kişilər məni Marqaretin sözlərindən tanıyırdılar. Bilmirəm. Qulaq as. Bu məsələ 
qurtarıb. Əgər fikirləşirsənsə ki, bu iyrənc işdir, ya buna bənzər başqa nəsə, onda bir çox ərli 
arvadlar bunu məndən tez-tez deyirlər. 
– Sən foto şəkilləri üçün poza göstərirdin? 
– Məktəblilərə satmaq üçün? Yox. 
– Başqa daha nəsə eləyibsən? 
– Bəlkə, bir-birimizə xudafiz deməyin vaxtıdır? 
Bu sözləri deyərkən qızın çənəsi əsir, gözləri parıldayır və o, Dovşana qarşı elə nifrət hissi duyur ki, 
heç ağlına belə gəlmir ona öz sirrini açsın. Ona elə gəlir ki, içərisində gizlənmiş sirr onunla, onun yadında 
fanarın altında addımlayan və kaus kimi həris, onu daha çox qızışdıran sözlər üçün üz vuran bu yekə 
bədənlə ümumi heç nəyə malik deyil. Dovşan ona bütün yerdə qalan kişilər kimi görünür, bircə bu fərqlə ki, 
Dovşan öz xəbərsizliyi ilə onu özünə bağlayıb, qız indi çıxıb gedə bilmir. 
Rut alçaldıcı minnətdarlıqla eşidir: 
– Yox, mən sənə xudafiz demək istəmirəm, yalnız öz sualıma cavab istəyirəm. 
– Sualına cavab – hə. 
– Harrison? 
– Bu Harrison səndən ötrü niyə belə matah olub? 
– Ona görə ki, o, poxdur. Əgər sənin üçün fərqi yoxdursa, ya Harrison, ya mən, deməli mən də 
poxam. 
Bir saniyəliyə Ruta elə gəlir ki, onun üçün, doğrudan da, fərqi yoxdur – hətta Harrisona üstünlük 
verərdi, ən azı rəngarənglik naminə, ən azı ona görə ki, özünü dünyada hamıdan yaxşı saymır – ancaq bu 
doğru deyil. 
– Yox, mənim üçün fərqi var – eyni şey deyil. Siz müxtəlif idman liqalarındasız. 
– Siz kafedə mənimlə üzbəüz oturduğunuz vaxt məndə çox qəribə hisslər baş qaldırdı. 
Sənində onun arasında başqa nə olub? 
– Mən daha bilmirəm. Adamlar arasında, ümumiyyətlə, nə olar? Yatırlar, çalışırlar 
yaxınlaşsınlar. 
– Yaxşı, bəs sən razısanmı ki, mənimlə də – onunla aranızda olan olsun? 
Rutun dərisi bu sözlərdən nəyə görəsə elə tarım çəkildi ki, bütün bədəni məngənə altında olan kimi 
yığıldı və öyümə gəlib boğazına dirəndi: 
– Sən istəyirsənsə. 
Qəhbənin dərisi ərli arvad üçün həddindən artıq tarımdır. 
Dovşan uşaq kimi sevinir, heyranlığından dişlərini ağardır. 
– Yalnız bircə dəfə, – söz verir. – Düz sözümdür. Sonra heç vaxt xahiş eləməyəcəm. 
O, Rutu qucaqlamaq istəyir, ancaq qız onu itələyir. Yeganə ümid ona qalıb ki, müxtəlif şeylərdən 
danışsınlar. 
Dovşan mənzilə girərkən kədərli səslə soruşur: 
– Fikrini dəyişməmişəm? 
Onun pozasının zavallılığı – Rutun gözlərinin hələ alışmadığı qaranlıqda – qızı sarsıdır. Dovşan öz 
sifətindən ağ basma düymə ilə asılmış kostyum kimi görünür. 
– Əminsənmi ki, biz eyni şeydən danışırıq? 
– Səncə, nədən danışırıq ki? – utancaqlıq Dovşana öz fikir və sözlərini ifadə eləməyə imkan 
vermir. 
Qız bunları dilinə gətirir. 
– Məhz budur, – Dovşan təsdiq eləyir. 
– Deməli sən bunu istəyirsən? 
– Aha. Doğrudanmı, bu sənin üçün belə qorxuludur? 
Dovşanın əvvəlki mehribanlığının işartısı qızı ürəkləndirir. 
– Soruşa bilərəmmi sənin qarşında nə günah eləmişəm? 
– Özünü necə aparmağın xoşuma gəlmədi. 
– Özümü necə aparırdım? 
– Əvvəllər kim olubsan – elə. 
– Mən bunu istəmirdim. 
– Əsas deyil. Bu gün səni belə gördüm və hiss elədim ki, bizim aramızda divar var, onu dəf 
eləməyin yalnız bircə yolu var. 
– Çox hazırcavab sözdür. Sən, doğrudan da, bunu istəyirsən, – onu təhqir eləmək, ona «rəd 
dol» demək Rutu elə təhrik eləyir ki, ancaq vaxt artıq əldən çıxıb. 
– Doğrudanmı, bu sənin üçün belə qorxuludur? – Dovşan təkrar eləyir. 
– Hə, çünki sən belə hesab eləyirsən. 
– Bəlkə, heç elə hesab eləmirəm. 
– Qulaq as. Mən səni sevirdim. 
– Nolsun? Mən də səni sevirdim. 
– Bəs indi? 
– Bilmirəm. Ancaq hələ də sevmək istəyirəm. 
Yenə bu lənətə gəlmiş göz yaşları. Rut nə qədər ki, səsi qırılmayıb, sözləri tələsdirir. 
– Ah, necə gözəldir. Sən lap qəhrəmansan. 
– Özünü ağıllı göstərmə. Qulaq as. Sən bu gün mənim əksimə getdin. Mən sənin diz 
çökməyini istəyirəm. 
– Vəssalam? 
– Yox. Tək bu yox. 
Spirtli içkinin iki iri porsiyası kədərli nəticəyə səbəb olub – Rut yuxudan ötrü ölür, ağzında nəsə turş 
tam var. Ancaq bütün içərisi ilə Dovşanı öz yanında saxlamağın vacibliyini hiss eləyir və fikirləşir: bu, onu 
qorxutmaz ki? Onda Ruta qarşı olan hissləri öldürməz ki? 
– Əgər sən deyən kimi eləsəm, bu nəyi sübut eləyəcək? 
– Sübut eləyəcək ki, sən mənimsən. 
– Soyunum? 
– Əlbəttə. 
Dovşan tez və səliqəylə paltarını çıxarır, bədəninin bütün möhtəşəmliyi ilə cansız divarın yanında 
dayanır. O, divara yöndəmsiz şəkildə söykənərək əllərini qaldırır və onu necə eləyəcəyini bilmədən 
çiynindən asır. Bütün cəsarətsiz pozasında nəsə gərginlik hiss olunur, sanki, söz gözləyən qanadlı mələkdir. 
Rut soyunur və bədəninin təması əllərini üşüdür. Qız gözlərini yumur və öz-özünə deyir: onlar qətiyyən 
bədheybət deyillər. Bədheybət deyillər. Yox. 
 
*** 
 
Missis Springer saat doqquza işləməyə başlayanda pastorluğa zəng vurdu. Missis Ekklz ona dedi ki, 
Cek gənclər komandası ilə harayasa on beş mil uzaqda softbol oynamağa gedib, nə vaxt qayıdacağını 
bilmir. Missis Springerin vahiməli əhval-ruhiyyəsi naqillərlə ötürüldü və Lüsi ərini tapmaq ümidilə hamıya 
dalbadal zəng vurdu. Qaranlıq düşürdü. Nəhayət qadın ərigilin softbol oynadığı digər komanda kilsəsinin 
ruhanisinə zəng vura bildi və ruhani dedi ki, oyun çoxdan qurtarıb. Küçəyə qaranlıq çökmüşdü, yanında 
telefon olan pəncərə rəngi qaçmış kimi görünürdü. Coys diskin aramsız çıqqıltısını eşidərək aşağı düşdü və 
anasına yapışdı. Lüsi onu üç dəfə yuxarı apardı və yatağına uzatdı, ancaq qız iki dəfə geri endi, sükut dolu 
qorxu içərisində ağır, nəmli bədənilə anasının ayaqları arasına sıxıldı. Bütün ev otaq-otaq telefonun 
ətrafındakı xırda işıq adacığını zülmətlə dövrəyə alaraq hədə-qorxu ilə doldu və Coys artıq üçüncü dəfə 
qayıtmayanda Lüsi özünü eyni zamanda həm günahkar, həm də tərk edilmiş hiss elədi, sanki, yeganə 
müttəfiqini kölgələrə satmışdı. O, Ekklzin qəyyumluğu altında olanların xatırlaya bildiyi bütün nömrələrini 
yığdı, prixod şurasının katibi və üzvlərilə, xeyriyyə cəmiyyətinin üç həmsədri ilə, qoca kar kilsə gözətçisi 
Henri ilə, hətta orqan çalanla – Bruerli musiqi müəllimi ilə də danışdı. 
Saatın əqrəbi onu keçmişdi və Lüsinin halı, sadəcə olaraq, özündə deyildi. Bu, Ekklzin onu atmasına 
oxşayırdı. Zarafatsız, hətta qorxuludur ki, onun əri dünyanın heç yerində yoxdur. Qadın qəhvə bişirir və 
mətbəxdə sakitcə ağlayır. Ümumiyyətlə, o niyə bu adama ərə gedirdi axı? Onu çəkən nə idi? Onun şənliyi, 
o həmişə belə şən olub. Ekklzi semitnarist vaxtından tanıyanlar heç zaman bilməzdilər ki, o hər şeyi beləcə 
ürəyinə salar. Onlar dostları ilə həmişə yel çəkən divarları  qəşəng mavi  foliantlı öz köhnə otaqlarında 
İncil mətnlərinin izahı ilə məşğul olanda hər şey ona zərif zarafat kimi görünürdü. Qadın onlarla necə 
softbol oynadığını xatırlayır – afanasilər arianlara qarşı.
5
 İndi isə Ekklzi heç vaxt şən görmürdü, müqəddəs 
ata bütün şənliyini özgələrə, bu boz, ruhdan düşmüş əhəmiyyətsiz prixoda – Lusinin  ən qəddar düşməninə 
xərcləyirdi. Ah, qadın bütün bu nüfuzedici özünü dəliliyə vuran sızıltılı dul kişilərə və dini qayğılarla 
yüklənmiş gənc insanlara necə nifrət  eləyir! Bura rusların gəlməsi yaxşı olardı – hər halda, onlar hər cür 
dini ləğv  eləyə bilirlər. Bunu, ümumiyyətlə, yüz il bundan əvvəl ləğv etmək lazım idi. Bəlkə də, yox, Bəlkə 
də, o, bizə öz kefimiz üçün lazımdır, ancaq qoy onunla kimsə özgə adam məşğul olsun. Bütün bunlar Ceki 
elə ümidsizliyə gətirir ki, bəzən adamın ona lap yazığı gəlir, bax indi də belədir. 
On birə on beş dəqiqə qalmış o, nəhayət gəlir. Məlum olur ki, hansısa aptekdə oturub və yetirmələrilə 
qeybət eləyirmiş – bu axmaqlar ona hər şeydən danışırlar, onlar hamısı paravoz kimi tüstülədirlər, budur, 
onların görüşlərdə «nə qədər dərinə» getməyin  və bununla bərabər İsanı sevməyin mümkünlüyü kimi 
suallarından o, buzov heyranlığı ilə gəlib çıxır. 
Ekklz dərhal görür ki, qadın qəzəblənib. O, aptekdə çox yaxşı ovqatdaymış. O, uşaqları sevir, onların 
etiqadları elə adi, elə yüngüldür ki.   
Lusi ona məlumatlarını məzəmmət formasında verir, ancaq onun bütün səyləri əbəsdir, çünki 
arvadının axşamı dəhşət içində keçirməsi ehyamlarına nifrət eləyərək sürətlə telefona tərəf gedir.  
Pulqabısını açır və sürücülük vəsiqəsi ilə kütləvi kitabxana kartoçkası arasında artıq çoxdan saxladığı 
telefon nömrəsini tapır – qıfılda cəmi bircə dəfə burulan açarı. Nömrəni yığarkən fikirləşir ki, açar 
düzələcəkmi, güzgülü boş gün eynəyi taxmış gənc missis Fosnaxtın sözlərinə inanmaq axmaqlıq deyilmi? 
Uzaqdakı telefon uzun uğultu verir, sanki, elektrik əhliləşdirilmiş siçan kimi sonsuz uzun naqillər boyu 
yalnız ondan ötrü qaçırdı ki, lap məqsədin yanında  anlaşılmayan metal valla boğuşsun. O dua eləyir, 
ancaq bu axmaq  dua şübhələrlə dolu  duadır, allahı müəmmalı elektriki özünə tabe eləməyə  məcbur 
eləməsi ona müəyəssər olmur. Allah onun mübhəm qanunları qarşısında geri çəkilir. Ümidlər puç olur, o, 
                                                 
5 Афанасиляр вя арианлар - илкин христианлыгда мцхтял
иф ъяряйнларын нцмайяндяляри 
 
   
dəstəyi, sadəcə olaraq, inersiya ilə asmır, sanki, birdən bir-birilə boğuşan uğultular susur, bir-birindən 
metal ayrılır və Ekklzin qulaqlarıqna  havanın və işığın naqillərlə gətirilmiş güclü dalğası soxulur. 
 Allo,  –  kişi səsidir, ancaq Harrinin deyil. Bu, onun dostunun səsinə nisbətən daha süst və 
kobuddur.  
 –  Harri Enqston burada deyil ki? – Gün eynəkləri onun həyəcanını ələ salır, o başqa yerə 
düşüb. 
 –  Kimdir? 
 –  Sizinlə Cek Ekklz danışır. 
 –  Hə. Salam. 
 –  Harri, sizsiz? Tanımadım. Yatırdız? 
 –  Hə, deyəsən. 
 –  Harri, arvadınızın sancıları başlayıb. Onun anası səkkizə işləmiş bura zəng vurub, ancaq 
mən indicə gəlmişəm. – Ekklz gözlərini yumur, hiss eləyir ki, şiddətli qaranlıq sakitlikdə onun 
pastorluq fəliyyətinin əsl mahiyyti sınağa çəkilib. 
 –  Hə, – onun  müsahibi  qaranlığın uzaq  küncündən pıçıltı ilə cavab verir.   – Mən, 
əlbəttə, onun yanına getməliyəm. 
 –  Mən bunu çox istərdim.  
 –   Hə, yəqin ki, bunu eləməliyəm. Axı uşaq mənimdir. 
 –  Bəs necə. Orada görüşərik. Bruerdəki müqəddəs Josif xəstəxanasında. Bilirsiz haradadır? 
 –  Əlbəttə, bilirəm. Ora  ayaqla on dəqiqəlik yoldur. 
 –  Bəlkə, dalınızca gəlim? 
 –  Yox, piyada gedərəm. 
 –  Yaxşı, necə istəyirsiz. Harri? 
 –  Nədir? 
 –  Sizinlə çox fəxr eləyirəm. 
 – Burada nə var ki. Boşlayın. Yaxşı. Hələlik. 
 
* * *  
Onun qəlbində elə hiss var ki, elə bil, Ekklz  onunla torpağın altından danışır. Səsi sərdabədən gələn 
kimi qalay səsi verirdi. Rutun yataq otağı yarımqaranlıqdır; küçə fanarı alçaqdakı ay kitmit kreslonu, ağırlıq 
altında yüklənmiş çarpayını, Dovşanın telefonun inadla susmaq  istəməsini eşidərək axır ki, üstündən atdığı 
yığılmış mələfəni kölgəyə bürüyür. Üzbəüzdəki kilsənin parlaq, işıqlı xonça-pəncərəsindən hələ də işıq gəlir, 
bənövşəyi, qırmızı, göy, sanki, müxtəlif zənglərin səsidir. Onun bədəni əsəbdən və sümükdən olan bütün bu 
konstruksiya səslənir və lərzəyə gəlir, gümüşü dəri sanki, üstdən-aşağıya kimi kiçik rənglərlə doldurulub. 
Maraqlıdır, o yatıb, yoxsa yox, yatıbsa, nə qədər vaxtdır, on dəqiqə, ya beş saat. Alt paltarını, stuldan asılı 
qalan şalvarını tapır və geyinməyə başlayır; əlləri əsir, gözləri qarşısında işıqlaşan çən tərpənir. Ağ köynək 
ot üstündəki burulub qalmış işıldaquş kimi sayrışır. O, barmağını bu yuvaya soxmazdan əvvəl bir saniyəliyə 
dayanır, onun toxunması ilə bu yuva etibarlı ölü parçaya çevrilir. Dovşan onu qaşqabaqlı, ağırlıq altında 
əyilmiş çarpayıya sarı aparır. 
 –  Qulaq as. 
Adyal altındakı iri qaya parçası cavab vermir. Balışın üstündə yalnız tünd saçlar görünür. O, hiss 
eləyir ki, Rut oyaqdır. 
 – Qulaq as. Mən getməliyəm. 
Cavab yoxdur. Əgər o yatmayıbsa, telefonda dediyi hər şeyi eşidib, ancaq nə deyib ki? Dovşan ona 
gəlib çatan duyğudan  başqa heç nə xatırlamır. Ağır və lal-dinməz Rut çarpayıda uzanıb, bədəni örtülüdür. 
Gecə elə istidir ki, bircə mələfə bəsdir, ancaq o, soyuqdur deyib adyala bürünüb. Deyəsən, bu, onun 
dilindən çıxan yeganə sözlərdir. Onu məcbur eləmək lazım deyilmiş. Dovşan bilmir bunu niyə elədi, hərçənd 
ki, ona elə gəlirdi ki, belə lazımdır. Fikirləşirdi ki, birdən qızın xoşuna gələr, yaxud heç olmasa, bu alçalma 
xoşuna gələr. Əgər o istəmirdisə, niyə yox demədi, hər şey bir yana, Dovşan bunu gözləyirdi. Dovşan 
barmaqlarının ucu ilə hey onun üzünü tumarlayırdı. Onu yerdən qaldırmaq, əzizləmək, ona təşəkkür eləmək 
və bəsdir, sən yenə mənimsən demək istəyirdi, ancaq heç cür dayana bilmirdi, hey fikirləşirdi: indi daha bir 
saniyə də, hələ ki gec deyildi və hər şey bitdi. Və bu hədsiz iftixarın indiki keçici hissi dərhal da çıxıb getdi. 
Onu xəcalət hissi bürüdü. 
 –  Arvadım doğur. Mən onun yanında olmalıyam. Bir-iki saatdan sonra qayıdacağam. Mən 
səni sevirəm. 
Mələfəyə bürünmüş bədən və onun altından göz qoyan saçların qıvrım ayparası tərpənməzdir. Dovşan 
onun  yatmadığına  o  qədər əmindir ki, hətta mən onu öldürmüşəm fikirləşir. Gülməlidir, bu onu öldürə 
bilməz, bunun ölümlə geç bir əlaqəsi ola bilməz, ancaq fikrin özü onu iflic eləyir, ona yaxınlaşmağa, 
toxunmağa, onu dinləməyə məcbur eləməyə mane olar. 
 –  Rut,  mən ora getməliyəm, bu mənim uşağımdır, o isə elə axmaqdır ki, təkbaşına 
bacarmaz. Əvvəlki doğuş dəhşətli dərəcədə ağır olub. Mən orada olmalıyam.  
Ola bilsin bu, fikri ifadə eləməyin ən yaxşı yolu deyil, ancaq o, başa salmağa çalışır və Rutun 
tərpənməməyi onu qorxudur, əsəbiləşdirməyə başlayır. 
 – Rut, qulaq as. Əgər sən heç nə deməsən, qayıtmayacağam. Rut.  
O, ölü varlıq kimi, yaxud brezentlə örtülmüş avtomobil qəzası qurbanı sayaq uzanıb. Dovşan hiss 
eləyir ki, əgər o yaxınlaşıb Rutu qaldırsa, o, canlanar, ancaq ona təzyiq göstərəndə buna dözə bilmir, 
hirslənir. Dovşan köynəyini geyir, pencək və qalstukunu kənara atır, ancaq corablarını heç cür ayaqlarına 
çəkə bilmir – pəncələri yapışqan kimi olub. 
 
*** 
 Qapı bağlanan vaxt  dözülməz ağrının qabarması ağzındakı dəniz suyu tamını yuyub aparır 
və boğazına elə qatı qəhərlə yığılır ki, boğulmamaqdan ötrü oturmalı olur. Görməyən gözlərindən 
cəhənglərində duzlu damcılar saxlayan göz yaşları diyirlənir, boş divarlar isə möhkəmlik və reallıq 
alır. Bütün dünya –  ağaclar, günəş, ulduzlar – hər şey əgər iyirmi funt, cəmi iyirmicə funt arıqlaya 
bilsəydi, birdən yerinə düşərdi, o vaxt on dörd yaşı olanda belə idi, axı bu,  çəmənlikdə hər çiçəyi 
yaradan allah üçün tamamilə boş şeydir. Ancaq indi ona bu, bizim deyil, indi bilir ki, o, keçmişin 
qalığıdır-zarafatdır, o yalnız bir dəqiqə əvvəl olanı geri qaytarmaq istəyir ki, burada, onun yanında 
mehriban olmağı bacaran, onu gülə-çiçəyə göndərməyi bacaran, onun əlindən bütün bədənini 
çıxarmağı bacaran və onu çəkisiz eləməyi bacaran Dovşan olsun. Ona gözəl Rut deyirdi, əgər ona 
indi «əzizim» desə idi, qız cavab verərdi, və Dovşan hələ də bu dörd divar arasında qalardı. Yox. 
Rut birinci gecədən bilirdi ki, onun arvadı daha güclü olacaq, arvadlar öz bildiklərindən bərk 
yapışırlar, həm də ona çox iyrənc idi – öyümə boğazına yığılır və bütün yerdə qalan qayğıları yuyub 
aparır. Rut vanna otağına gedir, soyuq plitələrin üstündə diz çökür və unitazdakı suyun sakit ovalına 
baxır, sanki, su nədəsə ona kömək eləyə bilər. Mümkündür ki, indi qusmayacaq, qız burada, sadəcə 
olaraq, ona görə durur ki, çılpaq əllərinin unitazın buz kimi çini qırağından tutması ona xoş gəlir, 
Rut qarnındakı əriməyən, onunla qalan ağırlığa öyrəşir və o, yarımqaranlıq vəziyyətə düşərək 
halının belə pis olması barəsində – bir dostu haqqında fikirləşirmiş kimi fikirləşməyə başlayır.   
**** 
O, xəstəxanayacan  olan yolun, demək olar ki, hamısını qaçır. Sammer-stritə qədər bir məhəllə var, 
sonra kərpic evlərinin və müxtəlif xırda müəssisə və təşkilatların, dəri iyi verən çəkməçi dükanlarının; 
qaranlıq konditer dükanlarının; pəncərələrində qasırğanın törətdiyi dağıntıların fotosu olan sığorta 
kontorlarının; lövhələrdə qızılı hərfli daşınmaz əmlakın satışı kontorlarının; kitab mağazalarının yerləşdiyi 
Yanqkvistlə Uizer-stritə paralel yolla gedir. Yanqkvist qurum bağlamış daşdivarın sıxışdırdığı dəmir yolu 
relsləri vasitəsilə salınmış qədim taxta körpüyə dirənir,  –  onlar şəhərin mərkəzinin içindən dərin və 
qaranlıq dərə boyunca çəkilmiş metal naqillər kimi bir – birinə sarılır və qürubun çəhrayı parıltısından min 
bir rəngə çalan çay kimi dəmiryolçular küçəsindəki meyxanaların neon işığını əks etdirir. Aşağıdan musiqi 
səsi gəlir. Paravoz tüstüsündən qaralmış köhnə körpünün qalın taxtaları onun ayaqları altında taqqıldayır. 
O, balaca qəsəbədə böyüyüb və həmişə şəhər xarabalıqlarında kimisnə onu bıçaqla yortacağından ehtiyat 
eləyib. O, addımlarını yeyinlədir; daş yol genişlənir, avtodayanacaqda sayğaclar və avtomobillər üçün yeni 
bank görünür – onlardan maşından çıxmadan istifadə eləmək olar,  –  Gənc Xristian İnsanların 
Assosiasiyalarının qədim binası ilə üzbəüzdə. Assossasiya ilə qurğuşun pəncərələri bibliya səhnələrinin əksi 
istiqamətini göstərən əhəng kilsə yerləşən döngəni qısa yolla kəsir. Heç cür onların nəyi təsvir etdiklərini 
dərk eləyə bilmir. Assosiasiyanın hündür pəncərələrindən bilyard şarlarının taqqıltısı gəlir, yerdə qalan digər 
məsələlərdə binanın hündür divarı həyat əlaməti bildirmir. Yandakı şüşə qapıdan qoca zəncinin 
akvariumdakı kimi yaşıl rənglə işıqlanmış dəhlizi necə süpürdüyü görünür. İndi Dovşanın ayaqları altında 
hansısa ağacın ətli tumları qalır. Tropik bitkitlərdə olduğu kimi ensiz yarpaqlar tünd sarı səma fonunda 
qara mizraq kimi gözə dəyir. Yəqin, bu ağacları Çindən, Braziliyadan, ya da hansısa başqa yerdən 
gətiriblər, özgə cür o, hisə və zəhərli buxarlanmaya dözməzdi. Müqəddəs Josif xəstəxanasının 
avtodayanacağı  – zolaqlı asfalt kvadratda – belə ağaclar əkilmişdir və onların təpələri üzərində, tutqun –  
açıq fəzada o, ayın qəmgin üzünü görür, bir saniyəliyüə dayanır və onunla söhbətləşir, donub qalmış kimi 
özünün asfaltdakı qısa, əyri, qısa kölgəsində dayanır ki, baxışlarını onun od kimi dəri altındakı ürəyində 
yerləşən daşı metal parıltısı ilə əks olunan bu səma daşına qaldırsın. Bunu elə ki, hər şey yaxşı olsun, o, aya 
yalvarır və arxa qapıdan içəri girir. 
O, efir qoxusu verən linelium döşənmiş gözləmə otağındakı masaya yaxınlaşır. 
 – Enqstrom, – o, yazı makinası arxasında oturmuş rahibəyə deyir. – Mənim arvdım burada 
olmalıdır. 
Paltaryuyanlardakı kimi koppuş sadə fizionomiya kətan şəbəkə ilə köbələnmişdir, sanki, dəyirmi 
formada bişirilmiş tortdur. O, kartotekaya nəzər salır və təbəssümlə cavab verir: «Hə». 
Yanaqlarının kök balışları nazik metal sağanaqlı balaca eynəyini saxlayır. 
– Siz burada gözləyə bilərsiz,  –  qadın çəhrayı rəngli diyircəkli qələmlə görsədir. Onun 
ikinci əli yazı makinasının yanındadır, qara təsbehin ipində Dovşanın haçansa Milad bayramında 
Cenisə bağışladığı taxta yava boyunbağısı böyüklüyündə muncuq salınıb. O dayanıb və: o burada 
artıq neçə saatdır, siz harada idiniz? sualını gözləyərək  rahibəyə baxır. O, təssəvürünə gətirə bilmir ki, 
qadın onun burada peyda olmasını çox təbii hal kimi qəbul eləyər. Qadının heç vaxt günəşi görməyən solğun 
ağ əlləri onun baxışları altında masanın üstündən götürülüb dizi üstünə qoyulan təsbehə oxşayır. 
Otaqda artıq iki kişi oturub. Bura əsas qəbul otağıdır – adamlar girib-çıxırlır. Dovşan xromlu 
dirsəkaltısı olan süni dəri çəkilmiş kresloda oturur, metal və həyəcanlı səssizliyin təmasından ona elə 
gəlməyə başlayır ki, polis məntəqəsindədir, həmin bu iki nəfər isə onu nümayişkaranə şəkildə görməyən 
polislərdir. O, əsəbi halda masanın üstündəki jurnalı götürür. Bu, «Riders daycest»  formatlı katolik 
jurnalıdır. O, kilsə mülkiyyətini müsadirə eləmiş VIII Henrixin hüquqi cəhətdən qeyri-qanuni aktından 
qəzəblənmiş bir ingilis hüquqşünasının necə Roma katolik etiqadına keçməsi və nəticədə rahib olmasından 
bəhs eləyən hekayəni oxumağa çalışır. İki kişi pıçıldaşır, yəqin, onlar ata-oğuldurlar. Balaca hey əllərini 
ovuşdurur və  böyüyün pıçıltısına cavabı başı ilə təsdiqləyir. 
Ekklz içəri girir, o, gözünü qırpır, ağ yaxalığından sümüklü boynu görünür. Masa arxasında oturan 
rahibə ilə salamlaşarkən onun adını çəkir – Bernard bacı. Dovşan qalxır, onun ayaqları pambıq kimidir. 
Ekklz ona  yaxınlaşır. Qaşları arasındakı tanış qırışlar xəstəxana işığında sərt görünür. Alnında bənövşəyi 
xətlər həkk olunub. Başını qırxdırıb; başını çevirən vaxt qulaqların üstündəki təmiz qırxılmış yastı səth 
göyərçinin boynundakı göyümtül lələk kimi parıldayır. 
 – O, mənim burada olduğumu bilir? – Dovşan özünün də pıçıltı ilə danışdığını heç cür 
gözləmirdi. O, ikrahla özünün qorxudan karlaşmış səsini eşidir. 
 –  Xahiş eləyərəm ona bildirsinlər, əgər hələ huşu üstündədirsə,  – Ekklz elə bərkdən cavab 
verir ki, pıçıldasan kişilər başlarını qaldırırlar. O, Bernard bacıya yaxınlaşır. Rahibə qadın gap 
eləməyə şaddır, ikisi də gülür: Ekklz Dovşana yaxşı tanış olan təəccüblü qəhqəhəsi, Bernard bacı 
isə fleyta kimi nazik qız zənguləsilə – olanların səsini bir qədər üzlərinin ətrafını sarmış nişastalı 
büzmələr batırır. Ekklz masadan uzaqlaşdığı vaxt o, parçaya bükülmüş dirsəyinin yanında dayanmış 
telefonun dəstəyini qaldırır.  
Ekklz geri qayıdır, onun üzünə baxır, ah çəkir və elə görkəmlə siqaret təklif eləyir ki, sanki, bu, 
peşman olmuş günahkara verilən həbdir və Dovşan onu qəbul eləyir. Uzun ayların gözləməsindən sonra 
birinci qullabdan əzələləri zəifləyir və o, məcbur olur otursun. Ekklz onun yanında bərk stulda oturur və 
söhbətə başlamağa heç bir cəhd göstərmir. Dovşan qolfdan başqa onunla nə haqda danışacağını  bilmir və 
tüstülənən siqaretini yöndəmsiz şəkildə sol əlinə alaraq dini olmadığına əvvəlcədən əmin olduğu daha bir 
jurnalı masanın üstündən götürür: «Seterdey ivninq post». Jurnal, fotoya baxanda italyan olduğu bilinən 
müəllifin arvadı, dörd uşağı və qayınanası ilə üç həftə Kanadanın Qayalı Dağlarında kreditə götürdükləri 
kiçik təyyarənin alınmasına verdikləri ilk üzvlük haqqı sayılmasa, cəmi yüz iyirmi dollara vaxt keçirmələri 
haqda danışdığı səhifədən açılır. Dovşanın fikirləri sözlərlə heç cür bir səviyyədə ola bilmir, onlar hey 
səhifədən süzülüb düşürlər, tufan kimi şütüyür, qol-budaq atır, qışqıran Cenisi, qan gölməçəsi içərisində 
körpənin başını, Cenisin gözləri qarşısında dayanan kəskin mavi rəngli işığı əks etdirən kiçik, tutqun 
mənzərələrlə bəzənir. Ekklz dediyi kimi əgər onun huşu üstündədirsə, cərrahın qırmızı rezin əlcəkli əlləri, 
tənzif maskası və Cenisin uşaq burun pərələrinə bənzər burnu, onlar onun burada hər tərəfdən eşitdiyi 
antiseptik iyi udaraq genişlənir, ağardılmış divarlarda qaçışan iy – qan, qusmaq yuyuntularının iyi,  o iy ki 
- yuyurlar, yuyurlar amma vedrənin səthindən çəkilmir, ona görə ki, ora yenə qusaq ilə doldurulur. 
(bununla belə siz özünüzü bağışlaz dərəcədə əks apardınız, mənə toxunmayın) və avtomobil alverçisinə xas 
olan ağayanalığın  – nəzakətin mexaniki refleksindən ibarət olan mürəkkəb təbbəsüm bağışlayaraq qəbul 
otağından çıxışa keçir. 
Yuyulub təmizlənməyən içalatların iyini götürmür, çünki biz dönə-dönə onu öz poxumuzla 
dolduracağıq. Ona elə gəlir ki, Cenis, yaxud uşaq onun günqahı üzündən mütləq öləcək. Onun 
günahı-qaçmaq, amansızlıq, tərbiyəsizlik, şöhrətpərəstlik, doğum püskürmələrində həyata keçirilən qara 
laxtanı kənara tullamaqdan, təxirə salmaq, geri qaytarmaq, mükəmməlliyin üstündən qələm çəkməkdən ötrü 
sıxılsa da, yanında oturan ruhaniyə tərəf dönmür, bunun əvəzində isə dönə-dönə əla qızardılmış forel 
haqqındakı eyni frazanı təkrar təkrar oxuyur. 
Onun qorxu ağacının ən uzaq budağında Ekklz, qara quş gözə dəyir, o, jurnalların səhifəsini xışıldadır 
və özü-özünə qaşqabaqlı sir-sifətini turşudur. O, Dovşana qeyri-real görünür; ona duyğularının 
hüdudlarından kənarda olan hər şey qeyri-real görünür. Ovuclarında nəyinsə onu iynələdiyini hiss eləyir, 
nəsə onun gah ayaqdlarını, gah da peysərini sıxır. Uşaq vaxtı məktəbə gecikəndə cekson Roudla qaçdığı 
vaxtdakı kimi qoltuqlarının altı qaşınır. 
 –  Onun valideyinləri haradadırlar? – Ekklzdən soruşur. 
 – Bilmirəm, – Ekklz təccüblə cavab verir verir. Tibb bacısından soruşaram. O, ayağa 
qalxmaq üçün səy göstərir. 
 – Yox-yox, siz allah yerinizdə oturun. 
Ekklzin özünü aparması Harrini hzirsləndirir – elə fikirləşmək olar ki, o, buranın yiyəsidir. Harri 
diqqəti cəlb eləmək istəmir, Ekklz isə səs- küy salır. O, jurnalın səhifələrini elə enerji ilə çevirir ki, onlar 
şaqqıldayır, sanki, kimsə portağal dolu yeşikləri sındırır və jonqlyor kimi siqaret kötüklərini ətrafa tullayır. 
Qəbul otağına ağ xalatlı bir qadın girir – rahibə deyil və Bernard bacıdan soruşur: 
 – Siz təsadüfən burada mebel polituralı banka görməyibsiz? Onu heç yerdə tapa bilmirəm. 
Yaşıl bankadır, yuxarısında hələ düymə kimi belə hoqqası da var, onu basırlar  – köpük atır. 
 – Yox, gözəlim. 
O, bankanı axtarmağa gedir, bir dəqiqədən sonra qayıdır və elan eləyir: 
 –  Bilirsiz, bu lap kainat tapmacasıdır. 
Qazanların, arabaların və qapıların taqqıltısı altında gün gecə olur, gecə isə növbəti gün. Bernard 
bacını başqa, çox qoca göy tumanlı rahibə əvəz eləyir. O, sanki, müqəddəsliyin pillələri ilə dırmaşaraq 
səmada dayanır. Pıçıldaşan kişilər masaya yaxınlaşır, nəsə soruşur və suyu süzülə-süzülə gedirlər. Dovşan 
Ekklzlə ikilikdə qalır. Dovşan xəstəxananın dərin lal-dinməz labirintindən öz körpəsinin qışqırığını 
eşitməkdən ötrü eşitmə qabiliyyətini toplayır. Ona hey elə gəlir ki, guya, onu eşidir  –  ayaqqabı 
cırıltısını, küçədəki it hürüşünü, xəstə baxıcı qadınların gülüşlərini bu – səslərin hər hansı biri onu aldatmaq 
üçün kifayətdir. O şübhə eləyir ki, Cenisin əziyyətlərinin bəhrəsi az da olsa, insan səsləri yarada bilər. 
Onda əminlik yaranır ki, bu nəhəng yırtıcı olacaq, onun özünün yaratdığı  nəhəng yırtıcı. Bütün həyatı ona 
mənasız qrotesk poza, magik etiqaddan məhrum olan rəqs kimi görünür. Allah yoxdur; Cenis ölə bilər  –  
bu fikirlərin hər ikisi eyni vaxtda, eyni ləng dalğa ilə gəlir. Ona elə gəlir ki, guya, suyun altına düşüb, şəffaf 
selik toruna ilişib, onu, özünün, qadınların zərif bədənlərinə atdığı həmin püskürmələrin kabusları tuturlar. 
Onun dizi üstündəki barmaqları yorulmadan yapışqanlı sapları bir-birindən ayırır. 
Meri Enn. O, yorğun və gərgin, ancaq oyundan sonra tənbəl güclə dolu halda onu məktəbin əsas 
girişinin pillələri üstündə tapır və onldar ağ noyabr dumanı içində çürüyən yarpaqların üstü ilə onun  
atasının avtomobilinə tərəf gedirdilər, istilikverəni işə salmaq, dayanmaqdan ötrü harayasa gedirdilər. Qızın 
bədəni – isti yuvalarla dolu qollu-budaqlı ağacdır, ancaq bu həmişə ağciyərlik duyğusudur. Sanki, qız özünə 
inanmır, o isə ondan da artıq inanmır; o – qalibdir. Dovşan onun yanına qalib kimi gəlirdi və bu hiss sonra 
həmişə onda çatışmırdı. Qadın da eyniylə beləcə hamıdan yaxşı idi, çünki, Dovşan onunla başqalarına 
nisbətən daha çox dərinə gedirdi. Hərdən, gimnastika zalındakı adamı kor eləyən işıq onun tərdən yanan 
gözlərində onları avtomobilin yumşaq boz tavanı altında gözləyən iğtişaşlı intizarında qatılaşırdı və onlar 
orada görünmələrinə bənd idilər ki, indicə qurtarmış oyunun parlaq şəfəqi onun qabaq şüşədə yağış zolaqları 
kölgəsilə cızılmış hamar dərisində  özünü göstərsin. Buna görə də bu qəhbələr onun fikirlərində 
birləşirdilər. Qız, o, orduda  olan  vaxt ərə getdi; anasının məktubundakı postskriptum onu sahildən 
itələdi. O, həmin gündən dalğaların iradəsi ilə üzməyə başladı. 
Ancaq indi o, sevinc duyurdu; sürtülmüş xrom dirsəkaltı  kresloda oturmaqdan bütün bədəni qıc 
olmuşdu, siqaretdən ürəyi bulanır, ancaq öz qızını xatırlayarkən sevinc duyur və ürəyinin qanı Ekklzin 
səsinin itələyib sındırdığı böyük, nazik vazına sevinc tökülür. 
 – Mən Ceki Yensenin məqaləsini əvvəldən axıracan oxudum, ancaq hələ də nə demək 
istədiyini anlamıram, –  Ekklz deyir. 
– Nə? 
– Ceki Yensenin məqaləsi onun beysbolu nə üçün atmaq niyyətində olması haqdadır. Mənim 
başa düşdüyümə görə, beysbolçu ilə ilahiyyatçıların problemləri elə eynidir. 
 – Evə qayıtmağın vaxtı deyilmi? Saat neçədir? 
 – İkiyə qalıb.Əgər etiraz etmirsizsə, qalmaq istərdim. 
 – Qorxmayın, qaçmaram. 
 Ekklz gülür,  oturmağında davam edir. Onun Harridə oyatdığı ilk təəssürat – tərslik olmuşdu 
və indi dostluq elədiyi müddət ərzində onun haqqında öyrəndiyi hər şey  silinib getdi, o, yenidən 
əvvəlkinə qayıtdı. 
 –  Bu yazıq, Nelsonu doğanda on iki saat çəkdi,  –  Dovşan ona deyir. 
 –  İkinci doğuş adətən yüngül olur,  –  Ekklz saata baxıb deyir. – Hələ heç altı saat 
keçməyib.  
Hadisələr bir-birini qovur. Missis Sprinqer imtiyazlılar üçün olan otaqdan çıxır; o, Ekklzə zabitə ilə 
başını tərpədir və gözünün ucu ilə Harriyə baxarkən geyilib köhnəlmiş zolaqlı tuflidəki xəstə ayaqları 
büdrəyir. Ekklz qalxır, onunla birlikdə qapıdan çıxır. Bir müddətdən sonra ikisi də əynində xırda düyünlü 
qalstuk və təzə ütülənmiş köynək olan mister Springerlə birlikdə qayıdır. O, qumaoxşar bığını elə tez-tez 
vurdurur ki, üst dodağı sanki, kirpiləşib. 
 –  Hello, Harri,  –  deyir o. 
Harrinin  mövcudluğunun qadının  əri tərəfindən olan bu etirafı, şübhəsiz ki, Ekklzin onlarla 
apardığı söhbətə baxmayaraq, qarını Harriyə sarı dönməyə və: 
 – Cavan oğlan, əğər siz quzğun kimi burada onun öləcəyi ümidilə oturursuzsa, geri qayıda 
bilərsiz, çünki o, sizsiz yaxşıca keçinib və bundan sonra da sizsiz otüşər. 
Ekklzlə Springer onu tələsik qəbul otağından çıfxarırlar, qoca rahibə isə onlara baxıb öz masası 
arxasından necəsə qəribə şəkildə gülümsəyir. Bəlkə, o, kardır? Missis Springerin tənələri Harrini hər cür 
təhqir eləməyə çalışsa da, haradasa sabun qoxulu xəstəxana divarlarından kənarda baş verən dəhşətli 
hadisəyə müəyyən dərəcədə uyğun gələn birinci mülahizə idi. Qadının sözlərinə kimi ona elə gəlirdi ki, guya, 
o, Cenisin doğuş ağrılarının qaza bənzər günəşi ətrafında fırlanan ölü planetdə tək qalıb; Cenisin 
qışqırıqları, qoy bu lap nifrət qışqırıqları olsun, onun tənhalığını yuyub aparmışdır. Cenisin ölümü haqqında 
sözə bürünmüş tükürpədici fikir dərhal öz ağırlığını itirdi. Cenisidən ölümün qəribə nəfəsi  gəlirdi – bunu 
missis Springer də duymuşdu və onun bunu missislə bölüşməyi Dovşana bütün dünyada kimləsə olan ən 
qiymətli əlaqə kimi görünür. 
Mister Springer qayıdır, kürəkənindən arvadına görə üzr istəməkdən (axı biz sizinlə birlikdə kişiyik) 
də qalmaq. 
Kimlə? Bundan belə «o» sözünün ikinci məna  kəsb eləməsi  vəziyyəti Harrini qorxudur. Dünya 
mürəkkəbdir. 
Ay səni, vecəyaramaz, Harri bu fikri özündən qapıya tərəf tolazlayıb düşünür, ay səni gəda. Bunlar 
hamısı hara gedirlər? Hardan gəlirlər? Niyə heç kim dincələ bilmir? Ekklz qayıdır, ona daha bir siqaret 
verir və təzədən gedir. Siqaretdən mədəsində qıcqırma başlayır. Boğazında bütün gecəni ağzıaçıq yatdığı 
vaxt olan duyğu var. Onun özünün üfunətli nəfəsi vaxtaşırı burnuna dəyir. Sinəsi təkər kimi və xalatının 
cibləri önündə saxladığı təssəvvürəgəlməz xırda yumşaq əlləri olan doktor inamsız halda qəbul otağına girir. 
 –  Mister Enqstrom? O, Harriyə müraciət eləyir. – Mən doktor Krouyam. 
Harri onu heç vaxt görməyib, brinci uşaqlarını başqa həkim tutmuşdu, ancaq o doğuş ağır keçmişdi və 
atası Cenisə bu həkimi məsləhət bilmişdi. Cenis ayda bir dəfə onun yanına gedirdi və onun necə nəzakətli 
olduğundan, əllərinin yumuşaqlığından və hamilə qadının hisslərini necə incəliklə başa düşməsindən  
yorulub-usanmadan danışırdı. 
 – Təbrik eləyirəm. Sizin gözəl balaca qızınız oldu.  
O, əllərini Harriyə  elə tələsikliklə uzadır ki, Dovşan heç lazımi qaydada durmağa belə macal tapmır, 
ona görə də bu yeniliyi yarıəyilmiş vəziyyətdə canına hopdurur. Doktorun təmizlənmiş cəhrayı 
fizionomiyasındakı mikrobsuz maskasının ipi açılıb və solğun, ətli, əriyib yayılan dodaqlarını göstərərək 
qulağından sallanır. Dovşan gözlənilməz «qızınız» sözünə rəng və forma verməyə çalışır. 
 –  Hə? Hər şey qaydasındadır? 
 –  Yeddi funt on unsiya. Arvadınızın huşu həmişə üstündə olub və doğuşdan sonra körpəni 
bir dəqiqəliyə götürdü. 
 – Nə danışırsız? Götürdü? O necədir ….. ona çox ağır oldu? 
 –  Yo-o-x, Hər şey normal keçdi. Əvvəlcə spazmaları oldu, sonra, sonra hər şey normal  
keçdi. 
 –  Bu əldadır. Çox sağ olun. Oy, aman allah, çox sağ olun. Krou inamsız təbbəsümlə 
gülümsəyərək onun yanında dayanır. O, dünyanın dibsizliyindən qalxıb açıq havada kəkələyir. Necə 
qəribədir – o, sonuncu bir neçə saatı Cenisə, Harrinin özünün haçansa olduğundan daha yaxın olub, 
həkim qadının lap köklərində qurdalanıb, ancaq oradan nə sirr, nə lənət, nə də xeyir-dua çıxarıb. 
Harri dəhşət içində gözləyir ki, doktorun gözlərindən indicə şimşək çıxacaq, ancaq Krounun 
nəzərlərində heç bir qəzəb yoxdur. Heç qınama da. Görünür Harri onun üçün vur-tut düşünmədən 
atdığı toxumu bütün ömrü boyu biçməyə çalışdığı kişilik borcunun az-çox yerinə yetirmiş 
hissəsindəki nümunələrdən daha biridir. 
 – Onunla görüşə bilərəmmi? –  Harri soruşur. 
 – Kimlə?   
– Mənim… mənim arvadımla. – O, əlbəttə, – yumşaq və mədəni Krou sanki,  hətta 
təəccüblənib ki, Harri ondan icazə istəyir. O, sözsüz ki, hər şeyi bilir, ancaq  görünür Harri ilə 
bəşəriyyət arasında möhkəm pərçimlənmiş günah uçurumunu unutmuşdur. – Fikirləşdim ki, siz qız 
haqqında danışırsız. İstərdim ki, sabahacan gözləyəsiz, o vaxt qəbul saatları olacaq, indi onu sizə 
göstərəcək xəstə baxıcısı burada yoxdur. Ancaq arvadınızın huşu üstündündədir, artıq sizə 
demişəm. Ona ekvanil dozası vermişik. Bu olsa-olsa yalnız trankvilizatordur.  Meprobomat. Deyin,  
–  o başdan-başa çəhrayı dəri və təmiz paltarda sakitcə Harriyə tərəf hərəkət eləyir,  –  əgər onun 
yanına əvvəlcə anası girsə, etiraz eləməzsiz ki? O, bütün gecəni başımızı xarab eləyib. 
Doktor ondan xahiş eləyir, ondan – qaçan adamdan, vələdüz zinadan, qəddarın birindən. O yəqin ki, 
kordur. Ancaq ola bilsin, insan ata olduğu vaxt hamı onu bağışlamağa hazır olur, çünki bu, əslində yeganə 
şeydir ki, yer üzündə onun naminə yaşayırıq. 
 –  Əlbəttə. Qoy getsin. 
 – Sizdən əvvəl, ya sonra? 
Harri tərəddüd eləyir, ancaq missis Springerin ona, onun boş planetində necə gəlib dəydiyini 
xatırlayır. 
 – Əvvəl də olar. 
 – Təşəkkür eləyirəm. Çox gözəl. O, bundan sonra evə gedə bilər. 
Biz onu tez buraxarıq. Hamısı on dəqiqədən çox vaxt aparmayacaq. İndi xəstəyəbaxanlar arvadınızı 
hazırlayırlar. 
 – Əla. – Harri necə sözəbaxan olduğunu göstərmək üçün oturur, dərhal da yenidən ayağa 
qalxır. – Sağ olun. Çox sağ olun. Başa düşmürəm, siz həkimlər bütün bunları necə eləyirsiz. 
 –  O, özünü çox gözəl apardı,  –  Krou çiynini çəkir. 
 –  Birinci uşağı doğanda mən qorxudan, az qala, dəli olmuşdum. Bu, əbədiyyət qədər 
uzanmışdı. 
 –  Harada doğmuşdu? 
 –  Başqa xəstəxanada. Homeopatların yanında. 
 –  Aha – və cəhənnəmə enən və oradan göy gurultusu gətirən doktor rəqib xəstəxana 
haqqında fikirləşərkən gözlərindən nifrət qığılcımları atır, tərtəmiz başını cidd-cəhdlə yırğalayır və 
beləcə də uzaqlaşır. 
Ekklz məktəbli kimi gülümsəyərək otağa girir, ancaq Dovşan dqqətini onun axmaq fizionomiyasına 
heç cür yönəldə bilmir. Ekklz şükran ibadəti eləmək təklif edir və Dovşan küt-küt başını tərpədib razılaşır. 
Ona elə gəlir ki, ürəyinin hər döyüntüsü geniş ağ divarda yastılanır. Gözlərini yuxarı qaldırdığı  zaman ona 
elə gəlir ki, gözünə görünən hər şey həyatla elə doludur ki, bu an, torpaqdan qopacaq. Onun xoşbəxtliyi – 
yuxarı pilləsindən daha yuxarı atılmaq istədiyini asma nərdivandır – çünki belə lazımdır.     
Krounun xəstəyəbaxanlarının Cenisi «hazırlamaq» barədə dediyi frazalar qəribə səslənirdi, sanki, 
söhbət May  Kraliçasından1 gedirdi. Arvadının yanına, palataya apardıqları vaxt onu ləçək-ləçək lentdə, 
çarpayısının söykənəcəyində isə kağız güllər əklilində görəcəyini gözləyirdi. Ancaq qarşısında iki hamar 
mələfə arasında, hündür metal çarpayıdakı elə əvvəlki Cenisdir. O, üzünyü Dovşana çevirir və deyir:  
 – Görün kim gəlib. 
 – Salam,  –  Dovşan dillənir və bunu çox zərif şəkildə eləməyə çalışaraq onu öpməkdən 
ötrü  bir az da yaxına gəlir. Dovşan ona sarı  şüşə gülə tərəf əyilən təhər əyilir. Cenisin ağzından 
şirin efir qoxusu ətrafa yayılır. Dovşan təəccüblənir ki, o, əllərini mələfənin altından çıxarır, onun 
başından tutr və üzünü öz yumşaq efirlə dolu ağzına sıxır. 
 – Ehtiyatlı ol, – deyir Dovşan. 
 – Mənim ayaqlarım yoxdur, – o bildirir. – Elə gülməlidir ki.  
Onun saçları möhkəmcə, xəstəxana qaydasınca düyünlənib, üzündə  heç bir kosmetika yoxdur. 
Balaca başı balışın üstündə qaralır. 
 – Ayağın yoxdur? – Dovşvn aşağı baxır və görür ki, o, tərpənməz V hərfi şəklində yastılanaraq 
mələfə altında uzanıb. 
 – Axırayaxın mənə onurğa beyni anesteziya, ya da adı necədir, onu verdilər və heç nə hiss 
eləmədim. Sadəcə olaraq, uzanmışdım və onların necə «basın» demələrini eşidirdim, sonra birdən 
görürəm ki, bu körpəcə  qırış-qırış qızcığaz – onun sifəti ay kimi dəyirmi idi – hirslə mənə baxır. 
Anama dedim ki, o, sənə oxşayır, ancaq arvad heç eşitmək belə istəmir. 
 – O, mənim üstümə qışqırdı. 
 – Mən istəmirdim onu buraxsınlar. Onu görmək istəmirdim. Səni görmək istəyirdim. 
                                                 
1 Май байрамынын краличасы сечилмиш(майын биринъи ба
зар эцнц кечирилян халг байрамы) ян эюзял гыз: эцл чя
 – Məni? Niyə, balası? Mən  belə donuzluq eləyəndən sonra? 
 – Heç nə eləməyibsən. Mənə dedilər ki, sən buradasan və mən hey fikirləşirdim ki, bu sənin 
uşağındır, mənə elə gəlirdi ki, səni doğuram. O qədər efir udmuşam ki, elə bilirəm harasa uçuram, 
ayaqlarım isə yoxdur. Hey danışmaq istəyirəm. – O, əllərini qarnının üstünə qoyur, gözlərini yumur 
və gülümsəyir. – Mən tamamilə sərxoşam. Bax gör necə yastıyam. 
 – İndi sən həmin çimərlik paltarını geyə bilərsən, –  Dovşan təbəssümlə deyir və onun efir 
hopmuş çərənləmə axınına qoşulub özünü elə hiss edir ki, sanki, onun da ayağı yoxdur, 
nişastalanmış  mələfələr və steril səthlər boyunca iri təmizlik dənizində sübhə kimi arxası üstə üzən 
köpük  kimi yüngüldür. Qorxu və təəssüf əridi, minnətdarlıq isə o qədər şişdi ki, artıq onun iti bucaqları 
yoxdur. – Doktor dedi – afərin sənə. 
 – Boş şeydir. Heç elə şey yoxdur. Mən özümü dəhşətli dərəcədə pis aparırdım. Bağırırdım, 
anqırırdım ki, əllərini yığışdırsın. Ancaq hər şeydən pis o idi ki, bu bədheybət qoca rahibə mənim 
başımı quru ülgüclə qırxmağa başladı. 
 – Yazıq Cenis. 
 – Yox, bu, əla oldu. Mən qızın ayaqlarında neçə barmaq olduğunu saymaq istədim, ancaq 
başım elə gicəllənirdi ki, bacarmırdım, ona görə də onun neçə gözü olduğunu  saymağa başladım. 
Məlum oldu ki, ikidir. Biz qız istəyirdik? De ki, istəyirdik. 
 – Hə, mən istəyirdim. Dovşan birdən başa düşdü ki, bu, doğrudur. 
 – İndi mənim Nelmonla sənə qarşı müttəfiqim olacaq. 
 – Nelson necədir? 
 – U-u, bütün günü bircə şey bilir ki, atam bu gün gələcək  –  soruşur. Məni o qədər boğaza 
yığıb ki, yazıq uşağı qayışla döyməyə hazır idim. Mənə bunu xatırlatma, həddən artıq ağırdır. 
 – Ay səni, – Dovşan dillənir və mövcud olduğuna qətiyyən şübhə etmədiyi göz yaşları onun 
burnunun üstünü yandırır.  –   Özüm inanmıram ki, bu mən idim. Bilmirəm niyə getdim.  
Cenis başını balışa bir az da soxur və geniş təbəssüm onun yanaqlarını səyridir. 
 – Mənim uşağım oldu. 
 – Bu gözəldir. 
 – Sən qəşəngsən. Hündürsən – Cenis  gözlərini yumub danışır və gözlərini açanda onlar 
gözlərinin kənarlarına kimi hansısa fikirlə doludur: o heç vaxt onların belə parıldadığını görməyib. 
Cenis pıçıldayır:  –  Harri, o biri çarpayıda yatan qonşum bu gün evə getdi, sən sonra sakitcə 
pəncərədən gəl bura gir və bütün gecəni uzanıb bir-birimizə cürbəcür əhvalatlar danışaq. Yaxşı? Elə bil, 
ordudan,  yaxud daha   haradansa qayıdıbsan. Sənin çoxmu qadının olub? 
 – Məncə, indi sənə uzanıb yatmaq lazımdır.   
                                                                                                                                                                  
лянэи иля таъ гойулур. 
 – Yaxşı, bunun əvəzində sən məni daha çox sevəcəksən, –  o, gülür və tərpənməyə cəhd 
eləyir. –  Yox, mən pis heç nə demək istəmədim, sən yaxşı oynaşsan, sən mənə uşaq veribsən. 
 – Nəsə həddən artıq diribaşsan, indi sənə belə şeylər haqqında     düşünmək belə olmaz. 
 – Sən belə hesab eliyirsən. Səni mənimlə uzanmağa  dəvət eliyərdim, ancaq çarpayı elə 
ensizdir ki, U-u-u-u 
 – Nə? 
 – Mən dəhşətli dərəcədə limonad istəyirəm 
 – Elə  gülməlisən ki. 
 – Sən gülməlisən. Qız isə mənə elə hirslə baxırdı ki. Rahibə qarı qapı boşluğunu qanadları ilə 
doldurur 
 – Mister Enqstrom. Vaxtdır.       
 – Məni öp, –  Cenis deyir. Qadın onun sifətinə toxunur və Dovşan əyilib yenə efir iyini 
özünə çəkir: qızın ağzı isti bulud kimidir, o, birdən açılır və Cenis Dovşanın alt dodağını dişləyir,  
–  getmə. 
 – Tez qayıdacağam. Sabah yenə buradayam. 
 – Səni sevirəm. 
 – Qulaq as. Mən səni sevirəm. 
Ekklz onu qəbul otağında gözləyir. 
 – Hə, o necədir? 
 – Gözəldir. 
 – Siz qayıdacaqsız ora… m-m-m… olduğunuz yerə? 
 – Yox. –  Harri dəhşət içində cavab verir. –  Heç bir vəchlə. Bacarmaram.. 
 – Bəlkə, bizə getmək istəyirsiz?  
 – Qulaq asın, sizə əziyyət verdiyim bəsdir. Valideyinlərimin yanına gedə bilərəm. 
 – İndi onları oyatmağa çox gecdir. 
 – Yox, sizə bu qədər narahatlıq verə bilmərəm. –  O artıq dəvəti qəbul eləməyi qərara alıb. 
Sümükləri pambıq kimidir. 
 – Heç bir narahatlıq yoxdur, axı sizə həmişəlik bizdə qalmağı təklif eləmirəm, –  Ekklz 
deyir. Uzun gecə Dovşanın əsəblərinə təsir göstərməyə başlayır. – Yerimiz çoxdur. 
 – Okey, okey. Yaxşı. Sağ olun. 
Onlar   Maunt Cacda tanış şose ilə qayıdırlar. Yol bu saat boşdur, hətta yük maşınları da yoxdur. 
Gecədən xeyli keçsə  də, səma qara yox, nəsə qəribə boz rəngdədir. Harri dinmədən qabaq şüşəyə baxır; 
onun bədəni, canı donub qalıb. Kələkötür şose qarşılarında açılan böyük, geniş, düz yol kimi görünür. O, 
heç nə istəmir  –  təkcə bu yolla irəliləmək. 
Pastorluq yatır. Ekklz onu yuxarı, örtüyünün üstündə fırça  olan çarpayılı otağa aparır. O, sakitcə 
vanna otağına keçir, sonra alt paltarını çıxarmadan mümkün qədər  az yer   tutmağa çalışaraq xışıldayan 
təmiz mələfə altında yumaq kimi yumrulanıb yatır. Çarpayının kənarında uzanıb tısbağa çanağına çəkilən 
kimi  yuxuya gedir. Bu gecə yuxu – onun ayıq ruhunu ələ keçirməli olan qaranlıq kabuslar səltənəti yox,  
öz daxilində olan, özünün sürükləndiyi, yağışın sanki, ayı kimi caynaqları ilə pəncərəni cırmaqladığı 
mağaradır.   
Günəş işığı, qoca təlxək, otağı ağızbaağız doldurur. İki çəhrayı kreslo tüllə örtülmüş pəncərənin hər 
iki tərəfindədir, oradan süzülən işıq pırtlaşıq düşmüş  yazı masasının üstünə yağlovca kimi yaxılıb. Stolun 
üstündə çəhrayı paltarlı qadın portreti var. Qadın səsi qapını döyür. 
 – Mister Enqstrom. Mister Enqstrom. 
 – Hə, hə, –  o, xırıltılı səslə hay verir. 
 – Artıq birə iyirmi dəqiqə işləyib. Cek tapşırdı sizə deyim ki, xəstəxanada qəbul saatları 
birdən üçə kimidir. O, Ekklzin arvadının kövrək – səsini tanıyır. Frazanı elə bitirir ki, sanki, indicə: 
sizin mənim evimdə nə itiniz azıb sözlərini əlavə eləyəcək. 
 – Hə?  Okey. Mən bu saat. 
O, dünən geydiyi kakao rəngli şalvarını əyninə çəkir, bütün xoşagəlməz çirkli duyğulu şeylərini, 
tuflisini, corablarını və köynəyini özü ilə vanna otağına aparır və onları əyninə keçirmək lazım gələcəyi vaxtı 
bir dəqiqəni ötürərək onları bir az da havaya verir. O, suyu hara gəldi siçratsa da, hələ də tamam yuxulu 
halda onları vanna otağından çıxarır və aşağı ayaqyalın, maykada düşür.  
Ekklzin balaca arvadı onu öz iri mətbəxində gözləyir. O bu dəfə əynində xaki rəngdə şortı, yay 
çəkmələrindən boyanmış dırnaqları görünür. 
 – Necə yatmısız? – qadın soyuducunun qapısı arxasından soruşur. 
 – Ölüm yuxusu ilə. Heç yuxu da görməmişəm. 
 – Təmiz vicdan bu deməkdir,  –  o deyir və portağal şirəsi olan stəkanı  eleqant cingilti ilə   
masanın üstünə qoyur. Dovşana elə gəldi ki, qadın onu tək maykada gördükdə tez üzünü çevirdi.  
 – Xahiş eləyirəm, narahat olmayın. Bruerdə ağzıma bir  şey ataram. 
 – Sizə qayğanaq bişirmək və sairə fikrində deyiləm. Buğda yarması xoşlayırsız? 
 – Həddindən artıq. 
 – Çox gözəl. 
Portağal şirəsi onun ağzındakı pambığın bir hissəsini yandırır. Dovşan onun ayaqlarını nəzərdən 
keçirir – qadın masanın üstünə qab-qacaq yığdığı vaxt dizləri altındakı ağ damarları oynayır. 
 – Freydin işləri necədir? – Dovşan soruşur. Bilir ki, bu, pis qurtara bilər,  –  əgər o, qadına 
həmin axşamı xatırlatsa, yançağına necə şappıldatmağını da  xatırladacaq, ancaq missis Ekklzin  
yanında onda məzəli hissələr yaranır, elə bil, burada ev yiyəsidir və buna görə də ipə-sapa yatmır. 
Qadın dililə yan dişlərini yalayaraq ona tərəf dönür, bundan ağzı  əyilir və onu düşüncəli soyuq 
baxışlarla süzür. Dovşan gülümsəyir – belə ifadə, guya, danışdığından çox bildiyini göstərmək istəyən yuxarı 
sinif şagirdi olan sırtıq qızlarda olur. 
 – Həmişəki kimi. Südlə-qaymaqla?  
 – Südlə. Qaymaq çox yağlıdır. Bunlar haradadırlar? 
 – Cek kilsədədir, yəqin ki, öz azyaşlı cinayətkarlarından kimləsə pinq-ponq oynayır. Coys və 
Bonni yatırlar, niyə – bircə  allah bilir. Onlar bütün səhəri  qonaq otağına soxulmağa çalışıblar ki, 
sözəbaxmayan dayıya baxsınlar. Zorla saxlamışam. 
 – Onlara mənim nadinc olduğumu kim deyib? 
 – Cek səhər yeməyi vaxtı dedi: «Dünən evimizə tezliklə qulaqasan olacaq nadinc dayını 
gətirmişəm». Uşaqlar onun bütün qəyyumluğu altında olanlara ayama qoyublar: siz – Nadinc Dayı, missis 
Makmillan Gecələr Zəng Vuran Xala, sonra da Qəmiş  Xala, Eşitmə Aparatı Borusu Dayı, Yan Qapı Xala 
və Şən Bob Dayı. Şən Bob-dünyada ən qaşqabaqlı adamdır, ancaq o bir dəfə uşaqlara sellüloid şax-şax 
gətirmişdi, onlar onu bütün günü taqqıldadırdılar. O vaxtdan bəri, o şən bobdur. 
Dovşan gülür, Lisi isə ona yarma verərək – südü həddindən prtıqdır, yarmanın bərabər olmasından 
ötrü onu azca islatmağı sevir – şən-şən danışmağına davam eləyir. 
 – Bir dəfə buna  görə dəhşətli dərəcədə xoşagəlməz hadisə baş verdi. Cek telefonda prixod 
şurasının üzvlərindən biri ilə danışırdı və ağlına gəldi ki, o yazığı həvəsləndirmək ona kilsədə nəsə 
bir iş vermək lazımdır və birdən-birə deyəsən ki, «Biz niyə də Şən Bobu hansısa bir komitəyə  
qoymayacaq?» Şuranın üzvü soruşur: «Hansı Bobu?» və Cekə bu vaxt çatır ki, nə deyib, ancaq 
başqa hər hansı bir adamın hərəkət eləcəyi kimi bu məsələni ört-basdır eləmək əvəzinə o, Boba 
uşaqların ona necə Şən Bob adı vermələrindən danışıb, əlbəttə ki, bu pərt qoca burada gülməli heç 
nə görməyib. Başa düşürsüzmü, sən demə o, Şən Bobla dostdur və tez-tez bir yerdə Bruerdə nahar 
eləyirlər. Neyləyəsən, bizim Cek belədir – həmişə nəsə artıq şey zəvzəkləyir. Hə, indi  isə bu 
prixod şurasının üzvü pastorun zavallı Şən Bobu necə ələ saldığını, şübhəsiz ki, hamıya deyir. 
Dovşan yenə, gülür. Qızıl monoqramlı nazik alçaq fincanda qəhvə gəlir və Lüsi öz fincanı ilə onunla 
üzbəüz masa arxasında oturur.  
– Deməli o dedi ki, mən tezliklə sözəbaxan olacağam. 
– Hə. O, sevindiyindən özündə-sözündə deyil. Evdən çıxanda əməlli-başlı oxuyurdu. O elə 
bilir ki, bu onun Maunt Cacda gəlişindən bəri gördüyü birinci faydalı işdir.    
– Bilmirəm o nə eləyib belə, – Dövşan əsnəyə-əsnəyə deyir.  
– Mən də bilmirəm, ancaq ona qulaq asasan, guya, hər şeyi çiynində daşıyıb.  
Onu nəyəsə məcbur elədiklərinə işarə Dövşanın, tükünü əksinə tumarlayır. O, əyri-əyri gülümsəyir.  
– Ola bilməz! O belə deyir?  
– Aramsız olaraq deyir. Sizi çox sevir. Daha bilmirəm nəyə görə.  
– Məni hamı sevir.  
– Hey bunu eşidirəm. Siz zavallı missiz Smiti lap fəth eləyibsiz. O, hesab eləyir ki, sizdən 
yoxdur.  
– Məgər siz bununla razı deyilsiz?  
– Ola bilsin mən hələ buna gəlib çatmamışam. Ola bilsin, əgər mənim 73 yaşım olsaydı… – 
O, fincanı dodaqlarına aparır, əyir, buğlanan qəhvəyi qəhvənin yaxınlığında nazik burnundakı çillər 
daha aydın seçilir. O, nadinc qızdır. Hə, hə, gün kimi aydındır, – nadinc qızdır. Lüsi fincanı 
masanın üstünə qoyur, yaşıl dəyirmi gözləri ilə ona baxır, Dovşana elə gəlir ki, onun qaşları 
arasındakı üçbucaq da baxıb rişxənd eləyir. – Danışın, bu – yeni həyata başlamaq necədir? Cek hər 
vaxt ümid eləyir ki, mən islah olacağam, mən bilmək istəyirəm ki, məni nə gözləyir. Siz «dünyaya yenidən 
gəlmisiz?».  
– Qətiyyən belə şey yoxdur, mən özümü, demək olar ki, əvvəlki kimi hiss eləyirəm.  
– Hər halda, özünüzü əvvəlki kimi aparmırsınız.  
– Hə-hə, – Dövşan stulda qurdalanaraq mızıldanır.  
O, nədən özündə -sözündə deyil? Qadın yalnız ona görə onu özünü axmaq anauşağı kimi hiss 
eləməyə məcbur eləmək istəyir ki, o, arvadının yanına qayıtmaq istəyir. Dovşan, doğrudan da, özünü 
əvvəlki kimi aparmır və bu qadınla münasibətdə də özünü əvvəlki kimi hiss eləmir, həmin gün onu 
düşünmədən Lüsinin yançağına şappıldatmağa imkan verən başısoyuqluğunu itirib.  
– Dünən gecə biz bura gələndə məndə elə hiss yarandı ki, elə bil, qarşıdakı yol düppədüzdü, 
əvvəllər isə mənə elə gəlirdi ki, kolluqda qalmışam, hara getməyimin mənimçün fərqi yoxdur.  
Lüsinin qəhvə finçanının üstündə hər iki əlilə tutduğu balaca sifəti sanki, şorba boşqabıdır, o, 
heyranlıq ifadə eləyir; Dovşan gözləyir ki, o, güləcək, ancaq qadın dinməzcə gülümsəyir. Dovşan fikirləşir: 
o, məni istəyir.  
Sonra Dovşan Cenis haqqında, onun iflic olmuş ayaqları, ayaq barmaqları, məhəbbət və limonad 
barəsində çərənlənməsini xatırlayır və ola bilsin bu fikir Dovşanın sifətinə hansısa möhür basır, çünki Lüsi 
Ekkl təəssüflə üzünü çevirir və deyir:  
– Deyəsən, sizin bu gözəl düz yolla getməyinizin vaxtıdır. Artıq birə iyirmi dəqiqə qalıb.  
– Buradan avtobus dayanacağına ayaqla nə qədər yoldur?  
– Çox deyil. Əgər uşaqlar olmasaydı, mən sizi xəstəxanaya aparardım. Qadın ona qulaq verir, 
– adını çək, qulağını bur, biri artıq gəlir.  
Dovşan corablarını geydiyi vaxt böyük qız təkcə şalvarda mətbəxə boylanır.  
– Coys, – Lüsi əllərində boş fincanlar əlüzyuyana tərəf gedərkən yarı yolda dayanır. – Bu saat 
geri qayıt, yatağına uzan.  
– Hello, Coys, – Dovşan dillənir, – Sən nadinc dayıya baxmağa gəldin?  
Coys gözlərini bərəldib ona baxır və kürəyini divara sürtür. Uzun gızılı qarnı şalvarından ciddi şəkildə 
çıxıb.  
– Eşitdin sənə nə dedim, Coys?  
– Bəs o niyə köynək geyməyib -qız əməlli-başlı tərəddüd eləyir. 
– Bilmirəm, – anası cavab verir – yəqin, fikirləşir ki, qəşəng sinəsi var.  
– Mən mayka geyinmişəm. – Dovşan deyir. Düşünmək olar ki, onlardan heç biri bunu görmür.  
– Bu onun doşü-dü-ü-r? -Coys soruşur.  
– Yox, mənim balam. Döş yalnız xanımlarda olur. Biz bunu artıq keçmişik.  
– Neynək, əgər bu hamının əsəblərinə toxunursa, – deyə Dovşan köynəyini geyir. Köynək 
qırış-qırış olur, yaxası bozarıb: Dovşan onu «Kanstanyetlər» klubuna getdiyi zaman geyinmişdi, 
pencəyi yoxdu; o, Rutun yanından gedərkən çox tələsirdi -yaxşı, – o, köynəyini şalvarına sala-sala 
əlavə eləyir. – Çox sağ olun.  
– Dəyməz, – Lüsi deyir. – İndi isə sözəbaxan olun.  
Ana və qızı onu dəhlizlə aparırlar. Lüsinin ağ ayaqları qızının çılpaq sinəsilə eyni rəngdədir. Balaca 
Coys gözlərini Dovşandan çəkmir. Heç cür başa düşə bilmir ki, qızı qayğılandıran nədir. Uşaqlar və itlər 
həmişə nə isə duyurlar. O, «indisə sözəbaxan olun» sözlərindən istehzanın hansı qırığı gizləndiyini və 
onların, ümumiyyətlə, nə demək olduğunu müəyyən eləməyə çalışır. Heç olmasa, Lüsi onu, doğrudan, 
aparaydı, Dovşan bunu istəyirdi, onun maşınına minməyi çox istəyirdi. Lap onunla nəsə eləməkdən ötrü 
yox, elə-belə, nə məsələ olduğunu aydınlaşdırmaqdan ötrü çıxıb getməyə onun həvəsi yoxdur, bundan onlar 
arasındakı hava tarıma çəkilir.  
Onlar qapının ağzında dayanıblar - Ekklin hamar uşaq dərili arvadı onlara aşağıdan yuxarı baxan 
balaca Coys, onun qalın dodaqları və atası kimi çatma qaşları var, bir az aşağıda isə Lüsinin xalça üstə iki 
cərgə balaca qırmızı balıqqulağı kimi rənglənmiş dırnaqları parıldayır. Dovşan hava tellərindən rədd 
edilmənin tutqun səslərini alır. Qapının möhkəm dəstəyindən yapışır. Axmaq fikir – döşün ancaq xanımlarda 
olması fikri onu əməlli-başlı izləyir. O, gözlərini Lüsinin dırnaqlarından Coysun diqqətli sifətinə, ondan da 
anasının döşünə – nazik parçanın altından büstqalterinin ağ kölgəsi görünən yaxası bağlı köynəyindəki iti 
fıra tərəf qaldırır. Gözləri Lüsinin gözləri ilə rastlaşanda sükuta nəsə heyrətamiz bir şey soxulur. Qadın ona 
göz vurur. Şimşək sürəti ilə, ola bilsin bu, ona belə görünür. O, qapının dəstəyini burur və gün düşən yolla 
uzaqlaşır. Sinəsindən çıqqıltı səsi gəlir, sanki, orada hansısa tel qırılıb.  
Xəstəxanada onu deyirlər ki, Cenis bir dəqiqəliyə uşağı götürüb, lütfən gözləyə bilərmi? O, xrom 
söykənəcəkli kresloda oturur və geri daranmış ağ saçlı, nazik qırışlı, gümüşü dərili, ucaboy qadın qəbul 
otağına girdiyi vaxt «Qadın günü» jurnalını axırdan əvvələ vərəqləyir; qadın ona elə tanış gəlir ki, ondan 
gözünü çəkə bilmir. Qadın bunu görür və o, Dovşanla danışmalı olur, hərçənd ki, onun Dovşanı görmədiyinə 
üstünlük verəcəyi hiss olunur. Bu kimdir? Qadının görkəmindən uzaq keçmişdən nəsə tanış olan bir şey üzə 
çıxır. Qadın könülsüz halda onun üzünə baxır və deyir:  
– Siz Martinin keçmiş şagirdisiz. Mən Qarriyet Toteroyam. Bir dəfə bizdə nahar eləmişdiz, 
mən indi adınızı xatırlaram.  
Hə, əlbəttə, ancaq Dovşan bu qadını onlarda nahar elədiyinə görə yox, onunla küçədə rastlaşdığına 
görə xatırlayır. Maunt Cacda yuxarı sinif şagirdlərinin əksəriyyətinə məlum idi ki, Totero qadın dalınca 
qaçır və onların günahsız baxışlarında onun arvadı tünd alov çələngində yeriyən qurbanlıq, günahın canlı 
kölgəsi idi. Onu rəhmdən daha çox hansısa xəstə maraq başqalarından ayırırdı, – Totero özü elə hər şeyi 
danışan, belə şeyə baş qoşan və tələsik olmuşdu ki, hərəkətlərinin nəticələri ondan – qazdan su süzülən kimi 
düşürdü. Bunun əvəzində onun ucaboy gümüşü dərili sərt arvadı bütün günahlarını akkumlyasiya eləyir və 
ondan onların gənc zəkalarını sıradan çıxaran – heyrətləndirici, pərtlik və qorxu içərisində olduğu zaman 
ondan gözünü çəkməyə məcbur eləyən elektrik yükü çıxırdı. Harri bu qadının yaşadığı dünyanın indi həm də 
onun olduğunu təəccüblə dərk eləyərək qalxır.  
– Mənim adım Harri Enqstromdur, – deyir.  
– Hə, hə, yadıma düşür. O, sizinlə çox fəxr eləyirdi. Tez-tez sizdən danışırdı, hətta bu 
yaxınlarda da.  
Bu yaxınlarda. O, qadına nə danışıb? Qadın onun işlərindən xəbərdardırmı? Onu ittiham edirmi? 
Məktəb müəlliməsinin uzunsov sifəti həmişəki kimi öz sirlərini bildirmir.  
– Eşitmişəm o xəstədir.  
– Hə, xəstədir, Harri, ağır xəstədir. O, artıq xəstəxanaya düşəndən sonra iki dəfə iflic olub.  
– Buradadır?  
– Hə. Onu dəymək istəyirsiz? Çox şad olar. Cəmi bircə dəqiqəliyə. Yanında adam həddən az 
olur, düşünürəm ki, məktəb müəlliminin faciəsi bundadır. Sən çoxlarını xatırlayırsan, ancaq səni az adam 
yada salır.  
– Əlbəttə, məmnuniyyətlə ona dəyərəm.  
– Onda mənimlə gedək, – Onlar dəhlizlə gedirlər və qadın deyir: – Qorxuram sizə elə görünə 
ki, o çox dəyişib.  
Bu sözlərin mənası Dovşana tam çatmır. O, diqqətini qadının dərisində cəmləyərək onun dərisinin, 
doğrudanmı, bir yerdə tikilmiş xeyli kərtənkələ dərisini xatırlatdığına nəzər yetirməyə çalışır. Ancaq onun 
gözünə yalnız qadının peysəri və əlləri dəyir.  
Totero palatada təkdir. Ağ pərdələr çarpayının baş tərəfi ətrafında sanki, gözləmə mövqeyindən 
asılıb. Pəncərə altındakı yaşıl bitkilər müntəzəm olaraq oksigen buraxır. Açıq framuqalardan – pəncərənin 
üst hissələrindən otağa yayın qoxusu dolur. Aşağıda çınqıllıqda kiminsə addım səsi xışıldayır.  
– Əzizim, yanına qonaq gətirmişəm. O, hansı möcüzə iləsə qəbul otağında peyda olmuşdu.  
– Salam, mister Totero. Mənim arvadım doğub.  
O, hansısa düşünülməmiş coşğunluqla hərəkətə gələrək bu sözlərlə Toteroya yaxınlaşır; çarpayıya 
büzüşüb yapışmış qocanın görkəmi, onun əyilmiş ağzı, köməksiz halda sallanmış dili – bütün bunlar onu son 
dərəcə heyrətləndirir. Toteronun ağ tük basmış sifəti ağ balışda sarı rəngə çalır, arıq əlləri yastı bədəninin 
hər iki tərəfində ucuz konfet kimi zolaqlı pijamasının qollarından çıxıb. Dovşan əllərini ona uzadır.  
– Harri, o, əllərini qaldıra bilmir. O, tamimilə köməksizdir. Ancaq siz onunla danışın. O, 
görür, eşidir.  
Qadının yumşaq hövsələli səsi boş otaqdakı sözsüz mahnı kimi məsum səslənir.  
Harri artıq əllərini uzatdığına görə Toteronun ovcunun arxa tərəfini sıxır. Quru olmasına 
baxmayaraq, nazik xışıltılı kələ-kötür yun altındakı əli istidir və Harrini, əlin inadla ovcunu ona çevirməsi 
dəhşətə gətirir. Harri barmaqları ondan ayırır və çarpayının yanındakı stulda oturur. Onun keçmiş məşqçisi 
başını qonağa tərəf zorla çevirir. Yanaqları o qədər batıbdır ki, gözləri gücsüz halda orbitindən çıxır. 
Danışmaq, danışmaq lazımdır.  
– Qız doğub. Mən sizə təşəkkür eləmək istəyirəm, – Dovşan ucadan danışır, – mənə Cenisin 
yanına təzədən qayıtdığım üçün kömək elədiyinizə görə sizə təşəkkür eləmək istəyirəm. Siz mənə 
qarşı çox mehriban olubsuz.  
Totero dilini çıxarır və arvadına baxmaq üçün üzünü çevirir. Çənəsinin altında əzələləri səyriyir, 
dodaqları qırış-qırışdır, çənəsi isə bir neçə dəfə qırışıb: Totero nəsə deməyə çalışdığı vaxt sanki, içərisində 
nəbz vurur. Ağzından bir neçə uzanmış sait səs çıxır, Harri missis Toteronun onların mənasını açacağına 
ümid eləyərək ona tərəf çevrilir, ancaq onun təəccübünə səbəb olaraq qadın başqa tərəfə baxır. Qadın boş 
yaşıl həyətdəki pəncərəyə baxır. Onun sifəti fotonu xatırladır.  
Bu, qadının hər şeyə tüpürməsi deməkdirmi? Əgər belədirsə, onda Toteroya Marqaret haqqında heç 
nə demək lazım deyilmi? Ancaq Marqaret haqqında Toteronu sevindirəcək nəsə elə bir şey deyə bilməzsən.  
– Mən indi düzəlmişəm, mister Totero, ümid eləyirəm ki, siz tezliklə sağalacaq və yataqdan 
qalxacaqsız.  
Toteronun başı tez və acıqlı-acıqlı geri çevrilir, gözləri azca çəpləşir və bu dəqiqə onun elə mənalı 
görkəmi var ki, Harriyə elə gəlir ki, guya, o, bu saat nəsə deyəcək, guya, bu pauza olsa-olsa onun köhnə 
pedaqoji üsuludur -dinləyici diqqətini tam cəmləyənə qədər sükut eləmək. Ancaq pauza böyüyür, şişir, 
sanki, 60 il frazaları bir-birindən ayırmağa adət eləyərək nəhayət öz şəxsi həyatını qazanmışdır, xərçəng şişi 
kimi böyümüşdü və bütün sözləri udmuşdu. Ancaq sükutun ilk dəqiqələrində Toterodan hansısa günə 
əsaslandığı, onun canı intensiv olaraq görünməyən iydən məhrum olan şəfəqlər saçır. Sonra gözlərindəki 
qığılcım sönür, qəhvəyi göz qapaqları çəhrayı jeleyəoxşar kütləni göstərərək qalxır, dodaqları aralanır və 
dilinin ucu ağzından çıxır.  
– Mən arvadımın yanına gedim, – Harri qışqırır. – Dünən doğub. Qızı olub.  
Onu qəfildən klaustrofobiya üzür, sanki, o, Toteronun kəlləsində oturub; qalxarkən başını nəyəsə 
vuracağından qorxur, hərçənd ki, palatanın ağ tavanına kimi bir neçə yarddur.  
– Çox sağ ol, Harri. Bilirəm ki, sizi gördüyünə çox şaddır, – missis Totero deyir. Bununla belə 
Dovşan onun tonundan hiss eləyir ki, imtahandan kəsilib. Onu buraxırlar və elastiki addımlarla 
dəhliz boyu gedir. Sağlam olduğundan, yeni xeyirxah həyata başladığından hava, hətta xəstəxana 
dəhlizlərinin antiseptik havası belə ətirlə dolur. Ancaq Cenisin yanına gəlməsi onu məyus eləyir. 
Ola bilsin onu hələ də Toteronun ölü kimi uzanan görkəmi boğur, ola bilsin artıq efirin belə təsir 
göstərmədiyi Harrinin Cenislə necə rəftar eləməsi fikri boğur. Cenis, tikişlərinin dəhşətli dərəcədə 
ağrıdığından şikayətlənir, Harri yenidən öz pesmanlığını ifadə eləməyə çalışdığı vaxt isə darıxır. 
Dovşana, heç kimə yarımamaq hissi iztirab verir. Cenis niyə gül gətirmədiyini soruşur. Macal 
tapmayıb, harada gecələdiyini deyir və Cenis əlbəttə, xahiş eləyir ki, Harri miss Ekklzi təsvir eləsin.  
– Boyu təxminən səninki kimidir. Çıl-çıldır, – o ehtiyatla cavab verir.  
– Onun gözəl əri var. Hamını çox sevir.  
– Hə, pis oğlan deyil. Ancaq mənim əsəblərimə toxunur.  
– Sənin əsəblərinə hamı toxunur.  
– Düz deyil. Marti Totero heç vaxt əsəblərimə toxunmayıb. Zavallı qocanı indicə görmüşəm, 
dəhlizin o başında tirtap uzanıb qalıb. Bircə söz də deyə bilmir, başını zorla tərpədir.  
– O, sənin əsəblərinə toxunmur, mənsə toxunuram, bunu demək istəyirsən?  
– Mən belə şey demədim.  
– Hə, əlbəttə. Oy, bu lənətə gəlmiş tikişlər, elə bil, lap tikanlı məftildir. Mən sənin əsəblərinə 
elə toxunmuşam ki, düz iki ay məndən qaçıbsan. İki aydan da çox.  
– O, ilahi, Cenis. Sən onu bilirdin ki, televizora baxırdın və içirdin. Demək istəyirəm ki, mən 
haqlıyam, ancaq məndə elə hiss vardı ki, sanki, məni diri-diri tabuta qoyublar. Sizin evinizin 
yanında maşına oturduğun o birinci axşam hətta o vaxt belə Nelsonun dalınca gedə və evə qayıda 
bilərdim. Ancaq əyləci buraxmağıma bənd idim ki…  
Censin sifəti yenidən qüssə ifadə eləyir. O sanki, milçəyini qovurmuş kimi başını bulayır.  
– Zibil, – deyir Dovşan.  
Bu sonuncu damcı kasanı doldurur.  
– Görürəm sənin dilin öz qəhbənlə yaşamağından yaxşılaşmayıb.  
– O qətiyyən qəhbə deyil. Sadəcə olaraq, kim gəldi, yatırmış.  Dünya onun kimilərlə doludur 
– saysız-hesabsızdır. Yəni demək istəyirəm ki, əgər bütün ərsiz qadınlara qəhbə desək…  
– İndi sən harada yaşayacaqsan? Hələ ki, xəstəxanadayam.  
– Fikirləşirdim ki, biz Nelsonla öz evimizə qayıdacağıq. 
– Ancaq inanmıram bu mümkündür. Biz artıq iki aydır onun pulunu ödəmirik.  
– Necə? Pulunu verməyibsən?  
– O, aman allah, Harri. Sən həddən artıq çox ey istəyirsən. Bəlkə, elə bilirsən atam bundan 
sonra da bizim mənzilimizin pulunu ödəyəcək? Mənim pulum yoxdur.  
– Sahib artıq gəlib? Bəs mebelimiz necə olub? Evin yiyəsi onu küçəyə atıb?  
– Bilmirəm.  
– Bilmirsən? Bəs onda nə bilirsən? Sən bütün bu vaxtlar nə eləyibsən? Bəlkə, yatıbsan?  
– Sənin uşağını gəzdirirdim.  
– Lənət şeytana, yəni sən daha heç nə haqda fikirləşməyibsən? Bədbəxtlik bundadır ki, mənim 
balam, sən, ümumiyyətlə, hər şeyə tüpürürsən. Tüpürürsən, vəssalam.  
– Sənə qulaq asmalı deyil.  
Harri çalışır öz sözlərinə qulaq assın, dünən gecə nə hisslər keçirdiyini yadına salır və bir müddətdən 
sonra hər şeyi təzədən başlamağa çalışır.  
– Qulaq as, mən səni sevirəm, – Dovşan deyir.  
– Mən də səni sevirəm. Səndə iyirmi beş sentlik var?  
–Yəqin, var. İndi baxaram. Nəyinə gərəkdir?  
– Əgər iyirmi beş sentliyi bax, bura, – o, xəstələrin yataqdan görmələrindən ötrü hündür 
altlıqdakı kiçik televizoru göstərir, – soxsan, o bütün günü işləyəcək. Saat ikidə bir axmaq proqram 
verirlər, evdə anamla hər gün ona baxırdıq.  
Və bax budur, Harri yarım saatdır ki, onun yatağı yanında oturur və saçı qısa vurulmuş aparıcının 
Ohayo ştatının Akron və Kaliforniya ştatının Oklend şəhərindən olan yaşlı qadınlara necə sataşdığına baxır. 
Mahiyyət ondan ibarətdir ki, bu qadınların hamısı öz faciələrindən danışır, sonra isə qazandıqları alqışlara 
uyğun olaraq pul alırlar, ancaq apaıcının yeni malların reklamını və qadınlara onların nəvələri və qızcığaz 
saç düzümü barədə sataşmanı qurtardığı dəqiqəyə məlum olur ki, faciə üçün artıq, demək olar ki, vaxt 
qalmayıb. Dovşan gözləyir ki, aparıcı özünün sözlərinin tempindən asılı olmadan çox aydın tələffüz eləməyin 
Avropa manerası ilə indi Möcüzə -Surtkəci reklam eləməyə başlayacaq, ancaq güman ki, bu mal hələ 
biznesin yuxarı sferalarına nüfuz eləməyib. Proqram pis deyil: süni sarısaçlılar – yanlarını 
pörtdədə-pörtdədə gəzən əkizlər – qadınları mikrofonlara və alqışların səsi batırmadığı kabinələrə tərəf 
itələyirlər. Bu, necəsə barışığa kömək eləyir – Cenislə onlar əl-ələ tutacaqlar. Dovşan oturduğu vaxt 
çarpayı, demək olar ki, onun çiyinləri səviyyəsində olur və ona qadının yanında belə qeyri-adi vəziyyətdə, 
olmaq xoş gəlir. Sanki, Dovşan onu çəki hiss eləmədən çiyinlərində aparır. O, çarpayının baş tərəfini 
qaldırır, bir stəkan su gətirir və bu xırda xidmətlər onun hansısa mənəvi tələbatını təmin eləyir. 
Xəstəyəbaxan qadının içəri girdiyi və:  
– Mister Enqstrom, əgər siz uşağınıza baxmaq istəyirsizsə, onu indi pəncərənin o üzündən 
göstərəcəklər, – dediyi vaxt proqram hələ qurtarmamışdı.  
Dovşan xəstəyəbaxan qadının arxasınca dəhliz boyu gedir; qadının kvadrat beli nişastalı ağ xalat 
altında xışıldayır. Dovşan təkcə kök peysərindən onu bütünlüklə təsəvvür eləyir – xoşagələn münasib ət 
parçası. Kök budlar. Kök buldu qadınlardan xoşu gəlir. Bundan başqa o, Helinoys ştatının Sprinqfild 
şəhərindən olan, oğlu dəhşətli avtomobil qəzasına uğrayan və qolunu itirən qadının nə deyəcəyini öyrənmək 
istəyir. Buna görə də başları portağala oxşayan balaca bükülülərin cərgə ilə kiçik universam səbəblərində – 
bəziləri tamamilə əyilmiş vəziyyətdə – atılıb qalan uşaq şöbəsinin xəstəyəbaxan qadını onun qızını pəncərə 
önünə gətirdiyi vaxt onda elə duyğu yaranır ki, sanki, onun sinəsində soba borularındakı kimi yelçəkən 
açıblar. Qəfil güclü yelçəkən nəfəs almasını dondurur. Adamlar həmişə deyirlər ki, təzə doğulan uşaqlar 
eybəcər olurlar, mümkündür ki, onun heyrətinə səbəb olan da budur. Xəstəyəbaxan qadın qızcığazı elə 
tutub ki, onun qırmızı profili yaxası bağlanmış ağ xalatdan sərt şəkildə bilinir. Burun pərələri ətrafındakı 
qırışlar elə xırda miqyasdadır ki, göz qapaqlarının xırdaca xətti diaqonal üzrə kifayət qədər uzaqlara uzanır, 
sanki, göz, açılacağı vaxt iri olacaq, hər şeyi görəcək və biləcək. Bir-birinə kip çıxılmış gözlərin və yuxarı 
çırmanmış üst dodaqların sakitliyində o, möhtəşəm nifrət oxuyur. O, öz qiymətini bilir. Dovşan bunu heç 
cür gözləmirdi, sən demə bu, onun qadınlığının aydın duyumundanmış, hələ zərif və eyni zamanda qara, 
yalanmış saçla örtülmüş uzunsov çəhrayı kəllə sümüyünün davamlı əyriliyindəymiş. Nelsonun başı 
bütünlüklə qoza-qoza idi, dəhşətli, göy damarlı və peysəri sayılmasa, tamamilə daz idi. Dovşan şüşənin o 
üzünə elə şaşırmış halda baxır ki, sanki, onun bir baxışından qəfil yaranmış bu həyatın kövrək mexanizmi 
qırılar.  
Xəstəyəbaxan qadının şüşə tərəfindən təhrif edilmiş təbəssümü onun gözləri ilə körpənin burnu 
arasında onu ata olduğuna əmin eləyərək səyriyir. Boyanmış dodaqlar sualedici tərzdə tərpənir, o -Dovşan 
qışqırır: «Okey! Hə!» -və enli barmaqları olan əlini qulaqlarına tərəf qaldıraraq qadına işarə eləyir. «O 
qəşəngdir», – Dovşan xəstəyəbaxan qadının şüşənin o üzündən eşitməsindən ötrü səsini gərginləşdirərək 
əlavə eləyir, ancaq qadın artıq onun qızını təzədən universam səbətinə qoyur. Dovşan başqa tərəfə çevrilir, 
növbəti atanın əzablı, yuxusuz fizionomiyasına baxır və açıq-aşkar qəhqəhə çəkir. O, Cenisin yanına 
qayıdır. Qulaqlarında külək vıyıldayır, gözləri qarşısında isə təzə doğulmuş uşağın profili qırmızı alovla alışıb 
yanır. Sabun iyi verən dəhlizdə ağlına bir ideya gəlir qızın adını Cun qoymaq lazımdır. İndi iyundur, uşaq 
iyunda doğulub1. Onun tanışları arasında heç vaxt heç bir Cun olmayıb. Bu, Cenisin xoşuna gəlməlidir –axı 
onun da adı C ilə başlayır. Ancaq Cenis də adlar düşünüb və qıza nənəsinin şərəfinə ad qoymaq istəyir. 
Dovşanın ağlına heç vaxt gəlməyib ki, missis Springerin də adı var. Onun adı Rebekkadır. Dovşanın uşaqla 
belə fəxr eləməsi Cenisi yumsaldır, o isə öz növbəsində arvadında qızlıq hisslərinin yaranmasından razıdır – 
onu tez-tez Cenisin anasını sevməməsi fikri narahat eləyirdi. Kompromis qərar qəbul edilir - Rebekka Cun 
Enqstrom.  
 
*** 
 
Düppədüz yolu hələ bir hamarlamışdılar da. Məlum oldu ki, mister Springer hey mənzil pulunu 
öləməkdə davam eləyirmiş, evin sahibi onun yaxın dostudur və o, qızına narahatlıq yaratmadan hər şeyi 
yoluna qoyub. Kişidə həmişə Harrinin qayıdacağı ilə bağlı qabaqcadan hiss eləmə olub, ancaq o hər 
ehtimala qarşı bu haqda heç kimə danışmaq istəməyib. Harri və Nelson mənzildə yerləşdirilirlər və 
təsərrüfatla məşğul olmağa başlayırlar. Dovşanda həmişə təsərrüfat təmayülü olub, tozsoranın tozu necə 
çəkməsi, tozun şlanqla kağız kisəyə necə keçməsi onun xoşuna gəlir, kisə sıx boş tüklə dolduğu vaxt isə o 
sanki, salamlaşarkən şlyapasını azca qaldıran centlmen kimi «elektrolüks»un qapağını qaldırır. Demək 
olmaz ki, Möcüzə-Sürtkəc reklam eləməyə – hər cür sındırıb-dağıtmağa, dəyirmana və tutacağa tamam 
zövqü vardı. Ehtimal ki, böyük uşaq həmişə qız olmalıdır –Enqstromlar ailəsində Dovşandan sonra peyda 
olan Mim mətbəxin, par-par parıldadığı təmizlənmiş canına heç vaxt onun kimi belə yaxın dayanmamışdı, 
həmişə təsərrüfatdakı işində ikinci rolları ilə kifayətlənirdi və tədricən hey çoxalan öz payını yerinə yetirməli 
olduğu vaxt donquldanırdı, çünki nəhayət Harri oğlan idi. Şübhəsiz ki, eyni şey Nelson və Rebekka 
arasında da olacaq.  
Nelson – böyük köməkdir. Tezliklə artıq üç yaşı olacaq, o, otaq çərçivəsində deyilənləri yerinə 
yetirmək qabiliyyətindədir, bilir ki, oyuncaqları səbətə yığmaq lazımdır və işığa, təmizliyə, qayda-qanuna 
sevinir. İyun mehi çoxdan açılmayan pəncərələrin pərdələrini xışıldadır. Günəş yüzlərlə qığılcım saçan xətt 
və bucaqlardan ibarət olan tor-tor parçanı ləkələrlə doldurur. Pəncərənin arxasından Uilber-strit aşağı 
gedir. Qonşu evlərin yağmurdan nazik qırışlarla örtülmüş yastı tol çardaqlarında daş qırıqlarının, konfet 
kağızlarının sirli naxışları və şüşə qırıntılarının yaratdığı gölməçələr parıldayır – yəqin ki, bütün bu zibil 
buludlardan qopub düşüb, yaxud onları televizor antenalarının və yanğınsöndürmə hidrantları kimi böyük 
başlıqlı bu asimana quşlar gətiriblər. Küçənin aşağı başında drenaj terrası kimi maili üç belə çardağlı, daha 
zəngin evlərin – veranda, mansard və ildırım ötürənlərinin dişləri olan suvanmış kərpic qalaların başladığı 
uçurumun qırağına aparan üç geniş çirkli pilləkən var, onları iynəyarpaqlı ağaclar və kolluqlar qoruyur, 
banklar, hüquqi firmalarla bağlanmış müqavilələr müdafiə eləyir. Qəribədir ki, onlardan yuxarı sıra ilə ucuz 
çoxmənzilli evlər tikilib – onları şəhərin böyüməsi pis vəziyyətə qoydu. Dağın ətəyində qərar tutmuş şəhərdə 
hündürlük, onu qiymətləndirməkdən ötrü son dərəcə adi məsələdir. Hər şeyin üstündə ibtidai alçaq dağ 
sıraları şəhərin abırlı hissəsindən daş döşənməmiş döngələr zolağı, baxımsız ferma, qəbristanlıq və bir neçə 
yarımçıq yeni tikililərlə ayrılan qaranlıq meşə cəngəlliyi hökmranlıq eləyir. Uilber-strit Dovşanın evindən bir 
məhəllə irəlidə döşənmiş, sonra isə bəzi yerlərində adda-budda otların göyərdiyi qırmızı tökmə torpaqda 
1953-cü ildə tikilmiş al-əlvan rəngli rançonun iki qısa cərgəsi arasında qreyder yoluna çevrilir, belə ki, 
güclü yağışdan sonra küçə uzunu axar suların boz-bulanıq seli keçir. Bundan sonra kolluq daha da sıxlaşır 
                                                                                                                                                                  
1 Ъун (Жуне) –  ийун (инэ.) 
və meşələr başlanır.  
Pəncərədən şəhərin əks tərəfinin mənzərəsi açılır, onun arxasında geniş, becərilmiş vadi və qolf üçün 
meydança uzanıb gedir. Harri fikirləşir: «Mənim vadim, mənim doğma evim». Çirkli ləkələrlə örtülmüş yaşıl 
divar kağızları, küncləri daim qatlanan ayaqaltılar, şüşə şkafın televizora çırpılan qapısı, o bu aylar ərzində 
bunlardan yadırğayıb – hamısı yaddaşında şüurunun hansısa künc-bucağı ilə çulğaşaraq gözlənilməz qüvvə 
ilə baş qaldırır; rəngin hər küncü, hər çatı, hər alçaq-hündürlüyü, nahamarlığı beynindəki çapığa uyğun 
gəlir. Dovşan mənzili daha artıq ciddi-cəhdlə təmizləyir.  
Divanın və stulların altından, qapıların arxasından kiçik mətbəx şkafının altından Nelsonu 
təsvirəgəlməz dərəcədə vəcdə gətirən köhnə oyuncaq qırıqları tapır. Uşaq öz şeylərini əla xatırlayır.  
– Bunu nənə verib, – uşaq əlində sınıq sellüloz ördəyi tutub dili dolaşa-dolaşa deyir.  
– Bunu sənə o bağışlayıb?  
– Aha, Bağışlayıb.  
– Gör necə yaxşı nənədir.  
– Aha.  
– Bilirsən nə var?  
– Nə?  
– Nənə-ananın anasıdır.  
– Aha. Bəs anam haradadır?  
– Xəstəxanada.  
– Xəstəxanada? Cümə günü evə gələcək?  
– Düzdür, o, evə cümə günü gələcək. O bizim hər yeri necə yaxşı yığışdırdığımıza doğrudan 
da, sevinəcək?  
– Aha. Ata da xəstəxanada idi?  
– Yox. Ata xəstəxanada deyildi. Ata çıxıb getmişdi.  
Ata çıxıb getmişdi… Tanış «çıxıb getmişdi» sözlərini eşidən oğlan gözlərini və ağzını geniş açır, bu 
ifadənin – çox-çox uzaq – bütün mühümlüyünü dərk etməsindən səsi daha güclənir. Bu uzaqlığı ölçməkdən 
ötrü o, əllərini elə geniş açır ki, barmaqları geri qatlanır. Onun təxəyyülü bundan uzağa gedib çatmır.  
– Bəs indi ata daha getməyəcək? 
– Yox, yox.  
O, Nelsonu masında missis Smitin yanına apırır ki, onun bağındakı işi buraxmağa məcbur olduğunu 
desin. Qoca Springer öz filiallarından birində ona vəzifə təklif eləyib. Təkər altında xırçıldayan xırda 
xiyaban boyu rododendronlar tozlu və bəhərsiz görünür, onlarda hələ də bir-iki qəhvəyi qönçələr gözə 
dəyir. Qapını missis Smit özü açır.  
– Hə, hə, – o, miyoltuya oxşar səs çıxarır və qəhvəyi çifəti işıqlanır.  
– Missis Smit, bu mənim oğlum Nelsondur.  
– Hə, hə, salam, Nelson. Başdan atana çox oxşayırsan, – O, tütün yarpağı kimi quru əllərilə 
uşağın başını sığallayır. – Gəl bir fikirləşək. Mən konfet vazını hara qoymuşam. Ona konfet vermək 
olar?  
– Elə bilirəm birini olar, ancaq axtarmağına dəyməz.  
– İstəyirəm -axtarıram. Cavan oğlan, sizin bütün bədbəxtliyiniz ondadır ki, mənim nəyəsə 
yaraya biləcəyimə heç cür inanmaq istəmirsiz.  
Missis Smit bir əlilə donunun ətəyini yuxarı çəkir, digərilə isə sanki, hörümçək torlarını süpürürmüş 
kimi havanda yellənir.  
Hələ ki qadın yoxdur, onlar Nelsonla dayanıb qonaq otağının hündür tavanına, pəncərəsindən – 
onların bir hissəsi mavi-bənövşəyi rəngə çalır –maliknənin uzaq küncünü haşiyələyən şam və kiparislərin 
göründüyü yerə baxırlar. Parıldayan divarlarda şəkillər asılıb. Onlardan birində tünd fonda olanında 
küləkdən yellənən ipək şarflı qadın təsvir olunub, qadının qəzəbli halda əllərini necə yelləməsindən o, 
zəhləsini tökən böyük durna ilə mübahisə eləyir. Digər divarda narahat halda yumşaq stulda qurdalanan 
qara paltarlı gənc qadın portreti asılıb. Onun bir azca köntöy olsa da, qəşəng sifəti var, alnı saç düzümünə 
görə uçbucaq kimi görünür. Dəyirmi ağ əllərini dizinin üstünə qoyub. Dovşan portretə düz baxmaqdan ötrü 
bir neçə addım geri çəkilir. Qadının gənc qızlara çox yaraşan balaca, ətli üst dodağı var. Dodağı azca 
aralanıb, altında tünd ləkə görünür. Onun bütün görkəmində səbirsizlik hiss olunur. Adama elə gəlir ki, 
indicə kətandan düşəcək və üçbucaq alnını qırışdırıb onun qarşısına gələcək. Şərab qədəhi kimi nazik ayaqlı 
qırmızı şüşə şarla geri qayıdan missis Smit onun baxışlarını tutur və deyir:  
– Heç cür başa düşə bilməmişəm ki, o, məni niyə belə, adamı əsəbiləşdirən tərzdə təsvir 
eləyib? Mənə bir damcı da xoş gəlməyib və bu, ona məlum idi. Sürüşkən balaca italyan. Amma o, 
qadınları başa düşürdü. Budur – o, əlində konfet Nelsona yaxınlaşır. – Dadına bax. Boyatdır, ancaq 
bu dünyadakı bir çox köhnə şeylər kimi yaxşıdır.  
O, vazın qapağını qaldırır, qabarıq qırmızı şüşə yarım kürəni götürür və Nelsonun qarşısında yellədir. 
Uşaq gözlərini qaldırır, Dovşan başını təsdiq işarəsi ilə tərpədir və o, al-əlvan folqadakı konfeti götürür.  
– O xoşuna gəlməyəcək, içindəki albalıdır, – Dovşan oğluna deyir.  
– Ş-ş-ş-ş. Qoy uşaq nəyi istəyir götürsün.  
– Missis Smit, – Dovşan başlayır. – Bilmirəm hörmətli Ekklz sizə deyib ya yox, ancaq mənim 
vəziyyətim bir balaca dəyişib, başqa işə keçməyə məcburam. Daha sizə kömək eləyə 
bilməyəcəyəm. Çox təəssüflənirəm. Xahiş eləyirəm bağışlayın.  
– Hə, hə, – qadın folqa ilə əlləşən Nelsondan gözünü çəkmədən dillənir.  
– Mənim üçün burada çox yaxşı idi, – Dovşan davam eləyir. -Burada, o qadın dediyi kimi lap 
səmadakı kimidir.  
– Oh, bu səfeh Alma Fosterdir. Pamadanı, az qala, lap burnunun ucunacan yaxmışdı. Mən o 
yazığı heç vaxt unutmaram. Başında bir damcı da olsun beyin yox idi. Ver bura, mənim balam, 
konfeti missis Smitə ver görüm.  
Qadın şüşə şarı, üstündə pion buketi olan cəmisi bircə şərq vazının dayandığı dəyirmi mərmər 
masanın üstünə qoyur. Nelsondan konfeti alır və barmaqlarının qəzəbli hərəkətlərilə onun kağızını qoparır. 
Uşaq ağzını ayıraraq ona baxır. Qadın əllərini birdən aşağı salır, şokoladlı balaca şarı onun ağzına soxur. 
Sonra məmnun halda geri dönür, folqanı masanın üstünə atır və deyir:  
– Nolar, Harri. Hər halda, biz sizinlə rododendronların necə çiçək açdığını gördük.  
– Hə, doğrudur.  
– Və mənim Harrim də sevindi.  
Nelson konfeti dişləyir və nifrət elədiyi albalı siropunun dadını duyub ağzını hirslə açır, ağzından 
qəhvəyi zolaq çıxıb sürünür, gözləri isə qüsursuz saray dəhlizini dolanır. Dovşan ovcunu piyalə kimi onun 
ağzı altına tutur, uşaq yaxınlaşır və lal-dinməz şokoladı isti yapışqan sirop və əzilmiş albalı çirişini tüpürür.  
Missis Smit heç nə görmür. O, büllur kimi şəffaf, yandırıcı baxışlı gözlərilə Dovşana nəzər salır və 
deyir:  
– Mən Horeysin bağını səliqə-sahmanda saxlamağı özümün dini borcum sayıram.  
– Əminəm ki, siz başqa adam tapacaqsız. Tətillər başlayıb, bu, yuxarı sinif şagirdləri üçün 
gözəl işdir.  
– Yox, mən onlar haqqında fikirləşmək belə istəmirəm. Gələn il mən artıq burada olmayacam 
və onun rododendronlarının yenidən çiçəklədiklərini görməyəcəm. Siz mənim ömrümü uzatdız, 
Harri, doğrudan, uzatdız. Mən bütün qışı ölümlə çrpışmışam, apreldə isə pəncərədən boylandım, 
ucaboy cavan oğlanın keçənilki nazik budaqları necə yandırdığını gördüm və anladım ki, həyat 
məni hələ tərk eləməyib. Bizim bütün qazancımız, Harri, həyatdır. Bu, qəribə bəxşişdir və mən bilmirəm 
biz onunla necə rəftar eləməliyik, ancaq bilirəm ki, bu, bizim aldığımız yeganə bəxşişdir və bu, yaxşı 
bəzşişdir. Onun büllur gözləri göz yaşlarından daha qatı maye örtüyü ilə dumanlanır və qadın onun əllərinin 
dirsəkdən yuxarısından möhkəm qəhvəyi dırnaqları ilə tutur. – Gözəl, güclü cavan oğlan, – qadın 
mızıldanır, sonra onun baxışları yenə aydınlaşır və əlavə eləyir: – Sizin oğlunuz vüqarlıdır, özünüzdən 
müğayat olun.  
Yəqin, qadın demək istəyir ki, o öz oğlu ilə fəxr eləməli və onu qorumalıdır. Dovşanı qadının ağuşu 
dərindən təsirləndirir, o, cavab vermək istəyir və qadın özünün yaxın ölümünü qabaqcadan dediyi vaxt 
hətta «yox» deyə mızıldanır da. Ancaq Harrinin sağ ovcunda ərimiş konfet var və o, taqətsiz halda yerində 
donub qalaraq qadının səsi titrəyə-titrəyə necə:  
– Xudafiz. Salamat qaın. Salamat qalın, – dediyini eşidir  
Onlar Nelsonla bu xeyir-duadan sonra bütün həftəni xoşbəxtdirlər. Onlar şəhərdə gəzirlər. Bir dəfə 
parıltılı forma geymiş zavod fəhlələrinin, tünd qırışlı sifətli kişilərin məktəb meydançasında necə softbol 
oynadıqlarına baxırdılar. Komandalardan biri Bruerdəki yanğınsöndürmə deposunun adını daşıyır, digəri isə 
«Gün İşığı» İdman Assosisasiyasının. Görünür bu, Harrinin Toteronun mənzilində gecələdiyi vaxt 
çardaqdan asılan həmin formadır. Açılıb-yığılan skamyalarda oturan tamaşaçıların sayı oyunçulardan çox 
deyil. Hər yanda – skamya arxasında, məftil tor və metal borulardan olan müdafiə divarının arxasında – 
idman başmaqları geymiş uşaqlar qaçır, səs-küy qaldırır və mübahisə eləyirlər. Hələ ki, Dovşanla Nelson bir 
neçə raunda baxırlar, günəş ağacların arxasına enir. Çəpəki şəfəqlər onların yanaqlarını dünya qədər qədim, 
kağız kimi nazik istiliklə bürüyür. Bir yığın diqqətsiz tamaşaçı, yağlı söyüşlər, sarı meydançada toz 
burumları, çubuqda şokoladlı dondurma ilə yan keçən şort geymiş qızlar. Gündə yanıb qaralmış qız ayaqları, 
kök baldırlar və hamar yançaqlar. Hər halda, onların dəriləri çox şey bilirlər. Onların oğlan yaşıdları – 
pambıq şalvarlı və kedli, sümüyü çıxmış uzundrazlar – Uilyamsı döyüb-döymədikləri barədə qızğın mübahisə 
eləyirlər. Mentl on min dəfə ondan yaxşıdır. Uilyams on milyon dəfə yaxşıdır. Dovşanla Nelson səyyar 
köşkünü kölgəyə çəkən azarkeşlər klubu emblemli önlüyü olan adamdan aldıqları limonadlı dondurma payını 
iki yerə bölürlər. Dondurmalı stəkandakı quru buzun tüstüsü, tupp-butulkadan çıxan tıxac. Süni şirinlik 
Dovşanın ürəyinə süzülür. Nelson butulkanı dodaqlarına yaxınlaşdırmağa çalışarkən limonadı köynəyinə 
dağıdır.  
Onlar başqa vaxt oyun meydanına gedirlər. Nelson yelləncəkdən qorxur. Dovşan ona tapşırır möhkəm 
tutsun və qabaqdan yüngülcə itələyir ki, uşaq onu görsün. O gülür, xahiş eləyir: «burax, burax», nəhayət 
nıqqıldayır: «Burax, burax ata» Qumluqda qurdalanmaqdan Dovşanın başı ağrımağa başlayır. Rufbolun 
rezin şappıltısı və qonşu pavilyondan partlayış səsləri onun yaddaşına; uşaq mızıldamasının naxışı ilə 
haşiyələnmiş yüngül meh qolbaq və fıştırıq üçün qaytan toxunan ensiz plastmass lentin, idman alətlərinin 
əlcəklərindəki yapışqan və tərin unudulmuş qoxusunu gətirir. O, həqiqəti açıqca görür - həyatından gedən 
şey həmişəlik gedib, nə qədər istəyirsən axtar – onsuz da tapmayacaqsan. Hara istəyirsən qaç – onsuz da 
çatmayacaqsan. O burada, bu şəhərin altında əbədi olaraq arxada qalmış bu səslərdə və qoxularda idi. 
Həyatın bitkinliyi biz təbiətə haqq ödədiyimiz, onu uşaqlara verdiyimiz vaxt bitir. Bundan sonra daha ona 
gərək deyilik və biz əvvəlcə daxildən, sonra xaricdən -zibilə çevrilirik. Gülün – saplaqlarında.  
Onlar Springer nənəyə qonaq gəlirlər. Uşaq xoşbəxtdir, o, nənəsini sevir, buna görə Dovşan da 
özündə ona qarşı rəğbət hiss eləyir. Qarı onunla mübahisə eləməyə çalışır, ancaq Harri cavab vermir, o hər 
şeylə razılaşır, o əclaf olub, axmaq olub – özünü dəhşətli dərəcədə pis aparıb, bəxti gətirib ki, həbsxanaya 
düşməyib. Əslində onun hücumunda pislik yoxdur. Əvvəla Nelson buradadır, ikincisi isə qarı onun 
qayıtmasına şaddır və onu qorxutmaq istəmir. Üçüncüsü, bundan sonra arvadının valideynləri bu adamı 
onun özününkülər kimi incidə bilməzlər. Onlar səni nə qədər yamanlasalar da, həmişə haradasa kənarda 
qalırlar, onlarda sakit və hətta, məzəli nəsə var. Onlar qarı ilə kölgə düşən verandada oturublar və buzlu 
soyuq çay içirlər; o, bint sarınmış ayaqlarını kətilin üstünə qoyub bədənini yerindən tərpətmək üçün güc 
sərf eləyərkən çəkdiyi zəif iniltilər isə Dovşanın təbəssümünə səbəb olur. Onda elə hiss var ki, guya, o, 
tanış səfeh qızın qonağıdır. Nelson və Billi Fosnaxt otaqlarda sakitcə oynayırlr. Çox sakitdirlər. Missis 
Srpinger onların nə elədiklərinə baxmaq istəyir, ancaq ayaqlarını tərpətmək istəmir, o, ümidsizlik içərisində 
Billi Fosnaxtın necə tərbiyəsiz uşaq olduğundan şikayətə başlayır və uşaqdan onun anasına keçir. Missis 
Springerin onu görməyə gözü yoxdur, ona bir quruşluq belə inanmır və burada məsələ qətiyyən tünd 
eynəklərdə deyil, bu, sadəcə olaraq, gülünc ədabazlıqdır, məsələ burasındadır ki, o başdan-başa nəsə 
Cenisə ilişirdi və hər şey ona görə idi ki, onun barəsində iyrənc şayiələr dolaşır.  
– O bura o qədər tez-tez gəlirdi ki, Cenisdən daha çox Nelsondan ötrü əl-ayağa düşürdük -bu 
iki axmaq, az qala, hər gün məktəbli qızlar kimi kinoya qaçırdılar, heç bir məsuliyyətləri yox idi, 
düşünmək olar ki, onların uşaqları yoxdur.  
Dovşan hələ məktəbdən bilir ki, Peggi Fosnaxt o vaxt Peggi Qrinq idi, tünd eynək taxır, çünki gözləri 
dəhşətli dərəcədə çəpdir. Ekklz də ona deyirdi ki, bu qadınla ünsiyyət indi arxada qalmış ağır vaxtlarında 
Cenis üçün çox böyük təskinlik idi. Ancaq Harri bu etirazların bircəciyini də bildirmir, onların missis 
Springerlə bir yerdə bütün dünyaya qarşı olduqlarından məmnun halda sakitcə qulaq asır. Çaydakı buz 
kubikləri əriyərək, onu ikiqat zəiflədir, qayınananın çərənləməsi sakit bulaq kimi qulağında şırıldayır. Qadın 
onu yatırdır, göz qapaqları enir, sifəti təbəssüm içində əriyir; o, gecəni pis yatır – tək yatmağa öyrəşməyib 
–və indi aydın gündüzün yaşıl axını ilə layla çalınır nəhayət, doğru yola qədəm qoymuş tənbəl və tamamilə 
razı salınmış halda mürgüləyir.  
Dovşanın öz valideynlərinin evlərində hər şey başqa cürdür. Onlar Nelsonla bir dəfə oraya gəlirlər. 
Dovşanın anası nədənsə narazıdır; o, ayaqlarını kandardan içəri qoyan kimi anasının narazılığı sanki, ətrafda 
hamı üçün qocalıq qoxusu kimi Harrinin burnuna dəyir. Springerlərin evlərindən sonra onların kiçik evləri 
didilmiş və daha xırda görünür. Anasına əzab verən nədir? Harri onun həmişəki kimi oğlunun tərəfində 
olduğuna şübhə eləmədən ona Springerlərin əvvəlcə özlərini dəhşətli aparmalarını, ancaq missis Springerin 
əslində çox mehriban olduğu və sanki, hamının onu bağışlaması haqda mister Springerin onların 
mənzillərinin pulunu ödədiyi, indi isə ona iş tapacağına -öz filiallarından birində maşın satmaq -söz verdiyi 
haqda üyüdüb tökür. Onun Bruerdə və ətrafda dörd filialı var; Dovşanın onun belə böyük iş adamı olduğu 
barədə təsəvvürü belə yoximiş. Harri, əlbəttə, abırlı yaramazdır, ancaq uğurlu yaramazdır; hər halda, o, 
Harri Engstrom canını yaxşı qurtardı. Anasının qartal burnu və tərləmiş eynəkləri hirsli-hirsli parıldayır. 
Onun narazılığı Dovşanı hər dəfə arvada əlüzyuyandan geri dönərkən sancır. Harri əvvəllər fikirləşdi ki, bu, 
onun ata evinə uzun müddət gəlməməyindəndir, ancaq əgər belədirsə, axı indi gəlib, o, sakitləşə də bilərdi. 
Bəlkə, oğlunun Rutla yatdığı və zina elədiyindən hiddətlənib; anası illər keçdikcə daha dindar olur və yəqin 
ki, elə bilir onun yaşı on ikidən çox deyil. Ancaq anası birdən onu sualla heyrətləndirdi: 
– Bəs sənin Bruerdə yaşadığın o yazıq qızın halı necə olacaq?  
– Halı? O, itib-batmaz. O heç nəyə ümid bağlamırdı.  
Ancaq Harri bu sözləri deyərkən özünün ağız suyunun tamını duyur. Anasının, heç olmasa, Rutun 
adını çəkə bilməsi, onun həyat haqqında bütün anlayışlarını bir-birinə qarışdırır.  
Qadın dodaqlarını sıxır və başını lovğalıqla yırğalayaraq deyir:  
– Mən sənə heç nə demirəm, Harri. Bircə söz də demirəm.  
Əslində o, çox şey deyir, ancaq Harri başa düşmür. Müəyyən şeylər onun Nelsona müraciət 
etməsindən aydınlaşır. Qadın, demək olar ki, uşağı görmür, ona oyuncaq verməyə, yaxud onu oxşamağa 
çalışmır, təkcə: «Salam, Nelson», – deyir, başını qısaca yelləyir, eynəyi isə bu vaxt ağ dairələrlə parıldayır. 
Missis Springerin səmimiyyətindən sonra onun soyuqluğu amansız və kobud görünür.  
Nelson bunu hiss eləyir və səsini kəsərək qorxa-qorxa atasının ayaqlarından yapışır. Dovşan anasını 
hansı milçəyin dişlədiyini bimir, ancaq bir şey aydındır -öz ovqatını iki yaşlı uşaqdan acıq çıxmaqla 
qarışdırmaq lazım deyil. O, nənələrin özlərini beə apardıqlarını heç vaxt eşitməyib. Doğrudur, zavallı uşağın 
burada olması anasının ona qonşular haqqında cürbəcür gülməli əhvalatlar danışdığı, sonra isə onun 
-Dovşanın haqqında -uşaq vaxtı necə olub, qaranlıq düşənəcən necə basketbol qovduğu və həmişə Mimdən 
necə muğayat olduğu haqda danışanda əvvəllər olduğu kimi onu söhbət eləməyə qoymur. Nelsonun 
yarıyacan Springerlərə çəkməsi, görünür, bütün bunları öldürür. Harri bircə saniyə içərisində anasını 
sevməkdən -uşaqlaşır -di yaxşı, yenicə danışmağa başlayan uşaqla belə laqeyd rəftar eləmək dəlilik deyilmi? 
Harri ondan soruşmaq istəyir: nə baş verib? Özünü elə aparısan, elə bil, mən düşmənin tərəfinə keçmişəm. 
Birdən dəli olub -elərsən? Axı bilirsən ki, onlar haqlıdırlar, bəs onda niyə məni tərifləmirsən?  
Ancaq o, heç belə şey demir, anası kimi tərsdir. O, Springerlərin alicənablıqları haqqında 
məlumatının heç bir uğur qazanmayacağına əmin olduğundan, demək olar ki, ümumiyyətlə, heç nə danışmır. 
Sadəcə olaraq, mətbəxdə vurnuxur və Nelsonla döşəmədə limonu o tərəf-bu tərəfə dığırladılar. Limon hər 
dəfə fırlanıb missis Enqstromun ayaqlarına sarı gəlir, onu Dovşan götürməli olur -Nelson bunu heç vəchlə 
istəmir. Dovşan utanır -bilmir özünə görə, yoxsa anasının yerinə. Atası evə qayıdan vaxt vəziyyət qətiyyət 
yaxşılığa doğru dəyişmir. Qoca hirslənmir, ancaq Harriyə elə baxır, sanki, o yoxdur, boş yerdir. Onun 
yorğun halda əyilmiş kürəyi və çikli dırnaqları oğlunu əsəbləşdirir; düşünmək olar ki, o qəsdən onların 
hamısını qocalara döndərməyə çalışır. Niyə o, özünə ağzında əməlli-başlı qalacaq diş düzəltdirmir? Qoca 
qarı kimi yeməyi dodaqları ilə çeynəyir. Ancaq atası, heç olmasa, ona tərəf limon dığırladan Nelsona diqqət 
yetirir. O, limonu geri itələyir.  
– Atan kimi top oynayacaqsan?  
– O bacarmır. Erl, – anası onun sözünü kəsir və Dovşan onun səsini eşitməkdən xoşbəxtdir 
-nəhayət buz qırıldı, – ancaq: – Onun balaca Spinger əlləri var, – deyir.  
Bu polad kimi sərt sözlər Dovşanın ürəyindən qığılcım topası qoparır. 
– Allah xatirinə, bəsdir - Dovşan deyir və dərlah da, dediyinə heyfsilənir, ona görə ki, tələyə 
düşüb. Nə fərqi varmış, Nelsonun əlləri iridir, ya xırda. O indi başa düşür ki, onunçün fərqli var, 
istəmir ki, uşağın əlləri Cenisinki kimi olsun, ancaq əgər elədirsə, – əgər anası nəzər yetirirsə, 
deməli hökmən elədir ki, var -o, balacanı nisbətən az sevir. O, balacanı bir qədər az sevir, ancaq öz 
anasına, onu buna vadar elədiyinə görə nifrət eləyir. Adama elə gəlir ki, qadın bütün dünyanın altını 
üstünə çevirmək istəyir -lap öz başına düşsə də. Anasının bu xüsusiyyəti onu həmişə heyran eləyib 
-etiraz eləmir, qoy oğlu ona nifrət eləsin, təki anasının təlqin elədikləri ona çatsın. Ancaq o, 
anasının təlqinlərini rədd eləyir, onlar Harrinin qəlbinə sancılır və o da onları rədd eləyir. Harri 
onlara qulaq asmaq istəmir. O, ümumiyyətlə, daha anasını dinləmək istəmir. Hələ ki onda, heç 
olmasa, bir damcı ana məhəbbəti qalıb, mümkün qədər tez çıxıb getmək istəyir.  
– Mim haradadır? -Harri qapıya yaxınlaşaraq atasından soruşur.  
– Biz indi Mimi az-az görürük, – qoca ona cavab verir. O, bulaşıq gözlərini aşağı salır və 
əllərilə içərisində iki diyircəkli gələm, kağız və vərəqlər olan çirkli xırda zərf saxladığı köynək 
cibinə toxunur. Son bir neçə ildə atası qoca səbirsizliyi ilə müxtəlif şeyləri – kartoçka, siyahı, qəbz, 
kiçik təqvimləri zərfə qoymağa, onları rezinlə bağlamağa və cibinə soxmağa başlamışdı. Dovşan ata 
evini elə ürək ağrısı ilə tərk eləyir ki, sanki, ürəyi yerindən qopub.  
Hər şey Nelsonun yuxuya getmədiyi vaxta kimi yaxşı gedir. Ancaq elə ki, uşaq mürgüləyir, sifəti 
uzanır, nəfəsi səs-küylə mələfənin üstündə ağız suyunun ləkəsini saxlayaraq solğun dodaqlarından qopur, 
saçının kəkili yelpik kimi balış üzərinə səpələnir, toppuş yanaqlarının hamar dərisi gücsüz şəkildə sallanır və 
qan-qırmızı rənglə örtülür, Harrinin canında geniş ölü boşluq açılır və qorxu onun vücudunu bürüyür. 
Uşağın yuxusu o dərəcədə dərindir ki, Harri onun necəsə həyatın nazik qabığını cırıb unudulmanın 
zülmətinə düşəcəyindən qorxur. O bəzən yuxulu isti, elastiki bədənə toxunmaqla yaranan həyəcanı 
yatırtmaqdan ötrü uşağı çarpayıdan uşaqlaşdırır.  
O, həyəcanla mümkün olan hər şeydən yapışaraq bu boşluğu doldurmağa çalışır; mənzildə səs-küylə 
veyillənir, bütün lampaları yandırır, televizoru işə salır, zəncəfilli pivə içir. «Lauf»un köhnə nömrələrini 
vərəqləyir. Yatmazdan qabaq o, Nelsonu unitazın önündə dürdurur, kranı açır və nazik sırnaq çini ləyənə 
təkanlarla tökülməyə başlayana qədər yanını tumarlayır. Sonra Nelsonu bələyir, təzədən çarpayıya uzadır və 
tamam islanmış bələyi iri çarpayıya yaxınlaşan və atasının yanaqlarını maraqla tumarlamağa başlayan, 
yuxudan oyanmış uşağın səhər günəşinin yumşaq çəp şəfəqləri düşən vaxt – onu həmin dəqiqələrdən ayıran 
dərin uçurumu o tərəfə atılmaqdan ötrü qüvvəsini toplayır. Bəzən uşaq çarpayıya dırmaşır və soyuq 
yapışqan parçanın təmasından Dovşana elə gəlir ki, o yenidən yaş, ancaq etibarlı sahilə qayıdıb. Bu iki 
məqam arasındakı vaxt Dovşana qətiyyən lazım deyil, bunun tezliklə sovuşması istəyi, onun yuxuya 
getməsinə imkan vermir. O, çarpayıda diaqonal şəkildə uzanıb ki, ayaqları sallanmasın və yırğalanma 
duyğusunu boğmağa çalışır. Sanki, sükansız və küləksiz gəmidir və dönə-dönə eyni qayaya çırpılır – 
anasının özünü biabırçı aparması, ona fərariyə baxan kimi baxan atası, Rutu sonuncu dəfə görəndə qızın 
susması, anasının əzabverici sükutu. Ona nolub? Dovşan üzü üstə çevrilir və ona elə gəlir ki, qurğuşun 
rəngli dibsiz dərinlikdəki pırtlaşıq saçlı sərt yarğanlarda qaralan yerlərə baxır. Rut üzgüçülük hovuzundadır. 
İyrənc həşərat Harrison özünü zadəgan kollecinin məzunu kimi göstərməyə çalışaraq xoruzlanır, arvadbaz it 
oğlu. Marqaretin balaca çirkli əlləri Toteronun ağzının üstündən vurur, dili çölə çıxmış vəziyyətdə və 
jeleyəoxşar gözləri üstündəki döyünən göz qapaqları ilə çarpayıda uzanıb qalan Totero. Yox. Dovşan bu 
barədə fikirləşmək istəmir. O, isti quru yataqda arxası üstə dönür və onu amansız yırğalanma duyğusu 
təzədən bürüyür. Nəsə yaxşı bir şey haqında düşün. Dairənin ucqar kənarındakı kiçik məktəbdə basketbol 
və sidr, Sarıgöynək Orta Məktəbi, ancaq bunlar çox-çox əvvəllər olmuşdu, o yalnız sidri və adamların 
tribunada necə oturduqlarını xatırlayır. Rut hovuzda, suda çəkisiz və dəyirmi halda gözlərini yumub arxası 
üstə üzür, dəsmalı götürür; Dovşan onun ayaqlarına baxır, sonra Harrinin yadında qızın sifəti qalıb, iri, 
sarı, tərpənməz – ölü kimi. Yox. O, Rutu və Toteronu yaddaşından silməlidir – hər ikisi ona ölümü 
xatırladır. Bir tərəfdə onlar, onlarla – ölüm vakuumu, digər tərəfdə Cenisin qayıdacağı qorxusu –Dovşan 
buna görə yırğalanır. Tək uzansa da, ona elə gəlir ki, camaatın içərisindədir; bütün bu adamlar onu 
özlərinin üzləri, yaxud sözlərindən daha çox lal, geri çəkilməyən iştirakları ilə narahat eləyir, onlar sualtı 
qayalar kimi qaranlıq ətrafında sıxlaşırlar, aşağıdan isə nazik, zəif vızıltı səsi gəlir – bu, Ekklzin arvadıdır, 
ona göz vurur. Göz vurur. Bunun mənası nədir? Vur-tut qızcığaz yuxarıdan bircə gecə şalvarında gəldiyi 
vaxt qapının ağzındakı qarışıqlıqda məsum zarafatmı, bəlkə, qadın onun dırnaqlarına baxdığını görüb 
gözlərini ona yaxşı yol  arzulayaraq bir balaca qırpıb, bəlkə də, bu, qaranlıq dəhlizdə ona içəri  gəl deyən 
işıq qatıdır? Gülməli, bic, çilli arvaddır və bu nazik səsli aramsız şırıltı qadının onun içəri girməsini istədiyi 
vaxtdan başlayıb. Onun büstqalterinin kölgəsi, işıq düşən otaqdakı itiuclu çıxıntısı, hamar uşaq dərili 
əyindən şortını çıxarır, yağlı yanbız, akvarel kanallar asılmış ağ qonaq otağında Freyd;  
bura gəl, primitiv ata. O qadın divanda oturub sənin nə qəşəng döşlərin var. Burada da, orada da. O 
böyrü üstə çevrilir, quru mələfə onun acgöz əllərinin təması kimidir; hündürdür xovlu məxmərdən qalxır, 
şişmiş venası qayalıqlar içərisindən çölə çıxır və o, təcrübəli bərk əllərilə bu nazik şırıltını kəsmək, gərginliyi 
aradan qaldırmaq və yuxulamaq üçün elənəsi lazım olan şeyi eləyir. Şirin qadın köpüyü. Dovşan nəhayət 
ona kimi gedib çıxır. Başı üstündə duraraq beysbol meydançasını keçib gedir və o biri tərəfdən çıxır. Necə 
axmaq vəziyyətdir. Çox heyf! O, yanağını balışdakı yaş yerə sıxır. O, Lüsi ilə – Lüsini düşünəndən sonra 
yırğalanmanın zəiflədiyini hiss eləyir. Qadının ağ cizgiləri dolaşıq düşmüş ipin ucu kimi çözələnib gedir. O 
yatmalıdır; uzaq sahilin yaxınlaşması haqda fikir inadlı kəsək kimi yolunu kəsir. Yaxşı bir şey haqqında 
fikirləş. Onun bütün şüurlu həyalı ərzində torpağın onun tapdadığı insan sifətinə çevrildiyindən qorxmadan 
ayağını basa bildiyi yalnız bir yer vardı – cənuba getdiyi vaxt, həmin gecə bir fincan qəhvə içdiyi Qərbi 
Virciniyadakı kiçik restoranın arxasındakı meydança. O, ətrafdakı dağları xatırlayır, sanki, aydan ağımtıl 
gecə səmasında kartondan kəsilmiş fiqurların dairəsidir. O, kiçik restoranı xatırlayır – uşaq vaxtı Maunt 
Cacdan Bruerə gedən framvaylardakı kimi qızılı pəncərələrdəki soyuq, ancaq ilk baharın nəfəsindən canlı 
hava. O, arxasında asfalt üzərində addım səsləri eşidir və həmin iki nəfəri görür – onlar əl-ələ tutaraq onun 
yanından öz maşınlarına tərəf qaçırlar. Biri kiçik restoranda oturan həmin kürən qızcığazlardandır, saçları 
dəniz yosuları kimi sallanıb. Yəqin ki, o, məhz burada onların arxasınca getmək lazım ikən maşını münasib 
tərəfə döndərmədi, istəyirdilər ki, o onların dalınca getsin, bax, getmək lazım idi və yarı qarabasmada, 
guya, doğrudan da, onların dalınca getdiyini təsəvvür eləyir. Musiqi notu kimi -nə qədər ki, klavişi 
basmayıbsan, adama elə gəlir ki, o hərəkət eləyir, hərçənd ki, əslində o, əvvəlki yerindədir. Və elə bu 
notada onu yuxu tutur.  
O, dan yeri sökülməzdən xeyli əvvəl oyanır, boş yataqda qorxur, qorxur ki, Nelson ölər. Çalışır 
gördüyü yuxunun içərisinə bir də sivişsin, ancaq gecə qarabasması artır və nəhayət o qalxır, Nelsonun nəfəs 
almasına qulaq asmağa gedir, sonra yatağına qayıdır. Şəfəqin birinci işartıları mələfənin üstündə kəskin qara 
xətlər çəkib. O, Nelsonun soyuqdan qurumuş və ac halda gəlməsindən əvvəl bircə saat yuxulamağa 
çalışaraq bu xətlərin toru üstünə uzanır.  
Gümə günü Cenis evə qayıdır. Yeni doğulmuş körpə ilə keçən ilk günlər mənzili balaca fincandan 
kilsəni dolduran ətirli qatran kimi doldurur. Rebekka Cun təkər üstə qoyulmuş ağ rəng çəkilmiş qamışdan 
hörülmüş səbətə uzadılıb. Dovşan onun, doğrudan da, burada olduğuna əminlik üçün yaxına gəldiyi vaxt 
qızcığaz ona boğuq təhər görünür, sanki, hələ dəqiq siluetin yaranması üçün vacib olan gücü toplamayıb. 
Cenisin yanaqları artıq onun xəstəxanada gördüyü al-qırmızı rəngdə deyil, o sanki, mərmər kimi boz, sarı 
və göy çillərlə doludur. Ceniş Rebekkanı əmizdirdiyi vaxt sarı dəyirmi döşlə yeni doğulmuş körpənin yumru 
sarımtıl sifətinin harmonik vəhdəti onu və Nelsonu qarşısıalınmaz tərzdə özünə çəkən simmetriya yaradır. 
Rebekka əmdiyi vaxt Nelson narahat olur, onun yanına cumur, barmağını uşağın dodağı ilə anasının 
döşünün giləsi arasındakı boş yerə dürtür, ona acıqlanıb itələdikləri vaxt isə televizordan eşidilən sözləri 
ucadan oxuyaraq çarpayının ətrafında veyillənir: «Qüdrətli Çisan tezliklə gələcək». Onun yanında uzanmaq 
və Cenisin öz şişmiş döşlərilə – onlar elə doludur ki, ağ dəri tarım çəkilib və parıldayır – necə əlləşdiyinə 
baxmaq Dovşanın da xoşuna gəlir.  
O, kök məmələrini sanki, silah lüləsi kimi quş dimdiyi tək açılan və tez tutan kor çat-çat ağıza sarı 
tuşlayır. «Oy»-Cenis qışqırır və körpənin dodaqları süd vəzilərinin taktına uyğun olaraq köpüklənməyə 
başlayır. Harmoniya qurulur və Cenisin sifətində yüngüllük təbəssümü peyda olur. O, döşündən sızan artıq 
südü silərək bələyi ikinci döşünə sıxır. Onun xəstəxanada dincəldiyi və qüvvə topladığından sonrakı bu 
günlərdə südü, uşağa lazım olandan çoxdur. Süd vermək arasındakı vaxtda onun südü axır bütün gecə 
köynəklərində iki bərkimiş ləkə yaranır. Cenis lüt qaldığı vaxtlar gigiyenik elastik qurşaq sayılmasa, onun 
şişman yumşaq qarnı və südün ağırlığı altında zərif bədənindən çıxan kələ-kötür bənövşəyi uclu yaşıl 
damarla örtülmüş parıltılı meyvə kimi çılğın döşlərinin görünüşündən Dovşanın ödü ağzına gəlir. Yuxarıdan 
ağırlaşmış və aşağıdan bintlə sarınmış Cenis ayaqları üstə möhkəm dayana bilmir və sanki, xırdaca təkandan 
daşıb dağılacaq kimi etiyatla hərəkət eləyir. O, utanıb-qızarmadan döşlərindən uşağı yedirtmək üçün alət 
kimi istifadə eləsə də, bununla belə Dovşanın baxışlarından utanır və əgər o, arvadına həddən artıq baxırsa, 
yaxasını bağlamağa tələsir. Ancaq Harri ona həddindən artıq minnətdardır, onunla həddən artıq fəxr eləyir, 
ona qulaq asmaya bilməz. Bütün bu həftəni Cenisə özünəməxsus şəkildə təzim eləyir. 
Ekklz onlara dəyməyə gəlir və onları kilsəyə dəvət eləyir. Onlar Ekklzə o qədər borcludurlar ki, söz 
verirlər: onlardan kimsə hökmən gələcək. Çox güman ki, Harri. Cenis gələ bilməz, bu bazar ertəsindən isə 
Harri artıq təzə işə başlayacaq və Cenis özünü yorğun, zəif və üzülmüş hiss eləyir. Harri kilsəyə 
məmnuniyyətlə gedir. Təkcə Ekklzə rəğbətdən yox,ən başlıcası ona görə ki, xoşbəxtdir, onunku gətirib, onu 
bağışlayıblar və o da öz minnətdarlığını ifadə eləmək istəyir. O,  instinktiv olaraq görünməz dünyanın 
mövcudluğuna inanır, hətta heç kim şübhə eləmir ki, onun hərəkətləri necə tez-tez bu dünya ilə 
öz-özlüyündə razılaşmadır. O, təzə boz kostyumunu geyir və on birə on beş dəqiqə qalmış yay gün 
bərabərliyinə bir gün qalmış aydın bazar gününə çıxır. O həmişə Rutun evi ilə qabaq-qənşər olan kilsəyə 
təmtəraqla addımlayan adamlara məmnuniyyətlə baxıb, indi də, bax, budur, özü də onlarladır. 
Qabaqda-bütün həftə ərzində onun Spingerlərsiz keçirəcəyi birinci saat olacaq, istər Cenis evdə olsun,istər 
onun atası işdə. Əgər bitib-tükənməyən yalanlar olmasaydı, iş qətiyyən çətin olmazdı. Günortaya yaxın o 
artıq sıxılmış limon kimidir. Bu sınıq-salxaqa baxırsan-spidometrdə 80 min mil, porşenlər o qədər işlənib ki, 
yağ çay kimi axır, onları necə yuduqlarını, spidometri geriyə fırlatdıqlarını görürsən və öz səsini eşidirsən: 
bu ki, sadəcə olaraq, havayıdır. O üzr istəyəcək. 
O, öz etiqadını dünyanın uçurum üzərindən asılı qalmasına bağlayıb ölümün-hər şeyin sonu və onun, 
Dovşanın dolaşıq düşmüş hisslərinin məchulluğa apardığını göstərərək çirkli gündəlik paltarlarında küçə ilə 
gedənlərin hamısına nifrət eləyir. Və müvafiq olaraq kilsə üçün bəzənənləri sevir – ciddi kişilərin ütülü 
bayram kostyumları onun görünməzlərin gizli duyğularına – ləyaqət verir, onların arvadlarının 
şlyapalarındakı çiçəklər sanki, görünməyənləri görünən eləyir, qızları isə-özləri çiçəkdirlər, hər birinin 
bədəni-tül və büzməli paltar olan ləçəkli çiçəkdir-etiqad çiçəkləri, belə ki Dovşanın gözündə hətta ən 
köməksiz olanlar da gözəlliklə, etiqad gözəlliyilə şəfəq saçırlar. O, təşəkkürün artıq olduğundan onların 
ayaqlarını öpməyə hazırdır-onlar onu qorxudan xilas eləyirlər. O, kilsəyə daxil olduğu vaxt üzr istəməkdən 
ötrü həddindən artıq xoşbəxtdir. O, qırmızı skamyada diz çökür-skamya yumşaq olsa da, o qədər də 
yumşaq deyil ki, bədəninin ağırlığı altında dizləri ağrımasın, sevincdən onun qulaqları güyüldəyir, qan 
başına vurur və ilahi, Rebekka, təşəkkür eləyirəm əlaqəsiz sözləri buzov heyranlığı tufanında köpüklənir. 
Allahı dərk eləyən insanlar onu qaranlıqda müdafiə eləyərək ətrafda xışıldayır və tərpəşirlər. Dovşan yenə 
oturur və onun gözləri qabaq cərgədəki fiqurun üstündə dayanır. Başına enli küləş şlyapa qoymuş qadın. 
Boyu ortadan bir az aşağıdır, ensiz çilli çiyinləri var, yəqin ki, gəncdir, hərçənd qadınlar həmişə kürəkdən 
gənc görünürlər. Enli şlyapa başının ən kiçik hərəkətlərinə belə başının arxasındakı açıq rəngli qıvrım tükləri 
yalnız bircə Harri üçün açıq olan sirrə çevirərək zərifliklə hay verir. Boynu və çiyinləri ay işığında zərif 
nazik tük rəngilə sayrışmadan tutqun şəffaf şəfəq rənginə çalır. Harri Toteronun qadınlar təpədən dırnağa 
kimi tüklə örtülüblər sözlərini xatırlayıb gülümsəyir. Fikirləşir ki, görəsən, Totero ölməyib ki və Allaha dua 
eləyir ki, onun məşqçisi sağ qalsın. Qadının ona sarı dönməsinə, Harrinin onun profilini-kağız qərənfil 
buketi ilə bəzənmiş iri hörmə gün şlyapasının kənarları altından görə bilməsinə səbri çatmır. Qadın aşağıya 
yanındakı nəyəsə baxır, Harrinin nəfəsi kəsilir, yanaqlarının çox nazik ayparası alışır və yenə sönür. 
Qadının çiyinləri yanında bir parça narıncı lent görünür. Harrinin qarşısında Coys Ekklzin maraqlı, 
heyranedici sifəti dayanıb. Harrinin barmaqları tələsikliklə Zəbur kitabını vərəqləyir və orqanın səsi gələn 
vaxt Ekklzin arvadı uzanıqlı əl məsafəsində onun qarşısında dayanır. 
Ekklz ayaqlarını ağır-ağır sürüyərək kilsə xidmətçiləri və dua oxuyanları axınının arxasınca keçidə 
sarı gedir. O, mehrabın arakəsməsi arxasındakı cübbəli yapon oyuncağı kimi fikri dağınıq və yekəqarın, 
uzaq, cansız və tərpənməz görünür. Onun duanı deklamasiya elədiyi affektləşdirilmiş abırlı-iyrənc səsi 
Dovşanın eşitmə qabiliyyətini xoşagəlməz şəkildə kəsir; ümumiyyətlə, bütün yepiskopal xidmət gərgin eniş 
və uçuşları ilə əzbərlənmiş mexaniki yalvarışlar və ötəri qısa oxumalarla onun xoşuna gəlmir. O, dizi üstə 
qala bilmir, beli zoqquldayır; dizi üstdən arxaya yıxılmamaqdan ötrü dirsəklərilə qabaqdakı cərgənin 
skamyasının söykənəcəyinə dirənir. Tanış lüteran liturgiyası yağışlı havada silinən yazı bənzəyir, canına 
keçən kimi ona çatmır. O, bu duada ona xidmət qaydasının məcburi təhrif olunması kimi görünən şeyə 
dirənərək qaranlıqda naqolay halda vurnuxur. Elə hesab eləyir ki, burada ianə toplamağa həddindən artıq 
böyük əhəmiyyət verirlər. O, demək olar ki, moizəni izləmir. 
Moizədə səhrada keçən qırx gündən və İsanın İblislə söhbətindən danışılır. Bu tarixin bizə burada indi 
nəsə bir dəxli varmı? İyirminci əsrdə Amerika Birləşmiş Ştatlarında? Hə. Müəyyən mənada bütün xristianlar 
İblislə söhbət aparmalı, onun xasiyyətlərini öyrənməli, səsini eşitməlidirlər. Bu əfsanənin çox qədim ənənəsi 
var, o hələ ilkin xristianlıqda ağızdan-ağıza keçmişdir. Onun daha dərin əhəmiyyəti, gizli mənası, Ekklzin 
fikrinə görə belədir: iztirab, itkilər, qısırlıq, məhrumiyyət, ehtiyac -bunlar hamısı tərbiyə olunmanın,  
İsanın tövsiyyələrinin ayrılmaz şərtləridir. Harrinin qaşları qarmağa ilişən balıq kimi dartılır. Bu xoşagəlməz, 
əzablı mənzərədir, o, bütünlüklə qıvrılır. Masını daha sərbəst möminliklə sürür. O, öz qiyafəsində hansısa 
bezikdirici misteriyanın uğursuz kahini kimi görünür. Harrini xristianlığın qaranlıq, dolaşıq, iç tərəfi 
çiyridir, onun səbr eləmək, onları təmizləmək və nəsə tamamilə əks şeyə çevirməkdən ötrü ölümün və 
iztirabın içərisinə girmək xüsusiyyəti tərsinə çevrilmişdir, bu çətindir. O, paradoksun düz xətti ilə getməyin 
süurlu iradəsindən məhrumdur, işıq onun gözünü nə qədər qamaşdırsa da, onun gözləri işığa tərəf dönür.  
Lüsi Ekklzin par-par parıldayan yanaqları öz həsir qalxanı arxasında gah görünür, gah yox olur. 
Qızcığaz – skamyanın söykənəcəyi lentdən başqa onu tamam gizləyir – ona nəsə, yəqin ki, Harrinin arxada 
oturduğunu pıçıldayır. Ancaq qadın inadla geri dönmür. Bu mənasız saymazyanalıq Dovşanı həvəsə gətirir. 
Harri onu, ən çox da onun profilini görür – o, aşağı, qızına baxaraq qaşqabağını tökdüyü vaxt ikiqat 
buxağın yumşaq, qatı qırışları qabarıq şəkildə seçilir. Əynində tikiş yerlərində çoxsaylı xətlər kəsişən nazik 
mavi zolaqlı don var. Parçanın gözəlliyi və donun fasonu kilsə üçün qətiyyən uyğun deyil, ancaq onunla 
barışırlar; onun əbədlə necə sakit oturmasında və məbədin sərt, geridə qalmış qaydalarına necə itaətlə tabe 
olmasında nəsə bir erotiklik var. Dovşan qadının əsl diqqətinin arxaya, ona yönəldiyi ümidilə özünü aldadır. 
Aşağı əyilmiş başların, rəngli şüşələrin, divardakı saralmış memorial siyahının və təmtaraqlı oymanın 
-skamyaların söykənəcəklərindəki taxta fır və muncuqlar -onun saçları, dərisi və şlyapası alovun 
rəngbərəng çalarları kimi bir-birinə qarışır.  
Buna görə də moizə zəbur surəsinə keçdiyi və Lüsi Ekklzin parlaq peysəri xeyir-dua qəbul eləmək 
üçün əyilən vaxt əsəbi sükut dəqiqələrinin keçdiyi və onun qalxıb nəhayət Harriyə tərəf döndüyü vaxt bu 
parlaq nöqtələrin –gözlərin, burun pərələrinin, çillərin və cəhənglərinə gülünc ifadə verən tarım çökəyin 
kolleksiyasını gördükdə ona acı peşmançılıq hissi üz verir. Ona hətta qadının sifətinin, ümumiyyətlə, 
hansısa ifadəyə malik olması bir qədər toxunur – o şübhə eləmir ki, bütöv bir saatı seyr elədiyi əzəmətli 
mənzərə bir əhəmiyyətsiz şəxs ölçülərinəcən belə tez darala bilər.  
– Salam, salam -Harri deyir.  
– Hello. Düzünü deyim ki, kimi də olsa, sizi burada görəcəyimi heç cür gözləmirdim.  
– Niyə? 
– Bilmirəm. Sadəcə olaraq, siz ümumi qəbul edilmiş çərçivələrə sığışan adama oxşamırsız.  
Harrinin fikri onun gözlərindədir – birdən yenə ona göz vurar. Harri onda, bir neçə həftə əvvəl 
Lüsinin ona, doğrudan da, göz vurduğuna daha çoxdan inanmır. Lüsi onun baxışlarına cavab verir və Harri 
nəhayət baxışlarını aşağı dikir:  
– Salam, Coys. İşlər necədir? -deyir.  
Qızcığaz şəfəq saçan təbəssümünü quzu kimi sağa-sola səpələyərək keçiddə manevr eləyən anasının 
arxasında gizlənir. Yalnız onun ətraf vəziyyətə uyğunlaşmaq qabiliyyətinə təəccüblənmək qalır.  
Ekklz qapının ağzında Harri ilə salamlaşır – Ekklzin iri əllərinin hərarətli təması zəifləməli olası vaxt 
əksinə güclənir.  
– Sizi burada görməyimdən xoşbəxtəm, – deyə o, yerindən tərpənmədən dillənir. Dovşan 
arxada bütün zəncirin – adamların necə toplaşdığını və gərginləşdiyini hiss eləyir.  
– Çox xoşuma gəldi. Əla moizə idi – deyir.  
Ekklz nəyə görəsə üzr istəyirmiş kimi qızdırmalı təbəssümlə və yanağı allanmış halda gözlərini ona 
zilləyib. O gülür; Dovşanın gözləri qarşısında bircə saniyəliyə onun damağı görünüb yox olur, sonra isə 
Dovşan onun Lüsiyə necə: «Təxminən bir saatdan sonra» dediyini eşidir.  
– Qovurma artıq duxovkadadır. Necə istəyirsən -soyuq olsun, ya çox qızarsın?  
– Çox qızarsın, – cavab verir. O, ciddi görkəmdə balaca Coysun əlindən tutub ona deyir: – 
Salam, miss taxt-tac varisi. Bu gün çox gözəl görünürsüz.  
Dovşan gözlənilməzlikdən səksənir və görür ki, onun arxasında dayanmış kök xanım da səksəndi. 
Coysun müayiət elədiyi Lüsi Ekklz ona yaxınlaşır. Həsir şlyapa onun çiyninə çatır.  
– Siz maşınlasız?  
– Yox. Bəs siz?  
– Mən də yox. Bizi ötürmək istəyirsiz?  
– Məmnuniyyətlə.  
Dəvət o dərəcədə qabadır ki, güman etmək olar ki, qətiyyən heç nə bildirmir, bununla belə Dovşanın 
sinəsində qadının dalğasına uyğun köklənmiş tellər tərpənməyə başlayır. Günəş işığı yarpaqlarda bərq vurur; 
o öz səhər şəfəqlərinin süd ağlığını itirib ağır quru bürkü ilə yolu və səkini sıxır. Asfaltda slyüd qəlpələri 
parıldayır; örüb-keçən maşınların pəncərə və kapotları havaya ağ parlaq ləkə qoyur. Lüsi Ekklz şlyapasını 
çıxarır və saçlarını dağıdır. Arxada gələnlərin sırası seyrəkləşir. şəkillərlə yolun arasında əkilmiş qovağın 
tüklü təzə yarpaqlarının sıx kölgəsi ritmik olaraq günün işıqlandırdığı yerlərlə əvəz olunur və bu vaxt 
qadının sifəti, Dovşanın köynəyi ağappaq görünür; mühərriklərin gurultusu, üçtəkərli velosipedlərin 
xırçıltısı, evdəki fincanın nəlbəkiyə dəyib taqqıldaması – bütün bu səslər Dovşanın üstünə sanki, par-par 
parıldayan polad dirək gəlirmiş kimi dığırlanır. Harri sanki, qadından gələn işıq axınında titrəyir.  
– Arvadınız, uşağınız necədirlər?  
– Əla. Lap əla.  
– Çox gözəl. Bəs təzə işiniz necə, xoşunuza gəlir?  
– Çox da yox.  
– Oho, bu, yəqin, pis əlamətdir.  
– Bilmirəm. Məncə, heç kim işinin ona xoş gəlməsini gözləmir. Əgər iş adama xoş gəlirsə, bu, artıq iş 
deyil.  
– Cekin işi isə onun xoşuna gəlir.  
– Deməli bu iş deyil.  
– O elə belə də deyir. Deyir ki, bu, mənim başa düşdüyüm mənada iş deyil. Ancaq əminəm ki, 
onun ideyaları sizə məndən yaxşı tanışdır.  
Harri hiss eləyir ki, qadın onu cinləndirir, ancaq o, bunsuz da həvəsindən başdan ayağa kimi titrəyir.  
– Məncə, bizim onunla çox oxşarlıqlarımız var.  
– Yəqin ki, elədir. – Qadının bu sözləri tələffüz elədiyi qəribə tələsiklikdən Dovşanın ürəyi 
daha bərk döyünməyə başlayır. – Ancaq mən, təbii ki, fərqi daha çox hiss eləyirəm. – Lüsinin səsi 
frazanın sonuna çox quru qoşulur, alt dodağı əyilir.  
Bu nə deməkdir? Dovşan elə hisslər keçirir ki, sanki, şüşə üstünə çıxıb. Bilmir – bu söhbət heç nə 
haqındadır, ya da arxasında daha dərin məna gizlənən şifrədir. Bilmir ki, bu qadın süurlu naz-qəmzədir, 
yoxsa şüursuz. O hər dəfə ümid eləyir ki, təzə görüş zamanı onunla daha sərt danışacaq, ona vurulduğunu, 
ya da başqa bu məzmunda nəsə deyəcək və bütün həqiqəti ortaya qoyacaq, ancaq qadının yanında olduğu 
zaman Harrinin nitqi kəsilir, nəfəsi şüşəni tərlədir, bilmir nə danışsın və dilindən axmaq sözlər çıxır. O 
yalnız bir şey bilir – bütün bunların arxasında, onların fikir və vəziyyətlərinə rəğmən o, qadın üzərində 
ağalıq hüququna, sanki, hansısa uzaq torpaq sahəsinə irsi hüquqa malikdir və qadın bütün varlığı ilə, 
saçının hər bir teli ilə, damarı və əsəbi ilə ona təslim olmağa hazırdır. Ancaq ağıl bu hazırlığa müqavimət 
göstərir.  
– Məsələn, nədə? -Harri soruşur.  
– Məsələn, sizin qadınlardan qorxmamağınızda.  
– Onlardan kim qorxur ki?  
– Cek.  
– Siz belə düşünürsüz?  
– Əminəm. Qarılarla və yeniyetmələrlə – onu pastor yaxalığında görənlərlə –bir balaca dil 
tapır. Ancaq yerdə qalanlara çox şübhə ilə yanaşır, onları sevmir. Hətta elə bilir ki, onların kilsəyə 
getmələrinə ehtiyac yoxdur. Onlar kilsəyə uşaq və yataq iyi gətirirlər. Bu, Cekin şəxsi xüsusiyyəti 
deyil, bütün xristianlığa xas olan xüsusiyyətdir – bu çox əsəbləşdiricidir.  
Nəyə görəsə qadının bu psixologiyaya vurğunluğu Dovşana elə axmaqlıq görünür ki, o özünün 
axmaqlığı düşüncəsindən azad olur. Harri hündür səkidən düşərkən onun qoluna girir. Dağın yamacında 
salınmış Maunt Cacda bəstboy qadınların zərifliklə dəf eləmələri çətin olan olduqca çox uca qabırğalar var. 
Lüsinin çılpaq qolu onun barmaqları arasına soyuq olaraq qalır.  
– Bu haqda prixojanlara danışmaq ağlınıza gəlməsin.  
–Bax görürsüz? Siz də düz cek kimi danışırsız. 
– Bu yaxşıdır, pis? – Bax belə. Harri indi onu hədəfə alıb. Lüsi daha canını qurtara bilməz, 
cavab verməlidir: ya yaxşı, ya pis və bu yolun ayrıcı olaraq.  
Ancaq qadın susur. Harri hiss eləmir ki, bu ona nəyin bahasına başa gəlir – o, cavab verməyə adət 
eləyib. Onlar qarşı tərəfdəki səkiyə çıxırlar və Harri yöndəmsiz halda onun qolunu buraxır. Ancaq 
naqolaylığa baxmayaraq, Harri onsuz da Lüsinin onun istədiyi kimi olduğunu, onların bir-birlərinə 
yaraşdıqlarını hiss eləyir.  
– Ana.  
– Nədi?  
– Rotik nə deməkdir?  
– Rotik? A, nevrotik. Bu, kiminsə başı qaydasında olmayanda deyilir.  
– Başı ağrıyanda?  
– Hə, nəsə elə bir şeydir. Onun qədər ciddi məsələdir, ancaq sən narahat olma, mənim balam… Bu, 
demək olar ki, hamının başına gəlir. Dostumuz mister Enqstromdan başqa. – Qızcığaz gözlərini qaldırır və 
utancaq, ancaq təkəbbürlü təbəssümlə anasının belinin arxasından Dovşana baxır.  
– O nadircdir, –  qız deyir.  
– Bir elə də yox, – anası hay verir.  
Pastorluğun kərpic divarının axırında atılmış mavi, üçtəkərli velosiped dayanıb. Coys ona tərəf qaçır, 
minir və öz dəniz qalğası rəngi bazar günü paltosunda, saçında narıncı lent sürüb gedir; metal hansısa 
daxili səslərin bir-birinə eşilmiş telərini havaya qarışdıraraq xırçıldayır. Onlar bircə dəqiqəliyə ikisi də uşağa 
baxırlar. Sonra Lüsi soruşur:  
– İçəri keçmək istəmirsiz?  
Qadın cavab gözləyə-gözləyə onun çiyinlərini hiss eləyir, Harriyə isə yuxarıdan elə gəlir ki, onun 
gözləri ağ göz qapaqları altında gizlədilib. Dodaqları aralanıb, çənəsinin hərəkətindən dili damağına toxunur. 
Günorta günəşi sifətini və çat-çat olmuş dodaq boyasını kəskin şəkildə göstərir. O, alt dodağın nəm 
əsasının dişlərinə necə toxunduğunu görür. Möcüzənin gecikmiş mehi özünün ağrılı əxlaqi tamı ilə sanki, 
səhranın tozlu küləyi kimi Harrinin bütün bədənini bürüyür və gözləri qarşısında heç nədən Cenisin 
yaşılımtıl damarları sezilən zərif doşləri görünür. Bu yaramaz böcək onu onlardan qorarmaq istəyir.  
– Yox, sağ olun. Keçə bilmərəm.  
– Boşlayın. Siz kilsədə olubsuz, sizə mükafat düşür. Qəhvə içərsiz.  
– Bilirsiz nə var, – Dovşan yumşaq səslə, ancaq qururlu şəkildə dillənir: – Siz qəşəngsiz, 
ancaq indi mənim arvadım var. – O, sanki, nəyisə izah eləməyə çalışaraq əllərini qaldırır və Lüsi 
tələsik bir addım geri çəkilir.  
– Bağışlayın.  
Harri yalnız qadının qara bəbəklərinin ətrafındakı papiros kağızı qırıntılarına oxşayan yaşıl 
göyqurşağının ləkəli hissəsini görür, sonra isə onun dairəvi tarım yançağı sındıra-sındıra yolla uzaqlaşır.  
– Hər halda, çox sağ olun, – Harri boş, zəif səslə onun arxasınca qışqırır. O, nifrətdən qorxur. 
Qadın qapını elə tappıltı ilə çirpır ki, balıq-çəkic öz-özünə boş kandarda səslənir.  
Harri günəşi görmədən evə gedir. Lüsi nədən hirsləndi – təklifi rədd edildiyindən, ya Dovşana nə 
təklif edildiyini başa düşdüyündən? Bəlkə, qadına birdən özünün əslində necə olduğu aydın olub? Harrinin 
anası axmaq vəziyyətə düşdüyü vaxt o da eynilə beləcə buxar buraxırdı. Hər necə olur-olsun, Harri bayram 
kostyumunda ağacların altı ilə addımlayarkən özünü qəşəng, ucaboy və güclü hiss eləyir. O, Ekklzin 
arvadını etina eləmədi, yaxud onu, sadəcə olaraq, düzgün başa düşmədi, qadın onu onsuz da tərpətdi və 
Dovşan öz mənzilinə soyuq mühakimə və həvəsli halda girir.  
 
*** 
 
Onun Cenislə yatmaq istəyi qurğuşunla yüklənmiş balaca mələk təsiri bağışlayır. Təzə doğulan körpə 
dil qəfəsə qoymadan ciyildəyir. O, bütün günü sanki, zəif əllərilə içərisindəki hansısa qapını 
cırmaqlaya-cırmaqlaya dözülməz, gərgin xnnnnnnx ax ax ppppx səsləri çıxararaq beşiyində uzanır. O nə 
istəyir? Niyə yatmır? Harri kilsədən Cenis üçün qiymətli hədiyyə ilə gəlib və ona nəsə hey bu hədiyyəni 
təqdim eləməyə mane olur. Səs-küy mənzili qorxu ilə doldurur. Onun qarnı ağrıyır; Harri ıçqırığının 
kəsilməsindən ötrü qızcığazı götürən vaxt özü ıçqırmağa başlayır – mədəsindəki sıxılma bərk üfürülmüş 
köpük yaradır; uşağın mədəsindəki eynilə belə köpük inadla partlamaq istəmir. Yumşaq xırda mərmər bədən 
kağız kimi çəkisizdir, onun sinəsində bərk dartılır, sonra yenə süst halda asılı qalır; hərarətli başı sanki, 
çiynindən qopmaq istəyirmiş kimi fırlanır.  
– Bikki, Bikki, Bikki, – Harri deyir. – Yat, yat, yat.  
Səs-küydən Nelson şıltaqlıq eləməyə və pıqqıldamağa başlayır. O, sanki, körpənin indicə içərisindən 
çıxdığı qaranlıq qapılara hamıdan yaxında olduğundan körpənin onları xəbərdar eləməyə səy göstərdiyi 
hədəni hamıdan daha kəskin dərk eləyir. Onların daha kamil hiss orqanları üçün görünməz hansısa dumanlı 
kölgə, körpə tək qalan kimi Rebakkanın üzərinə hücum çəkir. Dovşan onu səbətə qoyur və barmaqlarının 
ucunda qonaq otağına gedir; onlar nəfəs çəkmədən otururlar. Sonra sakitlik membranı dəhşətli cırıltı ilə 
sınır və nnnx a nnnnnnx! aramlı inilti səsi yenidən gəlir.  
– Oh, aman allah, – Dovşan dillənir. – yaramazı görürsən. Əclafı görürsən.  
Saat beşdə Cenis ağlamağa başlayır. Göz yaşları tutqun üzülmüş sifəti boyu aşağı axır.  
– Mən tamam qurumusam. Ona verməyə südüm qalmayıb. O artıq bir neçə dəfə uşağı döşünə 
yaxınlaşdırıb.  
– Tüpür, – Dovşan deyir -Dözər. İç. Mətbəxdə bir az viski qalıb.  
– Sən mənə hey iç deyirsən? Mən çalışıram içməyim. Elə bilirdim mənim içməyim xoşuna 
gəlmir. Bütün günü siqareti bir-birinin dalınca çəkirsən və mənə deyirsən iç – dilə tutursan.  
– Dedim halın yüngülləşər. Sən bütün günü ayaq üstəsən.  
– Səndən artıq dayanmamışam. Sənə nolub? Ağlına nə gəlib?  
– Sənin südün necə olub? Niyə uşağı lazım olan kimi əmizdirə bilmirsən?  
– Axırıncı dörd saat ərzində üç dəfə yedirtmişəm. Burada daha heç nə yoxdur. – Cenis 
açıq-aydın zavalı jestlə donunun üstündən döşünü sıxır.  
– Bir şey iç.  
– Qulaq as, kilsədə sənə nə dedilər? Evə get və arvadını sərxoş olanacan içirt? İçmək 
istəyirsən -özün iç.  
– Mənə bu, qətiyyən lazım deyil.  
– Ancaq nəsə lazımdır. Bekkinin əsəblərinə toxunan sənsən. Səhər vaxtı, sən olmayanda onun 
halı çox yaxşı idi.  
– Tüpür. Bu haqda düşünmə. Bu xəbislik haqda düşünmə, vəssalam.  
– Bebi ağlayır.  
Cenis Nelsonu qucaqlayır.  
– Eşidirəm, mənim balam. Ona istidir. İndi ağlamayacaq.  
– Bebiyə istidir?  
Onlar bir dəqiqəliyə qulaq asırlar, ancaq qışqırıq kəsmir, şiddətli, zəif ehtiyatlılıq əzabverici sakitlik 
fasilələrilə kəsilir, sonra isə təzədən gəlir. Onlar allah bilir nə barədə xəbərdar olunaraq divarları həbsxana 
divarları kimi tərləmiş mənzil boyu səpələnmiş bazar günü qəzetlərinin qırıqları içərisində dayanmadan 
ora-bura vurnuxurlar. Artıq xeyli vaxtdır pəncərə arxasında müntəzəm olaraq süd kimi aydın səma 
parıldayır və belə havada valideynlərinin onu Mimlə uzun, xoşagələn gəzintiyə gətirdikləri, indi isə gözəl 
bazar gününü əbəs yerə itirdikləri fikri Dovşana daha böyük təşviş gətirir. Ancaq onlar evdən çıxmaq üçün 
heç cür yığışa bilmirlər. O, Nelsonla gəzməyə gedə bilərdi, ancaq uşaq, aydın olmayan qorxu içində 
anasından yapışır, Dovşan isə hələ də Cenisə sahib olmaq ümidi ilə xəsis xəzinədən uzaqlaşmayan kimi 
ondan bir addım da aralanmır. Onun ədəbsizliyi onları bir-birinə yapışdırır.  
Cenis bunu hiss eləyir və bu ona daha artıq iztirab verir.  
– Niyə gedib gəzmirsən? Sən uşağın əsəblərinə toxunursan. Mənim də əsəblərimə toxunursan.  
– Doğrudan, içmək istəmirsən?  
– Yox. Yox. Mən yalnız sənin sakit oturmağını, siqaret çəkməyini və uşağı yelləməyini 
istəyirəm. Bir də məndən əl çəkməyini. Mənə onsuz da istidir. Məncə, təzədən xəstəxanada yatsam 
yaxşıdır.  
– Bir yerin ağrıyır?  
– Hər şeyə dözərdim, bircə bu, ağlamayaydı. Onu artıq üç dəfə yedirtmişəm. İndi isə sizə şam 
vermək lazımdır. U-a-u, bazar gününə nifrət eləyirəm. Kilsədə neynirdin? Sən hey nə 
qurdalanırsan?  
– Mən qətiyyən qurdalanmıram. Sənə kömək eləməyə çalışıram.  
– Görürəm. Bax, yeri gəlmişkən elə bu, qeyri-normaldır. Sənin dərindən nəsə qəribə qoxu 
gəlir.  
– Nə qoxusu?  
– Ah, bilmirəm. Əl çək.  
– Mən səni sevirəm.  
– Qurtar. Olmaz. İndi məni seçmək olmaz.  
– Bir az divanda uzan, mən şorba bişirim.  
– Yox, yox, yox. Nelsonu çimizdir. Mən çalışım uşağı bir dəfə də yedirdim, yazıq, orada yenə 
heç nə yoxdur.  
Onlar şamı gec yeyirlər. Hələ tamam işıqdır – bu ilin ən uzun günlərindən biridir. Onlar Rebekkanın 
kəsilməyən qışqırıqları altında şorbanı ötürürlər. Ancaq əlüzyuyanda düzülmüş boşqabların üstündə, 
didilmiş, nəm çəkmiş mebelin altında və tabuta oxşayan dərin hörmə çarpayıda kölgələr qatılaşmağa 
başladığı vaxt qızcığaz qəfildən səsini kəsir və mənzildə birdən günahın təntənəli, ancaq təfəkkürlə dolu 
dünyası hökm sürür. Onlar uşağı taleyin ümidinə buraxıblar. Onların arasında təsadüfən ingiliscə danışa 
bilməyən, ancaq böyük və ağır həyəcanla dolu yadelli qadın peyda oldu, onlar isə onu taleyin ümidinə 
buraxıblar. Nəhayət, gecə düşdü və onu dəyərsiz toz dənəsi kimi apardı.  
– Qarnı deyil, belə körpələrdə o ağrımır, – Cenis deyir. -Bəlkə, acdır, mənimsə südüm 
quruyub.  
– Bu necə olur, sənin döşlərin futbol topu kimidir.  
Cenis onun nəyə işarə elədiyini hiss edəyərək ona əyri-əyri baxır.  
– Axmaqlıq eləmək ağlına gəlməsin.  
Ancaq Harriyə elə gəlir ki, arvadının gülümsədiyini görür.  
Nelson həvəslə uzanıb yatır -o xəstə olanda belə olur. O, nıqqıldayır. Bacısı onu əməlli-başlı boğaza 
yığıb. Oğlanın tünd rəngli başı ağır halda balışa batıb. O acgözlüklə ağzını butulkaya tərəf uzadır və Dovşan 
fırçanın yüngül yaxması kimi ələ keçmədən və ötəri toxunan, eyni zamanda həm bəd, həm xoş ötəri fikirləri 
ifadə eləmək, ötürmək üçün cidd-cəhdlə söz tapmağa çalışaraq gözləyir. Dovşanı kədərin tutqun hissi 
bürüyür. Bu zamana və məkana tabe olmayan təəssüf kədəridir, onun qara saçlı oğlanların dar çarpayılarda 
dodaqlarını minnətdarlıqla rezin və şüşədən olan butulkaya uzadaraq yuxuya getdikləri dünyada yaşadığı 
haqda olan kədərdir. Harri ovcunu Nelsonun, qabarıq alnına qoyur. Uşaq onun əlini itələməyə çalışır. Harri 
əlini çəkir və o biri otağa gedir.  
O, Cenisi inandırır ki, içsin. Özü ona su ilə yarı-yarı viski süzür – spirtli içkilərdə bir elə səriştəsi 
yoxdur. Qadın bu nə zibildir deyir, ancaq içir.  
Yataqda Harriyə elə gəlir ki, Cenis indii özünü başqa cür aparır. Onun bədəni sanki, özü Harrinin 
əlinə doğru gəlir, ovuclarını asanlıqla doldurur. Cenis gecə köynəyinin ətəyindən boynunun kökünəcən 
başdan-ayağa ondan ötrüdür. Onlar böyrü üstə üzbəüz uzanıblar. Harri onun kürəklərini ovuşdurur, 
əvvəlcə yüngülcə, sonra get-gedə güclü şəkildə, sinəsini özünə sıxır, spirt qoxusu verən bərk, qaralmış 
sifətini öpür. Cenis başını çevirmir, ancaq onun tərtəmiz profilində Dovşan etiraz da oxumur. Harri inciklik 
dalğasını boğaraq özünü yenidən onun ləngliyinə uyğunlaşdırmağa məcbur eləyir. Onun dərisi də dili kimi öz 
sirrini saxlayır. Cenis bir şey hiss eləyirmi? Rutdan sonra o anlaşılmaz, qaşqabaqlı, hər şeyə laqeyd kəsək 
kimi görünür Dovşana. Harri ondakı qığılcımı alovlandıra bilərmi? O, Cenisin gecə köynəyinin iki düyməsini 
açmağa ürək eləyir və onda bütöv hiss oyatdığına sevinir, yerini bir az da rahatlayır. O, yumşaq və 
ehtiyatla hərəkət eləyir və buna görə də qadın qızcığaz təhər nazik, zəhlətökən cırıltılı səslə -onun düz 
qulağına:  
– Harri. Yəni sən görmürsən ki, mən yatmaq istəyirəm – deyərkən tamamilə özündən çıxır.  
– Bəs, mənə niyə dərhal demədin?  
– Bilmirəm. Bilmirdim.  
– Niyə bilmirdin?  
– Bilmirdim nə eləyirsən. Elə bilirdim, sadəcə olaraq, mənimçün xoş olan nəsə eləmək 
istəyirsən.  
– Deməli bu sənə xoş deyil.  
– Əlbəttə, əgər mən heç nə eləyə bilmirəmsə, xoş deyil.  
– Bəzi şeyləri eləyə bilirsən  
– Yox, bilmirəm. Hətta yorulmasaydım və Rebekkanın çığırmasından boğaza yığılmasaydım 
da, mənə olmaz. Altı həftə olmaz. Sən axı özün bilirsən.  
– Bilməyinə bilirəm, ancaq fikirləşdim ki,.. – O, həddən artıq pərtdir.  
– Nə fikirləşirdin?  
– Fikirləşirdim ki, hər halda, sən məni sevəcəksən.  
– Əlbəttə, mən səni sevirəm, – Cenis əvvəl susub cavab verir. – Sənə nolub, yata bilmirsən?  
– Yata bilmirəm. Bilmirəm. Mən səni həddən artıq çox sevirəm.  
Hələ bir dəqiqə əvvəl hər şey yaxşı idi, ancaq bütün bu söhbətlərdən zəhləsi getdi. Onsuz da onlarda 
bir şey əmələ gəlmirdi, qadının süstlüyü və inadcıllığı isə lap pis idi; o, Harridə yazırlıq, utancaqlıq və şəxsi 
axmaqlıq düşüncəsi oyadaraq, sadəcə, hər şeyi öldürür. Belə yaxşı olan hər şeydən yalnız çəkilməz ağırlıq 
və Harrinin gülünc vəziyyəti – bütün bunları mümkün qədər tez qurtarmaq bacarıqsızlığı qaldı. Cenis onu 
özündən kənara itələyir.  
– Sən məndən, sadəcə olaraq, istifadə eləyirsən – deyir. – Bu, iyrəncdir.  
– Hə, mənim balam xahiş eləyirəm.  
– Bütün bunlar elə ikrahedicidir ki.  
O nə cəsarətlə belə dedi? Harri hiddətlənib. Ancaq ağlına gəlir ki, olmadığı bu üç ay ərzində Ceniş 
məhəbbət haqqında tamamilə qeyri-real təsəvvürlər qazanıb. O, sevginin əhəmiyyətini şişirtməyə 
başlamışdı, təsəvvür eləyirdi ki, guya, bu, necəsə nadir, qiymətli bir şeydir, Harri isə yatmaqdan ötrü yalnız 
bununla tez qurtarmaq, sonra isə -Cenisin xətrinə düz yolla davam eləmək istəyir.  
– O biri böyrün üstə sevril, – Dovşan ona deyir.  
– Mən səni sevirəm -Cenis onu rahat buraxdığını düşünərək yüngülləşmiş halda dillənir. O, 
sağollaşarkən Harrinin sifətinə toxunub arxasını ona çevirir.  
Harriyə elə gəlir ki, hər şey yaxşı gedir, birdən Cenis çiyni üstdən başını ona sarı döndərir və deyir:  
– Bunu sənə qəhbən öyrədib?  
Harri yumruğu ilə onun çiynindən vurur, yatağından sıçrayır və pijama şalvarı döşəməyə düşür. 
Jalüzin arxasından sərin gecə mehi əsir. Cenis yataqda arxası üstə uzanır və anladır:  
– Mən o qəhbələrdən deyiləm, Harri.  
– Səsini kəs, sən evə qayıdan vaxtdan bəri mən birinci dəfə idi ki, səndən nəsə xahiş 
eləyirdim.  
– Sən lap qəşəng idin.  
– Sağ ol.  
– Hara gedirsən?  
Harri geyinir.  
– Havaya çıxıram. Bütün günü bu lənətə gəlmiş deşikdə qurdalanmışam.  
– Səhər-səhər çıxmışdın ki.  
O şalvarını geyir.  
– Sən niyə mənim halımı düşünə bilmirsən? Mən təzə doğmuşam.  
– Bilirəm. Bilirəm, ancaq, istəmirəm, mənim vecimə deyil, bütün məsələ mənim necə 
olmağımdadır. Mənsə havaya çıxmaq istəyirəm.  
– Getmə, Harri. Getmə.  
– Öz matah yançağınla qal burada. Mənim əvəzimə onu öp.  
– Oh, aman allah. – Cenis qışqırır, adyalın altına girir və üzünü balışda gizlədir.  
Lap indi də qalmaq olardı. Harrinin onu sevmək həvəsi sovuşdu və indi getmək gərək deyil. O 
nəhayət, Cenisi daha sevmir və buna görə də tamamilə onun yanında uzanıb yuxuya getmək olardı. Ancan 
Genis özü səbəb oldu -tir kimi uzanır və zarıyır, aşağıda isə, qəsəbədə mühərrik tam qazla guruldayır, 
orada hava, ağaclar, fanar altında boş küçələr var və Harri bütün bunları xatırlayıb evdən çıxır.  
 
*** 
 
Nə qədər qəribə olsa da, Harrinin çıxıb getməsindən az sonra Cenis yuxulayır: o son vaxtlar tək 
yatmağa adət eləyib və indi Harrinin yataqda olmamasından heç kimin onu isti ayaqları ilə 
təpikləməyəcəyindən və mələfəni buraz kimi bir-birinə eşməyəcəyindən fiziki yüngülllük hiss eləyir. Səhər 
saat dörddə Bekkinin qışqırığı onu oyadır və Cenis qalxır. Gecə köynəyi yüngülcə ayaqlarına dolaşır. Dərisi 
qeyri-təbii dərəcədə həssas olub. O, əsgini dəyişir və qızcığazı əmizdirmək üçün çarpayıya uzanır. Beki 
əmdiyi vaxt ona elə gəlir ki, bədənində boşluq yaranır. Harri qayıtmadı.  
Uşaq hey döşün giləsini itirir – Cenis heç cür diqqətini ona yönəldə bilmir, o, bütün vaxtı qulaq verir 
ki, Harrinin açarı qapıda xırçıltı salmır ki.  
Harrini yenə buraxsa, anasının qonşuları gülməkdən öləcəkləri, əgər o, valideynlərinin yanında 
yaşadığı vaxtlarda anası hey qonşularının paxıllıqlarını xatırlamasaydı, anasının qonşuları haqqında heç 
fikirləşməzdi və həmişəki kimi o, anasının yanında olarkən elə hisslər keçirirdi ki, guya, səfehdir, eybəcərdir 
və bütün ümidləri heç olub, anası isə nikahla bütün bunların qurtaracağına elə ümid bəsləyirdi ki, o, ərli 
arvad olacaq, öz evi olacaq. Bir də istəyirdi uşağa anasının adını qoysun ki, onun yaxasından əl çəksin, 
ancaq bunun əvəzində zavallı anasını yadına salaraq, gözləri yumulu halda ağzı ilə onun sinəsinə dirənir və 
Cenisə elə gəlir ki, o, tirin təpəsində uzanıb bütün şəhər onun tənha olduğunu görür. O, üşüyür. Uşaq 
döşünün giləsini heç cür saxlaya bilmir, o, heç kimə gərək deyil.  
Geniş qalxır və Bekkini çiyninə qoyub otaqda gəzinməyə başlayır, havasını buraxmağa çalışaraq, 
kürəyini sığallayır, zavallı isə elə süst və zəifdir ki, hərdən aşağı sürüşür və sümüksüz ayaqarı ilə 
dayanmaqdan ötrü onun sinəsinə soxulmağa can atır, gecə köynəyi isə küləkdən yellənir və ayaqlarına 
yapışır.  
Əgər açar qıfılı cırmaqlasaydı və o, qapıdan içəri girsəydi, Cenislə nə eləyir-eləsin, onun vecinə deyil, 
ər-arvadlıq – ər-arvadlıqdır. Ancaq bu gün bu, çox böyük ədalətsizlik idi. Onun hər yeri ağrıyır, Harri isə 
bütün bu vaxtları öz qəhbəsi ilə yatırdı, indi də deyir: «O biri böyrün üstə dön», elə hövsələsiz deyir ki, elə 
bil, sadəcə olaraq, ondan mümkün qədər tez yaxa qurtarmaq istəyir və o kimdir ki, Harriyə icazə verməsin, 
onun qaçmasına ki imkan vermişdi, məgər Cenisin qürurlu olmaq ixtiyarı varmı? Özünə hörmətinə – hə. 
Buna görə də o mütləq sübut eləməli idi ki, onda bu var – Harri düşünmürdü ki, əgər Cenis onun 
qaçmasına imkan vermişdisə, bunu da eləyər. Dovşan səfeh hərəkət eləmişdi, Cenis isə heç bir qürura malik 
olmalı deyil, yalnız Harri üçün zibil vedrəsi olmalıdır. O, Cenisdən əl çəkmədiyi vaxt görünürdü ki, əla 
təcrübə qazanıb və bu Cenisə onun allah bilir harada veyilləndiyi və nə elədiyi həftələri xatırladırdı, Cenis 
isə tamam köməksiz idi, anası və Pegginin ona yazıqları gəlirdi, qalanlar isə gülürdülər və Genis daha buna 
dözə bilmirdi.  
Harri sonra da kilsəyə gedir və bütün köksü qabarmış halda qayıdır. Onun nə ixtiyarı vardı kilsəyə 
getsin. O, bir-birinə göz-qaş eləyən bütün bu arvadların arxasında allahla nədən danışıb. Cenisi, doğrudan 
da, cinlədən odur ki, başqa şeylər haqqında fikirləşmək əvəzinə məhəbbətlə məşğul olduqları vaxt elə 
məhəbbət haqda da fikirləşirlər. Onların barmaqlarına baxan kimi hiss eləyirsən ki, sənin haqqında 
fikirləşirlər -ya yox, bu gün də Harri əvvəlcə onun haqqında fikirləşdi; ancaq sonra elə iyrənc oldu ki, 
Cenis hirsləndi, çünki Harri yalnız özünü düşünürdü və Cenisin necə yorulduğunu, hər yerinin necə 
ağrıdığını qətiyyən fikirləşmirdi. Bu, çox kobudcasına idi.  
Sadəcə olaraq, kobud idi, vəssalm. Deyirlər Cenis səfehdir, ancaq əslində səfeh olan Harridir – başa 
düşmür ki, arvadının halı necə pisdir, o qaçdığı vaxtdan Cenis tamam başqa adam olmuşdu və Cenisin onu 
təzədən sevməsini istəyirsə, ona necə quyruq bulamalıdır. Cenisi lap ilkin uşaqlığından onun hisslərindən 
heç kimin xəbəri olmaması və heç kimin onlardan xəbər tuta bilməməsi, yaxud, sadəcə olaraq, heç kimin 
bununla işi olmaması dəhşətə gətirirdi. Onun dərisi özünün xoşuna gəlmirdi və heç vaxt da gəlməmişdi, 
italyan qızlarındakı kimi çox tünd rəngdədir, hərçənd ki, onda başqa qızlardakı kimi sızanaqlar olmurdu və 
onlar Krollun yanında işlədikləri həmin günlərdə Cenis duzlu qoz satırdı. Harri onunla Meri Hennekerin 
çarpayısında uzandığı vaxtlar gümüşü divar kağızlarından çox xoşu gəlir və Harri gözlərini yumurdu, 
Cenisin dərisi, sanki, əriyirdi, qız fikirləşirdi ki, bax indi hər şey bitdi, artıq o tək deyil, bir adamladır – 
amma sonra evləndilər (Cenis əvvəllər hamilə olmaqdan dəhşətli dərəcədə qorxurdu, ancaq Harri artıq 
bütün ili evlənmək barədə danışırdı və Cenis ona xəbər verəndə gülmüşdü, «əla» demişdi və Cenisi uşaq 
kimi yuxarı qaldırmışdı. Cenis gözləmədiyi vaxt o elə gözəl ola bilərdi ki, Harridə o qədər yaxşı cəhətlər var 
ki. Cenis heç kimə başa sala bilmirdi. O, hamilə olduğu vaxt çox qorxdu, Harri isə onu məcbur eləyirdi 
bununla fəxr eləsin), onlar evləndilər, qız isə hələ də balaca yöndəmsiz qəhvəyi dərili Cenis Springer olaraq 
qalırdı, amma onun əri heç nəyə yaramayan özündənrazı axmaq idi, atası belə deyirdi və əgər azca içsəydi, 
tənhalıq hissi bir az əriyib gedirdi. Bu, qəhəri əridirdi demək deyildi, sadəcə olaraq, qəhərin kənarları 
dəyirmiləşirdi və sanki, göy qurşağı kimi müxtəlif rəngə çalırdı.  
Cenis otaqları gəzir və əlləri, ayaqları ağrımağa başlayana kimi uşağı oxşayır və nəhayət, körpə 
Rebekka ayaqları ilə dolu döşləri qucaqlayaraq yuxuya gedir. Bəlkə, bir az da süd versin, ancaq lazım deyil, 
yatır qoy yatsın. Cenis zavallı çəkisiz körpəni öz tərli çiynindən ayırır və çarpayıdakı sərin kölgəyə uzadır. 
Artıq işıqlaşır, dağın şərq ətəklərinə şəhərə erkən səhər gəlir. Cenis yatağına uzanır, ancaq ağ mələfələrə 
get-gedə daha çox düşən işıq onu yuxuya getməyə qoymur. Əvvəlcə bu hətta xoşdur – təzə başlayan səhər 
elə təmizdir ki, Cenisdə Harrinin yoxa çıxmasının ikinci ayındakı kimi hisslər oyadır. Pəncərənin altında 
anasının yapon albalısı çiçəkləmişdi, otlar qalxmışdı, torpaqdan nəm, hərarət və kül qoxusu gəlirdi. Cenis 
hər şeyi götür-qoy eləmişdi və onun ailə həyatının – ərliliyinin sonunun çatması fikri ilə barışmışdı. Öz 
uşağını doğacaq və ayrılacaq, bir də heç vaxt ərə getməyəcək. O Odri Herbernin bu yaxınlarda baxdığı o 
qəribə filmindəki rahibə kimi olacaq. Əgər Harri qayıdacaqsa, yenə çox adi olacaq – Cenis hər şeyi ona 
bağışlayacaq, əgər bu, onu belə cinləndirirsə, hərçənd ki, Cenis bilmir niyə, içkini tərgidəcək və onlar bir 
yerdə çox gözəl, təmiz və sadə yaşamağa başlayacaqlar, çünki Harri hər şeyi başından çıxaracaq, onu 
bağışladığına görə çox sevəcək. Genis isə indi yaxşı arvad olmağın necəliyini biləcək. Cenis hər həftə 
kilsəyə gedir və Peggi ilə danışırdı, dua eləyirdi, indi başa düşüb ki, ərə getmək sığınacaq tapmaq demək 
deyil, hər şeyi ərilə bölüşməkdir və onlar da Harri ilə hər şeyi bölüşməyə başlayacaqlar. Sonra möcüzə baş 
verdi və bu son iki həftə hər şey məhz beləcə oldu.  
Sonra isə Harri birdən bu qəhbənin zir-zibililə hər şeyi korladı, hələ bir istədi ki, bütün bunar onun 
xoşuna gəlsin, Cenis ədalətsizlikdən boş çarpayıda onun yanında uzanmış nədənsə qorxurmuş kimi sakitcə 
olsa da, hönkür-hönkür ağlamağa başlayır. Sonra Cenisi get-gedə artan qorxu və boğulma hissi bürüyür. O 
qalxır, otaqda gəzişir; döşünün biri şişib, giləsi sancır; o, ayaqyalın mətbəxə gedir və Harrinin içməyə 
məcbur elədiyi boş viski qədəhini iyləyir. Bu kəsif, kəskin, üfunətli, dərin iydir, o fikirləşir ki, bəlkə, bir 
qurtum onun yuxusuzluğuna son qoydu. Yatmağa məcbur eləyər, sonra isə o, açarın qapıda xırçıldamasına 
ayılır və Harrinin iri bədəninin utancaqlıqla evə soxulmasına oyanar və onu: yerinə uzan, Harri, hər şey 
qaydasındadır, mənimlə nə istəyirsən elə, hər şeyi səninlə bölüşmək istəyirəm, doğrudan, istəyirəm, – deyər.  
O, cəmi bir düym viski və lap azacıq da su süzür ki, içməyi uzun çəkməsin, buz parçaları da qoymur 
ki, səs-küy salıb uşaqları oyatmasın. Cenis stəkanı pəncərə tərəfə aparır və üç tollu çardağın üstündən 
aşağıda yatan şəhərə baxaraq dayanır, bəzi yerlərdə artıq mətbəx və yataq otaqlarının solğun 
pəncərələrində işıq yanır. Seyrək işıq salan maşın Uilber-Stritlə yavaş-yavaş qəsəbənin mərkəzinə gedir. 
Yarıya kimi evlərin siluetləri ilə örtülmüş şose, sanki, sahilində ağaclar bitmiş çay kimi bu erkən vaxtda 
artıq təkərlərin çoxluğundan xırçıldayır. Cenis iş gününün yaxınlaşdığını hiss eləyir, hiss eləyirdi ki, ikiqat 
çardaqlı evlər aşağıda tezliklə oyanacaqlar, qəsrdəki kimi qapıları açacaqlar və öz kişilərini çölə 
buraxacaqlar, heyfsilənir ki, onun əri indicə başlayacaq yeni taktdakı ritmə alışa bilmir. Niyə məhz o? Onda 
qeyri-adi nə var ki? Cenisdə Harriyə qarşı inciklik dalğası qalxır və bu incikliyi boğmaqdan ötrü, stəkanı 
boşaldır və səhər şəfəqlərinin işığında arxasını pəncərəyə çevirir. Otaqdakı bütün əşyalar qəhvəyi rəngin 
müxtəlif çalarındadır. O özünü necəsə yanpörtü hiss eləyir, əmilməmiş döşlərinin ağırlığı onun qəddini əyir.  
O, mətbəxə gedir, viskini su ilə qarışdırır, bu dəfə əvvəlkindən tünd eləyir –artıq heç olmasa, bircə 
damcı da olsa ləzzət çəkməyin vaxtıdır. Xəstəxanadan qayıtdığı vaxtdan bəri onun özü haqqında düşünməyə 
macalı olmayıb. Həzz haqqında fikir, hərəkətlərinə yüngüllük və surət verir, o, ayaqyalın xışıldayan xalça ilə 
pəncərəyə tərəf qaçır, sanki, orada xüsusi olaraq onun üçün indi tamaşa başlanacaq, Cenis ağ xalatda görə 
biləcəyi hər şeyin üstünə qalxaraq əllərini tarım döşlərinə elə möhkəm sıxır ki, südü ağ parçada isti ləkələr 
qoyaraq axır.  
Nəm bədəni ilə axır və soyuq havada soyuyur. Ayaq üstə çox dayanmaqdan ayaqlarının damarları 
sızıldamağa başlayır. Pəncərədən çəkilir, çirkli qəhvəyi kresloda oturur və ləkəli divarın xəmir kimi sarımtıl 
tavanla rastlşdığı küncü görərkən onun ürəyi bulanmağa başlayır. O, aşağı-yuxarı yellənir, ödü ağzına gəlir. 
Divar kağızındakı şəkillər canlı kimi tərpənir, güllərin qəhvəyi ləkələri qaranlıqda üzür, bir-birini açgözlüklə 
udur. Necə iyrəncdir. O, üzünü çevirir və ölü televizorun yaşıl ekranına diqqətlə baxır. Gecə köynəyinin 
qabağı quruyur, sərt qabıq sinəsini cırmaqlayır. Uşaqlar haqqında kitabda deyilib ki, döşünüzün giləsini 
təmiz saxlayın. Ehtiyatla sabunlayın – açılmış yerlərə mikrob düşür. O, stəkanı kreslonun dəyirmi dəstəyi 
üstünə qoyur, qalxır, köynəyini başından çıxarır və yenidən oturur. Səth çılpaq bədənin ağırlığı altında 
yumşaq şəkildə yay kimi gərilir. O, qırışmış köynəyini dizi üstə qoyur, barmaqlar ilə kətilin ayağını asanca 
özünə tərəf çəkir, ayaqlarını onun üstünə qoyur və onların seyrinə dalır, baxıb ləzzət alır. O həmişə qəşəng 
ayaqları olduğunu bilib. Onların aşağı getdikcə nazikləşən tutqun siluetləri tünd xalçanın fonunda ağarır. 
Tutqun işıqda göy damarları nəzərə çarpmır. Doğrudanmı, onun da anası kimi dəhşətli ayaqları olacaq? O 
özünü topuğu enində dizi kimi təsəvvür eləməyə çalışır və sanki, onlar, doğrudan da, şişməyə başlayır. O 
əyilir və topuğunun nazik möhkəm sümüklərini əlilə yoxlayır və çiyni ilə kreslonun dəstəyindəki viski dolu 
stəkanı vurub yerə salır. O, soyuq havanın çılpaq bədəninə təmasından diksinərək yerindən sıçrayır və 
dərisi başdan-başa biz-biz olur. Əcəb gülməlidir. Bircə indi Harri ona baxa biləydi. Xoşbəxtlikdən 
stəkanda, demək olar ki, heç nə qalmayıb. O, qəhbə kimi tamam çılpaq halda qətiyyətli addımlarla mətbəxə 
gedir, ancaq sanki, kiminsə onu izləməsi duyğusu – onun pəncərə ağzında dayanıb südünü sığadığı vaxt 
yaranmışdı – həddən artıq güclü olur; Cenis yataq otağına girir, mavi çimərlik xalatına bürünür və viskini 
su ilə qarışdırır. Yorğunluqdan göz qapaqları ağırlaşır, ancaq onun yatağa uzanmağa cüzi həvəsi belə 
yoxdur. Çarpayı onda dəhşət doğurur, çünki Harri burada deyil. Onun olmaması get-gedə genələn deşikdir 
və Cenis ora bir az viski tökür, ancaq bu, azdır və o, üçüncü dəfə pəncərə tərəfə gedəndə artıq o qədər 
işıqlaşıb ki, ətrafda hər şeyin necə cansıxıcı olduğu görünür. Kimsə butulkanı tol çardaqlardan birinə vurub 
sındırdı. Uilber-stritdəki xəndəklər təzə evlərdən axıb gələn zir-zibillə doludur. Hələ ki, o, pəncərəyə baxır, 
küçə fənərləri – uzun solğun zəncir bir-birinin dalınca sönür. O, elektrostansiyadakı rubilniki keçirən 
adamı gözləri önünə gətirir – o, balacaboy, ağsaçlı, qozbel və çox yuxuludur. Cenis televizora yaxınlaşır və 
yaşıl düzbucaqda qəfildən yanan işıq zolağı onun sinəsində sevinc hissləri oyadır; ancaq hələ çox tezdir, bu, 
sadəcə, mənasız yerə sayrışan ləkədir, səs isə -olsa-olsa statik aramlı küy. O oturur və boş şəfəqə baxır, 
sanki, kiminsə onun arxası qatda dayanması duyğusundan bir neçə dəfə kəskin şəkildə geriyə dönür. O, 
bunu çox sürətlə eləyir, ancaq həmişə onun görmədiyi yer qalır və əgər bu adam buradadırsa, ora girə bilər. 
Bütün bunlar televizordandır -onu otağa o çağırıb -ancaq Cenis onu söndürən kimi dərhal ağlamağa 
başlayır. O, əllərilə sifətini örtüb oturur, göz yaşları barmaqları arasından süzülür və onun hıçqırıqları 
bütün mənzildə eşidilir. O, göz yaşlarını boğmur, çünki istəyir kimisə oyatsın, artıq tək qala bilmir. Ağımtıl 
işıqda mebel və divarlar daha aydın görünürlər, onlar yenidən işıqlanırlar, bir-birinə qarışan rəhvəyi ləkələr 
isə özlərinə çəkilirlər.  
Cenis uşağa baxmağa gedir; zavallı uzanıb və mələfəyə fısıldayır, xırda əlləri qulaqlarının yanında 
tərpənir; o, əyilir, uşağın isti şəfaf alnını tumarlayır, qızcığazı çarpayısından götürür, o tamam yaşdır və 
pəncərənin qabağındakı kresloda oturub onu əmizdirir. Səmanın solğun hamar maviliyi elə görünür ki, 
sanki, onu şüşə üzərində çəkiblər. Bu kreslodan səmadan başqa heç yan görünmür, sanki, onlar yüz mil 
hündürlükdəki hava şarının səbətində oturublar. Evin başqa hissəsində qapı çırpılır və onun ürəyi qopub 
düşür, ancaq bu, sadəcə, sakinlərdən biridir, yəqin ki, bu, heç vaxt heç kimə xoş söz deməyən mister 
Kapellodur – işə gedir, pilləkən onun ağır addımları altında həvəssiz şəkildə guppuldayır. Bu səs Nelsonu 
oyadır və bir müddət Cenisin işi başından aşır. O, səhər yeməyi hazırlayarkən içində portağal şirəsi olan 
stəkanı salıb sındırır, stəkan elə-belə, birdən-birə əlindən əlüzyayana sürüşüb düşür. O, Nelsona düyü 
yarması verməkdən ötrü ona sarı əyilən vaxt uşaq burnunu qırışdırıb ona baxır, o sövq-təbii anasının 
kədərini duyur və bu tanış qoxudan dərhal tutulur.  
– Atam getdi?  
O elə mehriban uşaqdır ki, bunu anasının halı yüngüləşsin deyə deyir və Genisə bircə: «Hə», – deyə 
cavab vermək qalır.  
– Yox, – Cenis deyir. -Ata bu gün isə tezdən gedib, sən hələ yatırdın. O həmişəki kimi şama 
gələcək.  
Uşaq qaş-qabağını tökür, sonra isə ümidlə təkrar eləyir:  
– Həmişəki kimi?  
O, həyəcandan başını çox yuxarı qaldırır, belə ki, balışın əzdiyi qıvrım saçlı dəyirmi qafa sümüyünü 
saxlamağa olduqca nazik olan boynu saplaq kimi görünür.  
– Ata gələcək, – Cenis təkrar eləyir. Öz üzərinə yalan yükünü yıxaraq özünü ruhlandırmaq 
üçün viskiyə ehtiycı var, başqa cür Cenis yıxılar. O, boşqabları əlüzyuyana yığır, ancaq hamısı 
əlindən tökülür və o, qab-qacağı yumaq üçün cəhd belə göstərmir. Ağlına gəlir ki, xalatını 
çıxartmaq, don geymək lazımdır, ancaq vanna otağına gedən yolda ora niyə getdiyini unudur və yer 
salmağa başlayır. Qırış-qırış olmuş yataqda kiminsə olması onu elə qorxudur ki, dal-dalı çəkilir və 
uşaqların yanına, başqa otağa gedir. Elə bil, Harrinin adi vaxt qayıdacağını deyərkən o, mənzilə 
kabus buraxıb. Ancaq bu başqa adam Harriyə qətiyyən oxşamır, o daha çox Cenisin acığına 
otaqdan-otağa vurnuxan qarətçiyə oxşayır.  
Cenis qızcığazı çarpayısından bir də çıxararaq, yaş əsgilərini yoxlayır, onları dəyişmək istəyir, ancaq 
o ağıllıdır, başa düşür ki, sərxoşdur və uşağa sancaq batıra bilər! Cenis bu qədər düşünə bildiyindən çox 
fərq eləyir və öz-özünə uşağın bir saatdan sonra əsgilərini dəyişməkdən ötrü butulkadan uzaq qalmağı 
tapşırır. O, gözəl Bekkini yenidən çarpayıya qoyur və təəccüblüdür ki, uşaq bircə dəfə də cınqırını çıxarmır. 
Onlar Nelsonla oturur və Deyv Herroueyin proqramının sonuna, sonra isə Elizabetin ərinin dostunu qonaq 
çağırması haqda olan proqramma baxırlar, -o subaydır, daim turist səyahətlərinə gedir və məlum olur ki, 
bunu Elizabetdən çox-çox yaxşı bacarır. Nəyə görəsə bu proqram Cenisin əsəblərinə toxunur və o sadəcə 
olaraq, televizora baxanda içməyə adət elədiyi üçün -mətbəxə gedir, bətnində indicə yenidən açılacaq iri 
deşiyi qapamaqdan ötrü qalan viskini çoxlu sayda buz kubikləri ilə qarışdırır. Cəmi bircə qurtum və hər şey, 
sanki, göy işıq yanırmış kimi dərhal aydınlaşır. Ona vur-tut bu balaca uçurumun üstündəki körpünü keçmək 
lazımdır və axşam Harri işdən gələcək, heç kim heç nə bilməyəcək, heç kim anasına gülməyəcək, Cenis 
özünü Harrini qorumaq üçün onun üzərində əyilən göy qurşağı kimi hiss eləyir və onun qübbəsi altında 
Harri, sanki, hansısa uşaq oyuncağı kimi son dərəcə kiçik görünür. Nelsonla oynamaq yaxşı olardı – bütün 
səhəri televizora baxmaq ona ziyandır. Cenis televizoru söndürür, rəngləmək üçün şəkilli kitab və rəngli 
təbaşir tapır, hər ikisi xalçanın üstündə oturur və səhifələrin arxa tərəfini rəngləyirlər.  
Cenis hərdənbir Nelsonu qucaqlayır, ona gülməli əhvalatlar danışır və şəkilləri məmnuniyyətlə 
rəngləyir. Onun məktəbdə, yeganə qorxmadığı fənn təsviri sənət idi və ona görə də həmişə bu fəndən yaxşı 
qiymət alırdı. O, fermer həyəti çəkilmiş səhifəni belə qəşəng rənglədiyindən həvəslənib gülümsəyir; 
barmaqları arasındakı rəngli çübüqlar elə səliqəli paralel xətlər çəkir ki, oğlunun balaca bədəni ona elə bərk 
sıxılır ki, çimərlik xalatı yelpik kimi döşəməyə düşür və onun öz bədəni özünə iri və gözəl görünür. Cenis 
səhifəyə kölgə düşməsin deyə geri çəkilir, görür ki, toyuğun yarısını yaşılla rəngləyib, konturdan çıxıb və 
onun səhifəsi ümumiyyətlə, eybəcər görünür; o ağlamağa başlayır, bu elə ədalətsizdir ki, sanki, kimsə onun 
arxasında dayanıb və ona pis rənglədiyini deyir, amma əslində özünün belə işlərdən başı çıxmır. Nelson 
gözlərini qaldırır, onun hərəkətli sifəti dartılır və o qışqırır: «Ağlama! Anacan, ağlama!».  
Cenis gözləyir ki, uşaq başını onun dizlərində gizləyəcək, ancaq Nelson yerindən sıçrayır, şikəst kimi 
axsaya-axsaya yataq otağına qaçır, döşəmədə uzanır və ayaqları ilə döşəməni döyəcləyir.  
Cenis xalçanın üstündən qalxır və sakitcə gülümsəyərək viski dolu stəkan qoyduğunu güman elədiyi 
mətbəxə gedir. Ən əsası – Harrini müdafiə eləmək üçün uçurumun üstündəki körpünü günün axırınacan 
qurtarmağa macal tapmaqdır və daha bir qurtum içməmək axmaqlıqdır, gün bundan kifayət qədər uzun 
olacaq. O, mətbəxdən çıxır və Nelsona deyir:  
– Ana daha ağlamır, mənim balam. Zarafat eləyirdim. Ana ağlamır. Ana özünü çox yaxşı hiss 
eləyir. O, səni çox sevir.  
Oğlan ona baxır, onun sifətinə çirk yaxılıb. Telefon, sanki, kürəyə sancılan bıçaq kimi səslənir. O, 
hələ də təmkinini saxlayaraq dəstəyi qaldırır:  
– Allo!  
– Sənsən, qızım? Atadır.  
– O, ata! -Cenis sevinclə qışqırır.  
Pauza.  
– Mənim balam, Harri xəstələnməyib? Artıq on ikiyə işləyir, o isə indiyə kimi yoxdur.  
– Yox, xəstə deyil. Hamımız sağ-salamatıq.  
Daha bir pauza. Cenisin atasına məhəbbəti lal naqillə ona tərəf axır. Bu söhbət əbədi olaraq 
uzansaydı, yaxşı olardı.  
– Yaxşı, o haradadır axı? Evdədir? Mən onunla danışmaq istəyirəm.  
– Ata, o, evdə yoxdur. Səhər tezdən gedib.  
– Hara gedib? O, filialda da yoxdur.  
Cenis atasının «filial» sözünü dediyini milyon dəfə eşidib – yer üzündə heç kim bu sözü belə 
inandırıcılıqla, qatı və mühüm səslə tələffüz eləmir, sanki, bütün dünya onda cəmləşib. Uşaq vaxtı Cenisin 
yaxşı nəyi – donu, oyuncaqları, evi –vardısa, hamısı «filial»dan gəlmişdi.  
Cenis şənlənir – maşınların satılması haqqında olan söhbətlər, ona aydın olan yeganə söhbətdir.  
– O, səhər tezdən «Kombi»ni işə, yaxud başqa harasa gedən bir müştəriyə göstərməkdən ötrü 
gedib. Ata, dayan, qoy fikirləşim. O, Allentauna getməidir, Harri də ona «Kombi»ni göstərməlidir. 
Hər şey qaydasındadır, atacan. Bu iş Harrinin çox xoşuna gəlir.  
Üçüncü pauza ən uzundur.  
– Qızım, sən əminsən ki, o evdə deyil?  
– Atacan, bu ki lap gülməlidir. Əlbəttə, yoxdur. Məgər görmürsən? -Cenis dəstəyi boş otağın 
havasına dürtür, sanki, dəstəyin gözü var. Bu, olsa-olsa zarafatdır, ancaq nə qədər qəribə olsa da, 
artıq bircə onun əlini qaldırmasından ürəyi bulanmağa başlayır. O yenidən dəstəyi qulağına 
apararkən atasının uzaq titrək səsini eşidir.  
… Qızım, hər şey qaydasındadır. Sən heç nədən narahat olma. Uşaqlar yanındadırlar?  
Cenisin başı hərlənir və o, dəstəyi asır. Bu, səhv idi, ancaq o, ümumiyyətlə, özünü itirmədi və indi 
içməyə tam haqqı var. Qəhvəyi maye tüstülənən buz kubikləri üzərinə tökülür və tökülməkdə davam eləyir, 
hərçənd ki, ona bu işi qurtarmağı tapşırır; Cenis incik halda butulkanı qaldırır və ləkələr əlüzyuyana düşür. 
O, stəkanı götürüb vanna otağına gedir və boş əllə, ağzında diş pastası tamı ilə qayıdır. Xatırlayır ki, 
güzgüyə baxırdı, saçını tumarlayırdı, sonra isə dişlərini təmizləməyə başladı. Harrinin diş şotkası ilə.  
Cenis birdən görür ki, nahar hazırlayır. Eynilə jurnaldakı reklam kimi: tavada uzun mavi əlli bekon 
parçaları cızıldayır. Oyuncaq tüfəngin gülləsi böyüklüyündə piy şarları parkdakı fontanın sıçrantıları kimi 
havada uçur və o bu köpüklərin necə sürətlə qövs cızdıqlarına təəccüblənir. O köpüklər tavanı götürən əlini 
yandırır və Cenis qazın bənövşəyi alovunu azaldır. O, Nelson üçün stəkana süd süzür, kahının başından bir 
neçə yarpaq qoparır, onları sarı plastmas boşqaba qoyur və özü də bir cimdik yeyir. O əvvəlcə özü üçün 
qab qoymur, sonra fikrini dəyişir, çünki mədəsindəki qıcqırma, yəqin ki, aclıqdandır və belə olduqda o, 
daha bir boşqab götürür, onu iki əlilə öz qarşısında tutaraq və atasının Harrinin evdə olduğuna niyə belə 
əmin olduğunu təxmin eləyərək dayanır. O bilir ki, evdə kimsə var, amma bu Harri deyil, bu adamın 
qətiyyən burada işi yoxdur və Cenis onu görməməyi qərara alır və bütün bədəninin quruduğunu hiss 
eləyərək süfrə açmaqda davam eləyir. O hər əşyanı sağ-salamat öz yerinə yerləşdirənə kimi bərk tutur.  
Nelson bekonun yağlılığından şikayətlənir və təzədən soruşur ki, atası gedibmi, Cenisin cəld və 
uğurla qızartdığı bekon barədə uşağın nıqqıldaması onu elə qəzəbləndirir ki, uşaq iyirminci dəfə, heç 
olmasa, bircə yarpaq salat yeməkdn imtina elədiyi vaxt Cenis masanın üstündən əyilir, onun ərköyün 
fizionomiyasını sapalaqlayır. Səfeh uşaq heç ağlaya da bilmir, sadəcə olaraq, oturur, gözlərini bərəldib baxır 
və nəhayət bağırmağa başlayana qədər bir neçə dəfə nıqqıldayır. Ancaq xoşbəxtlikdən Cenis şəraiti idarə 
eləyir, o tamamilə sakitdir, Nelsonun bütün iddialarının əsassızlığını görür və özünün qorxudulmasına imkan 
vermir. O, Nelsonun sanki, iri dalğa kimi bircə həmlə ilə əlindən yapışır, onu qorxmamağa məcbur eləyir, 
yatağına uzadır və ona butulka verir. Uşaq hələ də hıçqırıqdan bütünlüklə titrəyərək butulkanı ağzına soxur 
və Cenis onun diqqətli gözlərinin şüşə parıltısından başa düşür ki, indi yuxuya gedəcək. Cenis öz gücünə və 
qətiyyətinə təəccüblənərək çarpayının yanında dayanır. 
Telefon bir də bu dəfə birincidən daha incik zəng çalır və Cenis gücünün tükəndiyini, üfunətli tamın 
boğazına yığıldığını hiss eləyərək ona tərəf qaçır, qaçır ki, Nelsonun yatmasına mane olmasın. 
– Allo. 
– Cenis – anasının aramlı və sərt səsidir. – Mən indicə Bruerdən qayıtmışam – ayın-oyun 
almağa getmişdim. Sən demə ata bütün səhəri məni axtarıb. O elə hesab eləyir ki, Harri yenə gedib. 
Düzdür? 
– O Allentauna gedib, – Cenis gözlərini yumub cavab verir. 
– Orada nə işi var? 
– Maşın satır. 
– Axmaqlama, Cenis. Özünü necə hiss eləyirsən? 
– Nə mənada? 
– İçibsən? 
– Nə içibsən? 
– Narahat olma, mən indi gəlirəm. 
– Ana, lazım deyil. Hər şey əladır. Mən indicə Nelsonu yatırtdım. 
– Mən bu saat soyuducudan bir şey götürüb ağzıma atım və tez gəlirəm. Sənsə uzan. 
– Ana, xahiş eləyirəm, gəlmə. 
– Mənnən mübahisə eləmə, Cenis. O haçan gedib? 
– Evdə qal, ana. O, axşam gələcək  – Cenis bir az qulaq asıb əlavə eləyir. – Daha ağlama. 
– Hə, deyirsən ağlama, amma özün onu bilirsən ki, hamımızı biabır eləyirsən. Mən birinci 
dəfə fikirləşirdim ki, hər şeydə o günahkardır, ancaq indi buna qətiyyən əmin deyiləm. Eşidirsən? 
Qətiyyən əmin deyiləm. 
Cenis bu sözlərdən elə möhkəm öyüməyə başlayır ki, o, dəstəyin əlindən niyə yerə düşmədiyinə 
təəccüblənir. 
– Gəlmə, ana, – yalvarır. – Xahiş eləyirəm, gəlmə. 
– Qoy bir tikə götürüm, iyirmi dəqiqədən sonra yanındayam. Yatağa uzan. 
Cenis dəstəyi yerə qoyur və dəhşət içində ora-bura baxır. Mənzildə tamam xaos hökm sürür. 
Döşəmədə şəkilli kitablar, stəkanlar gözə dəyir, yer salınmayıb, hər yanda çirkli qab-qacaq. O, Nelsonla 
şəkil çəkdikləri yerə qaçır və əyilsə nə olacağını düşünür. Diz çökür və bu vaxt qızcığaz ağlamağa başlayır. 
O, Nelsonun oyana biləcəyi və Harrinin olmamasını gizlətməyin lazım olması fikirlərindən dəhşətə gələrək 
çarpayıya tərəf qaçır və sanki, hansısa qarabasma içində görür ki, hər şey çəhrayı işığa bulaşıb. 
– Səni lənətə gələsən, səni lənətə gələsən, – inildəyir, balaca çirkli varlığı götürür və baxır onu 
hara aparsın. Nəhayət uşağı kresloya qoyur və dodaqlarını dişləyərək əsgini açır. 
– Ay səni donuz, – o, səsinin üstünə yeriyən həmin, başqa adamı yaxın buraxmadığını hiss 
elərəyək donquldanır. 
O, yaş, çirkli əsgini vanna otağına aparır, vannaya atır, dizi üstə çökür və deşiyi tıxacla qapamağa 
çalışır. Sonra öz təcrübəsindən suyun lazımi temperaturda alınacağını bilərək hər iki kranı axıracan açır. Su 
kranlardan soruldayır. O, unitazın qazanında unutduğu su qatılmış viskini görüb iri qurtum alır və stəkanı 
hara qoymağı fikirləşir. Rebekka bütün vaxtı qışqırır, sanki, çirkli olduğunu başa düşür. Cenis stəkanı özü 
ilə götürür və qızcığazın əynindən düyməsiz canlığını və alt köynəyini çıxararkən dizi stəkana toxunur, viski 
xalçanın üstünə dağılır. O, yaş əski-üskünü televizorun üstünə qoyur, dizi üstə çökür və rəngli təbaşirləri 
qutusuna soxmağa çalışır. Bütün bu qurdalanmaqdan başı ağrıyır. Təbaşirləri mətbəxə aparır, yeyilib 
qurtarmamış bekonu və kahını əlüzyuyanın altındakı kağız torbaya atır, ancaq torbanın ağzı tamam açıq 
deyil, yarpaqlar torbanın arxasındakı qaranlıq yerə düşür, Cenis əlüzyuyanın altına sürünür, başını harasa 
vurur və onları tapmağa, götürməyə çalışır, ancaq bacarmır, hey dizi üstə iməklədiyindən dizləri sızıldamağa 
başlayır. Axırda əlini hər şeyə yelləyərək özünün təəccübünə səbəb olaraq görür ki, gözlərini qutudan çıxan 
rəngli təbaşirlərin yumşaq parlaq uclarına dikərək mətbəx kətili üstündə oturub. Viskini gizlət. Bir 
saniyəliyə bədəni yerindən tərpənir, ancaq nəhayət hərəkətə gəldiyi vaxt görür ki, dırnaqlarında çirk 
zolaqları olan əlləri viski butulkasını Harrinin əsgi kimi istifadə elədiyi köhnə köynəkləri qoyulan xırda 
şkafın aşağı gözünə qoyur. Harri yamanmış köynəyi heç bir vəchlə geyməz, ancaq Cenis onsuz da onları 
yamamaya bilmir. Cenis şkafın qapısını örtür, qapı çırpılır, ancaq bağlanmır, əlüzyuyanın altındakı 
linoleumdan butulka tıxacı kiçik silindr kimi gözünü ona bərəldir. Cenis onu zibil torbasına qoyur. İndi 
mətbəx yığışdırılıb. Qonaq otağındakı tüklü kresloda çılpaq Rebekka uzanıb, qışqırmaqdan qarnı şişib, 
qırmızı əyri ayaqlarını bir-birinə sürtür. Sifəti hər dəfə qışqıranda göyərir, Cenis gözlərini yumur və anası 
tərəfdən bura gəlməyin və bircə Harrinin onu yenidən atdığına əmin olmaq üçün onun bütün gününü 
korlayacağının necə dəhşət olduğunu fikirləşir. Bircə dəqiqə də səbir eləyə bilməz – yalnız mümkün qədər 
tez öyrənsin və bu iyrənc uşaq da bir dəqiqə belə gözləyə bilmir, burada hələ bir televizorun üstündə yas 
paltarlar da var. Cenis onları vanna otağına aparır, oradakı əsgilərin üstünə atır və kranları bağlayır. Suyun 
dalğalı boz xətti, demək olar ki, vannanın lap qıraqlarınacan çatır. Üstü ilə xırda ləpə qaçır, onun altında 
isə dərin rəngsiz kütlə gözləyərək donub qalıb. Vanna qəbul eləmək yaxşı olardı. Cenis qəti qərara gələrək 
qonaq otağına qayıdır. Kreslodan balaca rezin kimi elastik varlığı çıxarmağa çalışarkən elə səndələyir ki, 
dizi üstə düşür, Rebekkanın əlindən yapışıb sinəsinə sıxaraq vanna otağına dartıb aparır. Fəxrlə fikirləşir ki, 
bu işi axıra çatdıracaq – anası gələnə hər halda – heç olmasa, uşaq təmiz olacaq. İri, sakit vannanın 
yanında ehtiyatla diz çökərək birdən görür ki, paltarının qolları tamam islanıb. Su iki iri əlilə onun qolunun 
dirsəklə pəncə arasını qucaqlayır və çəhrayı körpə onun gözləri qabağında boz daş kimi aşağı enir. 
O, etirazedici hıçqırtı ilə uşağın dalınca uzanır, ancaq su əllərini itələyir, xalatını dalınca çəkir, 
sürüşkən qəhər isə qəfildən şəffaflığını itirən kütlədə ondan yayınır. Nəhayət Cenisə uşağı tutmaq müyəssər 
olur, o, baş barmağı altındakı ürək döyüntülərini duyur, sonra onu yenə itirir; suyun səthində rəngi qaçmış 
uzunsov işıq ləkəsi çapalayır, ancaq möhkəm əsasa malik olan o heç cür bunu tuta bilmir. Bütün bunlar 
yalnız bir an çəkir, ancaq bu an özgə, daha sıx zamanla ölçülür. Sonra Cenis Bekkini ikiəlli tutur və deməli 
hər şey qaydasındadır. 
Cenis balaca canlı varlığı havaya qaldırır və tamam islanmış sinəsinə sıxır. Su onların hər ikisndən 
döşəmənin daş plitələrinə axıb tökülür. Cenis rahatlıqla uşağın üzünə sürətli nəzər salır, ancaq o, fantastik 
– hansısa formasız laxta – təəssüratı oyadır. Beynində süni nəfəsin necə verilməsinin dumanlı xatirəsi 
alışıb-sönür, Cenisin soyuq yaş əlləri ağılsız ritmdə ümidsiz şəkildə qalxır-yatır; onun möhkəm sıxılmış göz 
qapaqları altında sözsüz, uzun monoton tünd-qırmızı dualar baş qaldırır; ona elə gəlir ki, sanki, o, adı ata 
olan, onun başını təbil kimi çalan daha birinci, üçüncü iri varlığın dizlərini qucaqlayır. Onun ağlını itirmiş 
ürəyi kainatı intəhasız  qırmızı dənizlə doldursa da, əlləri altında bircə qığılcım da alovlanmır; duanın 
sürəkli axını cavabsız qalır, qaranlıq cüzi tərpənişlə də olsa, həyəcan buna hay vermir. Yanında hansısa 
üçüncünün dayanması duyğusu hey artır və o, qapının şiddətli döyülməsini eşidib başa düşür ki, onun 
başına, bu dünyada qadın başına nə vaxtsa gəlmiş ən pis iş gəlib 
Ölüm kimi ağarmış Cek telefonun yanından qayıdır. 
– Cenis Enqstrom bilmədən körpəni suda boğub öldürüb. 
– O bunu necə eləyib? 
– Bilmirəm. Qorxuram ki, sərxoş vəziyyətdə olub. İndi o, bayılmış haldadır. 
– Bəs Harri haradadır? 
– Heç kim bilmir. Məndən xahiş eləyiblər onu tapım. Zəng eləyən missis Springer idi. 
O bir vaxtlar atasına məxsus, ağacdan dəstəyi olan iri kresloda oturur və Lüsi kədərlənərək görür ki, 
əri qocalıb. Saçları seyrəkləşir, dərisi qurudur, görkəmi üzülmüş. 
– Sən niyə bütün ömrün boyu bu tör-töküntünün dalınca qaçmalısan? – qadın səsini qaldırır. 
– O tör-töküntü deyil. Mən onu sevirəm. 
– Sən onu sevirsən. Mənim ürəyim bulanır.  Sadəcə olaraq, ürəyim bulanır, Cek. Niyə sən 
məni, yaxud uşaqları sevməyəsən? 
– Sizi onsuz da sevirəm. 
– Elə şey yoxdur. Gəl həqiqətin gözünə dik baxaq, Cek. Sən bizi sevmirsən, sən, məhəbbətinə 
cavab verənləri sevmək iqtidarında deyilsən. Sən bundan qorxursan. Axı doğrudur, qorxursan? 
Telefon zəngi onları kitabxanada çay içdikləri vaxt yaxalayıb. Cek boş fincanını götürür, dibinə baxır. 
– Özündən hoqqa çıxartma, Lüsi. Bunsuz da ürəyim sıxılır. 
– Sənin ürəyin sıxılır, mənim də ürəyim sıxılır. Mənim ürəyim sən bu heyvana qoşulandan 
bəri sıxılır. O hətta sənin kilsənə belə mənsub deyil. 
– Hər xristian mənim kilsəmə mənsubdur. 
– Xristian. Əgər o, xristiandırsa, onda allaha şükür, mən xristian deyiləm. Xristian. Öz uşağını 
öldürür, sən də ona xristian deyirsən. 
– Uşağı o öldürməyib. O orada olmayıb, bu, bədbəxt hadisədir. 
– Nə fərqi var, elə bil ki, öldürüb. Evdən qaçıb gedir, onun axmaq arvadı isə buna görə huşunu 
itirənəcən içir. Sənin onları barışdırmağın gərək deyildi. Qadın öyrəşəcəkdi və onunla heç vaxt belə 
şey olmayacaqdı. 
Ekklz gözünü döyür, düşdüyü şok onu bütün ətraf aləmdən daha böyük təhlil üçün münasib məsafəyə 
geri çəkib. Baş verən hadisə barədə Lüsinin versiyası Cekdə güclü təəssürat doğurur. O, arvadının bədxah 
tonundan bir qədər təəccüblənib. «Tör-töküntü» qətiyyən onun sözü deyil. 
– Deməli, səncə, uşağı mən öldürmüşəm, – deyir. 
– Əlbəttə, yox. Mən qəti belə şey deməmişəm. 
– Yəqin ki, haqlısan. – Cek kreslodan qalxır. Holldakı telefona tərəf gedir və pulqabısından 
karandaşla Rut Lenardın zorla oxunan adı yazılmış nömrə kartını çıxarır. Bu nömrə bir dəfə özünü 
doğruldub, ancaq indi elektrik siçanı əbəs yerə uzaq metal membranı gəmirir. O, on iki kəsik səsə 
qulaq asıb dəstəyi yerinə qoyur, təzədən nömrəni yığır və dəstəyi ikinci dəfə yeddi çağırışdan sonra 
asır. O, kitabxanaya qayıtdığı vaxt Lüsi artıq hazır vəziyyətdədir. 
– Məni bağışla, Cek. Qətiyyən səni buna görə günahlandırmağı nəzərdə tutmurdum. Əlbəttə, 
burada sənin dəxlin yoxdur. Axmaqlama. 
– Yaxşı, Lüsi. Həqiqətin bizə ziyanı yoxdur. – Bu sözlər – onun həqiqətin həqiqi etiqadla heç 
vaxt ziddiyyət təşkil etməməsi fikrinin olsa-olsa kölgəsidir. 
– Oy, Aman allah, yenə bu əzabkeş pozası. Mənə indi aydın oldu – sən düşünübsən ki, 
günahkarsan və mən nə deyirəm-deyim, sən bütün hallarda öz fikrindən imtina eləməyəcəksən. Boş 
yerə danışmağa dəyməz. 
Cek Lüsinin boş yerə söz danışıb vaxt itirməməsinə kömək eləməkdən ötrü susur, ancaq heç bir 
dəqiqə keçmir ki, o, artıq daha yumşaq səslə deyir: 
– Cek. 
– Nədir? 
– Sən niyə onları barışdırmağa belə çalışırdın? 
Cek nəlbəkidən limon dilimi götürür və gözünü qıyaraq onun içindən otağa baxır. 
– Nikah – müqəddəsdir, – bildirir. 
Gözləyir ki, qadın güləcək, ancaq o, tamamilə ciddi halda soruşur: 
– Hətta uğursuzu da? 
– Hə. 
– Ancaq axı bu, sadəcə olaraq, gülməlidir, sağlam düşüncə ilə ziddiyyət təşkil eləyir. 
– Mən sağlam düşüncəyə inanmıram, – cavab verir. – Əgər bundan yüngülləşirsənsə, onda 
mən, ümumiyyətlə, heç nəyə inanmıram. 
– Bundan zərrə qədər də yüngülləşmirəm. Sən, sadəcə olaraq, psixi xəstəsən. Ancaq çox 
heyifsilənirəm ki, belə oldu. Çox heyif. – Lüsi fincanı götürüb onu tək buraxaraq mətbəxə gedir. 
Axşam kölgələri, çox  hissəsi ona yox, onun pastorluq üzrə sələfinə, alicənab və hamının hörmət 
elədiyi subay Cozef Lendhorna məxsus olan kitablarla dolu şkafı hörümçək toru kimi bürüyür. Cek 
çox küt nəzərlərlə nəyisə gözləyərək oturur, ancaq çox gözləmək lazım gəlmir. Telefon zəng çalır. 
O, Lüsini qabaqlamağa tələsir, altında apparat olan pəncərədən qonşu qadının ipdən mələfələri necə 
yığdığı görünür. 
– Allo? 
– Allo. Cek? Harri Enqstromdur. Ümidvaram ki, mane olmadım. 
– Yox. 
– Bəlkə, sizdə paltar biçmək və tikmək, yaxud daha necəsə bir işdən ötrü qoca qarılar 
toplaşıblar? 
– Yox. 
– Mən evə zəng vurmağa cəhd elədim, ancaq heç kim cavab vermir, mən bir az narahat 
oluram. Dünən orada gecələməmişəm və nəsə özümü yaxşı hiss eləmirəm. Qayıtmaq istəyirəm, 
ancaq əvvəlcə öyrənmək lazımdır ki, Cenis polis çağırıbmı. Sizə heç nə məlum deyil ki? 
– Harri, sən haradan zəng vurursan? 
– Bruerdə bir aptekdən. 
Qonşu qadın sonuncu mələfəni götürüb və Cekin nəzərləri boş ağ ipdə ilişib qalıb. Görünür, 
cəmiyyətin bizim qarşımızda qoyduğu vəzifələrdən biri faciəvi xəbər gətirməkdir. Onun ağzı quruyur, adət 
elədiyi borcu yerinə yetirməkdən ötrü özünü  toparlayıb cürətlənir. At-arabanı qoşmalı... Ekklz qulağının 
arxasında görünən kabusu qovmağa çalışaraq gözlərini geniş açır. 
– Vaxt itirməməkdən ötrü, mən yaxşı olar ki, – qoy sizə telefonla deyim, – o başlayır, – Harri. 
Sizdə dəhşətli bədbəxtlik baş verib. 
İpi uzun müddət fırladanda o, formasını itirir, burulur, və onda düyünlər, qıvrım yerlər yaranır. Harri 
Ekklzə qulaq asa-asa hiss eləyir ki, içərisində belə düyünlər – ilgəklər yaranıb. O, Ekklzə nə dediyini 
anlamır, düşüncəsində yalnız telefon köşkünün pəncərəsindən görünən rəngbərəng qutular  ilişib qalır. 
Aptekdə divardan plakat asılıb, orada qırmızı hərflərlə cəmi bircə söz yazılıb PARADİXLOROBENZOL. 
Harri Ekklzi başa düşməyə çalışaraq onun necə hissəyə bölündüyünü və onu, ümumiyyətlə, tələffüz 
eləməyin mümkün olub-olmaması üzərində fikirləşərək aramsız olaraq bu sözü oxuyur. Nəhayət, bütün 
bunların ona çatdığı, bütün həyatının tar-mar olduğu həmin dəqiqədə hansısa bir gonbul arvad, iki rulon 
tualet kağızının pulunu vermək üçün piştaxtaya tərəf gedir. O, ilgəyin boğazınacan qalxıb onu boğmağa nail 
olmasın deyə narahat halda udqunaraq aptekdən gün işığına çıxır. Hava bürküdür, yayın birinci günüdür, 
isti adamları ilğımlı yoldan, vitrinlərdən və qızmar daş fasadlardan qovaraq piyadaların üz-gözlərinə qalxır. 
Gün işığında üzlərdə tipik amerikan ifadəsi aydın görünür – gözlər qıyılıb, kinayə ilə sallanmış dodaqlar 
indicə nəsə hədələyici və amansız bir şey qışqıracaqdır. Sürücülər yollardakı tıxaclarda ilişib qalmış 
avtomobillərin gülümsəyən çardağı altında buxarlanırlar. Şəhər üzərindən süd kimi tüstü asılıb-yorğun 
səmanın onu üstündən atmağa taqəti qalmayıb. Harri və bir neçə mağazanı gəzməkdən pörtmüş tərli qadın 
küncdə 16-A saylı avtobusu gözləyirlər. Avtobus xırçıltı ilə dayandığı vaxt artıq ağzına kimi doludur. 
Dovşan bütün gücü ilə ürəyini bulandıran sürahidən əyilməməyə çalışaraq arxada polad dəstəkdən tutaraq 
dayanıb. Əyilmiş lövhələr filtrli siqaretləri, qaraltma kremlərini və Beynəlxalq Xeyriyyə Federasiyasını 
reklam eləyir. 
Keçən gecə o, belə avtobusla Bruerə gəldi, Rutun yanına getdi, ancaq pəncərədən işıq gəlmirdi və 
heç kim qapını ona açmadı, hərçənd ki, «F-Ks.Pelliqrini» yazılmış tutqun şüşə arxasında zəif alov közərirdi. 
O, pilləkəndə oturmuş və işıq, sonra da kilsənin möhkəm işıqlandırılmış pəncərələri sönənə qədər 
kulinariyaya baxmışdı. İşıq sönən və orada onun özünü  pis hiss elədiyi vaxt onu ümidsizlik hissi bürümüş 
və evə qayıtmaq qərarına gəlmişdi o Uizer-stritə kimi gəldi, aşağıya bütün işıqlara və nəhəng günəbaxana 
baxdı, ancaq avtobus yox idi, yoluna davam elədi, ancaq birdən qorxdu ki, onu bıçaqla yorta və qarət eləyə 
bilərlər, belə olduqda o, nəsə bir şübhəli mehmanxana axtarıb tapdı və nömrə götürdü. Hardasa yaxınlıqda 
bütün gecəni zədəli kontakta malik neon boru dırıldayır və hansısa qadın gülürdü, o pis yatdı və erkən 
oyandı, Maunt Caca qayıtmağa, kostyumunu geyməyə və işə getməyə əməlli-başlı macal tapa bilərdi. Ancaq 
onu nəsə saxlayırdı. Bütün günü onu nəsə saxladı. O, başa düşməyə çalışır ki, nə – çünki onun qızını 
öldürən məhz bu idi. Bu, qismən Rutu yenidən görmək istəyi idi, ancaq o səhər-səhər yenə qızın evinə 
gəldiyi vaxt tamamilə aydın oldu ki, Rut orada yoxdur, yəqin ki, hansısa bir idiotla Atlantik-Sitiyə gedib, 
ancaq Harri onsuz da Bruerdə veyillənirdi, univermağa girdi, orada divardan musiqi süzülürdü, ucuz mallar 
mağazasında bulka ilə sosiska yedi, kinoteatrın ağzında adamlarla itələşdi, ancaq içəri girmədi, hey gözlərilə 
Rutu axtardı. Harriyə hey elə gəlirdi ki, qızın o öpən çiyinləri indicə adamların içindən çıxacaq Harrinin 
hərdən açıb çiyinlərinə tökməsini xahiş elədiyi açıq-kürən saçları isə şübhəli açıqcalar satılan köşkün 
arxasından işıldayır. Ancaq axı Bruerdə yüz mindən çox əhali var və bütün şanslar onun əleyhinədir, 
üstəgəl vaxt da çoxdur, Harri onu başqa vaxt tapar. Yox, şəhərdə qalmaq – hərçənd içərisindəki ilgək evdə 
nəsə hadisə baş verib deyə get-gedə daha tarım dartılırdı – kinoteatrların qapılarından gələn yelçəkəndə 
vurnuxmaq, ətirli mələfələr, ucuz şax-şaxlar və düzlü qoz olan (yazıq Cen) piştaxtası yanında yığılmaq, 
sonra isə parka getmək və onun haçansa Rutla gəzdiyi yollarda veyillənmək, şabalıdlığın arxasından beş 
çirkli oğlan uşağının tennis topu və süpürgə sapı ilə çijik oynamalarına baxmaq, nəhayət, onun telefonla 
zəng vurduğu Uizer-stritdəki aptekə qayıtmaq – bütün bunları eləməyə onu haradasa çıxış yolu tapmaq 
ümidi məcbur eləyirdi. Axı o, Cenisə ona görə hirslənmədi ki, o bu dəfə haqlı idi, Harri haqlı deyildi və 
üstəlik də özünü axmaq aparır, ona görə hirsləndi ki, Harridə çıxılmazlıq hissi yaranmışdı, elə hiss ki, guya, 
o, mühasirəyə alınıb. O kilsəyə gedib oradan bu şanlı alovu gətirmişdir, ancaq mənzilin qaranlıq nəm 
divarlarında ona yer yox idi, o, alışdı-söndü. Və Harri başa düşdü ki, artıq bir daha heç vaxt bu alovu 
yandıra bilməyəcək. Bütün bu günü onu haradasa körpə çığırtısına qulaq asmaq və işlənmiş avtomobilləri 
sataraq adamları aldatmaqdan daha yaxşı şey hazırlanması hissi saxladı və o, bax bu hissi öldürməyə 
çalışırdı, düz burada avtobusda; o, xrom dəstəkdən yapışır, dizləri üstə zərif yığın qutu olan ağ krujevalı 
don geymiş iki qadının üzərindən əyilir, gözlərini yumur və bu hissi öldürməyə çalışır. Onun mədəsindəki 
ilgək yenidən ürəyini bulandırır, o, amansızlıqla buz kimi dəstəkdən tutur, avtobus isə bu vaxt ərzində dağı 
dolanırdı. O, qan-tər içində öz dayanacağından bir neçə məhəllə aralı avtobusdan çıxır. Burada, 
Maunt-Cacda, artıq kölgələr sıxlaşır, Bruerdə adamı yandıran günəş dağın təpəsindən aşağı enib, onun təri 
quruyur, nəfəsi kəsilir. O qaçır ki, bədəni işləsin, başından bütün fikirləri çıxartsın. Yan divarında borunun 
fısıltı ilə buxar püskürdüyü kimyəvi təmizləmə məntəqəsinin yanından. Esso yanacaqdoldurma məntəqəsi 
ətrafındakı asfalt nohurdan qalxan yağ və rezin iyi içərisindən. Maunt Cacdakı ratuşanın qarşısındakı 
qazonun və paslı, çat-çat olmuş lövhədəki İkinci Dünya müharibəsi qurbanlarının şüşə siyahısının yanından. 
O, Springerlərin evinə kimi gəlib çatır, madam zəng səsinə çıxır və qapını onun burnu qarşısında 
çırpır. Ancaq küçədə dayanan zeytun rəngli «byüik»dən başa düşür ki, Ekklz buradadır, tezliklə Cek 
qapıya yaxınlaşır, onu evə buraxır. 
– Sizin arvadınıza sakitləşdirici dərman veriblər, o yatır, – o, sakit səslə yarııqaranlıq dəhlizdə 
Harriyə deyir. 
– Bəs qızcığaz… 
– O, dəfn kontorundadır. 
Dovşan qışqırıb demək istəyir ki, belə körpəni dəfn kontoruna vermək abırlı iş deyil, onu bütün 
məsumluğu və sadəliyi ilə, quşcuğaz kimi otluqda qazılmış balaca çuxurda basdırmaq lazım idi. Ancaq başı 
ilə təsdiq eləyir. Hiss eləyir ki, indən belə heç vaxt heç kimlə mübahisə eləməyəcək. 
Ekklz yuxarı gedir, Harri isə stulda oturur və pəncərədən süzülən işıqa baxır. Şəfəqin yarpaqlara 
toxunduğu yerlərdə onlar parlaq, Afrika qərənfili və kaktus olan kiçik masada necə oynadığına baxır 
sarımtıl-yaşıla çalırlar: üzbəüzdə kölgədə yarpaqlar bu qızılı fonda adama qara-yaşıl deşik kimi görünür.  
Kimsə xəyanətkar addımlarla pilləkənlə aşağı enir. O, başını çevirmir, kiminsə üzünə baxmağa ürək eləmir. 
Nəsə yumşaq bir şey onun əlinə toxunur və onun baxışları Nelsonla qarşılaşır. Uşağın sifəti maraqdan 
uzanıb. 
– Anam yatır, – o burada hey eşitdiyi faciəvi intonasiyanı təqlid eləyərək alçaq səslə deyir. 
Dovşan onu dizinin üstündə oturdur. O ağırlaşıb, boyu uzanıb. Uşağın bədəni yaxşı daldalanacaqdır, 
Harri onun başını boynuna sıxır. 
– Bebi xəstələnib? – Nelson soruşur. 
– Xəstələnib. 
– Vannada çoxlu, lap çoxlu su, – Nelson deyir və əllərilə suyun nə qədər olduğunu göstərir. – 
Çoxlu, çoxlu su. 
Yəqin o, hər şeyi görüb. Nelson dizinin üstündən düşmək istəyir, ancaq Harri dəhşət içində onu 
bərk-bərk saxlayır; ev, sanki, uşağı hədələyən kədərlə doludur. Nelsonun bədəni elə qüvvə ilə qıvrılır ki, bu 
kədəri aşırmağa az qalır, belə olduqda bütün ev onların üstünə uçar. Harri uşağı özünə sıxarkən özü-özünü 
qoruyur. 
Ekklz aşağı enir və sakitcə onlara göz qoyaraq dayanıb durur. 
– Siz niyə onunla gəzişmirsiz? Onun üçün qorxulu gün olub.  
Üçü də evdən çıxır. Ekklz Harrinin əlini sakit və uzun-uzadı sıxır və deyir: 
– Burada qalın. Siz burada lazımsız, hətta bunu sizə deməsələr də. 
Sonra Ekklz öz «byüik»inə minib gedir, Nelsonla o isə maşın yolunun kənarındakı otluqda oturur və 
yola daş atırlar. Oğlan həvəsə gəlib gülür, hey danışır, ancaq həyətdə səs çox ucadan səslənmir. Harri 
Ekklzin məsləhətinə qulaq asdığından özünü müəyyən qədər təhlükəsiz hiss eləyir. Yolla kişilər işdən 
qayıdırlar. Nelsonun daşı, az qala, onlardan birinin ayağına dəyəcəkdi, bu adam başını qaldırıb onlara baxır. 
Yad sifət Harriyə, sanki, başqa dünyanın, günahsız insanlar dünyasının dərinliklərindən baxır. Onlar təzə 
hədəf seçirlər – qarajın divarına söykədilmiş toxumsəpən. Harri dörd dəfə dalbadal onu vurur. Hələ işıqdır, 
ancaq günəşin şəfəqlərindən yalnız ağacların təpəsində parçalar qalıb. Otlar şehlənir və Dovşan xəlvətcə 
Nelsonu evə aparmaq, çıxıb getmək istəyir. 
Qapıya mister Springer yaxınlaşır. 
– Harri. 
Harri və Nelson onun yanına getdilər. 
– Rebekka şam yerinə buterbrod hazırlayıb. Keçin. 
Onlar mətbəxə gedirlər və Nelson yeməyə başlayır. Harri bir stəkan sudan başqa hər şeydən imtina 
eləyir. Missis Springer mətbəxdə deyil və Harri onun burada olmamasına şaddır. 
– Harri, – mister Springer iki barmağı ilə bığını tumarlaya-tumarlaya, sanki, onların maliyyə 
işlərinin vəziyyəti barədə məlumat verməyə hazırlaşırmış kimi qalxır. – Biz Rebekka ilə möhtərəm 
Ekklzlə söhbət elədik. Deməyəcəm ki, sizi heç nədə günahlandırmıram, çünki, əlbəttə, 
günahlandırıram, ancaq təkcə sizi günahlandırmaq lazım deyil. Anası ilə biz Cenisə heç vaxt özünə 
inam hissi aşılaya bilməmişik, heç vaxt, əgər belə demək mümkünsə, ona şad olduğumuzu hiss 
elətdirməyi bacarmamışıq, – onun kiçik narıncı hiyləgər gözləri indi artıq hiyləgər yox, bulaşıq və 
xəstədir  – hərçənd ki, çalışdıq, inanmaq istəyirəm ki, çalışmışıq. Axır ki, necə olur-olsun, – bu 
sözlər ağzından birdən və kobud şəkildə uçur, o, səsinin təzədən sakitləşməsindən ötrü pauza eləyir 
– necə olur-olsun həyat davam eləməlidir… Başa düşürsüz nə demək istəyirəm? 
– Hə, ser. 
– Həyat davam eləməlidir. Biz də qalanlarla irəli getməliyik. Rebekka həddindən artıq 
dilxordur, ona indi sizinlə rastlaşmaq çətindir, ancaq o da mənimlə razıdır. Biz söhbət  eləmişik və 
qərara gəlmişik ki, bu, yeganə-çıxış yoludur. Demək istəyirəm ki, Harri, sizin təəccübləndiyinizi 
görsəm də, demək istəyirəm ki, biz sizi ailəmizin üzvü sayırıq, baxmayaraq ki… – əli aşağı düşür 
və o, əlavə eləyir: – bədbəxt hadisə. 
Harri ovcu ilə gözlərini örtür! Gözləri işıqdan qamaşır və ağrıyır. 
– Sağ olun. – O, minnətdarlıqdan əməlli-başlı inildəyir, hərçənd bu adama həmişə nifrət 
eləyib. O, hətta ən dərin kədərin ağırlığı altında da fəaliyyət göstərməkdə davam eləyən etiketə tam 
uyğun olaraq cavab nitqi irad eləməyə çalışır. 
– Bu razılaşmada öz vəzifəmi vicdanla yerinə yetirəcəyimə söz verirəm, – deyə başlayır, 
dərhal da öz səsinin boğuq və iyrəncliyindən susur. Onu «razılaşma» sözünü deməyə məcbur eləyən 
nə idi? 
– Şübhə eləmirəm, – Springer deyir. – Möhtərəm Ekklz bizi buna əmin eləyib. 
– Şirni istəyirəm, – Nelson aydınca bildirir. 
– Nelli, sən niyə yatağına girəndə özünlə pirojna götürməyəsən? – Springer bir qədər saxta 
olsa da, adət elədiyi həyatsevərliklə deyir və bu, Dovşana uşağın burada çox aylar yaşadığını 
xatırladır. – Sənin yatmaq vaxtın deyil? İstəyirsən nənən səni yuxarı aparsın? 
– Ata, – Nelson deyir, stuldan düşür, atasının yanına gəlir. 
Böyüklərin ikisi də pərtdir. 
– Yaxşı, – Dovşan deyir, – otağını mənə göstər. 
Springer bufetdən iki şokoladlı pirojna götürür və Nelson gözlənilmədən onu qucaqlamağa qaçır. 
Springer əyilir, qoca modabazın qırış-qırış sifəti, uşağın yanaqlarının yanında boş görünür, gözlər küt-küt 
Dovşanın çəkmələrinə zillənib, onun əlləri bir-birini qucaqlamış halda sıxıldığı vaxt isə pencəyinin qolundan, 
qıraqlarında nazik qızıl haşiyə və ortasında S hərfi olan iri qara kvadrat zaponkaları görünür. 
Nelson atasını pillkənə apardığı və onlar missis Springerin oturduğu otağın yanından keçdikləri vaxt 
Dovşan onun şişmiş, ağlamaqdan yaş sifətinə ötəri nəzər salır. O, pıçıltı ilə Nelsona tapşırır ki, nənəsini 
öpsün, ona xeyirli gecə arzulasın. Uşaq geri qayıdan vaxt onlar yuxarı qalxırlar və divarlarına köhnə dəbli 
avtomobillərin təsviri olan kağız yapışdırılmış düz dəhlizlə ağ pərdəli, pəncərəsi arxasında açıq-yaşıl 
yarpaqlar olan kiçik otağa keçirlər. Pəncərənin hər iki tərəfində simmetrik olaraq, şəkil asılıb – birində pişik 
balaları, digərində küçüklər. Yəqin, uşaq vaxtı Cenis burada qalırmış. Otaqda nəsə durğun məsumluq və 
üzücü gözləmə havası əsir, sanki, bura illərlə boş qalıb. Sınıq uşaq yelləncəyində təkgöz köhnə ayı balası 
oturub, onun xəzi sona kimi sürtülüb. Maraqlıdır, bu, Cenisin oyuncağıdır? Onun gözlərini kim çıxarıb? Bu 
otaqda Nelsonu hansısa qəribə apatiya bürüyür. Harri yuxulu uşağı soyundurur, pijamanı gündən qaralmış 
bədəninə çəkir, yatağına uzadır və üstünü adyalla örtür. 
– Sən yaxşı oğlansan. 
– Hə. 
– İndi isə mən gedim. Sən qorxma. 
– Ata gedir? 
– Ancaq sən yatasan deyə. Qayıdacağam. 
– Yaxşı. 
– Okey. 
– Ata? 
– Nədir? 
– Balaca Bekki öldü? 
– Hə. 
– O qorxurdu? 
– Yox, yox. Qətiyyən qorxmurdu. 
– İndi o yaxşıdır? 
– Hə, çox yaxşıdır. 
– Yaxşı. 
– Bu barədə fikirləşmə. 
– Yaxşı. 
– Yorğanı başına bək. 
– Hə. 
– Daşı necə atdığın haqda fikirləş. 
– Böyüyəndə daşı uzağa, lap uzağa atacam. 
– Mütləq. Elə indi də uzağa atırsan. 
– Bilirəm. 
– Yaxşı. Yat. 
Aşağıda Springer qabları yuyur. 
– Siz yəqin ki mənim bu gün burada qalmağımı istəmirsiz? – Dovşan qayınatasından soruşur. 
– Bu gün yox. Çox təəssüflənirəm Harri, ancaq mənə elə gəlir ki, bu gün yaxşısı budur – lazım deyil. 
– Hə, əlbəttə, mən evimizə gedirəm. Sabah səhər gəlim? 
– Hə, xahiş eləyirəm. Sizə səhər yeməyi verərik. 
– Yox, sağ olun, lazım deyil. Demək istəyirəm ki, Cenis oyananda onu görməyə gələcəm. 
– Hə, əlbəttə. 
– Sizcə o bütün gecəni yatacaq? 
– Mən biləni hə. 
– M –  m –  m, yaxşı, çox heyif, ancaq mən bu gün filialda olmamışam. 
– Eybi yoxdur, bunun nə əhəmiyyəti... 
– Siz sabah mənim işləməyimi istəmirsiz ki? 
– Əlbəttə, yox. 
– Bu iş mənimki olaraq qalır? 
– Təbii. – Springer ehtiyatla danışır, onun gözləri əsəbi halda ora-bura qaçır; hiss eləyir ki, arvadı 
hamısını eşidir. 
– Siz mənə qarşı son dərəcə mehribansınız. 
Springer cavab vermir; Harri açıq eyvana çıxır ki, yenidən missis Springerin sifətini görməsin, evi 
dolanır və şamdan sonra yuyulan qab-qacağın səsi altında nəmli yay qaranlığının içindən keçərək 
addımlayır. Uilber-stritlə başıyuxarı gedir, evinin giriş qapısından içəri girir və bişmiş kələmin qaxsımış iyi 
hopmuş pilləkənlə yuxarı qalxır. O, açarla qapını açaraq mənzilə girir. Vanna hələ də su ilə doludur. Su bir 
balaca gedib, belə ki, o, mina təbəqənin boz zolağından bir düym aşağıdır, ancaq vanna hələ də su ilə 
yarıdan yuxarı doludur. İysiz, dadsız və rəngsiz ağır sakit kütlə onu dəhşətə gətirir, sanki vannada gözə 
görünməyən lal-dinməz yad adam dayanıb. Tərpənməyən səth sanki ölü dərisi kimi dartılıb. Onun üstündə 
toza oxşar nəsə yenə var. Harri qolunu çırmayır, əlini suya soxur, tıxacı çıxarır; su xışıldayır, kanalizasiya 
borusu guruldayır. O, suyun kənarlarının tədricən və aramla vannanın divarı ilə necə aşağı sürüşdüyünə, 
sonra isə onun qalıqlarının vəhşi nəriltisi ilə aşağı şoruldadığına baxır. İşə bax, bu necə də asan imiş, hər 
halda bütün qüdrəti ilə Allah da heç bir şey eləməyib. Vur-tut balaca rezin tıxacı qaldırmaq. 
O, yataqda fikirləşir ki, Bruerdə boş gözləməkdən ayaqları dözülməz dərəcədə ağrıyır; o tərəf-bu 
tərəfə çevrilir, ağrı bir saniyəliyə dayanır, sonra təzədən başlayır. Harri onu dua eləməklə yüngülləşdirməyə 
calışır, ancaq hər şey əbəs yerədir. Heç bir əlaqə yoxdur. Gözlərini açır, tavana baxır və görür ki, qaranlıq 
onun körpəsinin dərisini ləkə-ləkə eləyən həmin sarı-göy tor kimi əzələyə bənzər dəyişkən ləkələrlə 
çiliklənir. Harri onun xəstəxana pəncərəsindəki aydın qırmızı profilini xatırlayır, dəhşətdən bumbuz olur, 
dəli kimi çarpayıdan sıçrayır və işığı yandırmağa atılır. Elektrik işığı solğun görünür, qasığında elə ağrı var 
ki, az qalır ağlasın. Hətta vanna otağına əlini salmağa belə qorxur – ona elə gəlir ki, orada işığı yandıran 
kimi boşalmış vannanın dibində arxası üstə uzanan göyərib qırış-qırış olmuş körpə meyit görəcək. Qorxu 
böyrəklərini sıxır, nəhayət qərara gəlməyə məcbur eləyir: vannanın ağ və boş dibi onun qarşısında qalxır. 
O əmindir ki, bundan sonra həyatda heç vaxt yatmayacaq, ancaq günəşin çəpəki şəfəqləri və aşağıda 
qapının çırpılması ilə oyanmış hissləri ona deyir ki, bədəni ruhuna xəyanət eləyib o, dünənki günün hər 
hansı bir dəqiqəsində olduğundan daha artıq dəhşət içində tələsik geyinir. Baş verən hadisə daha real olub. 
Boğazını görünməz balışlar sıxır, əlinin, ayağının hərəkətlərini ləngidir, sinəsindəki ilgək böyüyüb və cod 
qabıqla örtülüb. Məni bağışla, bağışla, allah bilir kimə deyir. 
Springerlərin evinə gələrkən hiss eləyir ki, evdəki atmosfer dəyişib, hər şey onun soxula biləcəyi deşik 
yaratmaqdan ötrü təzədən qurulub – hər şey elə təqdim olunub ki, əgər dönüb balaca və gözə görünməz 
olarsa, onun soxula biləcəyi deşik yaratsın. Missis Springer ona portağal şirəsi və qəhvə verir, hələ ona 
ehtiyatla müraciət də eləyir: 
– Qaymaq istəyirsiz? 
– Yox-yox, acı içəcəyəm. 
– İstəyirsizsə, qaymaq var. 
– Yox, sağ olun. Qəhvə əladır. 
Cenis oyanıb. Harri yuxarı gedir və çarpayıda onun yanına uzanır; Cenis ona sıxılır və üzünü 
Harrinin boynu, çənəsi ilə mələfə arasındakı çökəyə sıxaraq hıçqırır. Onun sifəti uzanıb, bədəni adama uşaq 
bədəni kimi isti, bərk və balaca görünür. 
– Mən səndən başqa heç kimə baxa bilmərəm. Mən qalanlara baxa bilmərəm,  –   Cenis deyir ona. 
– Sənin günahın yoxdur,  –   Harri cavab verir,   –   günah məndədir. 
– Döşümə təzədən süd gəlib,  –  Cenis pıçıldayır,  –  sancan kimi elə bilirəm o, qonşu otaqdadır. 
Onlar ümumi qaranlıqda bir-birlərindən tutublar; Harri onları ayıran divarın zülmət axınında necə 
əridiyini hiss eləyir, ancaq onun sinəsində axmaq ürəyədammaların iri qəhəri qalır – o, yalnız Harriyə 
məxsusdur. 
O bütün günü evdə qalır. Adamlar gəlir və barmaqlarının ucunda evi ayaqdan salırlar. Onların 
özlərini aparmalarından elə qənaətə gəlmək olar ki, Cenis yuxarıda ağır vəziyyətdə yatır. Onlar – bu 
qadınlar mətbəxdə missis Springerlə qəhvə içir və onun nazik qız səsinə oxşar cingiltili səsi hansısa 
mahnının aydın olmayan səsi kimi hey inildəyir. Peggi Fosnaxt gəlir – o, eynəksizdir, geniş açılmış çəp 
gözləri dünyaya vəhşi nəzərlərlə baxır – və yuxarı qalxır. Onun oğlu Billi həyətdə Nelsonla oynayır və 
onların səsini kəsmək üçün heç kim yerindən tərpənmir, qışqırıqları yavaş-yavaş kəsilir, kiçicik fasilədən 
sonra isə təzədən gülüş şəklində baş qaldırır. Hətta Harriyə də qonaq olur. Zəng çalınır, missis Springer 
açmağa gedir və Harrinin jurnal vərəqlədiyi yarıqaranlıq otağa girərkən təəccüb və incikliklə bildirir: 
 –   Sizin yanınıza bir kişi gəlib. 
Qadın gedir, Harri qalxır, bir neçə addım atır ki, otağa girən adamla salamlaşsın. Bu Toterodur, o, 
çəliyə söykənir, sifətinin bir tərəfi iflic olub, ancaq gəzir, danışır, o diridir. Körpə isə ölüb. 
– Salam. Səhhətiniz necədir? 
– Harri. 
O, çəliksiz əlilə Harrinin əlindən tutur və uzun çəkən baxışlarla onun üzünə nəzər salır. Onun ağzı 
yana əyilib, gözünün üstündə dəri bucaq altında aşağı dartılıb, belə ki, gözləri, demək olar ki, görünmür. 
Harridən yapışmış barmaqları titrəyir. 
– Oturaq,  –  Dovşan deyir və onu kresloda oturdur.  
– Totero əllərini dirsəkaltıda rahatlayıb tikmə salfeti döşəməyə vızıldadır, Dovşan stul gətirir və səsini 
qaldırmamaqdan ötrü onun yanında oturur. 
– Sizin narahat olmağınıza dəyərdimi, – o, Toteronun susduğunu görüb soruşur. – Məni arvadım 
gətirdi. Maşında. O, küçədədir, Harri. Başınıza gələn bədbəxt hadisədən xəbər tutduq. Yadındadırmı, səni 
nədən xəbərdar eləmişdim?  – Onun gözləri artıq göz yaşlarından şişib. 
– Nə vaxt? 
– Nə vaxt? – Sifətinin iflic olan tərəfi, ola bilsin qəsdən kölgəyə tərəf dönüb, belə ki təbəssümü 
tamamilə canlı, inamlı və müdrik görünür. – Həmin axşam. Sənə qayıtmağı tapşırmışdım. Xahiş eləmişdim. 
– Hə, yəqin ki. Sadəcə olaraq unutmuşam. 
– Yox, unutmayıbsan, Harri,  – onun nəfəsi «har» hecasında  fısıltı ilə boğazından çıxır. – Sənə 
bir-iki şey demək istəyirəm. Mənə qulaq asacaqsan? 
– Əlbəttə. 
– Xeyir və şər,  –   o deyir və susur. Onun iri başı çevrilir və Dovşan onun iri gözlərini və ağzının 
dəqiq cızılmış şaquli xətlərini görür. – Yaxşılıq və pislik göydən düşmür. Biz. Onları biz yaradırıq. 
Bədbəxtliyə qarşı. Dəyişilməzdir, Harri, Dəyişilməzdir, – o, özünün uzun sözlər demək qabiliyyətinə əmin 
olaraq davam eləyir: – xeyir və şər qanunlarının pozulması öz arxasınca bədbəxtliyə aparır. Vacib deyil 
bizim yox, tez-tez başlanğıcda bizim, olmayan bədbəxtliyimiz. İndi sən buna öz həyatında misal görürsən. – 
Dovşan, Toteronun yanaqlarında nə vaxt göz yaşı izlərinin yarandığını görmədi, ancaq bax burdadır, sanki 
sifətindən ilbiz keçib. – Mənə inanırsan? 
– Əlbəttə. Əlbəttə. Bilirəm ki, hər şeydə yalnız mən günahkaram. Bu hadisə baş verəndən bəri mənə 
elə gəlir ki, mən... mən sadəcə olaraq həşəratam. 
Toretonun təbəssümü məsumlaşır, boğazından zəif cırıltı qopur. 
– Səni xəbərdar eləmişdim. – deyir, bu dəfə daha sürətlə,  –   səni xəbərdar eləmişdim, Harri, 
ancaq gənclik kardır. Gənclik qayğısızdır. 
– Mən neynəyim axı? – Harri çımxırır. 
Totero sanki heç nə eşitmir. 
– Məgər yadında deyil, səndən necə xahiş eləyirdim qayıdasan? 
– Bilmirəm, yəqin ki, belə olub. 
– Yaxşı. Ax. Sən hələ də gözəl insansan, Harri. Sənin sağlam bədənin var. Mən öləndə yadına sal, 
sənin qoca məşqçin iztirablardan yaxa qurtarmağı sənə necə öyrədib. Yadına sal. 
Totero sonuncu sözü utana-utana, başının yüngül hərəkətilə tələffüz eləyir; bu yersiz diribaşlığın 
təzyiqi altında o, kreslodan qalxır və yalnız ani olaraq əsadan yapışaraq özünü döşəməyə yıxılmaqdan 
saxlayır. Harrı qorxub yerindən sıçrayır və bir saniyəliyə hər ikisi bir-birlərinə çox yaxın vəziyyətə 
düşürlər. Qocanın yekə başından dərmandan daha çox çürümüş tərəvəzin ürəkbulandırıcı iyi vurur.  
– Siz gənclərə, – o, məktəb müəlliminin incik, eyni zamanda xətəkar tonu ilə dillənir. – Siz gənclərə 
unutmaq xasdır. Sənə də həmçinin. Doğrudur?  Hansısa aydın olmayan səbəbə görə o, dəhşətli dərəcədə 
təsdiq eşitmək istəyir. 
– Yəqin ki, – Dovşan onun, nəhayət, çıxıb getməsi üçün Allaha yalvararaq dillənir. 
Harri çəhrayı yanğınsöndürmə hidrantının yanında gözləyən avtomobilə, 57-ci ilin buraxılışı olan 
göylə krem rənginin qarışığı «dodc»a oturmaqda ona kömək eləyir. Missis Totero onun təzə doğulmuş 
qızının ölümünə görə başsağlığını çox soyuq tərzdə bildirir. Onun görkəmi əldən düşmüş və ağayanadır. Ağ 
saçları nazik qırışlarla örtülmüş gümüşü gicgahından sallanır. Qadın Harrinin yanından çıxıb getmək istəyir, 
öz qəniməti ilə çıxıb getmək. Qabaq oturacaqda, onun yanında qımışan cırtdanın Totero mənasız yerə 
əsasının başını tumarlayır. Dovşan evə qayıdır; o, sarsılıb və özünü palçıqda çimən kimi hiss eləyir. 
Toteronun etirafları onun canına üşütmə salıb. Inanmaq istəyir ki, bütün mövcudiyyətin mənbəyi – səmadır.  
Günün axırına Ekklz dəfnə hazırlığını qurtarmağa gəlir; dəfn sabah, çərşənbə günü olacaq. O gedəndə 
Dovşan dəhlizdə onu saxlayır və onlar bir –  birlərinə bir-iki kəlmə deyirlər. 
– Sizin fikriniz necədir? – Dovşan soruşur. 
– Nə barədə? 
– İndi mən neynəməliyəm? 
Ekklz əsəbi halda gözlərini qaldırır. O, çox yorulub; Harri onu heç vaxt belə yorğun görməyib. Sifəti, 
yuxusunu almamış uşağın sifəti kimi solğundur. 
– Elədiyinizi eləyin, – deyir. – Yaxşı ər olun. Yaxşı ata olun. Nəyiniz qalıbsa, onu sevin. 
– Və bu kifayətdir? 
– Bağışlanmağı qazanmaqdan ötrü? Hə, şübhəsiz, – əgər bütün ömrünüzü belə yaşayacaqsızsa. 
– Demək istəyirəm ki... – Harri heç vaxt fikirləşməmişdi ki, haçansa Ekklzdən nəyisə belə alçaldılmış 
vəziyyətdə xahiş etməli olacaq. – Sizinlə nə barədə danışmağımız yadınızdadır? Bütün bunların arxasında 
nəyin dayandığı barədə. 
– Harri, siz ki bilirsiz, mən buna inanmıram, hər halda sizin təsəvvür elədiyiniz mənada. 
– Di yaxşı. – O görür ki, Ekklz də getmək istəyir, ona, Harriyə baxmaq xoşagələn deyil, 
əzabvericidir. 
Görünür Ekklz başa düşüb ki, Harri bunu hiss eləyib, ona görə də bacardığı bütün iztirabları sürətlə 
işə salır və onu toxdatmağa çalışır. 
– Harri, sizi mən bağışlamalı deyiləm. Siz pis heç nə eləməyibsiz. Mən sizdən az günahkar deyiləm. 
Biz bağışlanmağa nail olmalıyıq, hər şeyin arxasında dayananları görmək ixtiyarını qazanmalıyıq. Harrı, mən 
bilirəm ki, adamları İsanı dərk eləməyə gətirib çıxarmaq olar. Bunu öz gözlərimlə görmüşəm. Sonra nəyə 
əminəm. Əminəm ki, nikah – müqəddəs işdir və sizin faciəniz nə qədər dəhşətli olsa da, nəhayət sizi Cenislə 
müqəddəs tellərlə bağlayıb. 
Dovşan, günün yerdə qalan bütün hissəsini bu əminlikdən yapışır, hərçənd ki bu əminlik sanki böyük 
kədərlə dolu evin rəngi, səslərilə, şüşə masanın üstündəki balaca kolluqlardakı axşam günəşinin boyaları və 
cizgilərilə, onun Cenislə yataq otağında yarı böldüyü lal-dinməz şam yeməyi ilə ümumi heç nəyə malik 
deyil. 
  
O bu gecəni Springerlərin evində Cenislə birlikdə keçirir. Cenis nə yaman bərk yatır. Onun qara 
ağzından çıxan nazik xorultu aylı gecəni daha aydın eləyir və Harrini yatmağa qoymur. Harri dirsəklərinə 
söykənir, onun sifətinə diqqət eləyir; o, ay işığında qorxulu – balaca, sanki yumşaq, insan dəqiqliyindən 
məhrum olan kütləyə çırpılmış tünd rəngli ləkə kimi görünür. O necə yata bilir? Harri səhər-səhər gün 
işığında onun yerində qurcuxduğunu və çarpayıdan qalxdığını hiss eləyərək balışa daha dərindən sıxılır, 
inadla oyanmaq istəmədən başını adyalın altında gizləyir. Bu gün dəfndir, işə getmək lazım deyil və daha 
çox yatmaq olar.  
O, son dərəcə aydın yuxu görür. Böyük idman meydanında, yaxud xırda çınqıl səpilmiş boş yerdə 
təkdir. Səmada eyni böyüklükdə iki ideal dəyirmi disk var, biri ağappaq, ikincisi açıq-şəffaf, onlar 
yavaş-yavaş bir-birinə tərəf hərəkət eləyirlər, özü də şəffaf olan qeyri-şəffafın üzərindədir. Onlar 
birləşdikləri an Dovşanı qorxu bürüyür və qaçış yolundakı səs-səsgücləndirəndəki kimi bildirir: novruzgülü 
gəndəlaşı udur. Yuxarıdakı disk dayanmadan aşağı sürüşür, o vaxta qədər ki, aşağıdakını tamamilə bağlayır, 
hərçənd ki, o, daha güclüdür, Dovşanın gözləri qarşısında cəmi-cümlətani bir təmiz və solğun dövrə qalır. 
Ona aydındır: «novruzgülü aydır, «gəndəlaş» günəş, onun gördüyü isə  – ölümün izahı – gözəl ölüm gözəl 
həyatı kölgədə qoyur. O, güclü, mənəvi ruh yüksəkliyilə dərk eləyir ki, bu meydanı tərk eləməli və yeni 
etiqadın əsasını qoymalıdır. Onun üzərində disklər həyasızlıqla enir, səslər əks-səda verir və o, gözlərini 
açır. Çarpayısı yanında Cenis – əynində qəhvəyi tuman və qolsuz narıncı köynək dayanıb. Çənəsi altında 
Harrinin əvvəllər heç vaxt görmədiyi yağlı bir qırış var. Qəribədir ki, Harri arxası üstə uzanıb, o, demək 
olar ki, həmişə ağzı üstə yatır. Başa düşür ki, bu, yuxudur, onun dünyaya deməyə sözü yoxdur və yenidən 
boğazını qəhər tutur. Harri qalxır, onun əlindən, halsız halda asılı qalmış azca kələ-kötür əlindən öpür. 
Cenis  adət elədiyi qaydada səhər yeməyi – südlü qarğıdalı yarması və vaxtından artıq bişirilmiş 
qəhvə hazırlayır. Onlar Nelsonu götürərək dəfn üçün geyinməyə öz otaqlarına gedirlər. Dovşan narahatdır 
ki, Cenis yeriyə bilir, o, bayılmış halda Harrinin daha çox xoşuna gəlirdi: əgər onlar küçədə gəzə bilirlərsə, 
deməli onların kədərləri nəsə ikinci dərəcəlidir. Harri heç cür tox bədənlərinin yerdə hərəkət elədikləri, 
ruhlarının isə əhəmiyyətsiz, xırda tələbatlardan başqa hər şeyə laqeydliklə bürünməsi ilə barışa bilmir. Onlar 
balaca oğulları ilə bir vaxtlar balaca olarkən özlərinin də getdikləri küçə ilə gedirlər. Bir vaxtlar suni buz 
fabrikindən lilli tullantılarının axdığı Potter-avenyu boyu olan xəndək çoxdan quruyub. Sifətlərini yaxşıca 
ayırd elədiyi o adamların artıq yaşamadıqları evlər qatarda gördüyün – boş kərpic fasadlarının sənə: burda 
adam, ümumiyyətlə, niyə yaşayır – tapmacası verdikləri evləri xatırladır. Onu niyə burda yerləşdiriblər, niyə 
onun üçün üçüncü dərəcəli şəhərin – bütün ucsuz-bucaqsız preriyaları, dağ silsilələri, səhraları, meşələri, 
şəhərləri və dənizləri olan mərkəzi və ölçüsü ayrılmalıdır? Sadəlövh uşaq sirri – «istənilən  yerin» sirri, son 
sualın prelüdü: «Mən niyə mənən» – ürəkdə dəhşəti alovlandırır. Soyuq bədənini dəlib keçir və Dovşan hiss 
eləyir ki, ayaqları torpaqdan qopur, sanki, nəhayət, onun həmişə qorxduğu iş baş verib – o, hava ilə gedir. 
Küçə –  nahamar zolaqdır, bu zolaq üzünü daş döşənmiş yol qazona, telefon dirəklərinin diş –  diş, qırlı 
gövdələrinə gəlib çıxır – artıq ona heç nə demir. O – heç kimdir sanki, o yalnız olsa-olsa mühərrikin içində 
titrəmənin inikası olub və indi onun geriyə yolu yoxdur. Ona elə gəlir ki, yanından adamların keçdiyi evlərin 
pəncərələri arxasında dayanıb və dünyalarının təbəddülata uğradığını heç nə ilə – qadınların sakit göz 
yaşlarından başqa heç nə ilə bildirməyən bu üçbaşlı ailənin necə addımladığına baxır. Cenisin göz yaşları şeh 
kimi nəzərə çarpmadan gəlib, sanki onları şəhərin təmiz küçələrinin görkəmi çağırıb. 
Onlar mənzilə girəndə Cenis ucadan gələn inilti ilə onun sinəsinə qısılır. Ola bilsin, o gözləmirdi ki, 
otaqlar gün işığı ilə doludur. Elə bil, süd kimi ağ işiqda tərpənən tozdan yaranan dayaqlar döşəmənin 
ortasından hər yerə məsumluq çaları verərək çəp-çəp pəncərənin yuxarı kənarına qalxır. Onun divar şkafı 
giriş qapısının yanındadır və buna görə də mənzildə dərhal dərinə getmək lazım deyil. O, televizora 
toxunmamağa çalışaraq şkafın qapısını mümkün qədər geniş açır, əlini içəri soxur, sellofan torbadakı 
zəncirbəndi açır və göy kostyumunu çıxarır; bu, yun qış kostyumudur, ancaq onun başqa tünd rəngli 
kostyumu yoxdur. Nelson sevinə-sevinə mənzildə qaçır, vanna otağında çiş eləyir, öz otağında özü ilə 
götürmək istədiyi köhnə rezin yenotunu tapır. Onun qurdalanması otaqdan təhlükəni qovur və onlar ürək 
eləyib divarda Cenisin əşyaları asılan öz yataq otaqlarına girirlər. Cenis yolda  kreslonu göstərir.  
– Bazar ertəsi səhər-səhər mən burda oturub günəşin doğmasına baxırdım. 
Onun səsi adama hissiz gəlir, Harri bilmir Cenis ondan nə cavab gözləyir və heç nə  demir. Onun 
nəfəsini gizlədir. 
Yataq otağında xoş dəqiqə alınır. Cenis donunu və köynəyini çıxarır ki, köhnə qara kostyumunu 
yoxlasın və təkcə alt paltarında ayağını xalçanın üstünə qoyanda Harriyə bir vaxtlar tanıdığı – nazik 
topuqlu və biləkli, balaca utancaq başlı qızı xatırladır. O hələ məktəbdə oxuyarkən  alınmış qara kostyum 
əyninə dardır – doğuşdan sonra qarnı hələ də böyükdür. Ancaq bəlkə o da anası kimi artıq kökəlməyə 
başlayıb. Cenis dayanıb yubkasını belində düymələmək istəyir, süddən şişmiş döşləri büstqalterdən çıxır. 
Hə, o doğrudan da kökəlib və bu, Harrinin xoşuna gəlir. O fikirləşir: mənimdir, mənim qadınımdır, ancaq 
Cenis qəddini düzəldir və onun ağlamış, qəzəbdən əyilmiş sifəti ani olaraq ona sahiblənmək sevincini 
söndürür. Cenis onun sinəsindəki qəhəri ağrı ilə əzən yükdür. Bu, ifritəni Harri ömrünün sonuna kimi 
qayğıkeşliklə həyatda aparmağa məhkum olunub o bazar ertəsindən uzaqdır: 
– Əynimə gəlmir! – Cenis qışqırır, yubkanı çıxarır və onu iri yarasa kimi otağın o biri başına 
tolazlayır. 
– Sənin başqa heç nəyin yoxdur? 
– Mən neynəyim? 
– Sakit ol. Gedək burdan, səninkilərin yanına qayıdaq. Bu mənzil sənin əsəblərinə toxunur. 
– Ancaq biz burda yaşamalıyıq axı. 
– Hə, ancaq bu gün yox. Gedək. 
– Biz burda yaşaya bilmərik. 
– Əlbəttə, bilmərik. 
– Bəs harda yaşayacağıq? 
– Sonra fikirləşərik. Gedək. 
Cenis yöndəmsizcəsinə yubkanı əyninə çəkir, köynəyini geyir, arxasını ona çevirir və çəkingənliklə 
xahiş eləyir: 
– Düyməmi bağla. 
Harri onun tərpənməz onurğa sütunu boyu narıncı köynəyini düymələyərək ağlamağa başlayır. İsti 
göz yaşları gözlərini yandırır və o, çiçəkləyən alma ləçəklərinə oxşayan dəyirmi sulu ləkələrin salxımı 
içərisində uşaq düymələrini görür. Göz yaşları kirpiklərində ləngiyir, yanağı ilə axır və bu nəmişkənlik 
heyranedicidir. O, saatlarla ağlamaq istərdi – hətta bu qısa axın da yüngüllük gətirir. Ancaq kişilərin göz 
yaşları xəsis olur, onun göz yaşları mənzildən çıxanacan quruyur. Qapını bağlayarkən hiss eləyir ki, özünün 
bütün göz yaşı olmayan həyatını artıq bu qapının açılmasına və bağlanmasına itirib. 
Nelson rezin yenotu özü ilə götürür və hər dəfə onu ciyildəməyə məcbur eləyərkən özünün qarnı 
ağrımağa başlayır. İndi şəhər zenitə yaxınlaşan günəşdən rəngsizləşib. Vaxt o qədər ləng gedir ki, adama elə 
gəlir bütün baş verənlər dönə-dönə təkrar olunur. Otaqdan-otağa keçən Cenis anası ilə sakitcə qısa replika 
mübadiləsi eləyir. Sonra hər ikisi yuxarı gedir və yarım saatdan sonra Cenis əynində missis Springerin hər 
tərəfdən büzmələnmiş qara donu aşağıda görünür, bu paltarda o anasına çox oxşayır. 
– Harri, səncə mənə yaraşır? 
– Lənət şeytana, nə danışırsan? Sən moda sərgisinə hazırlaşırsan? – deyə Harri qışqırır, dərhal da 
üzrxahlıq tonu ilə əlavə eləyir: – Gözəl görünürsən. 
Ancaq artıq iş görülüb. Cenis qorxub bağırır, yuxarı qaçır, missis Springer Harriyə verdiyi  azacıq 
təmkin dozasını geri götürür. Ev yenidən Harrinin qatil olması barədə dilə gətirilməyən əminliklərlə dolur. 
Harri bu fikri minnətdarlıqla qəbul eləyir; hə, o qatildir, ona bağışlanmaqdan çox nifrət xuş gəlir, sanki iflic 
vəziyyətində qala bilər; amansız nifrət onunçün sığınacaq kimi bir şeydir. 
Gündüz saat birdir. Missis Springer otağa girir. 
– Buterbrod  istəyirsiz, –   soruşur. 
– Sağ olun, heç nə istəmirəm. 
– Hər halda bir şey yeyəydiz. 
Qadının – qayınanasının təkidi ona o qədər qəribə görünür ki, mətbəxə gedir. Nelson masa arxasında 
tək oturub şorba, çiy yerkökü və kolbasa buterbrodu yeyir. Onun görkəmi elədir ki, sanki atasına 
gülümsəyib-gülümsəməyəcəyini bilmir. Missis Springer bütün bu vaxtı arxası ona tərəf dayanıb. 
 –   O, gündüz yatıb? – Harri soruşur. 
 –   Onu yuxarı apara bilərsiz,  –   qadın cavab verir. 
Yuxarıda, təkgöz ayı balasının olduğu otaqda Harri Nelsona tuneldən qorxan balaca «Çuçu» 
paravozu haqda nağıl oxuyur. «Çuçu»nun artıq qorxmadığı vaxtacan Nelson yuxulayır, Harri aşağı qayıdır. 
Cenis öz otağında dincəlir; missis Springer onun donunda əl gəzdirir və tikiş maşınının çaqqıltısı quşların 
cəh- cəhinə, axşamüstü saatların boğuq səs-küyünə qarışır. 
Həyət qapısı çırpılır və mister Springer qonaq otağına girir. Bütün pəncərə örtükləri salınıb və o, 
stulda oturmuş Harrini görəndə diksinir. 
 –   Harri, hello. 
 –   Hello. 
 –   Mən məhkəmədə idim Harri, koroner El Horstla söhbət elədim. Mənə söz verdi ki, adam 
öldürmək ittihamı təqdim edilməyəcək. Bununla hamı razıdır. Bədbəxt hadisə. O, demək olar ki, hamı ilə 
danışıb, vaxtınız olsa, sizi görmək istəyir. Qeyri-rəsmi olaraq. 
 –   Yaxşı. 
Springer heç olmasa hansısa bəyənmə işarəsi gözləyərək ləngiyir. 
– Onlar niyə sadəcə olaraq məni həbs eləmirlər? – Harri aydınlaşdırmaq istəyir. 
– Bu, çox neqativ mövqedir, Harri. Məsələ ondadır ki, biz indi itkini necə qaytarmalıyıq. 
– Hə, siz haqlısız. Bağışlayın. 
Qanunun torundan sürüşüb çıxması fikri onda ikrah hissi doğurur. Sənə heç kim kömək eləməyəcək, 
səni qarmaqdan heç kim açmayacaq. 
Springer yuxarı, qadınların yanına gedir. Oradan küt tappıltı səsləri gəlir.   
Harrinin arxası tərəfdəki şüşə servantda bahalı qab-qacaq cingildəyir. Saxta buxarının dolabındakı 
gümüş siferblatlı kiçik saatın göstərdiyinə görə hələ iki olmayıb. 
Yəqin onun qarnı son iki gündə, demək olar ki, heç nə yemədiyinə görə ağrıyır, o, mətbəxə gedir və 
iki qalet yeyir. Hər parça içərisini qazıyır. Ağrı güclənir. Parıldayan minalı qab-qacaq şkafların podad 
əlcəkləri sanki onu itələyən və sıxan mənfi  yük daşıyır. O, yarıqaranlıq qonaq otağına qayıdır və 
pəncərədən dar şortı geymiş on dörd yaşlarında iki qızın günəşin işıqlandırdığı səkidə necə veyilləndiklərini 
görür. Onların bədənləri artıq yetişib, ancaq sifətləri hələ tamam korlanmayıb. Bu yeniyetmə qızlar məzəli 
olurlar – hamısının sifətində acgöz səbirsizlik var. Həddən çox konfet yeyirlər – bütün dəriləri sızanaqlıdır. 
Onlar tısbağa yerişilə sürünürlər – dəfndən qabaq vaxt necə uzanır – elə. Sanki onlar nə qədər yavaş 
getsələr, tinin dalındakı hansısa möcüzəli çevrilməyə o qədər məruz qalacaqlar. Qızdırlar, onlar kiminsə 
qızlarıdır. Bax Cun da belə... O, Cun haqqındakı fikirləri özündən uzaqlaşdırır. Keçib gedən, həyasızcasına 
qabarmış yancaqlı və öz seks saatlarını nəfəs   dərmədən gözləyən qızlar zövqsüz və qeyri-real 
görünürlər, pəncərədən onları müşahidə eləyən o isə olsa –  olsa şüşədəki ləkədir. Niyə torpaq belə iyrənc 
murdar cücünü sadəcə olaraq süpürüb atmır. Harri öz əllərinə baxır və əlləri ona fantastik dərəcədə 
eybəcər görünür.  
O yuxarı gedir və üzünü, əllərini, boynunu səylə yuyur. Springerlərin qəşəng məhrəbasına toxunmağa 
ürək eləmir. O, əlləri yaş vannadan çıxarkən sakit dəhlizdə Springerlə rastlaşır və ona deyir: 
 –   Mənim təmiz köynəyim yoxdur. 
 – Dayanın. – Springer pıçıltı ilə hay verir və ona köynək, qara zaponkalar gətirir. 
Harri Nelsonun yatdığı otaqda geyinir. Gün işığı az qala uşağın ağır nəfəs almasının taktına uyğun 
xışıldayan aşağı salınmış pərdələrin altından sürünür. Harri bütün gücü ilə geyinmə prosesini uzatmağa 
çalışırsa da, hər zaponka ilə bir neçə dəqiqə əlləşirsə də, bütün bunlar onun gözlədiyindən xeyli az vaxt 
aparır. Yun kostyumda ona istidir, sanki elə də əyninə deyil, ancaq pencəyi çıxarmaqda kiməsə  –   heç 
özü də bilmir kimə  –   rahatlıq gətirməyə nəsə ona mane olur. O, qüsursuz geyinmiş halda, dar 
köynəkdə barmaqlarının ucunda qonaq otağına enir və balaca şüşə masanın üstündəki tropik bitkiləri 
nəzərdən keçirərək orada oturur. O, başını yarpaqların bir-birini növbə ilə örtmələri üçün döndərib gözləyir 
ki, indicə qusacaq. İçərisi – möhkəm sıxılmış dəhşətli qəhər, heç cür partlamaq istəməyən bərk köpükdür. 
Saat cəmi 2:35-i göstərir.  
O hər şeydən çox valideynləri ilə qarşılaşmaqdan qorxur. Bədbəxt hadisə baş verəndən bu yana o hələ 
də onlara zəng vurmağa, ya da yanlarına getməyə ürək eləyə bilmir. Bazar ertəsi axşam missis Springer 
onun anasına zəng vurub dəfnə dəvət eləmişdi. Bundan sonra onun ailəsinin sükutu onda qorxu hissi 
yaratmağa başladı. Bir var yad adamlardan məzəmmət eşidəsən, bir də var – öz valideynlərindən. O, 
ordudan qayıdandan sonra atası təkcə onu bilirdi ki, oğlunu mətbəədə işləməkdən imtina elədiyinə görə 
danlayırdı və axırda o dərəcəyəcən danladı ki, Harrinin qəlbində ona yer qalmadı. Qocanın bir vaxtlar ona 
göstərdiyi bütün yumşaqlıq və mehribanlıq heç nəyə çevrildi. Anası – tamam başqa məsələ, o hələ də 
diribaşdır, hələ də Harrinin həyatının göbəyinə bağlanıb. Əgər anası gəlsə və ona qulaqburması versə, o 
dözməz – ölər. O bundan başqa nə gözləyə bilər ki? Missis Springer orada nə deyir-desin, ondan – qazdan 
su daman kimi damır, çünki o, Harrinin yanından heç yerə gedən deyil, hətta Harriyə elə gəlir ki, 
qayınanası onu sevmək istəyir, ancaq anası ilə məsələ tamam başqa cürdür – o, Harrini sevə, yaxud 
sevməyə bilmir, onlar heç iki ayrı-ayrı adamlar deyilllər, Harri onun qarnında yaranmağa başlayıb və əgər 
anası ona həyat veribsə, bu həyatı geri də ala bilər və əgər anası ondan üz çevirsə, bu, Harri üçün sondur. 
Harri dünyadakı bütün adamlardan ən az onu görmək istəyir. O, tək oturaraq bu nəticəyə gəlir ki, onlardan 
kimsə – ya o, ya anası – ölməlidir. Qərar kifayət qədər naqolaydır, ancaq Harri onun üzərinə dönə-dönə 
qayıdır, hələ ki – hay-küy – bu onun başı üstündə deyinən Springerlərdir – onu özü haqqındakı  fikirlərdən 
bir qədər yayındırır. 
Bəlkə yuxarı getmək lazımdır? Harrı onlardan kimisə paltarsız görmək istəmir və axırda onlar 
bir-birinin dalınca mister Springer yaraşıqlı tünd göy köynəkdə, Nelson qız kimi aşırmalı xırda kostyumda, 
madam duvaqlı fetr şlyapada və cod saplaqlı bənövşəyi giləmeyvə  salxımı ilə, Cenis – anasının 
sancaqlanmış və dartılmış tumanında başdan-başa necəsə itirilmiş və formasız halda aşağı düşürlər. 
 –   Sən gözəl görünürsən,  –   Harri təzədən ona deyir. 
 –   İri qara maşın hardadır? – Nelson ucadan soruşur. 
Onlar nəsə ləyaqətsiz bir şeyin intizarında və Dovşanla Springerlərin qonaq otağında itələşdikləri vaxt 
onların gümüşü siferblatlı saatın dəqiqələrinin necə keçdiklərinə baxaraq bayramın tez başlanmasından ötrü 
səbirsizlik göstərən geyinib –  kecindirilmiş uşaqlara oxşamağa başlayırlar. Hamı dəfn kontorunun 
«Kadillak»ının evin qabağında dayandığını görüb pəncərəyə tərəf axışır, ancaq tabutçu piyada gedib qapının 
zəngini basdığı vaxt onlar artıq otağın ortasında zəhərli maddəsi olan bomba partlamış kimi küçəyə 
qaçışırlar. 
 
Dəfn kontorunun tutduğu bina əvvəllər yaşayış evi olub, ancaq indi elə bəzənib ki, heç bir yaşayış 
evini heç vaxt belə bəzəmirlər. Yumşaq açıq-yaşıl xalçalar addım səslərini boğur. Divardakı yarı bölünmüş 
xırda gümüş borular zəif işığı kölgələyir və ətrafda hər şey – divarlar, qapı-pəncərə pərdələri və başqa 
şeylər – onunla heç bir normal adamın yaşaya bilməyəcəyi qeyri-təbii tonda rənglənib – narıncı dəniz 
dalğası və bənövşəyi – belə rənglərin tozu yanacaqdoldurma məntəqələrindəki unitazlarda mikrobları 
öldürür. Onları yandakı xırda narıncı otağa aparırlar. Oradan əsas salon görünür, orada bir neçə cərgədə 
düzülmüş stullarda altı adam oturub, onlardan beşi qadındır. Onun – Harrinin tanıdığı yeganə adam Peggi 
Qrinqdir. Onun yanında oğlu ora-bura qaçır – o, yeddincidir. Əvvəlcə güman olunurdu ki, yalnız iki ailə 
iştirak eləyəcək, ancaq sonra Springerlər bir neçə yaxın dostlarını dəvət elədilər. Harrinin valideynləri hələ 
gəlməyiblər. Görünməyən sümüksüz əllər elektrik orqanın dilləri üzərində irəli-geri qaçır. İnteryerin adi 
çalarlara əks olan rəngi balaca ağ tabutun bəzəndiyi istixana gülləri ilə apoqeyə çatır. Qızılı rənglə 
rənglənmiş tabut tünd-bənövşəyi örtüklə örtülür və yüksəkdə dayanır, Harriyə elə gəlir ki, örtük indicə 
düşəcək və sanki, sehrli çubuğun hərəkətilə onların altında canlı körpə peyda olur. Cenis salona nəzər salır 
və dəfn kontorunun işçisi, qeyri-adi qırmızı fizionomiyalı gənc sarışın yan cibindən naşatır spirti ilə dolu 
kiçik flakon çıxardır. Cenisin anası flakonu onun burnuna tutur, sifəti iyrəndiyindən əyilir, o, qaşlarını 
qaldırır və göz qapaqlarının nazik qatı altından göz almacığı bilinir. Harri onun əllərindən tutur və elə 
fırladır ki, o, salonda baş verənləri görməsin. 
Yan otaqda pəncərə var, ondan uşaqların və avtomobillərin şütüdükləri küçə görünür. 
– Ümidvaram ki, müqəddəs ata bizi unutmayıb, – qırmızısifət cavan oğlan deyir və özü pərt 
halda donquldayır. Bura, açıq-aydın onun xoşuna gəlir. Sanki, onun sifəti yüngülcə allanıb.  
– Bu, tez-tez olur? – mister Springer soruşur. O, arvadının arxasında dayanıb və sifəti sarı 
bığları altındakı ağzının qara quş yuvasını açaraq maraqla irəli əyilir. Missis Springer stulda oturub 
və ovcundakı duvağı sıxır. Bənövşəyi giləmeyvələr məftil saplaqda arabir əsirlər. 
– İldə iki dəfə, – cavab gəlir. 
Səkinin yaxınlığında köhnə tanış «plimut» dayanır; Dovşanın anası maşından düşür. O, giriş qapısına 
acıqlı baxışlarla nəzər salır. Harrinin ürəyi yerindən qopur və dilindən: 
– Mənim valideynlərim gəldilər, – sözləri çıxır. 
Hamı «farağat» vəziyyəti alır, Missis Springer qalxır, Harri onunla Cenisin arasında yer tutur. O, 
Sprigenlərlə bir cərgədə anasına islah olunduğunu, öz taleyilə barışdığını və onlarla da barışdığını 
göstərəcək. Kontorun xidmətçisi Enqstromların qarşısına çıxır. Harri görür ki, onlar gur işıqlandırılmış 
səkidə dayanıblar və hansı qapıdan girəcəkləri barədə mübahisə eləyirlər. Mim bir qədər kənardadır. O, 
ciddi kostyumda və kosmetikasız Harriyə əvvəlki balaca bacısını xatırladır. O, valideynlərinə baxarkən heç 
cür başa düşə bilmir ki, onlardan niyə qorxur. 
Qapıda birinci anası görünür; o, bütün cərgəyə nəzər salır və qollarını açaraq Dovşana yaxınlaşır. 
– Hassi, onlar sənin başına nə oyun açıblar? – ucadan xəbər alır oğlanı qucaqlayır və sanki, 
onu yenidən ikisinin düşdükləri səmaya geri aparmaq istəyir. 
Səhnə başlandığı kimi sürətlə də qurtarır. Uşaq utancaqlığı ilə hərəkətə gələn Dovşan anasını itələyir 
və qəddini düzəldir. Anası, sanki, öz sözlərinin mənasını başa düşməyərək dönür və Cenisi qucaqlayır. Atası 
nəsə mızıldanır və Springerin əlini sıxır.  Mim yaxınlaşır, Harrinin çiynini sığallayır, sonra çömbəlir və 
Nelsonun qulağına nəsə pıçıldayır – onlar ikisi ən balacalardır. Harri bütün bu adamların insani əlaqəsini 
duyur. Onun arvadı və anası bir-birlərinə yaltaqlanırlar. Anası qucağını sırf mexaniki olaraq açıb, ancaq 
onları özünün kədəri ilə canlandırıb. Onun sifəti ağrıdan əyilib, pırtlaşıq, saçlı və təngnəfəs Cenis bununla 
belə onun hisslərinə hay verir, qara qolçaqlarındakı zəif əllər ona kədərlə yapışmış güclü bədəni 
qucaqlamağa çalışır. Missis Enqstrom onu bir-iki sözlə şərəfləndirir. Yerdə qalanlar qayğılıdırlar, yalnız 
Harri, özünün soyuq yüksəkliyində görür, anası – bizi yaraladıqlarımızı qucaqlamağımıza məcbur eləyən 
instiktlə hərəkət eləyir; həm də anası hiss eləyib ki, onlar ikisi də qədimdən sərgərdən qalmış eyni  qullar 
qəbiləsinə mənsubdurlar, sonra isə başa düşüb ki, oğlunu öz yanına qaytarsa da yenə tərk olunacaq. 
Harri fiziki olaraq duyur ki, onun anasının ürəyində bütün bu kədər mərhələləri necə genişlənir, o 
dərəcəyəcən ki, onun əlləri Cenisi qucağında get-gedə çox möhkəm sıxır. Nəhayət, o, gəlinini buraxır və 
nəzakətli nitqlə Springerlərə müraciət eləyir. Onlar onun ilk qışqırığını ağılsızlıq ağrısı kimi qulaqardına 
vururlar, axı onlar Harriyə heç bir pislik eləməyiblər, əgər biri o birinə pislik eləyibsə, bu, o özüdür. Onun 
azad olması onlar üçün nəzərəçarpmadan keçib. Onlar Harrinin yanında dayanarkən yenidən ondan 
uzaqlaşırlar. Anasının Cenisə müraciətlə dediyi: «Mənim qızım» – sözləri izçiz-soraqsız yoxluğa gedir. Mim 
sallağı oturduğu vəziyyətdən qalxır, atası Nelsonu qucağına götürür. Onların bütün hərəkətləri onu 
yüngülcə kənara itələyir. 
Bu arada onun ürəyi bir dövrəni, xarici aləmdə get-gedə daha az bağlı olan, daha seyrək mühitdə 
digər geniş dövrəni tamamlayır. 
Hansısa başqa girişdən keçən Ekklz onları uzaqdan özünə çəkir. Yeddisi də özlərilə Nelsonu 
götürərək bir-birinin dalınca güllər düzülmüş salona keçirlər və birinci cərgədə otururlar. Qara paltarlı 
Ekklz ağ tabutun qabağında ölü duası oxuyur. Ekklzin onunla qızı arasında dayanması Dovşanı 
əsəbiləşdirir. O birdən dərk eləyir: heç kim uşağın hələ də xaç suyuna salınmadığını xatırlatmadı. «Mən 
dirilmə və həyatdan ibarətəm, – dedi – Allah, mənə inananlar ölsələr də diriləcəklər, mənə inanıb yaşayan 
hər kəs isə heç vaxt ölməyəcək». 
Bu kobud sözlər Harrinin başında, sanki, yöndəmsiz qaratoyuqlar kimi yeriyirdi; Harri onların 
özlərində hansı imkanları gizlədiklərini hiss eləyir, sifəti ciddi və ifadəsizdir. Səsi saxta gəlir. Bu adamların 
hamısı saxtadırlar, onun ölən qızından və qızılı haşiyəli ağ yeşikdən başqa hamısı. 
«O, çoban kimi öz sürüsünü otaracaq quzuları qucağına götürəcək və sinəsində gəzdirəcək!» Çoban, 
quzular, əllər; Harrinin gözləri yaşla dolur. Adama elə gəlir ki, göz yaşları əvvəlcə onu dəniz kimi basır və 
yalnız lap axırda duzlu su gözünə düşür. Onun qızı ölüb. Cun onun yanından çıxıb gedib; ürəyi kədər içində 
boğulur, get-gedə itkinin dibsiz boşluqlarında daha dərinə enir. O bundan sonra qızının ağlamasını heç 
vaxt eşitməyəcək, onun mərmər dərisini görməyəcək, heç vaxt əlində onun yüngül bədənini duymayacaq, 
səsinə cavab olaraq göy gözlərini necə gəzdirdiyini görməyəcək.  
Onlar qəbiristanlığa gedirlər. O, atası, Cenisin atası və dəfn kontorunun xidmətçisi ağ yeşiyi 
katafalkda aparırlar. Yeşik ağırdır, ancaq bu, təkcə taxtanın ağırlığıdır. Onlar maşınlarda yerbəyer olurlar 
və küçə ilə dağa tərəf gedirlər. Qəsəbə mərasimi görüb susur; əlində mələfə ilə dolu zənbil həyətə çıxan 
qadın gözləyir, top atan oğlan uşağı qaçdığı yerdə dayanır və onların necə keçib getdiklərinə baxır. Onlar 
döymə dəmir tağla süslənmiş iki qranit dirəyi arxada qoyurlar. Gündüz saat dörddə qəbiristanlıq gözəldir. 
Qulluq edilmiş yaşıllıq yarıyuxulu vəziyyətdə yamac boyu günəşin şəfəqlərinə paralel olaraq enir. Qəbirüstü 
daşlar üzün qrifel kölgə salır. Mərasim torpaq və qıjı iyi verən kiçik yaşıl talvara tərəf yönələrək xırçıldayan 
mavi çınqıl səpilmiş xiyaban boyu ikinci surətlə sürünür. Maşınlar dayanır. Hamı çıxır. İrəlidə meşə tünd 
aypara şəklində əyilir – qəbiristanlıq onunla qəsəbə arasındakı hündür yamacda yerləşir. Ayaqları altında 
boruar tüstülənir. Lap qıraqda başdaşının yeyilmiş dişləri arasında mexaniki qazonbiçəndə bir nəfər hərlənir. 
Qaranquşlar böyük dəstə ilə xırda daş evə – türbəyə enir və yenidən göyə millənirlər. Ağ tabutu təkərlər 
üstündə katafalkın dərin bətnindən onu balaca, demək olar ki, kvadrat, ancaq çox dərin qəbirin üstündə 
saxlayan qırmızı stropla ustalıqla diyirlədirlər. Sakit cırıltı və gərgin nıqqıltılar sükut süsəsini cırmaqlayır. 
Sakitik. Öskürək səsləri. Gülləri onların dalınca gətiriblər, onlar buradadı, qom halda çadırın altına 
qoyulub! Harrinin arxasında üstü ot kubikləri ilə örtülmüş, onu yerinə haçan qoyacaqlarını gözləyən səliqəli 
torpaq təpəcik qoxusu ilə nəfəs alır. Tabutçular özlərindən razı halda çəhrayı əllərini şalvarlarının paçası 
qarşısında tutublar. Sakitlik.  
«Allah-mənim keşişimdir, mənim heç nəyə ehtiyacım olmayacaq». Ekkezin səsi açıq səma altında 
zəif eşidilir. Mexaniki otbiçənin uzaq tıqqıltısı aramla kəsilir. Dovşan həyəcanından və gücündən titrəyir, o 
arxayındır ki, qızı göylərdədir. Bu əminlik Ekklzin deklomasiyasını canlı bədən dərini tamamlayan kimi 
tamamlayır. «O, İlahi, yəqin, sevimli oğlun balaca uşaqları qucağına götürən və onlara xeyir-dua verən 
sevimli oğuldur, onları şəfqətlə himayə elə, sənə yalvarırıq, bu körpənin ruhunu qəbul elə, onu öz 
zəifləməyən qayğın və məhəbbətinlə əhatə elə və bizim hamımızı övladın, İsa Məsihin  göylər aləminə apar. 
Amin».  
– Amin, – missis Springer pıçıltı ilə təkrar eləyir.  
Hə. Bu da belə. O hiss eləyir ki, onu əhatə eləyənlərin hamısının başları baş daşı kimi 
tərpəmməzdir, hamısı otla, istixana güllərilə qarışıb, hamısı – dəfn kontorunun xidmətçiləri, qəbiristanlığın 
otbiçənini saxlayan görünməyən gözətçisi – hamısı burada onun xaç suyuna salınmayan körpəsinə göylərə 
uçmaq üçün qüvvə verməkdən ötrü bir yerə toplaşıblar.  
Elektrik açarı burulur, burazlar tabutu qəbrə endirməyə başlayır, sonra təzədən dayanır. Ekklz 
qapağın üstündə qumdan xaç şəkli çəkir. Qum dənələri bir-birinin dalınca oyma qapaqdakı çökəyə 
diyirlənirlər. Kiminsə cəhrayı əli əzilmiş ləçəkləri kənara atır. «Bütün kədərlənənləri öz xeyir-duanla himayə 
elə, onları bütün ağırlıqlarını öz çiyinlərinə al…»  
Burazlar yenə cırıldamağa başlayır. Dovşanın yanında dayanan Cenis səndələyir. Harri onun 
qolundan tutur və hətta parçadan onun istiliyini duyur. Meh əbaları şişirdir və xışıldadır. Burunlarına gül 
ətri qalxır. «…Və müqəddəs ruh sənin köməyin olsun, qorusun, indi yuxulatdığın vaxt və həmişə. Amin».  
Ekklz dua kitabını bağlayır. Bir-birinin yanında duran Harrinin atası və Cenisin atası gözlərini 
qaldırır və qırpırlar. Tabutçular öz dilək-dəsgahları ilə əlləşməyə başlayırlar, stropları qəbirdən çıxararlar. 
Buradakıların hamısı günün altına çıxır. Onların bütün ağırlıqlarını öz çiyninə al… Səma onu salamlayır. O, 
özündə nəsə qəribə güc qabarması duyur. Sanki, uzun müddət qaranlıq mağarada sürünüb və nəhayət iri, 
heybətli sıldırımın lap kənarında işıqlı ləkə görüb.  
O dönür və Cenisin kədərdən kültəşmiş sifəti ona işıq salır.  
– Mənə baxma – deyir Harri. – Onu mən öldürməmişəm.  
Sözlər onun indi hamıya qarşı hiss elədiyi sadəliyə uyğun olaraq ağzından çox aydın çıxır. Bir-biri 
ilə sakitcə söhbət eləyən başlar birdən bu dərəcədə gözlənilməz, amansız səsə çevrilirlər.  
Onlar Harrini düz başa düşməyiblər. O vur-tut aydınlıq gətirmək istəyir. O, sözlərini izah eləyir:  
– Hamınız özünüzü elə aparırsız, sanki, bunu mən eləmişəm. Mən heç yaxınlıqda belə 
olmamışam. Hamısını bu eləyib.  
Harri Cenisə tərəf dönür və onun şillədən yumşalan kimi görünən sifəti Harriyə ümidsiz dərəcədə 
uzaq görünür.  
– Yaxşı, hər şey qaydasındadır, – deyir. – Axı sən də bilərəkdən eləməyibsən.  
Harri onun əlindən tutmağa çalışır, ancaq Cenis əlini, sanki, tələdən çəkir və o saat onun başının 
üstünü alan valideynlərinə baxır.  
Harrinin sifəti alışıb yanır. O, möhkəm pərtdir. Ürəyi bağışlamaqla dolu idi, ancaq indi orada yalnız 
nifrət qalıb. Harri onun sifətinə nifrət eləyir. Geniş kordur. O, Harri ilə həqiqəti bölüşə bilərdi, adicə 
həqiqəti, ancaq bundan üz çevirdi. Harri görür ki, hətta doğma anasının da üzündə dəhşət var, o 
sarsıldığından ağarıb, onun qarşısında divar kimi dayanıb. Anası əvvəlcə soruşur ki, onlar Harrinin başına 
nə oyun gətiriblər, indi isə bunu özü eləyir. Harrini boğucu ədalətsizlik hissi kor eləyir. O geri dönür və 
qaçır.  
Dağlara, təntənə ilə dağlara tərəf. O, qəbirüstü daşların arası ilə manevr eləyir. Qəbirlərin arasında 
yağ kimi sarı zəncirotları parıldaşır. Arxadan Ekklzin səsi eşidilir:  
– Harri! Harri!  
O hiss eləyir ki, Ekklz onun dalınca düşüb, ancaq çevrilib baxmır.  
O, daşların arası ilə küncləri kəsələyir və qazonların üstü ilə meşəyə tərəf götürülür. Ağacarın tünd 
ayparasına kimi məsafə qəbirlərin yanındakına, görünənə nisbətən uzaqdır. Bədəni ağırlaşır: yamac dik 
yuxarı qalxır. Ancaq yumşaq qəbiristanlıq torpağı onu ruhlandırır, cüzi meyilli təpəciklər ayaqlrarını yaylı 
eləyir; bu, tamaşaçıların, sıx kütlələrin əhatə elədiyi idman meydançasındakı qaçışı xatırladır. O, meşənin 
irəli uzanmış əllərinə tərəf atılır və ayparanın mərkəzinə doğru hərəkət eləyir. Ancaq meşə onun fikirləşdiyi 
kimi elə də etibarlı sığınacaq deyil. Əgər geri dönsə, aşağıdakı yarpaqların içindən qəbiristanlıq görünər, 
orada balaca yaşıl çadırın yanında onun orada qoyub gəldiyi insan varlıqları yığılıb. Artıq Ekklz onlarla 
Dovşan arasındakı yolun yarısındadır. O dayanıb. Qara sinəsi qalxıb-enir. Bir-birindən aralıda yerləşən 
gözləri aramsız olaraq meşəyə baxır. Yerdə qalanlar – qara libaslı yoğun saplaq – vurnuxurlar, manevr 
eləyirlər, plan qururlar, müştərək güclərini yoxlayırlar, bir-birlərini dəstəkləyirlər. Onların ağarmış sifətləri 
meşə tərəfə lal siqnallarla od tutub yanır, ikrah hissi, yaxud ümidsizliklə geri çevrilirlər, sonra yenidən, 
sanki, ovsunlaşmış kimi birbaşa qürub eləyən günəşin siqnalını verirlər. Yalnız bircə Ekklzin baxışı 
tərpənməz qalır. Yəqin, o, təzədən təqibə başlamaqdan ötrü güc toplayır.  
Dovşan əyilir və ziqzaqla qaçır. O, kolların və meşə talasındakı cavan ağacların içindən keçərkən 
üz-gözünü və əllərini cırır. Bundan belə meşə seyrəkləşir. Şam ağacları başqa bütün bitkiləri udur. Onların 
qəhvəyi iynələri nahamar torpağı sürüşkən örtüyə bürüyür, güc işığı nazik yarıqlara bir ölü döşənəyinin 
üstünə düşür. Bura yarıqaranlıq, ancaq çardaqdakı kimi istidir; görünməz axşam günəşi adamların başı 
üzərindəki yaşıl kirəmiti yandırır. Quru aşağı budaqlar göz bərabərindədir. Sifəti və əlləri cızıldığından 
yanır. O dönür ki, arxada kiminsə qalıb-qalmadığına baxsın. Onu heç kim təqib eləmir. Uzaqda, şam 
tunelinin lap axırında, onun dayandığı yerdə nəsə yaşıl bir şey parıldayır – ola bilsin ki, qəbiristanlığın 
yaşıllığıdır, ancaq o, ağacların təpəsindəki səma parçaları kimi uzaq görünür. O, dönərkən cəhətləri itirir. 
Ancaq ağacın gövdələri cərgə ilə dayanır və o, hey dağa qalxır. Bir az da yuxarı getsə, axırda dağın döşü ilə 
salınmış piyada yoluna çıxacaqsan. Yerdə qalanların yanına yalnız aşağı enməklə qayıtmaq olar.  
Artıq ağaclar cərgə ilə addımlayırlar, bir-birlərinə möhkəm sıxılıblar. Burada onlar daha qocadır, 
onların altındakı qaranlıq daha sıx, yamac daha dikdir. İynəli adyalın altından üstündə şibyə bitmiş daşlar 
gözə dəyir; yıxılmış ağac gövdələri cığırın üstündə qəribə caynaqlı pəncələrini qabardıb. Həmişəyaşıl 
bitkilərin təpələrində deşik əmələ gələn yerdə ətirli giləmeyvələr və sarı otlar uzanıb qalxmışdı. Bu açıq 
çəmənlik onlardan bəzisi dağın yamacından qurub eləyən günəşin çəpəki şüalarını tutmaq üçün kifayət qədər 
iri idi – ətrafdakı qaranlığı daha çox qatılaşdırır və o, onların yanında dayandığı vaxt qəfil çökən, sakitlikdən 
şüuruna ətrafdakı qəhvəyi tuneli dolduran pıçıtı gəlib çatır. Ağaclar o qədər hündürdür ki, sivilizasiyanın ən 
cüzi əlamətləri, hətta heç bir təmizlənmiş sahə belə görünmür. O, işıq dəryasına qərq olduğu halda qorxu 
hissi keçirməyə başlayır. O, gözə həddindən artıq tez dəyir, bürünçəkli pıçıldaşan ayı və digər adsız nəhəng 
varlıqlar onu aydınca görürlər. Bu işıq quyularında köməksiz halda asılı qalmaqdansa, daşlardan, çürüyən 
ağac gövdələrindən və sürüşkən iynələrdən keçib təhlükənin qabağına atılmaq yaxşıdır. Qaranlıqda 
həşəratlar onun dalınca uçurlar, tərinin qoxusu dəf olunmaz cazibədir. Onun sinəsi qalxır-enir, ayaqları 
ağrıyır, dağa qalxarkən hərdən çalaya düşür və iynələrin altında gizlənmiş yastı daşlara ilişir. O, dar göy 
pencəyini çıxarır, büküb qoltuğuna vurur. Hey boylanmaq istəyilə mübarizə aparır, ancaq arxada meşənin 
lal-kar, ölü sakitliyindən başqa heç nə yoxdur və yalnız onun qorxusu gövdələr arasındakı əyri-üyrü sahəsi 
canlı fəndgir hədə ilə doldurur – o, dönməyə macal tapmamış bu sakitlik hər dəfə görmə sahəsindən gizlənə 
bilir. Başını çevirmək lazım deyil. O, özü-özünü qorxudur. Uşaq vaxtı bu meşəli yamacla tez-tez qalxırdı. 
Ancaq ola bilsin, uşaq vaxtı onu nəsə qoruyurdu, indi bu, yoxdur; heç cür inanmaq olmur ki, meşə onda da 
belə qaranlıq olub. Meşələr – qaranlıqlar da böyüyürlər. Qaranlıq tamamilə qeyri-təbiidir; hörümçək toru 
kimi nazik budaqlar barmaq kimi fasiləsiz olaraq sifətində gəzir; günün günorta çağı qaranlıq, səmanın 
acığına – sanki, lal meymun kimi düz Hrrinin başı üstündə ağacın bu təpəsindən-o tərəsinə atılır.  
Hey əyildiyindən belə ağrıyır. Lazım olanmı tərəfə gedir? O, uşaq vaxtı meşəyə qəbiristanlıq 
tərəfdən girməyib. Yəqin ki, cəmisi bir neçə yard soldan yol keçən zaman dağın lap donqarı boyu dik halda 
yuxarı dırmaşmaq axmaqlıqdır. O, düz hərəkət eləməyə çalışaraq sola çəkilir; meşənin pıçıltısı artır və 
ürəyində ümid isinir – elədir ki var, yol yaxındadır. O hər addımda yolu, aydın ağ dirəkləri və şütüyən 
metalın yel kimi ötüb keçən parıltısını görəcəyini gözləyərək tələsik kolluqların içindən soxulub keçir. 
Birdən yamac onun ayaqları altında qırılır. O, donub qalmış kimi dik sıldırımın kənarında dəhşət içində 
dayanır, lap yaxın yamac davam gətirə bilən və dərəyə dərin, alatoranlığı indicə söndürməyə hazır kimi 
kölgə salan ölü ağacların  gövdəsinə yapışmış tüklü bədənlərilə örtülüb. Bu qaranlıqda hansısa düzbucaqlı 
görünüb yox olur və Dovşanı dərənin dibində zirzəmi və baxımsız evin çökmüş, qumdan qurulmuş divarları 
olduğu gümanı bürüyür. O təəssüflə görür ki, azıb və yenə aşağı gedir; hər şeyə əlavə olaraq qulaqlarında 
dəhşətli güyültü var, sanki, bu insanın zəng çalan kor həyat dünyasına soxulmasının yarı uçulmuş 
səhadətnaməsidir ki, onun səsi kainatın lap o başına gedib çatır. Bu torpağın haçansa insan yaşayan yer 
olması fikri, onun adamlar tərəfindən tapdaq edilməsi, təmizlənməsi və becərilməsi havanı qıjı basmış 
yamacı onun yanına qəbirdən çıxan uşaqlar kimi yuxarı dırmaşan qara kabuslarla doldurur. Yəqin ki, burada 
uşaqlar yaşayırmışlar, çit donlu kök qızlar su gətirməyə bulağa gedirmişlər, oynaya-oynaya ağaclarda yazı 
qazırmışlar, sonra isə zirzəmidə qoyulmuş taxtaların üstündə qocalırmış və pəncərədən Harrinin dayandığı 
həmin bu uçuruma sonuncu nəzərlərini salaraq ölürmüşlər. Ona elə gəlir ki, burada xırda günəş 
gölməçəsində olduğundan daha tez görünən və köməksizdir; onda dumanlı hisslər yaranır, guya, iri 
qığılcımla işıqlandırılıb, onun vasitəsilə ölü materiyanın kor tığlanması özü-özünü hansısa müdhiş ilahi 
qüvvənin əmrilə əlbəyaxa olan bir-birinə əks iki dünyanın toqquşması ilə işıqlanmış qığılcımla dərk eləyir. 
Onun bütün içalatı ağzına gəlir; qəfildən qulaqları səs ehitməkdən ötrü açılır. O yenidən dağa dırmaşır, 
qatılaşan qaranlıqda budaqları səs-küylə sındıra-sındıra, bərk qaranlıqda ağacdan-ağaca uçan naməlum 
canlının səsini batırmağa çalışaraq ona nəsə qışqırıb deməyə çalışır. Aldadıcı işıqda hiyləgər sıldırım 
qıvrılaraq ondan canlı kimi uzaqlaşır.  
Elə işıqlaşır ki, o əvvəlcə üstü iynə yığını ilə örtülmüş köhnə konserv qutularını və butulkaları seçir. 
O təhlükəsiz yerdədir, yola çıxıb. Çəpərdən keçərək bütünlüklə qəddini açır. Gözlərinin qıraqlarında qızılı 
qığılcımlar yanıb-sönür. Asfalt çəkmələri altında xırçıldayır və ona elə gəlir ki, yorğunluğun uzaqdan gələn 
valehedici səsinin boşluğu yeni həyatın başlanmasını bayram eləyir. Soyuq hava kürəyinin ortasını 
qamçılayır – haradasa kolluqda qoca Springerin köynəyi yuxarıdan-aşağıyacan əynindən çıxdı. O, meşədən, 
«Belveder» otelindən təxminən yarım mil aşağıda çıxdı. Sanki, onu qarmağından barmaqla asılqana 
keçirəcək göy pencəyini yöndəmsizcəsinə çiyninə atıb küçədə addamladığı vaxt ona elə gəlir ki, Cenis, 
Ekklz, anası və onun bütün günahları haradasa min mil uzaqda qalıb. O, sanki, kiməsə açıqca göndərirmiş 
kimi Ekklzə zəng vurmaq qərarına gəlir. Ekklz onu sevir, ona inanırdı və heç olmasa zəng eləməyə layiqdir. 
Dovşan nitqini məşq eləyir. Hər şey o`keydir, – ona deyəcək – Mən yola düşmüşəm. Yəni demək istəyirəm 
ki, yollar çoxdur, siz narahat olmayın. Hər şeyə görə sağ olun. Əsas odur ki, Ekkllz dilxor olmasın. 
Dağın zirvəsində hələ də aydın gündüzdür. Səmanın ənginliklərində yığın-yığın xırda buludlar üzür,  
sanki bir dəstə uşaqdır, Otelin ətrafında cəmi bir-iki maşın var. 52-ci ildə buraxılmış üzü üzlər görmüş 
“pontiax” və 51-in “mersedes”i, “Springer Motors” belə firmaları ciblərində prezervativ və bankda yüz 
dolları olan bura gələn sızanaqlı yeniyetmələrə satırlar. Kafeteridə belə tiplərin bir neçəsi “ARAMSIZ 
BESTSİ” adlı Çin bilyardı oynayırlar. Onlar Dovşana arif adam görkəmilə baxırlar, hətta biri qışqırır: 
– O sənin köynəyini belə cırıb? 
Ancaq qəribədir ki, onlar onun didilib-dağılmış görkəmindən başqa haqqında heç nə bilmirlər. Saat 
altıya iyirmi dəqiqə qaldığını göstərir. O, qəhvəyi divarda asılmış avtomata yaxınlaşır və telefon 
kitabçasında Ekklzin nömrəsini axtarır. 
– Allo? – Ekklzin arvadı quru-quru cavab verir. 
Dovşan gözünü yumur və göz qapaqları altındakı qırmızılıqda qadının çilləri rəqs eləyir. 
– Salam. Mən möhtərəm Ekklzlə danışa bilərəmmi? 
– Kimdi soruşan? – səsi rəsmi gəlir – əla bilir kimdir. 
– Harri Enqstrom. Cek evdədir? 
Xəttin o ucunda dəstəyi asırlar. Ay qancıq! Yazıq Ekklz yəqin orda oturub, qan ağlayır, gözləyir ki, 
ona zəng vuracam, busa ona deyir ki səhv düşüblər. Fağır belə qancıqla evlənib. Dovşan da dəstəyi asır, on 
sentliyin cingildəyərək düşdüyünü eşidir və hiss eləyir ki, bu uğursuzluğa görə hər şey xeyli dərəcədə 
adiləşdi. O, avtomaşın dayanacağını keçib gedir.  
Arxada, kafeteridə o qadının yəqin ki, yazıq yorğun oğlanın qulağını doldurduğu bütün zəhər qalıb. 
O, şapalaq haqqında Ekklzə necə danışdığını təsəvvür eləyir və Ekklzin gülüşünü açıq-aydın eşidir, özü də 
gülümsəyir. O, Ekklzi həmişə gülən kimi xatırlayacaq, onda nəsə adamı müəyyən məsafədə saxlayan bir şey 
var, bu yəqin burnunda danışmaq manerasıdır, ancaq o güləndə məhrəm oğlan olur. Əgər solğun yapışqanlı 
fasadı keçərək ona arxadan yaxınlaşsan., onun özünə əmin olmaması xüsusi kədər doğurardı – nə 
düşündüyünü birbaşa demək əvəzinə o yalnız qaşlarını tərpədir və bütün sözləri müxtəlif səslə deyir. 
Nəticədə ondan yaxa qurtaranda yüngülləşmək pis olmur. 
Avtodayanacaqdan Bruerə mənzərə açılır – o aşağıda tozlu boz xalça kimi sərilib. Bəzi yerlərdə 
artıq işıqlar yanıb. İri neon günəbaxan şəhərin mərkəzində kiçik marqaritka gülü kimi görünür. İndi buludlar 
aşağıda çəhrayılaşıb, ancaq yuxarıda, göy qübbəsinin lap altında lələkli buludların solğun və təmiz 
quyruqları hələ də havadan asılı qalıb. 
O tez pilləkənlə dağdan enir, adamların hələ də tennis oynadıqları parkdan keçir, Uizer-stritlə 
aşağı gedir, pencəyi geyir və Sammer-stritlə qalxır. Ürəyi həyəcanlı intizarla döyünür, ancaq indi o, heç 
olmasa yerindədi, sinəsinin ortasındadır. Onun içərisində Bekkiyə görə yaranan əyri ilgək yox olub; o, 
qızını səmaya köçürüb, hiss eləyir ki, qızı artıq ordadır. Bunu Cenis də hiss eləsəydi, o bəlkə də qalardı. Ya 
yox? Çöl qapı açılır və yaylığını polyaksayağı bağlamış qarı burnunun altında nəsə mızıldayaraq 
F.Ks.Pelliqriminin mənzilindən çıxır. O, Rutun zəngini basır.  
Zummer cavab verir, Harri tez daxili qapını açır və pilləkənlə yuxarı qaçır. Rut meydançaya çıxır, 
aşağı baxır və deyir: 
–   Çıx get. 
– Hə? Hardan bildin mənəm? 
– Arvadının yanına qayıt.  
– Qayıda bilmərəm. İndicə onun yanından qaçmışam.  
Rut gülür; Harri pilləkənin axırdan əvvəlki pilləsindədir və indi onların sifətləri bir səviyyədədir. 
– Sən elə hey onun yanından gedirsən. 
– Yox, bu dəfə hər şey başqa cürdür. Hamısı heç nəyə yaramır. 
– Sən özün heç nəyə yaramırsan. Mənimlə də sənin aranda heç nə alınmadı. 
–  Niyə? – O artıq sonuncu pillədədir və həyəcanlanmış, köməksiz halda Rutun hansısa bir 
yardlığındadır. Harri fikirləşir ki, onu görəndə instinkt ona necə hərəkət eləməyi deyəcək, ancaq cəmi bir 
neçə həftə keçsə də, hər şey nəyə görəsə başqa cür olub. Rut dəyişib, hərəkətləri daha hövsələli olub, beli 
enlənib, göy gözləri adama artıq boş görünmür. 
Rut ona onunçün tamam yeni olan nifrətlə baxır. 
– Niyə? – düşünülməz dərəcədə sərt tonda təkrar eləyir. 
Təəcüb bir anlığa amasızlığı yumşaldır. 
– Bu lap yaxşı, – o, bir dəqiqəlik zəiflikdən istifadə eləyərək qızı otağa itələyib salır. İtələmə Rutun 
bədəninin onun əlləri altında necə olduğu xatirələrini oyadır. 
– Lap yaxşı – Harri qapını örtərək təkrar eləyir. O, qızı qucaqlamaq istəyir, ancaq Rut onu itələyir 
və kreslonun arxasına çəkilir. Vəziyyət ciddidir – qız onun boynunu cırmaqlayıb.  
– Çıx get, – deyir Rut, – çıx get. 
– Məgər mən sənə lazım deyiləm? 
– Lazım deyilsən? Sən? – qız qışqırır. 
Harrinin sifəti gərgin – isterik notlardan ağrıyıb əyilir, o hiss eləyir ki, qız bu görüşü elə tez-tez 
təsəvvüründə canlandırırmış ki, artıq hər şeyi deməyi qəti qərara alıb, bu isə həddən artıq çox olacaq. Harri 
kresloda oturur. Ayaqları ağrıyır. 
– Sən mənə çıxıb getdiyin o gecə lazım idin, – deyir Rut. – Yadındadı, mənə necə lazım 
idin? 
– O, xəstəxanada idi, –Harri cavab verir. – Mən getməli idim.  
– Aman allah, nə yaman ağıllısan. Aman allah, nə müqəddəssən. Sən getməli idin. Axı sən 
həm də qalmalı idin axı. Bilirsən, mən o qədər axmaq idim ki, heç olmasa, zəngini gözləyirdim.  
– Mən zəng vurmaq istəyirdim, ancaq istəyirdim hər şeyi təzədən başlayım. Sənin hamilə 
olduğunu bilmirdim.  
– İstəyirsən tapım, – deyir. Harri – Sən hamiləsən. 
– Bilmirdin? Necə bilmirdin? Uşağım var – gərək biləydin. Hey ürəyim bulanırdı. 
– Mən səninlə olan vaxt? 
– Aman Allah, əlbəttə. Niyə sən hərdənbir öz qiymətli dərindən kənara boylanmayasan? 
– Yaxşı, mənə niyə demirdin ki? 
– Niyə? Nə xeyri? Onsuz da səndən heç bir kömək gözləmək lazım deyil. Sən boş yersən. Bilirsən 
niyə demirdim? Gülməlidir, ancaq qorxurdum ki, bilsən, məni atarsan. Sən heç vaxt məni 
qoymurdun tədbir görüm, ancaq qərara gəlmişdim bir halda ki, bu baş verib, sən məni atacaqsan. 
Ancaq məni onsuz da atdın. Niyə çıxıb getmirsən? Xahiş eləyirəm, çıx get. Birinci dəfə də xahiş 
eləmişdim gedəsən. O lənətə gəlmiş birinci dəfə. Xahiş eləmişdim. Burda sənə nə lazımdır? 
– Burda qalmaq istəyirəm. Belə doğru olar. Qulaq as, çox şadam ki, hamiləsən. 
– Çox gec şad olursan. 
– Niyə? Niyə çox gec? – O, keçən dəfə Rutun evdə olmadığını xatırlayıb qorxdu. İndi o burdadır, o 
vaxtsa yox idi. Hamı bilir ki, qadınlar bunu eləməkdən ötrü evdən gedirlər. Filadelfiyada belə yer 
var.  
– Sən burda necə otura bilirsən? – Rut soruşur. – Anlamıram, burda necə otura bilirsən – indicə öz 
uşağını öldürübsən, indi isə burda oturursan. 
– Sənə kim deyib? 
– Hörmətli dostun. Daha bir müqəddəs. Yarım saat əvvəl zəng vurmuşdu. 
– O, aman Allah. O hələ də cəhd göstərir. 
– Dedim ki, burda yoxsan. Dedim ki, olmayacaqsan. 
– Zavallı körpəni mən öldürməmişəm. Cenisdir. Necə oldusa axşam ona acıqlandım və sənin yanına 
gəldim, o isə içib keflənib, yazıq qızcığazı vannada boğub. Məni bu haqda danışmağa məcbur 
eləmə. Bəs sən harda idin? 
Rutun heyrətdən dili tutularaq ona baxır, sakitcə dillənir: 
– Qulaq as, sən doğurdan da ölüm toxumu səpirsən. 
– Heç nə eləməyibsən? 
– Sus. Sakit otur. İndi mənə hər şey aydındır. Sən ölümün özündən başqa heç kim deyilsən. Sən 
sadəcə olaraq dodaqlarında ölüm öpüşü hər yanda veyillənirsən. Rədd ol. Düz sözümdür, Dovşan, 
sənin bircə görkəmindən ürəyim bulanır. – Bu sözlərin səmimiliyinin özü Rutun bütün gücünü alır 
və o stulun – onların oturub çörək yedikləri stullardan birinin – söykənəcəyindən yapışıb gözlərini 
və ağzını açaraq onun üstündən əyilir. 
Həmişə səliqəli geyinməyi ilə öyünən və həmişə ona baxmağın xoş olduğunu fikirləşən Dovşan bu 
səmimiyyətdən qızarır. O hesablamışdı ki, özünü burda yenə ağa kimi hiss eləyəcək, yenə ona üstün 
olacaq, ancaq səhv eləyib. O, dırnaqlarındakı iri ağ ayparaya baxır. Gerçəkliyi qəfildən duyma onun əllərini 
və ayaqlarını iflic eləyir; onun uşağı həqiqətən də ölüb, onun mahnısı həqiqətən də oxunub – fatihəsi verilib, 
bu qadın ondan həqiqətən də iyrənir – onu görəndə həqiqətən də ürəyi bulanır. O bunları dərk eləyib hər 
şeyi almaq istəyir, istəyir ki, onu qəti olaraq divara dirəsinlər və inciksiz halda soruşur: 
– Abort elətdiribsən? 
Rutun üzü səyriyir və xırıltılı səslə cavab verir: 
– Bəs sən necə bilirdin? 
Harri gözlərini yumur və nahamar dirsəkaltının barmaqlarının ucunu necə cırmaqladığını hiss eləyərək 
dua eləyir? O ilahi, gözəl, Allah yox, bunu götürmə, sən artıq birini alıbsan, qoy heç olmasa bu sağ qalsın. 
Çirkli bıçaq onun içindəki dolaşıq qaranlıqda burulur. O gözlərini açıb Rutun ədəbsiz pozasında görür ki, 
Rut ona əzab vermək məqsədilə belə deyir. 
– Eləməyibsən? – Harri, səsində ümid soruşur. 
Rutun sifətindən tutqun kölgə ötüb keçir. 
– Yox, – deyir Rut – yox. Eləmək lazımdır, ancaq mən hey ləngidirəm. İstəmirəm.  
Harri diksinib yerindən sıçrayır, Rutu ikiəlli, qucağını boşaltmadan, əksinə, sanki magik həlqəyə 
alaraq qucaqlayır, o Harrinin təmasından səksənib əzələli ağ boynu üstündən başını geri çevirirsə də, 
Harriyə yenidən onun üzərində üstünlüyə nail olması hissi qayıdır. 
– Gözəl, – deyir Harri – Bu necə gözəldir. 
–  Bu, həddən artıq iyrənc idi, – Rut deyir. – Marqaret hər şeyi düşünmüşdü, ancaq mən... Mən 
hey fikirləşirdim... 
– Hə, –  deyir Harri – Hə. Afərin sənə. Mən elə şadam ki – deyir və üzünü onun yanaqlarına 
sürtür. Onun burnu nəmlidir – qoy qalsın, qoy qalsın, –  o xahiş eləyir. 
Rut bir saniyəliyə sanki öz fikirlərinə diqqət eləyərək hərəkətsiz qalır, sonra onun qucağından çıxır. 
Onun sifəti alışıb yanır və o, qorxmuş heyvan kimi qabağa əyilir. 
– Mənə toxunma, – qışqırır, sanki Harrinin təması həqiqətən də ölüm təmasıdır. 
– Mən səni sevirəm – Harri deyir. 
– Bunlar boş sözlərdir. Bu nə deməkdir – qoy qalsın? Mənimlə evlənəcəksən? 
– Məmnuniyyətlə evlənərdim.  
– Məmnuniyyətlə! Sən nə olur-olsun məmnuniyyətlə eləyərdin. Bəs arvadın necə olsun? Oğlun necə 
olsun? 
– Bilmirəm. 
– Ondan ayrılacaqsan? Yox. Sən məmnuniyyətlə onun əri kimi qalardın. Məmnuniyyətlə dünyada 
hamının əri olardın. Niyə birdəfəlik qərara gələ bilmirsən ki, nə istəyirsən? 
– Məgər istəmirəm? Bilmirəm. 
– Sən məni hansı pullara saxlayacaqsan? Neçə arvadı saxlaya bilərsən? Bütün işlərin – baş 
nömrələridir. Sən heç nəyə yaramırsan. Bəlkə də haçansa basketbol oynaya bilibsən, ancaq indi 
sən tamam heç nə eləyə bilmirsən. Nəhayət sən hansı cəhənnəmə bunları uydurursan? 
– Xahiş eləyirəm, bu uşağın xətrinə. Sən onu doğmalısan. 
– Niyə? Bunun sənə nə isti-soyuğu? 
– Bilmirəm. Mən bütün bu sualların cavabını bilmirəm. Mən ancaq hiss elədiyimi bilirəm. Hiss 
eləyirəm ki, heç nə düzgün deyil. 
– Bu kimi maraqlandırır? Məsələ bundadır. Kimi maraqlandırır sənin hisslərin? 
– Bilmirəm, – o, təkrar eləyir. 
Rut inildəyir – sifətinə baxanda elə bilirsən indicə tüpürəcək – üzünü çevirir və divara baxır. Divar 
başdan-başa onu qopub tökülən köhnə rənglə həddən artıq tez-tez rənglədiklərindən kələ-kötürdür. 
– Mən yemək istəyirəm. Qoy kulinariyaya gedim yeməyə bir şey alım. Sonrasını fikirləşərik. 
– Mən ancaq onu bilirəm ki, fikirləşirəm – Rut deyir və bu dəfə daha inamlı tərzdə dönür, – 
Bilirsən, o gün sən gələndə hardaydım? Valideynlərimin yanında. Mənim valideynlərim var. Onlar 
çox kasıbdırlar, ancaq neynəyəsən, belədirlər. Onlar Vest Bruerdə yaşayırlar. Bilirlər. Yəni bəzi 
şeyləri bilirlər. Bilirlər ki, hamiləyəm. Hamiləyəm – bu, çox gözəl sözdür. Hamının başına gələ 
bilər, hamilə olmaqdan ötrü çox fikirləşmək lazım deyil. Mən sənə ərə getmək istəyirdim. İstərdim. 
Dediyim sözlərdən qaçmıram, ancaq biz evlənsəydik, hər şey qaydasında olardı. Sonrasını isə 
özün baş çıxarardın. Ayda bir dəfə yazığın gələn arvadından ayrıl, ondan ayrıl, ya da məni unut. 
Əgər heç nədən baş çıxara bilmirsənsə, mən səndən ötrü ölmüşəm. Mən sənin üçün ölmüşəm və 
sənin bu uşağın da ölüb. İndi isə, istəyirsənsə, gedə bilərsən. 
Bu uzun tirada Rutun müvazinətini əlindən alır və onu ağladır, ancaq o özünü elə aparır ki, guya 
ağlamır. O, stulun söykənəcəyindən yapışır, burun pərələri parıldayır, o, Dovşana baxır və nəsə demək 
istəyir. Bütün gücü ilə özünü ələ almağa çalışır və bu, Harridə nifrət oyadır; o, hadisələrin gedişini yönəldən 
adamları sevmir. Hər şeyin öz-özünə getməsini sevir. 
Harri Rutun sözlərinin onda bir qətiyyət əlaməti yaradıb-yaratmadığına göz qoyduğunu hiss eləyərək 
əsəbiləşir. Əslində o, Rutu zorla dinləyir – bütün bunlar çox mürəkkəbdir, buterbrod mənzərəsilə 
müqayisədə qeyri-realdır. Harri qalxır əsgərsayağı deyir: 
– Bu doğrudur. Mən bunu qaydasına salaram. Sənə nə alım? 
Buterbrod və bir stəkan süd, sonra onu soyundurmaq, bu qırış-qırış isti pambıq-kağız donunu 
əynindən çıxarmaq və sakitcə sərin ağ dəri çəkilmiş enlənən belinə baxmaq. Birinci dəfə hamilə olan 
qadınlardan xoşu gəlir – onların bədənləri səhər şəfəqlərilə işıqlanır. Bircə dəfə də orda gizlənsəydi, əsəbləri 
o saat sakitləşərdi. 
– Mənə heç nə lazım deyil, – Rut deyir. 
– Ancaq sən gərək yeyəsən. 
– Mən artıq yemişəm.  
Dovşan onu ölməyə cəhd eləyir, ancaq qız «yox» deyir; onun görkəmi qətiyyən şirnikləndirici deyil – 
kökdür, qırmızıdır, yaş, rəngbərəng saçları dağılıb.  
– Mən indi qayıdıram, – deyir Dovşan pilləkənlə aşağı enərkən hiss eləyir ki, hər addımda onu 
yeni-yeni qayğılar dövrələyib. Cenis, pul, Ekklzin zəngi, anasının sifətinin ifadəsi onun üzərinə kəskin 
tikanlı dalğa ilə atılır; günah və məsuliyyət hissi iki qat kölgə kimi onun sinəsində birləşirlər. Yalnız təkcə 
texniki detallar – danışıqlar, telefon zəngləri, vəkillər, maliyyə məsələləri – elə dolaşıq görünür ki, o, fiziki 
olaraq onların öz ağzı yanında olduğunu duyur, nəfəsin özü hədsiz səy tələb eləyir və istənilən hərəkət, 
hətta qapının dəstəyinə sadəcə toxunma belə onun ürəyilə çox etibarsız şəkildə bağlı olan uzun mexaniki 
cərgənin təhlükəli davamı kimi duyulur. Qapının möhkəm dəstəyi onun təmasına cavab verir və asanca 
çevrilir. 
Onun qorxuları açıq havada qatılaşır. Əsəb səyrimələri xırda efir küləyi kimi yuxarıdan-aşağı 
ayaqlarında gəzir. Ətraf mühit duyğusu sinəsini boşaldır. O, pilləkəndə dayanaraq öz qayğılarının təsnifatını 
vermək, evdə qalmış mexanizmi təhlil eləmək, onu belə səs salmağa nəyin məcbur elədiyini 
müəyyənləşdirməyə çalışır. İki fikir düşünülməyən alternativin tarım ilgəyini zəif buraxaraq ona bir balaca 
təskinlik verir. Rutun valideynləri var və o, uşağı saxlamaq istəyir. Mümkündür ki, bu iki fikir olsa-olsa 
qohumluq qaydalarının şaquli istiqaməti ilə qalxan zamana perpendikulyar qurulan balaca nazik borucuq 
kimi, bizim tənhalığımıza yüngülcə qatılan məhlulun borucuğu kimi vur-tut bir fikirdir. Rutun da, Cenisin 
də valideynləri var; o, bu fikrin vasitəsilə ikisini də həll eləyir. Nelson qalır – həmişə onun yanında qalmalı 
olan möhkəm nəsə. Bu balaca dayaq nöqtəsində o, bütün yerdə qalanları onlara əks olan – Cenis və Rut, 
Ekklzi və öz anasını bir-birinə qarşı qoyaraq düzgün və yaxşı yolu, meyvə qalağının abajursuz lampa ilə 
bərk işıqlandırılan yol və digər, şəhərin qurtardığı yerdə, Sammer-stritə gedən yolu nizama salmağa çalışır. 
Harri onun aqibətini təsəvvür eləməyə çalışır – adamsız beysbol meydanı, qaranlıq fabrik, sonra bulaq, qum 
yolu; sonra nolacağını özü də bilmir. O, böyük şlak səpilmiş boş yer təsəvvür eləyir və ürəyi boşalmağa 
başlayır. 
O, qorxuya, həqiqi qorxuya düşmüş halda özünün bu yaxınlardakı təskinliyini – daxilindəki işıqlı 
şəfəqin yarıb keçdiyi deşiyi xatırlayır və o, gözlərini kilsə pəncərəsinə tərəf qaldırır. Pəncərə 
işıqlandırılmayıb – ya kilsə çox yoxsuldur, ya yayda qaranlıq gec düşdüyündən, ya da sadəcə olaraq 
diqqətsizlikdən – o, daş fasadda olsa-olsa tünd həlqədir. 
Ancaq küçədə fanar yanır; işıqların yarpağa bürünmüş konusları bir-birinə qarışır və Sammer-stritin 
görünməz qurtaracağına geri çəkilir. Yanında, onun solunda fanarlardan birinin düz altında kobud asfalt 
dalğavarı qar kimi görünür. Harri evin dörd çevrəsini dolanmaq, özünü havaya vermək və fikirlərini 
toplamaq qərarına gəlir. Əcəb işdir – səninlə hərəkət eləyən şey çox adi, ancaq hərəkət eləmək lazım gələn 
məkan isə, çox dardır. Bu fərqdən güc almış ayaqları aramlı addımlarla irəli gedir. Yoxsulluq onun 
içərisindədi; zahirdə heç nə yoxdur, ancaq onun tarazlaşdırmağa çalışdığı şey çəkisizdir. Harri birdən 
içərisində nəsə tamamilə real bir şey – sıx torun ortasında təmiz məkanı duyur. O, Rutun bütün suallarına 
“mən bilmirəm” deyə cavab verirdi; doğrudan da, nə eləyəcəyini, hara gedəcəyini, sonra nə olacağını bilmir 
və ona elə gəlir ki, sanki heç nə bilmədiyi fikri onu o qədər sonsuz kiçik, elə cüzi şeyə çevirir ki, tutmaq 
mümkün deyil. Bu xırdalığı dərk eləmək onu başdan-başa çulğayır. Sanki rəqib komanda onun necə gözəl 
oyunçu olduğunu bilib və ona qarşı iki adam təyin eləyib və o hara dönürsə, hey onlardan birilə üzbəüz 
gəlir o yalnız topu ötürməli olur. Budur, o, topu ötürdü, top başqalarının əlinə keçdi və onun əlində heç nə 
yoxdur, o iki nəfər isə axmaq vəziyyətdə qalıblar, çünki əslində orada heç kim yox idi. 
Dovşan səkiyə keçir, ancaq sağa dönüb evi dolanmaq əvəzinə aşağı tərəfə elə hisslərlə addım atır ki, 
sanki bu döngə – enli çaydır, başqa tərəfə keçir. O, növbəti qar ləkəsinə gedib çatmaq istəyir. Bu 
üçmərtəbəli kərpic ev eynilə onun çıxdığı ev kimidir, ancaq onda nəsə Harrini sevindirir; gözlərinin 
kənarlarında pillələr və pəncərə altlıqları canlı kimi tərpənir və yerlərini dəyişir. Bu illüziya onu çaşdırır. 
Qulaqlarında külək yerlərini dəyişir. Bu illuziya onu çaşdırır. Qulaqlarında külək vıyıldamazdan bir az əvvəl 
əlləri öz-özünə qalxır, səkməsinin dabanı əvvəlcə daş döşənmiş yolda ağır-ağır tappıldayır, sonra onun 
tərəfindən heç bir cəhd olmadan nəsə şirin dəhşət güclənir, addımları get-gedə yüngül, iti və sakit olur və o 
qaçır. Qaçır. Qaçır. 
 
SON 
