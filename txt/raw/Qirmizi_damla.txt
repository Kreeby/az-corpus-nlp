
“Qırmızı Damla”
Fərhad Məmmədov ©  2014
I
ENİQMATİK SİQNALLAR
B.R.R.
 “…Onlar  uzaq  kosmosun  naməlum  bucaqlarından  gəlir-  6-11 milyard  işıq  ili
uzaqlıqdan.  Üstəlik  onların  peyda  olması  ilə  yoxa  çıxması  bir  olur.Saniyənin
mindəbiri tezlikdə. Onlar hər zaman, təqribən gündə 10 min dəfə baş  verir.Onlar
ani radio sıçrayışlara səbəb olur, habelə özündən sonra heç bir işıq, heç bir rentqen
şüasi və ya digər  görünə bilən iz buraxmır. Heç kim onların mahiyyətini bilmir.
(21-ci əsrə) kimi  onların mövcudluğundan belə heç kəsin xəbəri olmayıb.”
Corey S. Powell ,  1 iyul 2013-cü il 
I I
SEYMURUN İTMƏKLİYİ
Velosipedinin  pedalı  tez-tez  yerə  düşüb  onu  özündən  çıxarırdı.  Hər  on
metrdən bir, dayanıb yerə düşən dəmiri paslanmış pedalı yenidən  bərkidici, qapağı
sınmış  çərçivəyə salmağa çalışırdı. Sağı divar, solu divar,  ensiz, kələ-kötür yolla
insansız qalmış yerlərdən üzü aşağı  sürürdü .  Çimərlikdə son çimənlərin sonuncu
çimməyindən dörd ay ötərdi,  digər tərəfdən qeyri-bağ mövsümü,  ətrafda olan nə
vardısa  -  əlbəttə  ki,  qarovulçu  və  keşikçi  qoyun  itlərindən  başqa,  -   hər  şeyi
məzarlıq sükunətinə qərq etmişdi.  Ara sıra- yanından tikinti gedən bağ həyətlərinə
qum daşıyan yük maşınların yanından ötür, yan güzgüdən onsuzda darısqal olan
yolun küncünə söykənən Seymura qəribə şəkildə baxırdı. Seymur axırı bezib güc
elədi, bir təhər velosipedi başı aşağı yerə söykəyib yerdən tapdığı iri qəmbər daş
parçası var gücü onu bezdirən pedalı çərçivəyə otuzdurdu. Budur əvvəl bir – sonra
iki,  3-dən  birbaşa  dördə  keçirdi.  Hərəkət  etdikcə  üfüqdə  canlanmağa  başlayan
mavi-ağ çalarlara sevindi, budur nəyahət ki, dənizə - sahilə çıxacaqdı. Əsgərlikdən
gələndən sonra 3 il olardı ki, dənizin həsrətini çəkirdi. Son 3 ili Hacıqabulda yol
tikintisində  ağır  şəraitdə  işləməklə  keçirmişdi.  Səhərdən  axşama  kimi,  yayda
qızmar günəş, payızda şüşə kimi kəsən külək, qışda donduran qar-boran,  yazda
qalxıb-düşən qan təzyiqi şəraitində - ağır əmək şərtlərində  çörək pulu qazanırdı.
İstədiyini  Allah  yetirmişdi.  Solda  tərəfdə  müştərisiz  qalmış  marketin  boşbekar
satıcısı, ( stulu çöldə, qapının ağzına qoyub ətrafa göz gəzdirirdi) belə sürət yığan
Seymura biganə baxış altında gözləri ilə dəmiryoluna kimi müşayiət etdi. Küləyin
tədricən sərtləşdiyini hiss etdi, sanki qış ayında adi ev paltarında isti otaqdan çıxıb
soyuq  zirzəmiyə  düşmüşdü.   Velosipedinin  təkəri  küləyin  üst-üstə  yığdığı  şirə
quma  batdığından,   sürəti  aşağı  salıb,  velosipedin  zəncirini  qısaltmalı  oldu.
Çimərlikdə   tufan-boranın təsiri altında cırıq-cırıq olmuş qamış komalardan başqa
bir şey gözə dəymirdi. Birdəki qərbdə təxminən 150-200 metr aralıda balıqçıların
qaldığı daxma tərəfdə nəisə hərəkət olduğunu görürdü, böyük ehtimalla  tor atmaq
üçün katerlərini hazırlayırdılar. Çoban itinin hürməsi ilə, bir tövr təkərləri yenidən
işə saldı və mil qayaya doğru istiqamət götürdü,  dalğa qayalara çırpılıb, suyu hər
tərəfə sıçratdığından,   adi tilovla balığ tutanlara rast gəlmədi, bircə  stadion tərəfdə
gözü bir  ağ jiquliyə sataşdı. İçəridə əyləşən cütlüyün dəniz kənarına dalaşmağa və
ya başqa məqsədlərlə gəldiyini bilmədi. Üzlərindəki qeyri-bənzəyişdən bacı-qardaş
olmadıqları  aydın  olurdu.  Əslinə  qalanda  isə  bunlar  heç  marağında  da  deyildi
Seymurun, onun əsas istəyi qayaya dırmanıb ö gözəl Xəzərin havasını udmaq idi. 
Velosipedi qəribə şəkildə ilişdi. Yox, bu dəfə nə torpağa batmışdı, nə dəki,
pedalı  yerindən çıxmışdı.  Sadəcə təkərlər tərpənmək istəmirdi.  Əmin idi ki,  baş
verən  mexaniki  problem  deyildi,  nə  isə  başqa  bir  şey  idi.  Çünki  pedalı
ümumiyyətlə  bir  millimetr  belə  geriyə-qabağı  verə bilmirdi.  Tam kilidlənmişdi.
Sanki bu pedalın təyinatı zavoddan çıxandan, hərəkət verici, deyil statik bir  detal
idi. Rəngi ağarmış Seymur heç fərqinə varmırdı ki, qumsal təpələri dağıdan, suyu
fışqırdan sərt xəzri küləyinin səsi birdən birə nədən  kəsildi. Durmadan hürən itdən
də səs-səmir çıxmırdı. Başını qaldırmışdı ki, gözlərinə inana bilmədi. Sözün əsl
mənasında bütün ətraf  mühit  hərəkətsiz  vəziyyətə  gəlmişdi,  yuxuda belə  bunun
kimi qorxulu bir mənzərə görməmişdi, həyacandan damarları gizildəyir, sümükləri
sancırdı.Özünü  bir  çimərlik  fotoşəklinin  içində  sandı.  Havaya  səpələnən  qum
dənələri  belə  donub  qalmışdı.  Özündən  asılı  olmayaraq  tez-tez  nəfəs  almağa
başladı, işin nə yerdə olduğunu bir şeydən anlamaq olardı sevişən və ya dalaşan
cütlüyün olduğu jiquliyə nəzər saldı.  Bu dəfə ürəyi boğazına gəlmədi, belə demək
olarsa tam bədənnən çıxdı.  Jiqulinin içindəkilər sadəcə qeyb olmuşdu.  Yerə az
qala  betonlanmış  velosipeddən  aşağı  düşüb,  qayalığa  tərəf  götürüldü,  daha  bir
qəribə  hal,  velosiped  yerə  düşmədi  əvvəlki  vəziyyətində  qaldı.  Hər  beş-altı
addımından  bir  özündən  asılı  olmayaraq  təşviş  içində  yerə  yıxılır,  çabalaya-
çabalaya yenidən ayağa qalxırdı, üstünə bir qum dənəsi belə yapışmırdı, növbəti
paradoksal vəziyyət . Bir təhər qayaya qalxıb, cavabları dənizdə tapmağa çalışdı.
Bu  dəfə  görüdüyünə  dözə   bilmədi  və  huşunu  itirdi.  Dəniz  yerində  yox  idi,
qarşısında açılan quraq bir çöl idi, nəhəng ucsuz-bucaqsız çöl. 
I I I
ARZUOLUNMAZ QONAQ
2020- Yer Planetinin orbiti, Azərsat-1
Azersat-1  kosmik  stansiyasına  Qazaxıstan  seqmenti  olan  “Bakıt”  –ın
qoşulmasından artıq 1 həftə ötürdü.  Baş və törəmə modulun lehimlənməsindən
sonra, çəkisizlik şəraitində əsas girişdən yuxarı doğru üzən,  Bakıtın yeganə ekipaj
üzvü  Müslüm Kaibov, ilk  baxışdan,   idarəetmə otağında  səbirsizliklə  gözləyən
heyətdə,  komik,  duzlu-məzəli  bir  astronavt  təəssüratı  yaratmışdı.  Heç  2  gün
çəkmədi ki, orta boylu, çatma qaşlı, əsgər saç düzümlü bu astranavtın sözün əsl
mənasında zəhər tuluğu olduğunu anlasınlar, Belarusdan  olan Andrey Kazanov,
Gürcüstandan olan Nado Gelaşvili, Rusiyadan olan  Yeqor Mironov, ABŞ-dan olan
Keyt  Blək  və  heyət  lideri  olan  Azərbaycanlı   Etibar  Dadaşov,   Qazaxstanlı
həmkarlarının  belə  soyuqqanlı  olmasından  çaşqınlıq  içində  idi.  Adətən  ağırlıq
qüvvəsindən sonra çəkisizlik mühitinə düşəndə və əksinə transformasiyalar zamanı
kosmonavtlar çox xoşagəlməz hallar keçirir, bir növ revmatizmin ən sərt formasını
özlərində yaşamalı olurdular. Bədənə təsir edən cazibə qüvvəsi qaib olduğundan ,
bədəndə  sümüklərin  nisbətən  ləng  yeyilməsi,  əzələlərin  boşalması  prosesi  işə
düşür.  Bu  baxımda,  kosmonavtlar  3  aydan  sonra  Yerə  “qayğanaq”  formasında
qayıtmamaq üçün yeməkdən çox müntəzəm idmanla məşğul olmağa məcbur idi.
Kaibovun belə uyğunlaşma keçirdiyi gümanı ilə, onu ilk əvvəl elə ən unikal idman
alətləri ilə təchiz olunmuş  məşq şöbəsinə yolladılar.
*** *** ***
Bir neçə gün sonra 
- Yuxarıdan Yerə baxanda, adamın ürəyindən pəncərəni açmaq keçir, sanki
illüminator bu dəqiqə necəsə açılsa, ordan içəri sərin meh daxil ola. Sən
belə hiss keçirməmisən Yeqor?
Andreylə  Yeqor  istirahət  vaxtı,  öz  aralarında  danışa  bilsinlər  deyə,  alt  və  üst
kabinanı yataq otağı seçmişdilər, çəkisizlik şəraitində yuxarı-aşağı anlayışı aradan
qalxdığından, üzbəüz kabinalarda, uzanmış vəziyyətdə, bir-birlərini görə bilirdilər.
Yandakı kabinetdə  tənzimləyici  yataq kostyumunda yatan gürcüstanlı  astronavt
Nado, belarus və rus həmkarının ucadan danışmasına etiraz olaraq öz dilində nə isə
donquldandı.
- Andrey  sən  lap  çığıra-çığıra  danışırsan,  görmürsən  artıq  yuxuya
gediblər....-Yeqor  gileyləndi-...  Hə  düz  deyirsən...Eh  sənə  nə  var  ki,
kabinandakı illüminator düz bizim sevimli mavi planetə baxır, məndə isə
bu ayıra bilmədiyim bürclərdən başqa heç nə gözə dəymir. 
(sənə heç lazım da deyil, onsuzda qayıdanda Yerdən bir şey qalmayacaq, bəlkə
heç qayıtmadında “Samovar”)
Çay məcrasından çıxan kimi, qan dövranında da nəisə çalxalanmaların-təlatümlərin
getdiyini hiss etdi, eşitdiklərindən sonra. Boynunda soyuq tər damcısı əmələ gəlib,
beli boyunca aşağı yayıldı. Tükləri də iynə kimi biz-biz durmuşdu. Onu “Samovar”
deyə uşaqlıqda Rostovda oxuduğu orta məktəbdə çağırırdılar. Çünki yeniyetməlik
dövründə  siması  bir  qədər  eybəcər,  idi  başı  “qazan”,  çənə  hissəsi  isə  arıq
olduğundan, yadplanetliləri xatırladırdı, görünür hansısa yaramazın gözündə Yeqor
yadplanetliyə  yox  samovara  bənzəyib.  Moskvaya  köçdükdən  sonra,  tam  yeni
həyata başlamışdı, hörmət-izzət sahibi olmuşdu. Təxminən 30 ildən sonra yenidən
Samovar deyən çağırılması, qıcıq bir yana onu qorxuya saldı. Axı Andrey bunu
hardan bilə bilərdi?
- Nəisə dedin Andrey? – Yeqor çaşqın vəziyyətdə soruşdu. Ona elə gəldi ki,
sabit  tonlu bu səs heç də Andreyin səsinə oxşamır, üstəlik  elə  bil  lap
qulağının dibinə pıçıldamışdılar.
- Mən heç nə...hə, bayaq deyirdim ki, Yer üçün çox darıxmışam.-  Andrey
yanındakı  elektron  düymələrin  qırmızı-yaşıl  diodlarından  çıxan  işığın
gözünü  dəlməməsi  üçün  artıq  üzərinə  qara  parçadan  olan  gözlüyü
keçirmişdi. Bu  “artıq yuxuya gedirəm” anlamını gəlirdi.
Yeqor  həyəcanını boğa bilməsə də, artıq dostunun yatdığını görüb, tənzimləyici
kostyumda yerini rahatladı, bir söz demədən gözünü yummağa çalışdı. Müəmmalı
səs nəidisə, fikrindən çıxmırdı.  Qarşısında anidən qaraltı gözə dəydi.
- Qorxutdun məni, PATSAK!
...necə də ağlından çıxıb, ekipaj üzvlərindən olan tibbi və xidmətçi robot ona
dövri başağrılarına qarşı həb gətirmişdi. Robot  məşhur Sovet filmi Kin-dza-dza –
dakı eyni adlı yadplanetliyə bənzədiyindən kosmik stansiyanın heyət üzvləri əsl adı
qəliz seriya və rəqəmlərdən ibarət olan bu robotu PATSAK adlandırırdı. Film nə
qədər  qəribə  səslənsə  də,  21-ci  əsrin  üçüncü-dördüncü  onilliyində  birdən  birə
şöhrət qazanmışdı. Rus dilini bilməyən yeganə ekipaj üzvü Keyt Bləkə gəlincə, o
ümumiyyətlə söhbətin nədən getdiyini bilmədiyindən, tibb robotunu sadəcə Patz
adlandırırdı.
Patsak Yer-dəki mühəndislər tərəfindən elə qurulmuşdu ki, baş hissəsini 360
dərəcə fırlaya bilirdə, və buna görə istiqaməti dəyişməsi üçün gövdəsini burmağa
lüzum qalmırdı. Bu onun ən qorxulu cəhəti idi, və astronavtlar, Bakıdakı mərkəzə
aylıq şikayət və təkliflərində ,  hərəkət zamanı belə vahiməli görünüşün onlarda
narahatlıq yaratdığını bildirmiş, yeni buraxılışlarda bunun nəzərə alınmasını təklif
etmişdi.
Necə  deyərlər  “Yeddi  kürdün  işini  görən”  və  ekipaj  üzvlərinin  əmrlərinə
müntəzir olan Patsak yerindən götürüldü, qrafiq üzrə görməli olduğu prosedurları
davam  etdirməyə  yollandı.  Uşaqlıqda   Suxumidə  meşəlikdə  gəzişərkən,  iri
hörümçək toruna necə ilişmişdisə, hər dəfə həyəcanlı anlar keçirəndə özünü həmin
ağ  tələyə  düşmüş   kimi  hiss  edirdi.  Yəqin  ki,  Yerdəki  psixoloqlar  onun  bu
araxnofobiyasından bixəbər idi, özü yaxşı bilirdi ki, cüzi bir psixoloji qüsur onun
uzun illər kosmik uçuşla bağlı gözləntilərini bir anın içində puç edə bilər. Ürəyi
sıxıldığından yataq kostyumundan çıxıb arakəsməyə tərəf süzdü. Stansiyada bütöv
bir  mətbəxi  balaca bir  rəf  əvəz  edirdi,  içindən istənilən yerli  xarici  yeməklərin
balaca tubiklərdə jele forması vardı. Əlini atıb, konservləşdirilmiş banan pudinqi
qamarladı.  Birdən  yadına  düşdü  ki,  ona  həkim  qəti  şəkildə  banan  yeməməyi
tapşırmışdı. 
Çox  keçmədən   qatı  sarı,  kənardan  baxana  sümük bərkidən,zədələrə  qarşı
dərman geli kimi görünən, sıxlaşdırılmış məhlulun artıq acımış mədəsinə yağ kimi
yaxıldığını hiss etdi.  Tübiki əlindən qoymamış diqqətini  stansiyanın kiril “q” hərfi
şəklində burulan sağ bucaq seqmentindən gələn pıçıltı diqqətini cəlb etdi.  İstənilən
modulun  və  seqmentin  divarlarında  sonadək  uzanan  dəmir  dəstəklər
quraşdırılmışdı ki, ekipaj üzvləri ondan tutmaqla çəkisizlik şəraitində süzmək üçün
özlərinə daha yaxşı təkan verə bilsin. Bu qəza, fors-major hallarda vaxta qənaət
demək idi. 45 dərəcə burulan dəstəkdən yapışdı və artıq dönməyə hazırlaşırdı ki,
arxadan  kimsə  yaxşıca  köynəyindən  yapışdı,  onu  saxlamağa  çalışdı.  Gövdəsi
yerində qaldığından ayaqları özündən asılı olmayaraq havada ondan qabağa qalxdı.
Ayaqları aşağı salmadan,  bu darısqal mətbəx keçidində  onu saxlayan bu güclü əl
sahibinin kim olduğunu öyrənmək istədi.  Onu saxlayan Birləşmiş Ştatlardan olan
astronavt Keyt Blək idi. Rusca qırıq-qırıq cümlə ilə:
- Tss...  Yavaş  səs  çıxarma –söhbəti  sonra  öz ana  dilində,  ingilis  dilində
davam  etdirdi-   2  saata  yaxındı  onu  izləyirəm...Bunun  nəisə  ciddi
problemləri  var,  özün  başa  düşürsən  də  məni ?-  deyə  barmağını
gicgahının ətrafında sanki gözəgörünməz  milçək tuturmuş kimi fırlamaq
Yeqora işarə etdi.
Yeqor bir qədər donub qalmışdı. Çünki başa düşə bilmirdi, söhbət kimdən gedir, nə
barədə gedir.  Yeqorun gözlərini bərəldiyini görüb başını buladı,  yenidən nazik,
solmuş dodaqlarını az qala rusiyalı həmkarının qulaqlarına “dürtüb”, 
- Qazaxı deyirəm...2 saatı  holoqramlı lövhə ilə kiminləsə danışır. Hərdən
çığırır, hərdən küçük kimi zingildiyir, başa düşə bilmədiyim dildə, nəisə
yalvarırcasına ifadələr işlədi.
Yeqor köks ötürdü...Bu qadınlar hər şeyə görə təşvişə düşürlər... Yetər ki, birində
nəisə əyər-əksiklik aşkar etsinlər, ondan sonra dünyada nə qədər insani-qeyri insani
qüsurlar var hamısını həmin şəxsin boynuna qoyurlar- deyə özlüyündə gileyləndi.
- Keyt, canım...(ingilis dilin “honey”- balım müraciət formasını işlətməyi
çox sevərdi, xüsusilə ona yaxın olan qadınlara)..görürsən ki, bu yazığı
ölkəsindən güc-bəlayla göndəriblər,....yox-yox...səni əmin edirəm bu elə
məcbur olub uçub bura...Yəqin Qazaxstanla danışır, bu adam ipə-sapa
yatan deyil. Gəl onda işin olmasın, qoy neyniyir eləsin?
- Onu  demirəm...  qəribə  insan  olmağını  məndə  bilirəm...  Siz  bayaq
uşaqlarnan   laboratoriya  seqmentində,  gövdə  hüceyrələri  üzərində
sınaqlar aparanda, mən  bildiyin kimi “sibirdə” (ekipaj üzvləri  ən son
nöqtədə  yerləşən  ən  erkən  modullardan  olan  bu   şöbəni,  qaranlıq  və
vahiməli  olduğu ilə  yanaşı  həm də nadir  istifadə  zərurətinə görə belə
adlandırırdı) speysuolk skafandrımı dəyişməyə çalışırdım...Yadındadır da
mənlə  Nado  gələndə  ehtiyat  geyimləri,  bizə  aid  ləvazimatların  bir
hissəsini  bura  qoymuşdum...   İçəri  qaranlıq  olsa  da  səliqə-səhman
yaratdığımnan,  nəyin  harda  olduğunu  yaxşı  bilirdim.  Təkcə  sistem
blokunu  yandırmışdım  ki,  azınan  siferblatın  işıqları  azda  olsa  mənə
yardımçı ola.  İstəyirsən inan-istəyirsən inanma...amma vicdanıma and
içirəm,  qəfildən   çıxış  lyukuna  nəyinsə  guppultu  ilə  çırpıldı....Ürəyim
yerinnən qopdu. Qorxudan yerimdə lal-dinməz qalmışdı....Dedim yəqin
göydə  yuvarlanan  meteorit  parçası  idi  dəyən...  skafandr  bağlamasını
götürüb  aradan  çıxmaq  istəyirdim  ki,  gördün,  lyukun  dairəvi  dəstəyi
burulur....Bax xatırladıqca əllərim tir-tir əsir.
Tam əmin olsun deyə yarpaq kimi əsən barmaqlarını Yeqora göstərdi...Yeqor
əllərini ovucunun içinə alıb, ovxalamağa başladı...
-  hə  onu  deyirəm  də,  gördüm  dəstəy  açılır...məcbur  olub  siferblatı
söndürdüm,  altında gizləndim...  Lyuk  açılan  kimi,  ağ  skafandrlının  sanki
təqibdən qaçan biri kimi, özünü içəri soxduğunu, arxasıncada  lyuku var
gücü ilə bağladığını gördüm... skafandr bizim skafandr idi  (Keyt NASA-nı
nəzərdə  tuturdu)....kaskasını  çıxaran  kimi,  onun  Qazax  olduğunu  başa
düşdüm.  Əynini tez dəyişib skafandrı yenidən qablaşdırdı.
Bəli Yeqor məsələnin ciddi olduğunu fərqinə vardı.  Bakı Kosmik İdarəetmə
Mərkəzinin icazəsi  olmadın kimin nə ixtiyarı  vardı,  açıq kosmosa çıxa,   yalnız
qəza  zamanı  və  ya  Yer  planetindən  olan  jurnalların  “çoxminmanatlıq”  sifarişi
əsasında kosmosun, Yer planetinin və ya bürclərin yüksək dəqiqlikli fotoşəkillərin
çəkməz lazım gələndə, stansiyanın hüdudlarını tərk edə bilərdi. Nə olsun! İstər-
istəməz  kosmosa  çıxışı  Bakı  ilə  uzlaşdırmaq  lazım  gəlirdi.  Əks  təqdirdə,  bu
kosmonavtın  ranqının  aşağı  salınması  bahasına  başa  gələ  bilərdi.  Yeqorun  ilk
ağlına  gələn   Kaibovun  vəzifədən  suistifadə  edib,  əlavə  qazanc  əldə  etməyə
çalışması və ya sadəcə iki cəbhəyə işləməsi idi...Yeqor özü rus idi, və müştərək
layihədən həm Rusiyanın həm ABŞın,  həm də Avropa ölkələrinin öz maraqları
vardı...Onlar istər istəməz öz kosmonavtları və ya astronavtları sayəsində buradan
məxfi və ya “şəffaf” məlumatları öz ölkə rəhbərliklərinə çatdırırdı. Ona görə iki
cəbhə dedikdə,  ikinci  cəbhə Çin  və ya başqa radikal  yönümlü şərq dövləti  ola
bilərdi. Kosmik nailiyyətləri ilə NASA-nı üstələməyə çalışan Hindistan belə istisna
deyildi. 
- Belə...Gəl  bir  yerdə  yaxınlaşaq  Dadaşova..-Yeqor  qolundakı  “ağıllı”
saata baxdı. Lazımı düyməni basıb, heyət liderinin loginini seçdi. Budur
artıq   ekranda  bığıburma,  saçlarını  səliqəli  şəkildə  yana  daramış,
suyuşirin  Dadaşovun  siması  canlandı.  Xüsusi  idman  geyimində  idi.
Trenajorlara  bütün  enerjisini  sərf  edərdi,  Alnında  yığılan  tər
damcılarından biri başından ayrılıb köpük şəklində sərbəst kurs götürdü.
Stansiyada hər şeydən əvvəl  su ilə diqqətli olmaq lazım gəlirdi. Ağırlıq
qüvvəsi olmadığından, su kosmosda “hərəkətdə olan ölümə” bərabər idi,
ehtiyatsızlıq üzündən dağılmış su, iri  damlalara çevrilərək, xaotik şəkildə
hərəkət  edir.  Vaxtından  quru  əskiylə  yığmadıqda,  sistem  blokuna,
seqment qurğlarına, kondensatora hopub, sistemdə ciddi pozuntulara və
bəzən  qəzaya,  yanğına  belə  səbəb  ola  bilərdi.  Dadaşov  dərhal  tər
damcısını  əli  ilə  tutub  xüsusi  olaraq  suyu  özünə  hopdura  bilən
materialdan hazırlanmış idman kostyumuna sürtdü.
- Buyur Yeqor...eşidirəm səni...Aha...Keyt də burdadır ki,...niyə belə qaş-
qabağınızı  sallamısız.-  yenidən  üz-gözünü  dəsmalla  quruladı...-  Bir
qədər təngnəfəs oldum, gərək məni bağışlayasız. 
- Ciddi bir məsələ var, yoldaş kapitan.
Keytin  sözü  ağzında  deyil  boğazında  qaldı,  çünki  sözü  gedən  şəxs  şaməridən
baxışları ilə yanlarından necə ötüb keçdisə,keytin bütün bədənini təlatüm bürüdü.
Yeqora tərs-tərs baxıb başını  buladı,  arxası  üstə onlara baxmağa davam edərək,
süzdü  və  yataq  kabinasına  yollandı.  Yeqorun  diqqətini  çəkən  özündən  sonra
arxasında qoyduğu tünd maye damcısı idi. Xaotik şəkildə hərəkət edən damcın qan
zərrəsi olduğunun fərqinə vardı
- Yeqor  orda  hər  şey  qaydasındadır?-  Dadaşov  artıq  ağıllı  saatın
ekranında  həyəcanlı  görünürdü-   Yeqor  saatının  kamerası  ilə    qan
damlasını göstərdi.
Dadaşovun göstərişi ilə Keyt və Yeqor dərhal  Qazaxın bayaqdan özünü məşğul
etdiyi seqmentə kombustiya seqmentinə yollanmalı oldu . 
*** *** ***
Macarıstan  istehsalı olan bu kombustiya seqmentində adətən çəkisizlik şəraitində
alışma  ilə əlaqədar sınaqlar aparılardı. Otağda olan  iri  peç,  təzyiq və termo-
sızmalara  qarşı  ilkin  xəbərdarlıq  sistemi,  o  cümlədən CCTV kameralar,   istilik
sensorları, avto-bloklaşdırma vasitəsi ilə  təchiz olunmuşdu. Ona görə, Dadaşov
seqmentə  daxil  olmazdan  əvvəl   smartfonunda  olan  tətbiqlə,  otağa  ötəri  nəzər
yetirdi.  Portativ ekrandan heç bir kənar faktor, diqqət cəlb edən bir şey sezilmirdi.
Bircə Bakı ilə kommunikasiya qurğusunun ekranı göy fon göstərirdi.  Göy rəng
kosmik stansiya ilə İdarəetmə Mərkəzi arasında rabitənin gözləmə rejimini keçdiyi
anlamına gəlirdi. Yəni kimsə bir neçə dəqiqə əvvəl yerlə danışmışdı. Ancaq o da
ola bilərdi  ki,  canlı  rabitə heç idarəetmə mərkəzi  deyil,  videfonu olan istənilən
idarəyə və ya sadəcə yaşayış evinə qoşulsun.   Kapitan Dadaşov, Keyt və Yeqor,
müvafiq ardıcıllıqda, dəstəkdən tuta-tuta ehtiyatlı şəkildə sağ seqmentdən buruldu. 
- Kəskin qoxu hiss etdiz ?– deyə Dadaşov Keytin də anlaması üçün sərt
ləhcə ilə ingiliscə soruşdu.
Hər ikisi təsdiq olaraq başı ilə işarə etdi.  Gözləri önündə açılan heç də xoşagələn
mənzərə deyildi.  Kosmonavtlar istənilən ekstrimal hallara  reflektiv olan insanlar
arasından seçilirdi, elə biriləri ki, gözlənilməz şəraitdə soyuqanlı şəkildə yerində
donub  qalmasın,  əksinə  istiqanlı  hərəkət  edib,  necə  deyərlər  fiziki  baxımdan
“hazırcavab” olsun. Ancaq indi elə bir durumla üz-üzə idilər ki, kapitan Dadaşov
da  daxil  olmaqla,  gözləri  önündə  havada  xaotik  şəkildə  üzən,  divarların
skoçlarından sallanan,  peçin borusuna dəyib fışıldayıb buxarlanan çoxsaylı  irili-
xırdalı   qan damlalarına çapkın şəkildə tamaşa edirdi.   Qoxunun insan qanının
çürümüş iyi olduğunu Dadaşov sanki əvvəldən duymuşdu. Çaşqın durumdan çıxan
nə qədər qəribə olsa da birinci Amerikalı xanım oldu.  Keyt bədəndən çıxan tər
damcılarından ötrü, hər  ehtimala qarşı  bütün otaqlara qoyulmuş  hopdurucu  əl
dəsmallarından  çıxardaraq,  üzən qan damcılarını qurutmağa çalışdı. Dəsmal qan-
qeysan olan kimi, onu xüsusu su çəkən nasosa  yaxınlaşdırdı və yenidən havada
sanki rəqs edirmiş kimi sonuncu damlasına kimi  insan orqanizminin bu qırmızı
“yanacağını” təmizlədi, Yeqor da ona qoşulmuşdu. Dadaşov özünü ələ aldı, peçə
yaxınlaşıb  pəncərəsindən içəriyə baxdı.  Alov olmasa da, hiper-alışmadan sonra
qara  kül  fonunda  nəinsə  közərdiyini  gördü.   Qırtlağı  quruduğundan  udqundu.
Közərən şey heç də sınaq obyekti deyildi, insana məxsus ayaq oynağı idi, skeletin
qalan hissəsi kül təbəqəsi ilə örtülmüşdü. GÖrünür əclaf Kaibov onu öldürdükdən
sonra tez-bazar sobaya atmış heç, alışma rejimini də düzgün seçə bilməmişdi ki,
maddi sübutu külə döndərsin. Dadaşov artıq  mədəsi bulanan Yeqora üzünü tutdu:
- Yeqor tez özünü yetir yataq otağına, gör Andreylə Nado hardadır...gözlə
-yenidən ingiliscə - Keyt səndə onunla get!
Dadaşov yaxşı anlayırdı ki, ya Belarus Andrey yerində olmayacaqdı, ya da Gürcü
mexanik  Nado,  çünki  sobada  olan  faktiki  skelet,  başqasının  ola  bilməzdi,  hər
halda,   stansiyada  yalnız  6  nəfərdən  ibarət  idilər.  Ancaq  uşaqları  qorxutmaq
istəmədi.  Ona  görə  də  sobada  meyit  qalıqları  aşkarladığını  bildirmədi.   Artıq
Yeqora sola burulurdu ki, Dadaşov eşitsin deyə qışqırdı.
- Kimi tapsan dərhal interkomla mənə məruz elə....yox yaxşısı budur smart
saatıma zəng elə...
- Oldu
Dadaşov  özünü  kommunikasiya  qurğusuna  yetirdi.  76  diaqonal  ekranla
işləyərkən otərəf-butərəfə uçmamaq  üçün xüsusi dayaqlı kresloya əyləşdi,   kip
qalması üçün lazımı remenləri və qasığ kəmərini bərkitdi.  Enter klavişinə enmiş
qan damcısını əli ilə silib üst geyiminə sürtdü. Əstağfurullah,   beş saatdan sonra
namaz qılmaq üçün formasını dəyişməli olacaqdı. Bəli Dadaşov kosmosda namaz
qılan 3-cü müsəlman kimi tarixə düşmüşdü.  Onun istəyi ilə stanstiyaya rüku və
səcdə  zamanı  sabit  qala  bilməsi  və  möhürün  uçmaması  üçün  xüsusi  qurğu  da
fikirləşmişdilər. Ancaq namazın vaxtına  hələ vardı. Nə baş veribsə, Yerlə birbaşa
əlaqədən sonra olub.  Nə qədər gözlənilməz olsa da, Bakı özü zəng edir. Ekranda
kompuyer  arxasında  əyləşmiş  Kosmik  İdarəetmə  İdarəsinin  rəhbəri  Rəşadət
Sənanov  canlandı.  Rəng-ruhundan həyəcanlı  lakin  sözü-dolu  insana  bənzəyirdi.
Xəttin  qarşı  tərəfindən  Dadaşovun  olduğunu  görcək,  Sənanov  ona  danışmağa
mafar vermədi:
- Bura bax Etibar, vəziyyət çox gərgindir...burda aləm dəyib bir-birinə heç
bilmirəm nədən başlayım...bir sözlə  zibilə keçmişik...Gürcüstanla Rusiya
arasında yenidən münaqişə yaranıb.  Rusiya-yönümlü döyüşçülər guya
Batumidə terror aktı törədib,  uşaqları  bulvara aparan  mini aerobusu
havaya uçurub. Gürcüstan bizim nazirliyi   e-nota göndərib ki, onların
vətəndaşlarının rusiyalı biriylə bir tədqiqatda iştirak etməsini istəmirlər.
Dərhal Nado-nun Yerə qaytarılmasını tələb edirlər. Bir şeylər edin,  ilkin
növbədə  ekspedisiyanın  rəhbəri  kimi  bu  sənin  boynuna  düşür  Etibar,
müharibənin  getdiyi  barədə  xəbəri  nə  gürcü  nə  rus  kosmonavta
demirsən... Bu günü bir təhər yola verin, onların Yerlə kommunikasiya
yaratmasına imkan verməyin, interneti də müvəqqəti olaraq Sizin üçün
dayandırırıq.  Deyərsən ki, peyk qovşağında texniki problemlər yaranıb,
nə bilim eh,  ən uyğun bir  şey fikirləşib de...Sabah isə   saat  12.00-da
Gelaşvili  Nado-nu  kapsula  qoyub  yollayın  Yerə.  Rusiya  hələ  ki,  öz
kosmonavtını geri istəmir. Nado qayıdandan sonra internetdə bərpə olar,
ekipaj üzvlərinə də olanları danışarsan...
Dadaşov tam çaşqınlıq içində idi, müdaxilə etməyə məcbur oldu.
- Sözünüzü kəsirəm, ancaq bizdə daha pis insident baş verib...Kombustiya
kamerasından kosmanavtlardan birinin....- yenidən sözü ağzında qaldı..
Sənanov başını bulayaraq.
- Dadaşov  sən  görürəm  məsələnin  nə  qədər  ciddi  olduğunu  anlamağ
istəmirsən, çox danışmaq olmaz, daxili problemlərinizi özünüz həll edin,
di bəsdi, saatını sinxronlaşdır, dediklərimi vaxtında yerinə yetir, uşaqlar
gəlib  eşidərlər,  əlaqəni  kəsirəm...Sabah  axşama  kimi  bizimlə  əlaqələ
bloklanacaq...Di muğayat ol...Nadonu yerdə gözləyəcəyik.
- Yox...Bir dəqiqə, bir dəqiqə-   Dadaşov nə qədər bərpa düyməsini basdısa,
bir  faydası  olmadı.  Rabitə  artıq  birdəfəlik  kəsilmişdi...İşə  bir  bax  bu
işlərin Qazaxa nə aidiyyatı  vardı...Axı o əmin idi ki,  hələlik naməlum
kosmonavtın naməlum qatili elə Kaibov idi..
Vəziyyəti  daha da qəlizləşdirmək mənasızdır. Kaibov ekipajın ən potensial
təhlükəli  üzvüdür,  özünümüdafiə  məqsədilə  silahlanmaq  lazımdır,  amma
nəylə...bax məsələ də bundadır, hansı vasitəylə...Bakıdan göndərilən  kapsullarda
və yük gəmilərində  odlu silahların daşınmasına icazə verilmirdi. Odlu silahdan
istifadə  mənasız  olmağı  bir  yana,  çəkisizlik  şəraitində  açılan  güllə  olduqca
təhlükəli  olurdu.   Havanın  müqavimətinə  rast  gəlmədiyi  üçün  hər  hansı  bərk
obyektlə  təmas  edənə  qədər  durmadan  hərəkətdə  ola  bilir.  İstənilən  xəfif  xəta,
milyonlarla manat dəyəri olan avadanlıqlarına axırına çıxa bilərdi.  Bircə variant
işçi-medik  robotları  olan  “Patsak”   fövqəladə  rejimə  keçirib,   Kaibovu
qandallamasına dair əmr verməkdi. Dadaşovun bir ekspedisiyə rəhbəri olaraq buna
rəqəmsal  səlahiyyəti  çatırdı.    Yerindən  qalxırdı  ki,  ağıllı  saatının  siferblatında
Yeqorun həyəcanlı siması peyda oldu. 
- Boss, pis xəbərim var...
Əsəb gərginliyindən Dadaşovun başı dinamit  tək partlayacaqdı. Bir gün ərzində bu
qədər gərginlik, bu qədər hadisə, yüksək dözümlülük testi keçmiş olsa belə,heyətin
rəhbəri olmasına rəğmən qorxu hissi tədricən onu boğurdu. Nə olursa olsun, bu
təşviş hissini boğmağa məcbur idi. 
- Nə Yeqor...Nə olub yenə?
- Keytlə  birgə  bayaqdan  Nadonu  oyadırıq  oyanmır,   elə  bildik,  yuxu
dərmanı  içib,  ancaq  nəbzini  yoxladıq  ,  öldüyünü  başa  düşdük,
zəhərlənmə əlamətləri hiss olunur.
Bakı xəbər tutsaydı ki, Yeqor belə bir gərgin vəziyyətdə, Gürcüstanlı kosmonavta
yaxınlaşıb, ardınca isə ikinci ölü vəziyyətdə aşkarlanıb, bu Dadaşovun karyerasının
üzərindən birdəfəlik xətt çəkə bilərdi. Kim inanacaqdı ki, NADO-nu  dırnaqarası
düşməni Yeqor deyil Kaibov qətlə yetirib. 
- Yeqor,  Nadonun tüpürcək nümunəsini götür, özünü çatdır 4-cü seqmentə,
dolğun analizdən keçir, mənə zəhərlənmə barədə ətraflı məlumat lazımdı,
Bakıya heç bilmirəm bu hadisəni necə məruzə edim... Guya sabah onu
təcili Yerə yollamalıydıq. indi isə kapsula ölüsünü qoymalı olacam.
- Necə? Cənab Kapitan, eləsən gizlətdiyiniz bir şey var.
- Əvvəl  axır,  onsuzda  bilməlisən,  Bakıdan  əlaqə  saxladılar,  Rusiya  ilə
Gürcüstan  arasında  müharibə  başlayıb,  yüzlərlə  itki  var,  Gürcüstan
höküməti dərhal nota göndərərək,  kosmosdakı vətəndaşını təhlükəsizliyi
naminə Yerə qaytarmağı istəyib. Üstəlik sabaha kimi Sizi bir-birinizdən
uzaq tutmalıydım, ki, şayət arasınzda bir münaqişə yaşanır, İndi ki, onun
meyiti  tapıldı,  həm  sənin  işin  fırığdı,  həm  mənim.   Şübhələr  sənə
yönələcək, məni isə vəzifəmi layiqincə yerinə yetirməməkdə, ekspedisiya
üzvlərinin  təhlükəsizliyini  lazımınca  təmin  etməməkdə,  səriştəsizlikdə
ittiham edəcəklər. Ona görə  dərhal  meyitdən nümunə götürməliyik  ki,
gecəylə testlərin nəticəsi hazır olsun,  Nado-nu hazır tibbi raportla birgə
yollayaq.  İşlər  olduqca  qəlizdir  Yeqor,  bəlkə  ümumiyyətlə  missiyanı
yarımçıq dayandırdılar...Keyt hardadır ? Keyti görmürəm.  
- Ayaq yoluna çıxıb
- Onda dərhal  dediyimi yerinə yetir, diqqətli ol, mənim yataq otağıma gir,
orada   divara  sağdan  asılmış  rük-zaqın  içində  bir  dəmir  çəkic
görəcəysən, ondan özünümüdafiə üçün istifadə elə, əclaf hər an qarşına
çıxa bilər.  Mən özüm də Patsakı  götürüb,  gəlirəm...  Gecəyə kimi onu
əclaf Qazaxı tutub,  təcrid etmək lazımdır. 
Nado da tapıldısa deməli, sobada qalıqlarını aşkarladığı şəxs Belarus Andrey imiş.
IV
BİZİM QALAKTİKADAN KƏNARDA
Günəş şüaları sınmış bucaqlarda üzünü oxşadığından, hələ gözlərini tam aça
bilmirdi. Çox qəribə aparırdı özünü günəş, sarımtıl-narıncı işıq təkcə qarşısından
yox,  elə  bil  sağından  da  hücum  çəkirdi.   Gözlərini   bir  təhər  açıb,   şüadan
qorunmaq üçün əlini işığaqarşı “sipərə”çevirdi.  Seymur müəmmalı şəkildə yoxa
çıxmış  həmin  çimərlikdə  idi,  əgər   dənizin  olmadığı  yeri  artıq  çimərlik
adlandırmaq olardısa. Açılan ucsuz-bucaqsız səhra, Şimali Afrikanın yaşxı mənadə
ən “divanə” guşələrini xatırladırdı.   Huşunu itirib üzərində yatdığı qayaya əli ilə,
toxundu. Dəniz qayalarına xas olan nəmlikdən, əsər əlamət yoxdu, quruluşu bir
qədər fərqlənirdi. Gözləri  işıqlığa tam alışdıqdan sonra  səmaya ötəri nəzər saldı.
Səma  həmişəkindən fərqli mavi yox, yaşıla  bənzər bir çalara bürünmüşdü. Günəş
və ya günəşə bənzəyən bu ulduz nəydisə , “səkkiz fomrasındaydı və çox yaxından
ötürürdü şüaları, nərdivan qoyub toxuna biləcək məsafə təxəyyülü yaranırdı. İstisi
də  insana   tuhaf   bir  rahatlıq  gətirirdi.   Seymur  özünü  dərhal  toxtadıb,   sahil
yaxındakı maşına tərəf qaçdı.  
Qarşısında parıltısı  ilə  göz işıldadan,  maşın  huşunu itirənə qədər gördüyü
həmin o ağ VAZ 2106 idi. Qapının dəstəyilə nə qədər uğraşdısa,  dəmir tutqac ona
tabe olmadı. Yaxşı ki, bu “anlaya bilmədiyi hal  baş verəndə”  içəridə sevişənlər və
ya dalaşan cütlük pəncərələri açıq qoymuşdu.  Eləmə təmbəllik Seymur əvvəl baş-
boyun hissəsini, sonra bütöv gövdəsini dürtdü çərçivədən içəri. Ancaq ayaqlarını
pəncərədən sallanmış vəziyyətdə saxladı.  Etdiyi ilk şey maşının ön güzgüsündə
özünü baxmaq oldu. Əmin olmaq istəyirdi ki, bütün bu olanların başqasının yox
məhz onun başına gəlir. Öz əksini  görəndə çöhrəsinin əvvəlki ifadəsindən əsər-
əlamət  qalmadığını  gördü.  Üzü  çox  sərtləşmiş,   sanki  illərin  uzun  dəniz
yolculuğundan qayıtmış,  mavi  dəryanın şaxtası,  fırtınası,  kəsən küləyinin bütün
sınaqlarından  keçmişdi.  Ən  qəribəsi  isə  üzünə  əməlli  başlı  tük  gəlmişdi.
“Qocalmışam” deyə  özü öz  ürəyində  səsləndirdiyi  fərziyyədən vahiməyə  gəldi.
Sağ oturacağın qırağında maşının açarı gözünə sataşdı.  Bu qədər olanlardan sonra,
açara toxunmaq belə ona təhlükəli gəlirdi.  Çevik hərəkətlə açarı əlinə almışdı ki,
pəncərədən  sallanan  ayaqlarına  gələn  vicvicə  bütün  bədəninə  yayıldı,  nəbzinin
durduğunu  özü  də  hiss  etdi.  Kimsə  möhkəm əlləri  ilə  bacardıqca  incə  şəkildə
ayağından  tutmuşdu.   Seymur  üzünü  çevirmədə  reflektiv  olaraq  sağ  təpiyi  ilə
ayağından yapışan varlığa zərbə endirdi. Elə o  dəqiqə ayaqlarını içəri salıb,  güc
tətbiq etməsinin sayəsində ondan aralanan varlığın nə olduğunu gözləri ilə görmək
üçün çevrildi. Dəhşət filmlərinə azdan çoxdan baxdığından təxəyyülündə istənilən
növ əcinələr, yadplanetlilər  və ya eybəcər yaratıqların görüntülərini bir birini əvəz
edirdi.   Bir  də  gördü ki,  təpiyindən  yerə  yıxılan   orta  yaşlı,   qara  kostyumlu,
qırmızı qalstuklu, saçları italyansayağı, gellə arxaya daranmış bir hündürboy kişi
idi.  Bahalı parçadan olan kostyumuna qonmuş qum dənəciklərini təmizləyib, heç
bir  şey  olmayıbmış  kimi,  gülməsəyərək ayağa qalxdı.   Kifayət  qədər  nəzakətli
tonda :
- İstəsən maşını işə də sala bilərsən,  Yerdən gələn cisimlər,  xüsusilə metal
buranın   mühitinə  uyğunlaşa  bilmir.  Fəqət  daxildə,  əşyalar  öz
funskionallığını  qoruyub  saxlayır.   Bayaq  kənardan  səni  izləyirdim.
Qapısını aça bilmirdin.  Səni əmin edirəm ki, içinə əyləşsən maşından
istifadə edə biləcəysən. Bu planetin əsas qəribəliyi elə ondan ibarətdir. 
Seymurun maşından düşdüyünü görüncə sağ əlini ona tərəf uzatdı.
- Russo! 
- Seymur – deyə tanımadığı bu yad insanın əlini sıxdı. 
Qara kostyumlu cibindən ağ bağlama çıxarıb, içindəki parça topanı, uzatdı və  yerə
sərib əli işarəsi ilə Seymurun əyləşməyini xahiş etdi.    Bu qəribə mühitdə  gözünü
açandan  bəri,  qulağına  bir  əlavə  səs  ,  külək  vıyıltısı,  qum  xışıltısı  dəymirdi.
Sonuncu  dəfə  belə  sükunəti  nə  vaxt   yaşadığını  xatırlamırdı.  Belə   səsizlikdə
fonunda  öz  nəfəsini  və  nəbzini  aydın  şəkildə  eşitməsi,  onu  bir  qədər
qıcıqlandırırdı.   Kim bilir  bəlkə elə bu yad təbiətin susqunluğuna görə ,  indicə
qəribə şəraitdə tanışdığı və hələ həyat tarixçəsini, bu planet sakini olub-olmamasını
dəqiqləşdirmədiyi   cənab Russonun danışığında  qeyri  adi  intonasiyalar  eşidirdi.
Sağına və soluna ötəri göz gəzdirib,  əyləşdi. 
- Mən  heç  bir  şey  başa  düşmürəm....  Hardayıq?  Dəniz  niyə  yoxa
çıxıb,günəşin  yerinə  başımızın  üstünü  alan  bu  körpüyə  bənzər  bulud
nədir? 
Kostyumlu  əlini  pencəyin  sağ  cibinə  atıb,  oradan   rezin  formasında  qolbağa
bənzərə  qara  rəngli  nəyisə  çıxardı.  Hə...elektron  saat  idi.   Aydın  görsün  deyə
Seymura yaxınlaşdırdı.
- Hamsının cavabı  bax bundadır.  Beş ilə yaxındır ki, bu kainatın  tərk
olunmuş məkanına düşmüşəm.  Saat normal işləyir, ancaq inanırsan inan,
inanmırsan inanma, bu beş il ərzində  saatının cəmi bir saniyəsi dəyişib.
İtkin  düşəndə  saat  15.21  34   idisə,   bu  yaxınlarda   saniyəni  göstərən
qiymət 34 dən 35ə keçib. Planetin adını bilmirəm, yerli “aborigenlər” o
qədər  də  ünsiyətcil  deyillər,  ancaq  onu  bilirəm  ki,  bizim  Yerlə
müqayisədə  burada  zaman  ildırım  tezliyi  ilə  keçir.   Yəni  elementar
məntiqlə  götürsək   50  il  sonra  burada  qocalıb  hər  necəsə  doğma Yer
planetimizə qayıda bilsək belə,  ordakı itməkliyimizdən cəmi 10 saniyə
keçmiş olacaq. Ətrafdakılar bizim  bir neçə saniyə ərzində qocaldığımızı
görüb, tam  çaşqınlığa düşəcək. 
- Siz  indi  deyirsiz  ki,  biz  başqa  planetə  düşmüşük...Axı  necə  ?  Siz
hardansız? Necə oldu bura düşdüz?
Russo  dərin köks ötürüb sağ əli ilə gözünə düşən teli arxaya doğru hamarladı.
Yerini rahatladıb, özünü bir qədər qabağı verdi. 
- Mən Fransızam, Fransalı  daşınmaz əmlak agentiyəm.
Seymur eşitdiklərinə inana bilmədi. 
- Siz Fransızsızsa mənim dilimdə necə olur belə səlis danışırsız?
- O sənə elə gəlir ki, sənin dilində danışıram... Bu planetdə hamı eyni dildə
danışır fikir dilində, əlbəttə bu telepatik ünsiyyətdən fərqli bir danışıqdır.
Hər  ikimizin   nitq  orqanları  işləyir  və  dünyada  olduğu  kimi  havaya
samitlər-saitlər “süzülür”. Sadəcə  bu planetdə beyin necə çalışırsa hamı
eyni cür danışır. Sənə elə gəlir öz dilində danışırsa – hardansan özün ?
(Seymur Azərbaycanın adını çəkdi)  aha , sən elə sanırsan ki, Azərbaycan
dilində  danışırıq  indi  səniynən,  Ancaq  səni  əmin  edirəm  ki,  tam
yanılırsan,  istəsən bu dəqiqə sübut edərəm sənə.
Russo gözlənilmədən ayağa qalxıb baxışları ilə nəyisə axtardı.
- Budur  başının  üstünü  alan  və  hər  tərəfdən   bu  obaları  işıqlandıran  o
səkkizə  bənzər  cisimi  götürək...Bəli  düz  bilmisən  o  bu  qalaktikanın
qəribə  günəşlərindən  biridir.  Əlbəttə  ki  bizim  günəşdən  funksionallıq,
quruluş, fiziki xassələrinə görə fərqlənir. Ancaq demək istədiyim odur ki,
sən özündən asılı olmayaraq  artıq  həmin cismin adını bilirsən
Həqiqətən  də  qeyri-iradi  şəkildə  dilindən  indiyənə  kimi  eşitmədiyi  bir  sözün
çıxdığına özü də valeh oldu.
- Qalifa!
- Bəli Qalifa, dediyim kimi, burada hamıyla dil tapa bilərsən. 
Seymur tük basmış boğazını qaşıyıb, fikrə daldı:
- Hamı deyəndə kimi nəzərdə tutursuz?
- Yerli planet sakinlərini, bizdən elə bədən, ümumi quruluş baxımından elə
də fərqlənmirlər,  yəni bizim kimi iki ayaq, iki əlləri, ürək və başları var,
sadəcə bəzi daxili orqanizmləri, qan dövranları bir qədər fərqlidir və ən
əsası,  dermotoloji  özəliyi  var  bu  canlıların,  dərilərinin  konkret  rəngi
yoxdur.
Seymur yenə təəcüblə  soruşdu:
- Necə yəni dərilərinin rəngi yoxdu,  gözə görünməzdilər?
- Əksinə,   onları  mənz öz dilimdə “spekt”  adlandırırar, yəni  dərilərində
başdan ayağa daimi şəkildə göy qurşağının bütün rəng çalarlarına bir-
birini dəyişməsi gedir, bir saniyənin içində,çöhrələri-əndamları sarı, göy
və bənövşəyi  görünüş alır.  Odur qamışdan olan külafirəngi tərəfə  bax,
o   bu  sahənin  bir  növ  baxıcısıdır,   fikrin  bizim  yerdəki  baxıcılara
getməsin, mühafizəkar və ya komendant zad deyil. Öz cinsinin alimidir.
Məqsəd səni, məni  və Yerdən müəmmalı şəkildə bu planetə gəlmiş digər
canlı  və cansızları  məsələn elə qamışdan olan bu komaları,  maşını  və
digər  əşyaları  onların   sivilizasiyasından  təcrid  etmək  və  gəlmə
mənbəyini  araşdırmaqdır.  Bəli  düz  eşitdin,  onlarda  planeti  yüksək
sivilizasiya idarəedir, məqsədləri  bizi  yerli  əhalidən gizlətmək həm də
bizim  tərəfdən  onların  bu  ierarxiyasız  quruluşuna  təsir  edə  biləcək
ünsirləri  əngəlləməkdir.  Yəni  “ilanın  quyruğunu  basdalamaq”  misalı
kimi...dayan  görüm  yoxsa  düz  demədim  “ilanın  quyruğunu
basdalamamaq”  misalı....eh..nəisə  özün  başa  düşdün.  Bir  sözlə,  Yerin
leksikonu ilə desək burda “həmişəlik karantindəyik”, tibb bacıları  bizə
yaxşı  baxır,  vaxtlı  vaxtında  yeməyimizi  verir,  bizimlə  çox  nəzakətlə
davranır, ancaq bizimlə  qoruyucu kostum geyinmədən ünsiyyət qurmur
və bizi istədiyimiz vaxt çölə buraxmır. Yəni bunları bir metafora kimi
deyirəm, yəqin özün başa düşdün. Yeri gəlmişkən burada yemək yeməy
deyilən bir anlayış yoxdur.
 Seymurun  daha  sual  verməyinə  bir  lüzum qalmadı,    nə  ac  idi  nə  də  susuz,
orqanizmində sanki indiyənə kimi həzm sistemi olmamışdı. 
- Özün  yəqin  artıq  başa  düşdün,  burada  olanlar  Qalifanın  şüaları  ilə
qidalanır...Bizdə  indi  o  qidalı  şüaları  uduruq,  biz  diyəndə  ki,  bütün
vücudumuz,  məsələnin pis   tərəfi  ondan ibarətdir  ki,  həzm sistemimiz
çalışmasa, o funksionallığını itirə bilər.  Yenə Yerə hər necəsə qayıtmağın
öhdəsindən  gəlsək,   maksimum  bir  həftə  sağ  qala  bilərik.  Yeganə
alternativ  qidalandırıcı  maddələrin  müntəzəm  olaraq  sistem  şəklində
bədənə yeridilməsidir. 
Birdən  yer  lərzəyə  gəldi.  Russo  çevik   Seymurun  qolundan  tutub,  onu  ayağa
qalxmağa köməy etdi. “Tez min maşına, tez ol, tez ol”. Seymur artıq bir kəlma
soruşmadan   uzun  illər  ərzində  etibar  etdiyi  dostu  kimi  Russonun  göstərişinə
tərəddüdsüz şəkildə tabe olub,  açıq qalmış jiqulinin qapısından içəri  atıldı, onun
ardınca  Russo  tələsik   elə  həmin  qapıdan   maşına  minib  özü  sükan  arxasında
əyləşdi və qapını bağladı. Yeraltı təkanın səthdə olan hər şeyi silkələməsi yeddinci
sinifdə  oxuyarkən  Şamaxıda  üzləşdiyi  ilk  zəlzələ  “təcrübəsini”   ona  xatırlatdı.
Fəqət bir qəriblik vardı, bu planetin yeraltı təkanında,  ətrafdan olanların,  qamış
komaların, külafirənginin, Yerdən hər necəsə teleport olunmuş balıqçı evi  yarpaq
kimi dalğalansa da, hazırda içində daldalandıqları avtomobil tam sükutda idi. “Sıfır
altının” çevrəsində olan hər şey  bu planetar  prosesin təsiri  altındaydı,  Seymur
qanmaz deyildi,  əlavə izahata da lüzum görmürdü. Bu planet,   Russo da bir az
əvvəl söylədiyi kimi  metal-dəmirlə ilişki qura bilmirdi.  Ac oldun, qurbağa ye,
mədən həzm etsin, iblis ye mədən həzm etsin, kaktus ye yenə həzm etsin, ancaq bir
dəmir  fraqmenti  udsan,  necə  bədənə  idxal  etdinsə,  zərrə  qədər  dəyişikliyə
uğramadan  olduğu kimi ifraz edəcəksən. Bu planet üçün həmin vəziyyət keçərli
idi,  ağıllı  insan bundan öz məqsədləri üçün yararlana da bilər, ziyanını da çəkə
bilərdi. Seymura bircə baş verən təlatümün mənbəyi  qaranlıq qalırdı.
- Ayıq-sayıq ol, indi hər şeyi öz gözlərinlə görəcəksən 
- Nəyi? –deyə Seymur təəcüblə soruşdu.
- Tss... işarə barmağını dodaqalarına sıxdı..- budur başlayır, qayalıq tərəfə
bax.
Həqiqətən  də,  bir  göz  qırpımından  qayanın  dibindən  açılan  gözqamaşdıran
bəyazlıq,əksinə hərəkət edən şəlalə kimi göyün yeddinci qatına qədər uzandı. Bir-
iki  sayılacaq  tezlikdə  gəldiyi  kimi  də  yoxa  çıxdı.  Qayanın  yarıya  qədəri  əcaib
şəkildə yoxa çıxmışdı. Elə bil kimsə qayada sirkulla dəqiq halqa çəkib, içini qara
rəngə boyamışdı.  
- Gördün, qayanı planetin səthindən sildi. İndi o qayanın yerində ucsuz-
bucaqsız bir sonsuzluq əmələ gəlib...- qapını yenidən açıb,- düşə bilərsən
təhlükə sovuşdu.
- Mənim  olduğum  ölkədə  belə  bir  atalar  sözü  var,   “Yel  qayadan  nə
aparar!?”   İndi  bu   planetdə  bu  məsələin  tam  əksini  gördüm?-  deyə
maşından enib Russodan  məsələyə aydınlıq gətirməsini istədi.
- Heç bekar şeydi...fikir vermə
- Necə yəni fikir vermə? Gördüyüm bu dəhşət nəydi belə?
- Sənin, mənim bu planetə gəlişimin yan təsirləri, fəsadları. 
Azərsat Kosmik Stansiyası barədə faktlar :
Ümumu uzunluğu:  130 metr
Günəş panellərinin  uzunluğu:  80 metr
Çəkisi: 750 ton
Modul/seqment sayı: 35
Daxili süni qravitasiya: yalnız bir seqmentdə mövcuddur.
Əsas təyinatı: TAM MƏXFİ
Stansiyaya daimi ziyarət sayı: məxfi 
Eksperimentlər:  1)bioloji  və  biotexnoloji  2)  Yer  və  kosmosla  bağlı  elmi
araşdırmalara  3)insan tədqiqatları  4) kosmosda fizika elmi sınaqlar 5) yeni
texnologiyaların yaradılması 6) çəkisizlik şəraitində kimyəvi sınaqlar 7) gen
mühəndisliyi və onun kənar effektləri  8) TAM MƏXFİ
 Stansiya 75 kompyuterlə  və MƏRKƏZ-in superbilgisayarı ilə idarəolunur.
 Günəş panelləri sayəsində stansiya 90 kilovata qədər enerji yığır.
 Stansiyada  elektrik  şəbəkəyə  qoşulmuş  naqillərin  uzunluğu10  kmd-dən
çoxdur.
V
TƏFSİLATLAR
Bakı Kosmik İdarəetmə Mərkəzi 
- “Bilirsən Allah hər şeyi qədərində verib,  insan yaranandan ölənə kimi
özünə müəyyən çərçivə seçməlidir, çərçivəsiz  həyat tərzi, hüdudları aşan
şımarığlıq...  bunlar  hamsı  bəni  adəmin  öz  ziyanına  işləyir.   Tanrı
istəsəydi  qarışqalar  bizdən  daha  irəli  gedib  dünyanı  öz  nəzarətlərinə
keçirərdilər.  Qarışqanın  yeraltı  dünyası  ideal  bir  cəmiyyətdir,   həm
göbələk əkən əkinçisi var, həm yaşıl bit sağan maldarı, həm hüdudları
canı bahasına qoruyan əsgəri, həm qan-tər töküb, kraliçaya sadiq olan
fəhləsi. Klifford Saymak əsərlərin birində belə bir fikir ortaya atıb, ki ,
onu xatırladmasam qəbahət olar. Saymakın təbirincə desək, qarışqaların
davamlı inkişafını əngəlləyən onların qış yuxusuna getməsidir, yəni qışda
bütün  işləri  yekunlaşdırıb  yuvalarına  çəkilməsidir.  Əsərin
protoqonistlərindən  biri  süni  üsullarla  qarışqaların  yuvasını  isidir.
Nəticədə  yüz  illər  sonra  qarışqalar  özlərinə  göydələn  hündürlüyündə
yuvalar tikməyə, sürətlə çoxalmağa , müasir texnologiyalar icad etməyə
başlayırlar.
Bakı    Kosmik  İdarəetmə  Mərkəzində  gərginlik  ən  yüksək  həddə  çatmışdı.
Onillərin əziyyətli,  çoxmilyardlıq birgə layihəsi  bir  anda puç ola bilərdi.  Bütün
şəxsi  heyət,  Mərkəzin  ali  rəsmiləri,   prezident  administrasiyasından
nümayəndələri,  Rusiyadan  yollanmış  nümayəndə  heyəti,   yüksək  çinli  hərbi
zabitlər,  və  ən  əsası  kosmonavtika  sahəsinin  aparıcı  mütəxəssisləri   Azərsat-ın
əlaqə yaratmasını gözləyirdi.  Günəşdə baş verən güclü termopartlayışdan sonra
yüksək  dalğalar  rabitədədə  ciddi  problemlər  yarada  bilərdi.   Layihə  rəhbəri
Sənanov Fərman, piylənmədən “pırtlamış” yekə qarnı və ətrafları ilə bir tövr özünü
superkompüter operatorunun yanındakı yığcam taburetə yerləşdirə bilmişdi. 
- Fərman, bu qarışqa söhbətinin bizim bu məsələyə nə aidiyyatı var axı,
-deyə yüksək texnologiyalar naziri soruşdu
Kimi dərin fikrə gedəndə, öz fikirlərini ifadə edəndə çənəsini ovucunda saxlayır,
kimi başın qaşıyır. Sənanov  kompleksiz şəkildə, həmişə olduğu kimi burnunun
eybəcərcəsinə uzanan tüklərini oynaşdırırdı.
- Lap  əla  aidiyyatı  var  cənab  nazir,  ...  biz  yəni  insanlar  bunca  illər
inkişafdan,  texnoloji  bumdan sonra,  fantastik  filmlərin demək olar  ki,
əksər problemlərinin reallaşdığı bir zəmanədə  bəşər övladı hələ də işıq
sürəti ilə hərəkət edə bilən bir gəmi hazırlamayıb. Yəqin Tanrı ona görə
alimlərimizə  bu  çözümü   ilhamlandırmır  ki,  həddimizi  aşacağımızı
bilir...Bilirsən....
Nazir  Sənanovun bir qədər kefli olduğunu başa düşüb, ona tərəf əyilib qulağına
pıçıldadı.
- Bu söhbəti açma işçilərin yanında,  dilivi sox qarnıva...-
Operator gözücucu onların pıçıldaşmasına baxmaq istəyirdi ki, nazirin nəzərlərinin
ona zilləndiyini hiss etdi, dərhal udqunub, yalandan aidiyyatı olmayan klavişləri
döydü. Nazir belini kresloya söykəyib, operatora sərt şəkildə
- İki saatdı əlləşirsən, bir əlaqə qura bilməmisən stansiyayla, bir az çevik
ol, mən hələ prezidentin iclasına getməliyəm..
- Oldu –  operator  yenidən  udqunaraq,  qalın  şüşəli  eynəklərindən
monitorun  məsafə sayğacı hissəsinə kökləndi. 
*** *** ***
MTT seqmenti   Azərsat-a  qoşulmuş  ilk  modullardan  sayılıb,   adından  da
göründüyü kimi   ekipajın  ümumi  maddi-texniki  təchizatı   şöbədən konveyr  və
mexaniki üsulla , yəni robot “PATSAK”ın  ortababat çatdırma xidməti sayəsində
həyata  keçirilirdi.  Modulun  strukturu  elə  qurulmuşdu  ki,  şəbəkə  şəklində  olan
dəmir panellər və filterlər  digər seqmentlərlə müqayisədə daha sərin və təravətli
hava bəxş edirdi. Bu seqmentdə olmağı həm də kapitan niyə sevərdi?, ona görə ki,
stansiyada  yeganə  seqment  idi  ki,  süni  qravitasiya  yaradan  sistemlə  təchiz
olunmuşdu.  Ancaq müvəqqəti,  bir  saatlıq  süni  ağırlıq  qüvvəsinə  bir  ay  ərzində
bütün stansiyaya sərf olunan qədər enerji gedirdi. Ona görə kosmonavtlar bir anlıq
özlərini Yerdəki kimi hiss etmək üçün,  Dadaşovun yalnız ara-sıra bu şöbəyə gəlib,
ürəyinə nəisə pis şeylər danmışdı.  Dadaşovun əsas üstün cəhəti bütün tapşırıqları
vaxtlı-vaxtında  ən  mükəmməl  şəkildə  yerinə  yetirə  bilməsi  idi,  artıq  suallar
verməzdi, yerli-yerində danışar, nizamnamə çərçivəsindən bir santım belə kənara
çıxmazdı.  Azerkosmos  nizam-intizamı,  əmrlərə  tərəddüdsüz  tabeçiliyi  prioritet
saydığından,  beynəlxalq ekspedisiyaya məhz onu rəhbər seçmişdilər. Yox əlbəttə
ki, söhbət digər xarici ekspedisiya üzvləri ilə müqayisədən getmir, layihənin əsas
təşəbbüskarı  Azərbaycan  tərəfi  olduğundan  rəhbər  də  elə  mütləq  şəkildə
azərbaycanlı seçilməli idi. Ona görə də, hələ Bakıda olarkən, 3 nəfərin   44 yaşlı
Surxay Cabbar, 31 yaşlı Mustafa Çətin – Azərbaycan vətəndaşlığını qəbul etmiş
Anadolu  türkü  və  özü  –kapitan  Etibar  Dadaşov  namizədliyinə  baxılan  zaman,
Kosmik İdarəetmə Mərkəzi  yekdil şəkildə onu bu posta layiq bilmişdi. Normal
‘rutin’ tapşırıqlar zamanı Dadaşovun yüksək səriştəsi və peşəkarlığı yalnız həsad
doğururdu. 
Mərkəzin  ən  böyük  səhvi  Dadaşovu  fors-major  hallarda  sınamaması  idi.
Kapitan  hər  zaman  ayıq-sayıq  olmalıdır,  bütün  ekipaj  və  milyardlarla  manat
dəyərində olan sofistik  qurğular  və bütövlükdə yüksək strateji  əhəmiyətə  malik
stansiya onun öhdəliyində. Dadaşov isə indidən özünü bu vəzifəyə yad biri kimi
hiss etməyə başlayırdı. Sinirləri ona xəyanət etmişdi. İndiki vəziyyətdə elə ilk on
gün ərzində ev üçün burnunun ucu göynəyən gənc əsgər tək, Yer planetinə, vətənə,
o doğma torpaqlara,  sülhün ətrafa yayıldığı,  firəvan və sabit  həyatın  bir-birini
təkrarlayan günlər  şəklində davam etdiyi   “dünyaya” qayıtmaq istəyirdi.  Amma
indi baş verənlərdən sonra ona Yerdə də, doğma vətənində də yer olmayacaqdı,
rəzalət, çoxsaylı dindirmələr, rütbənin aşağı salınması - əlbəttə ki ən yaxşı halda,
ən pis halda isə işdən kənarlaşdırma, yüksək vədlər verən pensiya proqramından
xaric  edilməsi,  azadlıqdan  məhrum  olma...Qayıtmaqda  bir  şey
deyildi....kosmonavtını  itirmiş  Gürcüstan  bir  tərəfdən,   qonşuları  yanında  pis
duruma düşmüş yerli rəhbərlik bir tərəfdən, bütün yük boynuna qalacaqdı.
Smart saatına baxdı, birdə gördü ki, fikirlər vaxtını əməlli başlı alıb. Yarım
saat. Qəribə idi ki, nə Yeqordan nə də Amerikalı “gözəlçədən” səs-səmir gəlmirdi.
Kristal  mənşəli  şüşədən  olan  zərbəyədavamlı  sensor  paneldə  Bakı  ilə  rabitənin
olub-olmadığını yoxlamağa çalışdı. 
- Access  denied –  deyə  proqram  təminatına  yazılmış  qadın  səsi  ingilis
dilində, rabitə yaratmağa icazənin olmadığını bildirdi.
 Hə...  Sənanov  dediyinin  üstündə  durandır.  Portalın  açılmasına  hələ  uzun,
həyəcan dolu saatlar qalırdı.  Sensor panelə dairəvi şəkildə işıq düşdüyünü gördü,
yox bu, led diodların saçdığı bəyazlıq deyildi, əmin olmaq üçün əlini üzərinə tutdu,
işıq dərhal kənara saçmağa başladı. İşiğın arxadan kiminsə ona tərəf tutduğu cib
fənəri  olduğunu  anladı.  Qəfil  döndü...Kim  idisə  fənəri  bu  dəfə  üzünə
hədəfləndiyindən, işıqdan başqa heç nə görə bilmirdi.
- Vəhşi Liverpul, gözəgörünməz Tompson,  bəs Buve adası necə, bu haqda
nəisə eşitmisən?  Atlantik okeanın cənubunda yerləşir.  –  Ona müraciət
edən  şəxs  ona  doğma  olan  azərbaycan  dilində  səlis  danışdığından,
düşdüyü şokdan  ağzını açmağa belə dili gəlmədi.   – gözə xəfif görünən
dumanla əhatə olunan  bu ada 18-ci əsrdə  Fransalı səyyah kapitan Buve
tərəfindən kəşf olunub. Ada həqiqətən də səyyahların maraq dairəsinə
çevrilmişdi.
Dadaşov özündə güc tapıb ayağa qalxdı və məsafənin qısa olduğunu sanıb sağ
yumruğu ilə səs gələn tərəfə  bütün vücudunun ağırlığı ilə həmlə etdi, süni ağırlıq
qüvvəsi  rejimindən  hələ  çıxmamışdı,  ancaq  birdə  hiss  etdi  ki,  ayaqları  havada
yellənir, boğazından qalında dəmir parçası ilə oqədər möhkəm yapışmışdılar ki,
çənəsini  tərpətməyə  belə  imkanı  yox  idi.  Ona  zillənmiş  işıqdan  sonra  gözləri
tədricən,  ətrafı  seçməyə  başlayırdı.  Onu  boğazından  saxlayan   stansiyanın  işçi
robot Patsakdı. 
- AA-44-S-S-P,  AA-44-S-S-P  ...Dadaşov  robotu  deaktivləşdirmək  üçün
yalnız ona məlum olan şifrələri bir təhər xırıldaya-xırıldaya səsləndirsə
də, bir faydası olmadı. İşçi robot onun əmrlərini qulaq ardına vurdu...-
Patsak, məni yerə burax...yerə burax ....!
- Onu burax Patsak  - deyə bayaqdan onunla azərbaycan dilində danışan
müəmmalı səs yenidən qulaqlarını cingildətdi. 
Robot əmri eşidən kimi  heyət rəhbərini dərhal yerə buraxdı. Dadaşov təngnəfəs
olduğundan, yerlə leş tək sərildi, embrion formada uzanıb ağır-ağır tənəffüs alırdı.
Başını qaldıranda gözlərinə inanmadı,  yerində dondu.  Kaibov  - həmin o Qazax
kosmonavt  robotun  boynunda  ayaqları  sallağı   əyləşmişdi,   baş  şərait  başqa
durumda, məsələn parkda, küçənin ortasında belə bir mənzərə sadəcə gülüş doğura
bilərdi.  Lakin vəziyyət  indi   kapitan üçün o qədər qarmaqarışıq idi  ki,  fikirləri
uzlaşdıran məntiqi zəncir haça-paça olmuşduşdu. 
- Patsak  bundan  sonra  mənə  tabedir...  sənə  narahat  olma,  özünə  gəl,
tənəffüsünü seyrəlt... bax belə... harda qalmışdım Patsak? deyə Kaibov
soruşdu
- “BU-VE”  –  deyə  robot  vahiməli  səs  tonu  ilə  hecalandıraraq
cavablandırdı.
Deməli, onillər sonra, yəni 18-ci əsrdən sonra söhbət gedir, ada izsiz-tozsuz yoxa
çıxdı,   Ceymz  Kuk  kimi  dahi  səyyah  belə  onu  həmin  kordinatlarda  aşkarlaya
bilmədi,  bilirsən  də  özünü  nüfuzdan  salmamaq  üçün,  Buvenin  ümumiyyətlə
mövcud olmadığını, adını daşıyan səyyahın isə sadəcə aysberq gördüyünü söylədi.
200  il  keçməmiş  başqa  bir  səyyah  –  bu  dəfə  İngiltərəli  balinaovu  gəmisinin
kapitanı  və daha sonra digər həmkarı kapitan Norris, adanı birinci dəfə imiş kimi
yenidən kəşf etdi. Sonuncu ona Liverpul adını verdi.  Sirlər dolu, hərdən qeybə
çəkilib, hərdən aşikar olan həmin Buve adası indi də əvvəlki mövqeyindədir. Ada
hazırda Norveç torpağıdır və ən əlçatmaz adalardan sayılır. Adaya ən yaxın quru –
1600  km  aralıda  yerləşir.  Adada  statistik  baxımdan  yaşayan  olmasa  da,  onun
“nöqtə. BV” sonluqlu internet domeni mövcuddur ki, bu adanın yeganə müəmması
deyil. 
Dadaşov artıq özünə gəlmişdi. Növbəti hücum cəhdinin mənasız olduğunu başa
düşüb, bayaq oturduğu, dəmir döşəməyə bərkidilmiş  taburetdə yerini yumşaltdı. 
- 1964-cü ildə ada yaxınlığında  bir dənizçi gəmisi qəzaya uğrayır. SOS
siqnalına  gələn  xilasedicilər,  adanın  sahilində  dənizçilərin  gətirdiyi,
“bəd  gündə  istifadə”  üçün  özləri  ilə  gətirdiyi  azuqə  ehtiyatlarını  və
dənizçilərə aid əşyaları tapsalar da, bu qədər ekipaj üzvü tam tərkibdə
yoxa çıxmışdı. İllər keçdi 1979-cu ildə  süni peyk ada yaxınlığında işıq
sıçrayışı qeydə aldı, həmin sıçrayış nüvə sınağı olsa da, heç bir dövlət
partlayışa görə məsuliyyəti öz üzərinə götürmədi.
- Kaibov,  sən əməlli  başlı  zibildəsən,  əlivi qana bulamısan, üstəlik hər
ikisi  səninüçün xarici dövlətin vətəndaşıdır. İndi burda nə boşboğazlıq
edirsən 
-  Buve adası....BUVE.... bunu yadda saxla, bu ad sənə hələ lazım gələcək,
elə  Çilov  adasını  yaddaşında  bərkid.  –  Patsakın  boynundan  düşüb,
əyləşmiş kapitanla  bir səviyyədə olmaq üçün ona tərəf xəfifcə əyildi. -
İndi əsas məsələni səni burdan xilas etməydi.  
Patsak,  MTT seqmentindən çıxıb, sağa –sola boylanan Kaibovu dalınca düşdü,
Dadaşov yerindən  qalxdı.  Kaibov yenidən seqmentin qapısından boynunu çıxarıb,
enerji qənaət elə, qravitasiyanı söndür. Dadaşov özünə söz verdi ki, ilk növbədə
Kaibovun ona doğma olan dildə belə səlis danışmağı hardan bildiyini öyrənsin.
Qazax türkçəsi ilə azəri türkçəsinin arasında hər halda, yerlə-göy qədər fərq var idi.
Bayaqdan  taburetin oturacağının alt hissəsində uğurla gizləyə bildiyi cib bıçağını
hər ehtimala qarşı kostyumun qolunun biləy hissəsinə keçirdi. 
VI
YARIMÇIQ QALMIŞ MƏZUNİYYƏT
Ozon  qatı...Təki  problemərin  əsası,  bu  mif  şəklində  onilliklər  ərzində
insanların  beyinlərinə  yeridilmiş  planetar  böhran  xurafatı  olaydı.  Monreal
Protokolu ilə  stratosferik ozon təbəqəsini  məhv edən xlorin və bromin tərkibli
maddələrin  istehsalı  və  zavod-fabriklərdəki  emissiyaları   beynəlxalq  nəzarətə
götürüldü.  Məqsəd  qütblərdə  iqlimin  kəskin  şəkildə  dəyişməsinə  yol  açana
“ultrabənövşə” bombardmanın qarşını almaq idi.  2014-cü ildə ozon təbəqəsinin
tədricən bərpa olunması xəbərini dünya ictimaiyyəti bir müştərək qələbə kimi car
çəkdi.  Axı  problemlər bununla bitmir, sadəcə bir-birini  müəyyən vaxtdan sonra
əvəz edir, ozon qatı yerinə gəldi,  bir neçə il sonra turşu yağışlar başladı,  ozon
bərpa  oldu,  Qolfstrim  cərəyanı  dayandı,  ozon  qayıtdı  mussonlar  cənub-şərqi
Asiyanın xəritəsini əməlli başlı cızma-qara etdi. 
Etibar (Dadaşov)  Əhmədlidə qaldığı həyət evində,  yerə saldırdığı süni ot
təbəqəsinə  uzanıb, “saçlarını darayan günəşin” şüalarını az qala hava kimi udurdu.
Son üç ildə,  yay olsa belə, günəşin belə parlaq, tam göz dələn sarı  olmasa da,
qəhvəyi ilə, narıncı çalar arasında olan bir tutqun rəngdə olduğunu görməmişdi,
indiki vaxtlar üçün əslində bu tutqun rəng özü bir, təbiət töhfəsi sayılardı.  Uşaqlıq
illərini xatırladır ona, bu istisi yerə çatmasa da,  isti vermiş kimi olan günəş. İndi
günəş evin divarına vurulan gözəl mənzərə kimi bir şeydi desə yanılmaz.  Kim bilir
bu  yanar  ulduzda  termoproseslər  zəiflədikdən  sonra,  bir  tədbir  görülməsəydi,
bəşəriyyət bir-iki  ilin içində kosmosun xatirə kitabına düşə bilərdi.  Ancaq çıxış
yolu kimi  havaya,   göydən yer təbəqəsini istilik dalğaları ötürən,  uzunmüddətli
uçuşunu  təmin  etmək  üçün  uran  enerjisi  ilə  çalışan   milyonlarla,  kim  bilir
milyardlarla  termo-dronlar buraxdılar. Səmaya baxanda indi buluddan çox onların
xaotik görsənən, əslində isə ideala yaxın planlaşdırılmış trayektoriya ilə uçan az
qala  birbirini  sürtüb  keçən  bu   avtonom idarə  olunan  uçağları  görmək olurdu.
Universitetə daxil olduğu ildə, yaddındadır ki, hələ səmada süzən bu xilasedicilərin
sayı  az  olduğundan temperatur  aşağı  idi,  yayda belə müsbət  on səkkiz,  müsbət
iyirmi dərəcəni ötməzdi, az olduqlarından həmdə başını qaldırıb yuxarı baxanda,
sanki   bir  neçə  nəhəng  qarğa  dəstəsinin  havada  qəribə  şəkildə  savaşdığını
görürdün. İndi isə o qədər çox və  kütləvi idilər ki, səmada bulud əvəzi statik bir
qara qübbəyə bənzəyirdi. Hə termo-dronların digər üstünlüyü onların  gecələr,  yer
planetinin  məskunlaşmış  ərazilərini  -  əlbəttə  ki,  okeanlar  və  səhraların  əksər
bölgələrini  çıxmaq  şərtilə  -  işıqlandırırdı.  Təbii  gecənin  nə  olduğunu  artıq  bu
ekoloji  inqilabdan  sonra  doğulmuş  uşaqlar  anlatmaq  müəllimlərə,  valideynlərə
olduqca çətin gəlirdi. 
Bütün bunları  istər-istəməz düşünən Etibar,  uşaqlıq illərinə hər şeyin təbii
olduğu vaxtlara dönmək, süni otun üzərində deyil,  kələ-kötür, tir-tikanlı yabanı
otun, daş-kəsəyin üzərində uzanmaq istəyərdi.
- Etibar, yanına  gələn  var.  İşyerindəndi  deyəsən,  hərbi  formadadı.  –deyə  həyat
yoldaşı onu bu düşüncələrin ağuşundan qopardı.
- Burax gəlsin!...
*** *** ***
- Etibar, bu tam məxfi layihədi, sənə deyirəm.   Ya bu sənədi imzalayıb,
məsuliyyəti  öz  üzərinə tam götürürsən,  ya  səni  ümumiyyətlə  idarədən
xaric edirik.   Bütün həssas avadanlıqlar, son dərəcə qiymətsiz təlimatlar,
proqram təminatları necə deyərlər “sənin əlindən keçəcək”.  İnan mənə
idarənin verdiyi qonorarla elə qayıdan kimi təqaüdə çıxa bilərsən.  
-  Yüz min? –deyə artıq Dadaşova maraqlı gəldi.
- Bir sıfır da əlavə elə -  Kapitan Nemanzadə dişlərini ağartdı. Məbləğin
göstərdiyi effektdən razı qaldı
-  Bir milyon manat , bir milyon manat,,, həqiqi deyirsən Malik?
- Etibar,  xətrini  çox  istiyirəm,  ancaq  bir  iki  dəfə  məni  yalan  danışan
görmüsən,...
- Qardaşım,  onda  gərəy  düzünü  deyəsən,  çox  təhlükəli  işdi  də,  yəqin
kosmosda radiasiyayla əlaqələ tədqiqatlar aparacam. ?
Hər tərəfdən dəmirə bənzər materialdan olan lövhələrdən qurulmuş, divar kağızı və
ya nano-liflərdən ibarət işıqsaçan örtüyü olmayan  kiçik kabinetə baxanda kapitan
Nemanzadənin  bədəninə  vic-vicə  düşürdü.  İçəri  həqiqətən  də  soyuq  idi.  İstər
istəməz oturduğu stulun  belinə asdığı  pencəyini geyinib, özünü qabağa verdi.
- Bu soyuqda necə oturursa, ağıllı isitmə sistemin işləmir bəyəm.
-  Yox,  özüm  bədənimi  soyuğa  öyrəşdirirəm,  süni  soyuğa,  görürsən
kondisoneri  qoşmuşam...  Termo-dronların  əlindən  şaxtaya-borana  da
həsrət  qalmışıq.  Dedim  evdə  heç  olmasa  əvvəlki  illərin  imitasiyasını
yaradım.  Bu bir yana sən sualıma axı cavab vermədin ?
Kapitan  başını  buladı,    Dadaşovun  kondisoneri  söndürdüyünü  görüb,  yenidən
pencəyinin düymələrini açmağa başladı
- Bilirsən Etibar, mən sənə nə qədər yaxın olsam da,  sənədi imzalamamış
layihə barədə bir kəlmə belə deyə bilmərəm, ancaq sən mənim dostum-
qardaşımsan,  ona görə də,  bir  kəlmə ilə  səni  əmin edirəm ki,  heç  bir
radiasiya,  filan  yoxdur. Gördüyün  iş  sadəcə  lazımı  düymələri  basmaq
olacaq.  Vəssalam
- Missiyanın təyinatı nədir?
Kapitan artıq danışığın  faydasız olduğunu görüb,  ayağa qalxdı,  sənədi  etibarın
qarşısından  götürüb mavi qovluğun içinə qoydu və barmaq izini lazımı sensorun
üzərinə qoymaqla onu tam kilidlədi. Burulub getmək istəyirdi ki,  Etibar qolundan
tutdu.
- Yaxşı razıyam ,  ver qol çəkim. Sənə bilirsən ki, inanıram. Bircə mənə de
görüm, missiyanın müddəti nə qədərdir və ekipaj üzvü neçə nəfər olacaq?
VII
PORTALIN YAN TƏSİRLƏRİ
Sərasər on beş il olarda ki, Seymur hələ bir qayıdış yolu tapa bilmədiyi yad planetə
,  təkcə qoxusu üçün burnunun ucu göynədiyi  doğma dünyasından yeni  əşyalar,
avadanlıqlar,  tikililər,  təbiət  landşaftı  fraqmentləri  və  bəzən  təsadüfi  insanlar
gəlməyə  davam edirdi.  Dırnaqarası  aborigenlərin   “Ron-Qon-Don” adlandırdığı
planetdə, “Yerlilərin” kontingenti bu illər ərzində böyüyərək,  Seymur və Russo ilə
birlikdə 7 nəfər  çatmışdı.   Özünə məlum olmayan səbəbə bu planetə  portasiya
edilmiş  ikinci  insan  olduğunu  nəzərə  alsaq,  ondan  sonra  peyda  olan  təsadüfi
yerlilərin çoxu, peşə baxımından balıqçılar, dənizçilər idi. Üstəlik artıq onların heç
biri  nə  Seymur  kimi  Azərbaycanlı,  nə  də  Russo  kimi  Fransız  deyildi.  Cənubi
Amerika və Afrikadan olan vətəndaşlardı. Üstəlik  iki il əvvəl  3 dost balıqçı  artıq
planetin karantin zonasında yox, tam başqa- Seymur və Russoya məlum olmayan
sahələrindən gətirilmişdi.  Hər yeni “dünya sakini” planetdə peyda olanda, onlar
toplantı keçirir, “qonağı” sual-cavaba tutur, onun həyəcanlanmaması üçün planet
haqqında zəruri bilgilərlə məlumatlandırır və özləri üçün  nəyin-nə yerdə olduğunu
aydınlaşdırmağa çalışırdı. Artıq özləri üçün bu müəmmalı fenomenin prinsiplərini
müəyyən çərçivəyə təsbit etmişdilər:
1) Dünyadan    bu yad planetə portallar 2 istiqamətdən açılıb: Azərbaycan və
Atlantik  okeanın  cənubunda  yerləşən  vulkanik  mənşəli  Buve  adasından
balıqçıların yoxa çıxarkən olduqları son kordinatlar, həmin o adanın sularına
gətirib çıxarırdı.
2) İlk  insanın  gəlişindən  20  il  vaxt  keçsə  də,   portala  düşənlərin  hamısı
maksimum  4  saniyəlik  intervallarla,  habelə  bu  planet  üçün  ayrı-ayrı
vaxtlarda Yer planetindən qeyb olub. 
3) İlk  əvvəl  Qara  Dəlik  variantı  üzərində  götür  qoy  etsələr  də,   Seymurun
Azərbaycan olan ikinci portal mənbəsindən gələn sonuncu  “yerli” olduğunu
və ondan sonra başqa heç bir ərazidən insanların gəlmədiyini nəzərə alaraq,
bunu naməlum hökümətlərin və ya alim qrupunun keçirdiyi mətbuatdan gizli
qalan eksperimentlərin fəsadları olması versiyası üzərində durdular.
4)  Hər teleportasiyadan sonra planet tədricən məhv olur,  planetin bir sutkası
ərzində   4-10-   məhv  edən  halqalar  ərsəyə  gəlir.   Aborigenlər   planeti
tədricən aşsüzənə döndərən və  500-1000 ilə tam orbitindən çıxmasına bais
ola biləcək, özləri  üçün yad olan dağıntı  prosesini  insanların “Ron-Qon-
Don”-a gəlişinin fəsdları olduğunu hesab edir. 
5) Teleportasiya bir tərəfə işləyir. Hələ ki, heç biri Dünyaya qayıda bilməyib,
bu versiyanı alt-üst edə biləcək bir yol var, məhv edən halqalar ərəfəsində
göyə qalxan şüaya daxil olmaq. Ancaq hələ ki, heç kim həmin şüanın hara
apardığını bilmək üçün həyatını riskə atmayıb. Onsuzda bu variantın heç bir
faydası yoxdur.  Lap tutalım, o “bəyazlıq”  insanı dünyaya qaytarsa belə,
planetdə  təcrid  olunmuş  qalan  6  nəfər  onun  nəticəsi  barədə  hər  hansı
məlumat ala bilməyəcəkdi. 
“Spektr”  adlandırdığı  işıldayan  aborigenlərdən  biri   qumsal  təpədə  uzanıb,
qarşıdakı boşluğa tamaşa edən Russo və Seymura yaxınlaşıb, qarşılarında sallağı
əyləşdi. 
- Şüanız əksik olmasın!
- Hər vaxtın xeyr, spektr, şüan əksik olmasın (aborigenlər bu planetin əsas
qida  mənbəyi  olan  Qalifanın  şüalarını   artıq  sosial  həyatın  ayrılmaz
hissəsinə çevirmiş, yerli leksikona əvəzolunmaz şəkildə daxil etmişdi.) 
Spektr durmadan yaşıl,qırmızı, sarı, narıncı,boz,qara, ağ, göy, mavi, çəhrayı və s.
insan  gözünə  naməlum  olan  rənglərə  çevrilsə  də,  Seymurgil  artıq  yerli  planet
sakinlərinin dəri qatının bu dəyişkənliyinə alışmışdı.  Spektr burnundan axan suyu
ovucu ilə silib, quma sürtdü. Torpaq nəmlikdən onun əllərinə hopmalı olsa da,  bu
mühitə gələn yad mənşəli struktur olduğundan heç bir reaksiya vermədən əlində
olduğu narın kristallar şəklində əvvəlki yerinə süzüldü.
- Nə xəbər spektr?
- Çox  pis  xəbərlərdi,  cənab  Russo.    Halqalardan  biri  bugün  icma
başçımızın  oğlunu aparıb.   Sizin gəldiyiniz ulduza lənətlər yağdırırlar,
özümüzkilərdən biri  olsa  idi,  onun üçün narahat  olardım,  amma sizin
həyatınız üçün qorxmuram.
-  Niyə?
- Çünki  lap  sizə  hücum  etməyə  qalxışsalar  belə,  bir  xətər  gətirə
biləməyəcəklər?  Mən  ümumiyyətlə  Sizi  anlaya  bilmirəm,...Siz  öz
ulduzunuzdakı fiziki göstəricilərlə gəlmisiz bizim  məskənə,  biz sizə heç
bir  vəchlə  güc  tətbiq  edə  bilmərik,  bunun  sadəcə  öhdəsindən  gələ
bilmərik.  Bütün  bunları  bilə-bilə  bizə  müqavimət  göstərmirsiz,  təcrid
olunmuş ərazini tərk etməyə belə cəhd etmirsiz?
- Axı nəyimizə gərəkdi,  onsuzda sizin planetdən bir baş çıxara bilmirik.
Biz sadəcə dünyaya qayıtmaq istəyirik. Sizin planetdəki dediyin kimi hər
yerdə halqalar əmələ gəlir, bizə elə bu sahildə qalmaq daha münasibdir.
Hər  halda  burda  yerdən  gələn  dəmir  sayəsində  özümüzü  sığortlaya
bilirik. 
-  Sizinlə  bağlı  dünənki  icmanın  toplantısında  ciddi  söhbət
oldu...Başbilənlər    bizlərə  6  qalifa  vaxt  verib,  sizin  gəldiyiniz  ulduz
haqqında lazımı məlumatlar toplamağa.
- Nəyə lazım olan məlumatlardan söhbət gedir?
- Halqarların sizin gəlişdən sonra yarandığına əmindirlər, biz dinc ulduzun
sülhsevər sakinləriyik,  ancaq bizim üçün müdafiə hər  şeydən vacibdir.
Halqaların yaranma səbəblərini araşdırıb, kökündən kəsmək lazımdır.
- Sizin bizim planeti məhv etmək istəyirsiz?
- Biz  o  qədər  də  vəhşi  deyilik,   məqsədimiz   məhv  edən  halqaların
mənbəyini tapıb, onu aradan qaldırmaqdır. Bizim başbilənlərin gümanı
belədir  ki,   Sizin  ulduzun  başbilənləri  kosmik  səfərlər  üçün  yüksək
çeviklik əldə etməyə çalışır. Bu onun fəsadlarıdır.
- Yəni işıq sürətini nəzərdə tutursan? 
-  Bəli hər halda bu planetdə hamımız fikir dilində danışırıqsa, deməli siz
onsuzda  mənim  nə  demək  istədiyimiz  anladınız,  artıq  suallara  lüzum
yoxdur....  –  bizim  başbilənlər  hesab  edir  ki,  sizin  başbilənlər  kosmik
çevikliyi tam mürəkkəb yolunu – yəni bizə məlum olmayan yolunu kəşf
edib.
- Məgər “işıq sürətinin” sizə məlum olan asan yolu var? 
- Əlbəttə  biz  artıq yüzlərlə qalifa ərzində bu ulduz yoluna bələd olmuşuq. 
- Siz bizi də göndərə bilərsiz?
Spektr   ayağa  qalxıb,  burulub getmək istədi,  Seymur  onun əlindən tutan  kimi,
spektrın  dəyişən  rəng  çalarları  onun  bütün  vücuduna  sirayət  etdi.  Güclü
ürəkbulanma hiss  edib,  reflektiv  olaraq  əlini  buraxsa  da,  Spektrı  geri  baxmağa
vadar edə bildi.
- Sualımıza cavab vermədin dost?  –deyə Russo da ayağa qalxıb onunla
eyni səviyyədə səsləndi.
- Mən yalan  danışa  bilmirəm...Sizi  geri  göndərmək mümkündür. Ancaq
təəsüflər olsun ki,  başbilənlər bunu məqsədəuyğun görmür. Onlar hesab
edir ki, sizi qaytarsaq ....
- Qaytarsaq nə? Niyə əziyyət çəkirsən, olduğu kimi de.
-  Siz  gedəcəksiz,  ancaq  halqalar  bizim  planeti  məhv  etməyə  davam
edəcək.  Yəni   halqaların mahiyyətini  öyrənmədikcə sizi  əldən vermək
olmaz. Sizin bilgilər bizim araşdırma üçün çox faydalı olacaq.
- Bilgi-milgini  bilirsən harana...-Seymur özünə gəlib, aborigenə əsəbindən
küfr etməyə çalışırdı ki, Russo “Bəsdi” deyə onun sözünü kəsdi.Spektr
sözünə davam etdi. 
-  İkincisi,  biz  hələ  də  sizin  ulduzun  harda  yerləşdiyini  dəqiqləşdirə
bilməmişik, sizin tanıdığınız qalaktikalarla, bizə məlum olan qalaktikalar
arasında heç cüzi əlaqə belə yoxdur. Üçüncüsü isə çevik səyahət edərkən
zaman paradoksları yarana bilər.  Çox önə düşə bilərsiz. Sizin dillə desək
çox uzaq gələcəyə. Sizin ulduzun kosmik mövqeyini bilmədiyimiz üçün
atlama vaxtı arada neçə qara dəliyin olacağını təxmin etmək olmur. 
- Sənin dediklərindən elə çıxır biz burda sizin girovlarıq?
Spektr Russoya yaxınlaşıb qulağına pıçıldadı.
- Mən bayaq sənə ipucu verdim, ancaq görünür, mənim işarəmi anlmadım,
qaçın  bu  təcrid  olunmuş  sahədən,  burda  qalsaz  sizi  əmin  edirəm heç
geriyə qayıtmaq demirəm, yaxınlıqdakı ulduzlara belə uça bilməyəcəksiz.
şimalda  İbra  hündürlükləri  var,  orda  məskunlaşın,    “Sansan”  deyə
müdrik  varlıqlar  var,  sizin-  bizim  kimi   iki  əl,  iki  ayaq  –  bədən
quruluşunda deyillər, ilk rastlaşanda qorxa bilərsiz, ancaq tam  xeyirxah
varlıqlardır. Sizə  kömək edən  olsa  yalnız  onlar  olar.  Sadəcə  bir  şeyi
qulağınıza sırqa edin,  bizim haqda bir kəlmə belə danışmayın. Ora  ki,
düşdüz bizi tam unudun, sanki spektr deyə adlandırdığınız bizlərə heç
vaxt rast gəlməmisiz.  Bizim adımızı çəksəz onların fikirlərində, gözləri
qarşısında  bizim  rəng  dəyişən  dərilərimiz  canlanır  ki,  bu  onların  son
dərəcə  həssas  olan  optik  görmə  sistemlərinə  ağır  əzab  verir.  Sizin
xeyrinizə  deyirəm,  bu ulduzda elə  sizə  xətər  də  gəlsə,  bircə  onlardan
gələcək. Unutmayın. 
VIII
BƏRPA OLUNMUŞ RABİTƏ
Birinci  dəfəydi  ki,  Kaibova   üzbəüz   belə  yaxından,  diqqətlə  baxırdı.
Cizgiləri,  yuxarıya  doğru qalxmış   qara  qaşları,  başının məzəli  yumru forması,
yarıqıvrım,  əsgər düzümlü saçları – Dadaşov and içə bilərdi ki, ....
- Məni Qazax niyə adlandırırsan? 
Dadaşovun rəngi üzündən götürüldü. Ürəyini oxumuşdu bu müəmmalı insan.
Özünü toxtamağa çalışdı:
- Nə  bilim elə  əvvəldən  öz  aramızda  hamı  səni  Qazax  deyə  çağırır.
Həmkarlarım sənin adını soyadını çəkməkdə çətinlik çəkirdi, ona görə. 
- Sizə  axı  kim  deyib  ki,  mən  qazaxam....Qazaxıstana  ümumiyyətlə
aidiyyatım  yoxdur.   Məni  Seymur  çağır,  adım  Seymurdu...   Mən  də
Azərbaycandanam...Nədi inanmağın gəlmir.  Mənim Qazaxstanlı olmağım
beynivə yeritdiyin bir illüziyadır.
Yuxudan oyanın, gözlərinizi açın və qaranlıqda  sahili görünməyən bir dənizin
ortasında,  təkbaşına dərin suda olduğunuzu düşünün,  bu vahimə, bu dəhşət  nə
qədər aşırıdırsa, bax , Dadaşov da özünü belə tam aciz və dərin çaşqınlıq keçirən
biri kimi hiss edirdi.  
Düzdür  “andıra qalmış” müqaviləyə imza atan vaxt, Qazaxstandan Azərsat
stansiyasına hər hansı seqmentin birləşəcəyi barədə ona bir məlumat verməsələrdə,
2 ay əvvəl Bakı ilə əlaqə yaradan zaman, Sənanov , dəniz qonşusu olan ölkədən
Müslüm  Kaibov  adlı  birinin  ekipaja  əlavə  olunacağını  nəzərinə  çatdırmışdı.
Sənanovun   yalandan Qazax deyə, Azərbaycanlı bir kosmonavtı, kim bilir bəlkədə
başqa bir  peşənin sahibini  stansiyaya göndərməkdə məqsədi  nə ola bilərdi  axı?
Heç bir məntiqə sığmırdı. 
Bu əsnada,   bundan sonra Seymur adlandırılacaq Kaibov  kommunikasıya
panelinin aşağısına əyilib , altdan keçən naqilləri əlləşdirdi. Etibar üçün əla fürsət
idi, onu arxadan yaxalayıb, zərərsizləşdirməyə . Ancaq  biləyində gizlətdiyi bıçağı
çıxarmasıyla,  Patsakın   Seymurun  qabağına  keçməsi  bir  oldu.  Seymur  üzünü
çevirmədən, işinə davam edərcəsinə:
- Qardaşım, mən səni xilas etməyə gəlmişəm, sənsə bayaqdan biləyində
gizlətdiyini bıçağla üzərimə hücum çəkmək istəyirsən.  İndi kommunikasiya
sistemini işə salım özün görəcəysən.
Dadaşov başını qaşıdı. Axı sistemin nəyini qoşacağdı. Sonuncu dəfə bir neçə
saat  əvvəl  kommunikasiya  qurğusunun  köməkliyi  ilə  Bakı  ilə  birbaşa  əlaqə
yaratmışdı.
- Aha ,  bu da bu.   –deyə ekranın  yanmasını  görüb,  həmən çevrilib
dikəldi.  -   Sənanovnan  danışdıqlarını  deyirsən,  Gürcüstan-Rusiya
müharibəsi-  filan,  ay  axmaq  bunlar  hamsı  sənin  beynində  dolanan
xülyalardır. Sənə dedim axı. Mənə inan, indi sənin üçün bütün orbitdə və
onun həndəvərində məndən başqa dost yoxdur. 
Etibar yenə də təəcübləndi Seymurun telepatik bacarıqlarına. Amma inanmağı
gəlmirdi ki, Seymura yəni keçmiş Kaibova bu məlumatlar elə telepatik bacarıqlar
sayəsində aşikar olub.
- Bax neçə vaxtdır  ekspedisiyaya rəhbərlik edir, gəl  lap aydın olmaq
üçün sualı belə qoyum, neçə vaxtdır bu stansiyadasan?. 
-  İkinci ilə keçməyə  3 ay qalıb. Niyə soruşursan?
 Seymur  kapitana məzəmmətlə baxıb dedi:
- Ay axmaq ona görə soruşuram, ki həqiqəti səndən yaxşı bilirəm, sən
stansiyaya təşrif buyurandan bəri  vur-tut heç 10 dəfə yerlə danışmamısan.
Budur ekrana nəzər yetir, sonuncu dəfə Mərkəzlə 2 il əvvəl 23 aprel 2018-ci
ildə  birbaşa  rabitə  qurulub.  Budur  düyməni  basdım,  Bakıya  sorğu
göndərirəm, qəbul eliyən kimi ekranda görüntü peyda olar.
Seymurun telepat olduğu düşüncəsi ilə, Dadaşova çevik və spontan hərəkət etmək
seçimi qalırdı. Ona görə, özlüyündə təhlilə, götür-qoya yol vermədən, toparlanıb
qəfil şəkildə Seymurun boynuna ağır yumruq zərbəsi endirdi. Seymur huşunu itirib
yerə sərildi. Özünə də maraqlı gəldi ki, bu dəfə Patsakın cınqırı belə çıxmadı. Yerə
sərilmiş Seymurun nəbzini yoxlayırdı ki,  ekranda fonun dəyişdiyini gördü. 
*** *** ***
Bu arada, 
Nəhəng  dairəvi  zal  gecənin  qaranlığında  telestudiyanın  işiqları  söndürülmüş
xəbərlər otağına bənzəsə də, yalnız bir neçə monitorun və sistem panelinin aktiv
vəziyyətdə olduğu otaq əslində kosmosda və ya yerin orbitində olan obyektlərlə
əlaqələrin  qurulduğu  rabitə  zalı  idi.   Üçüncü  cərgədəki  işlək  kompyuterin  səs
sütunlarından çıxan 80-90-cı  illərin  həzin  romantik mahnı  sədaları  altında  gecə
növbətçisi,arıqlığından  yanaqlarında  az  qala  yarğan  əmələ  gəlmiş,  qalın  şüşəli
eynəkdə  ,  ağ  xalatda  olan   Pərviz  və  təhlükəsizlik  xidmətinin   tanışlıqla  işə
düzəlmiş və mühafizəçi vakansiyasınının fiziki baxımdan heç bir tələblərin cavab
verməyən kürən,  qartalburun,   qaşı  çapıq mühafizəçisi  Əsəd  “vaxtı  öldürmək”
üçün  profesor Adil Məsməliyevin  akvariumundakı kloun ,  qızılı ya dakı albinos
dəriləri olan işıldayan tetra və “basemani” göyqurşağı  balıqlarını yemləyirdi.  Bakı
Kosmik  İdarəetmə  Mərkəzinin  icraçı  direktoru  olan  professor  Məsməliyev,
düzbucaq  formalı  “üçün  birə”  ölçülü  iri  akvariumunda  olan  dünyanın  müxtəlif
okeanlarından gətirilmiş dırnaqarası dekorativ balıqlarının sağ qalması üçün gecə
növbəsinə qalan işçilərə onların qeydinə qalmağı dönə-dönə tapşırır, onları hansı
qida növləri ilə yedizdirmək və nə vaxt yedizdirməklə bağlı təlimatlar belə verməyi
unutmazdı. Artıq işçilər rəhbərin bu balıqlarını o qədər yedirmişdilər ki, bu vərdiş
onlar üçün də bir hobbiyə, maraq dairəsinə çevrilmişdi.
Pərviz  israrlı  şəkildə   akvariumun üstündən quru  yem tökməyə çalışan  Əsədin
qolundan tutub:
- Bəsdi, bu qədər yem verməy olar. İstəyirsən şişib partdasınlar?!
Hər ikisi zalın kəlləsində sağ və sol tərəfdən paralel şəkildə quraşdırılmış iri səs
sütunlarından çıxan həyəcan siqnalına gözlərini zillədi. Xeyr bu yanğın həyəcanı
deyildi.Təlimata görə, adətən  kosmosdakı süni obyektlərlə və ya kosmik gəmilərlə
əlaqə yaranan zaman zaldan belə əcaib səslər çıxardı. Əcaib ona görə ki, Pərviz
bir-iki ay olardı işə düzəlmişdi və belə qulaqdələn həyəcan siqnalla yalnız kağız
üzərində  tanış  idi,  qaldı  ki,  tanışlıqla  işə  düzəlmiş  mühafizəçi  Əsəd  bunun  nə
olduğundan baş çıxarsın. 
Saat gecə ikinin yarısı olsa da,  Pərviz  icraçı direktora  təcili zəng vurmağı lazım
bildi.
....
- Saatdan xəbərin var, dəli olmusan məni bu vaxtda yuxudan oyadırsan?-
deyə hələ tap toparlanmadığı aydın olan  professor Məsməliyev xəttin o
biri ucundan deyindi.
-  Adil müəllim, inanmazsız, ancaq  3-cü sıranın ruportuna  siqnal daxil
olub,  orbitdən  kənardan.  Məlumat  mübadiləsi  üçün  bizim  təsdiqi
gözləyirlər. Qəbuledicini işə salmaq üçün Sizdən cavab gözləyirdim.
- Sən nə danışırsan...Qaç təcili  İrşadın oturduğu kompyuterdə, monitorun
sağ küncündəki  taytl yazılan hissədə hansı adın göstərildiyini mənə de.
Di tez ol.
Pərviz özünü yaman itirmişdi. Bilmədi smartfonunu bir yerə qoysun yoxsa özüylə
götürsün. Əsəd isə vəziyyətin qəliz olduğunu görüb, ayaq yoluna getmək bəhanəsi
ilə  aradan  çıxmışdı.  Üçüncü  cərgədəki  monitorların  işıqlar  yanmadığından
alaqaranlıqda  ayağının  altında  keçən  naqillərin  qovşağına  fikir  vermədi,  ayağı
ilişib üzüstə yerə gəldi. Yenidən ayağa qalxıb, ufuldaya-ufuldaya üstündə lazımsız
yapışqan  kağızların,  qəribə  cizgi  filmi  qəhrəmanlarının  mini  təsvirləri  ilə
bəzədilmiş  monitorun  sağ  kənarına  nəzər  yetirdi.  Smartfonun yenidən qulağına
alıb.
- Azersat 1.0   yazılıb
Xəttin  o  biri  ucunda  tam  sükunət  yarandı.  Elə  bil   Məsməliyev  nəfəsini  belə
saxlamışdı.   Xoşbəxtlikdən kirayə qaldığı evlə idarəetmə mərkəzinin arasında 1
məhəlləlik məsafə vardı. Ayaqnan belə gedib gəlmək vur tut 2-3 dəqiqə çəkərdi.
Mərkəzin  yazılmamaış  qaydalarından  biri  də  elə  buydu:  rəhbər  mərkəz
yaxınlığında  yaşamalı  idi,  hərbi  hissə  yaxınlığında  hərbi  şəhərcikdə  qalan
kombriqlər, bölmə rəisləri  kimi . 
- Dəstəyi  yerə  qoyma,  rəyasət  heyətini  qaldırıb,  5  dəqiqəyə  özümü
çatdırıram ora!
*** *** ***
Seymur  özünə gəlib, zədələnmiş boynunu ovuşdurdu. Birdə gördü ki, Dadaşov
məzarlıqda kabus görmüş insan kimi gözlərini zilləyib ekrana.  Ekranda Mərkəzlə
yaradılmış rabitədən göndərilən  görüntüdə canlı rejimdə  2 ağ xalatlı professor və
3 yüksək-çinli  tünd göy mundirdə  olan  zabitlər  ayaq üstə  həyəcanlı  baxışlarla,
qarşı  tərəfin  Dadaşovun  dillənməsini  gözləyirdi.  Professor  Məsməliyev  işarə
barmağı ilə eynəyini burnuna yaxşıca otuzdurub, səbirsizcə  sözə başladı
- Kapitan Dadaşov, Salam... Özümü təqdim edim,  mən Adil Məsməliyev
Bakı  Kosmik  İdarəetmə  Mərkəzinin  yeni  direktoruyam,  solumdakı  2
nəfər mərkəzin məsul işçiləridir, sağımda duran cənablar Təhlükəsizlik
və Müdafiə Nazirliyinin işçiləridir. Arxamda duran mülki geyimdə olan
şəxs isə...
Kapitan Dadaşov  dilə gəldi
- Arxanızda  duran  şəxsi  yaxşı  tanıyıram...Kapitan  Nemanzadə.  Mənim
yaxın  dostum  –  deyə  kinayəli  səs  tonu  ilə  vurğuladı  –  Görürəm
mundirdən azad olmusan Malik ?
- Kapitan  yox,  artıq  polkovnikəm ,   Etibar....  uniformaya  gəlincə,  artıq
prezident  administrasiyasında  çalışıram  –  müşavir.  Ona  görə  mülki
geyimdəyəm.
-  Bəs, Sənanov hanı, onu burda görmürəm?
Dadaşov   ekranda  olanların  baxışlarının   toqquşduğunu,  Genuyada  Fieskonun
suiqəsd  iştirakçıları  tək  bir-birinin  gözlərinə  baxa-baxa   hərəkətsiz  şəkildə  bir-
birinə işarə etdiklərini sandı.
- Etibar, Sənanov çoxdan vəzifədən azad edilib, 2 il əvvəl  vəzifə başında
etinadsızlığa  görə  işdən  qovuldu,  heç  bir  sistemə  götürmədilər  işə,
prezident  təqaüdünü  ləğv  edib,  adi  baza  pensiyasına  otuzdurdular.
Dözməyib martda ürək tutmasından keçindi. 
Dadaşov köhnə iş yoldaşının belə yersiz zarafat etməsini hec cür anlaya bilmədi.
- Nə çərənniyirsən....Onuynan bir-iki saat əvvəl danışmışam. Özüm şəxsən
danışmışam.  Mənə  stansiyanın  yerlə  bütün  rabitə  xəttlərini  müvəqqəti
dondurmağıma  göstəriş vermişdi.
Zabitlər  Nemanzadənin  və  professora  çaş-baş  şəkildə  baxırdı.  Ağ  xalatlı  cavan
mərkəz işçilərindən biri xəlvətcə Məsməliyevə yaxınlaşıb qulağına nəisə pıçıldadı.
Dadaşov yenidən onları inandırmağa çalışdı
- Səhvimi  boynuma  almalıyam,  gəmidə  insident  baş  verib,  Sənanova
məruzə eləməmişəm, eləməmişəm deyəndə ki, heç buna macal verməyib.
Stansiyada  cinayət  baş  verib.  Gürcüstanlı  və  Belarusdan  olan   ekipaj
üzvümüzü  qətlə  yetiriblər.  Bir  az  var  zərərsizləşdirdiyim  Qazaxstanlı
ekipaj  üzvü  artıq   burda  2  astronavtı  qanını  töküb...  –  Dadaşov  göz
yaşlarını saxlaya bilmədi, danışıq tərzi yumşaldı – artıq başımı itirmişəm,
-  hönkür-hönkür  sızıldayaraq,  aciz  şəkildə  kresloya  əyləşdi  ,  başını
əllərinin arasında gizlətdi. – Bura bir sallaqxanaya dönüb, ömrümdə bu
qədər  qan  görməmişdim.  Güllə  olsaydı  çaxardım başıma....Bu  işə  axı
niyə razılaşdım.?! Ölən iki heyət üzvünün ailələlərinin onları cənazələri
üçün gələcək hökümət nümayəndələrinin üzlərinə necə baxacam
Məsməliyevin him-cim işarəsi ilə ağ xalatlılar ekrandan aralandı. Yalnız idarəetmə
mərkəzinin  rəhbəri,  dolu,  yaşı  60-70 arası  bir  heybətli  zabit   və   köhnə  dostu
Nemanzadə  qalmışdı.   Mərkəzin  direktoru  “deyəsən  başına  hava  gəlib”  deyə
Nemanzadənin  qulağına  pıçıldadı.  Nemanzadənin  əl  işarəsi  və  turşutduğu  üz
cüzgilərindən onun heç də bu replikalardan xoşlanmadığı sezilirdi. Professor yenə
özünü saxlamayıb artıq ekrana baxa-b axa:
- Kapitan Dadaşov – kosmik stansiya....
Nemanzadə professorun sözünü kəsib tələsik Dadaşova səsləndi.
- Qoy mən deyim... Etibar özünü ələ al,  eşidəcəklərini səni şoka sala bilər.
Ona görə özünü bərk tut.   Azərsat  stansiyası  işə  düşəndən biz   -  biz
deyəndəki Kosmik Mərkəz səninlə yalnız bir dəfə əlaqə saxlamışıq, o da
kı,  stansiyadakı  seqmentlərin  işini  uzlaşdıran  sistemi  aktivləşdirdikdən
sonra məruzə etmişdin. Ondan sonra heç nə. Tam zülmət;  Stansiya son
iki  ildə  müəmmalı  şəkildə  yoxa  çıxıb.  Sənnən   əsər-ətər  çıxmadı,
peyklərlə yoxladıq, heç nə, yenə inanmağımız gəlmədi bu boyda stansiya
Yerin orbiti yaxınlığından necə qeyb ola bilərdi axı. Məcbur olub həmin
vaxt Beynəlxalq Kosmik Stansiyanın demontajı ilə məşğul olan NASA
astronavtlarından  “əl-üstü”  bizim  stansiyanın  öz  cari  kordinatlarında
mövqe tutub –tutmadığını öyrənməyi xahiş etdik.  Stansiyadan yenə bir
xəbər yox idi. Layihə tam iflasa uğramışdı. 2 ildir ki, bu xəbəri kütləvi
informasiya vasitələrindən bir-təhər gizlədirik. Əvvəlcədən sənin  qeyd
olunan görüntülərini montaj edib, sənin sağ-salamat olduğunu hər şeyin
normal olduğunu  göstərməyə çalışmışıq.
- Yox, yox, yox... Mənə qulaq asın, sizə deyirəm, stansiyada qan töküblər,
bizi təcili evakuasiya etməlisiz. Sağ qalan o biri iki heyət üzvünün həyatı
üçün narahatam. Əmrinizi gözləyirəm. Biz....
Nemanzadə  yumruğunu  var  gücü  ilə  qarşısındakı  masanın  üstünə  vurdu.
Məsməliyev  o qədər diksindi ki, atılanda eynəyi yerindən oynadı. 
- Biz, nə biz? Sən nə danışırsan...Nə biz, ... biz deyilən şey yoxdur... Nə
gürcü,  nə belarus....  nə amerikan....  Səndən başqa stanstiyada heç kim
yoxdur  ay  axmaq,  sən  Azərsat  kosmik  stansiyasına  təhkim  olunmuş
yeganə ekipaj üzvü həm də   rəhbərsən. 
Dadaşovun  gözləri  yaşardı.   Başını  əllərinin  arasında  üzə  çıxarıb,  hələ  də  bu
ideyaya müqavimət göstərircəsinə, ağzının altında nəisə donquldandı.
- Görürdün, sənə deyirdim axı –
Dadaşov bir  də gördü ki,  Seymur arxadan zərbə alan o deyilmiş kimi, yenidən
Patsakın boynunda əyləşib və dişlərini ağardır.
- Sənə deyirdim, mənə inanmırdın...bunlar hamsı sənin illüziyalarındır.  
Dadaşov udqunub, yenidən ekrana baxdı
- Onu görürsüz? Bax bu əclafı deyirəm...2  kosmonavtı öldürüb.
- Görürük, görürük. – deyə sözlər həvəssiz şəkildə Nemanzadənin dilindən
çıxdı.
- Bax  o öldürüb ekipaj üzvlərini.
Professor qəribə şəkildə soruşdu
- Kapitan Dadaşov, başa düşürük ki,  tənhalıqdan stres keçirmisiniz, yaşıl
həbləri  vaxtında  atmayanda  hallüsinasiyaların,  sayıqlamaları  olması
gözləniləndir, ancaq tam səmimi deyirəm, sizin kimi hazırlıq səviyyəsi ,
sizin qədər təcrübəsi olan bir peşəkar üçün ə belə bir halın yaşanması
bizim üçün gözlənilməz oldu.   Patsak, ideal şəkildə hazırlanmış, insana
heç  bir  halda  xətər  gətirə  bilməyən  robotdur.  Onun  proqramında
ümumiyyətlə öldürmək, insana hücum etmək deyilən bir formula yoxdur.
- Patsakı demirəm, onun boynunda oturub, hırıldıyan bu əclafı deyirəm.
Nemanzadə yenidən səbirsizcəsinə
- Etibar,  bir  də  deyirəm,  orda  Patsak  və  səndən  başqa  heç  kim yoxdu.
Faktiki  olaraq  sən  stansiyada  yeganə  canlısan.  Bəsdir  bu  oyunları
oynadın. Bizi qorxudursan.
Seymur  Patsakın boynunda tarappıltıyla yerə düşüb,   hər şeyə biganə olan dəmir
parçası robotun başını sevimli ev heyvanı kimi sığalladı.
- Sənə nə deyirdim... Mənə inanmırdın
Seymur  özünü əməlli başlı təlxək kimi, aparır; əllərini qartal tək açıb   sağa-sola
süzdü, sinxron şəkildə dalğalandıraraq,   səma yırtıcısını imitasiya etməyə çalışdı.
Görünür,  hər  vəchlə  Mərkəzdə  olanların  diqqətini  cəlb  etmək  istəyirdi-  deyə
Dadaşov düşündü.   Yerdə olanlar isə yalnız  ekspedisiya başçısını qəribə şəkildə
seyr edirdi.  Bu dəqiqə əlinə tapanca versəydilər, boşaldardı bir daraq gülləni  onu
qıcıqlandıran bu “Qazaxın” beyninə. 
- Əlaqəni kəsmək vaxtıdı, cənab Kapitan – deyə Seymur hələ də ekranın
qarşısında var gəl edərək,  xəbərdar etdi. – təhlükənin yaxınlaşdığını hiss
edirəm
Dadaşov özündən asılı  olmayaraq təlxəklik edən,  ancaq indiyənə kimi dedikləri
düz çıxan Seymurun sözlərinə daha çox inanırdı. Bu qəribə duyğunun mahiyyətini
anlaya bilmir.
- Əlaqəni  kəsmək  məcburiyyətindəyəm  –  deyə  Dadaşov  ekrandakılara
səsləndi.  Yeni kapitan Seymur....Tfu...heç soyadını da bilmirəm, soyadın
nədir sənin?
- Məmmədov, Seymur Məmmədov, anket dolduracaqsansa, təvəllüdümlə,
doğulduğum yeri də deyim
Dadaşovun  öz-özünə  danışması  artıq  Kosmik  İdarəetmə  Mərkəzində  konkret
cavablar gözləyən operativ heyətin əsəblərinə işləyirdi. Bayaqdan lal-dinməz duran
yaşlı zabit, boğazını təmizləyib imperativ ədayla:
- Termotoksin  aparatının vəziyyəti nə yerdədir, dayandırmamısan hələ?
- Hə işləyir, niyə soruşursuz ki, sistemdə heç bir nasazlıq yoxdur.
Seymur  uniformanın  boyunluğunu  qaldırdı  və   Dadaşova  yaxınlaşıb  qulağına
pıçıldadı.
- Bax  müqaviləyə  qol  çəkdin,  sən  təməl  insan  hüquqlarından  məhrum
olursan, özün görürsən də,  onu sənin sağ-salamat olmağın yox, başına
gələn bütün pis hadisələrin səbəbkarı olan termotoksin aparatıdır. Onlara
vacib olan odur ki, bu aparatı daimi olara saz işləsin. Elə bilirsən son iki
ildə  sənin  qara  qaş-gözün  üçün  darıxmışdılar.  Sadəcə  onlara
eksperimentin  nə  qədər  uğurlu  keçdiyini  və  nəticələri  öyrənmək
istəyirdilər,  vəssalam.  Onu dakı,  indiki   rabitə  ilə  əldə  etdilər. Rabitə
qurulan  zaman  stansiyanın  sisteminin  reyestri,  əsasən  də  termotoksin
aparatının  rəqəmsal  göstəriciləri  birbaşa  Mərkəzin  superkompyuterinin
yaddaşına rezervləşdirilir. Vəssalam. Qardaşım  həmin müqaviləyə qol
çəkməklə sənə faktiki olaraq əlivə ölüm şəhadətnaməni veriblər. 
Dadaşov tərəfə  baxan ekrandakıların baxışları birdən birə  tələyə düşmüş tülkü
kimi  təşviş-həyəcan  formasını  aldı.  Bir  anın  içində,  ekran  partlayaraq,
qığılcımlarını  və  şüşə  qırıntılarını  ətrafa  səpələdi,  çəkisizlik  şəraitində  partlayış
dalğası o qədər güclü oldu ki, Dadaşovu birbaşa seqmentin xüsusi möhkəm metal
qatqısından  hazırlanmış  korpusuna  çırpdı.   Qığılcımlar   yanğın  xəbərdarlıq
sisteminin sensoruna düşdüyündən, həyəcan siqnalı qalxdı.
- Diqqət,   A3-2  seqmentində  yanğın  təhlükəsi  var.  Diqqət  ,  A3-2
seqmentində  yanğın  təhlükəsi  var.  Zəhmət  olmasa  yuxarı  paneldəki
qırmızı manual düyməsini basıb əleyhqazı geyinin və fövqəladə vəziyyət
rejiminə  keçin.   (deyə  sistemə əvvəlcədən  yazılmış  kişi  təlimatçısının
xəbərdarlığı səsləndi)
Patsak  20 metrə qədər uzana bilən əli ilə, lazımı düyməni basıb əleyqazı çıxardı və
fövqəladə vəziyyəti deyil,  nasazlığın avtomatik aradan qaldırılması rejimini tətbiq
etdi. Həyəcan siqnalı dərhal kəsildi. Əleyhqazı yarı-huşsuz olan Dadaşovun başına
keçirdi və özü havada xaotik şəkildə uçan şüşə qığılcımlarını öz daxili tozsovuran
ilə yığmağa başladı. Çəkisizlik olmasa da, Seymur əvvəlki kimi ayaq üstə idi və
seqmenti  girişi  tərəfə  həyəcanla  baxırdı.  Seqmentin  girişində  ekspedisiyanın
yeganə qadın üzvü olan Amerikalı astranavt Keyti gördü, hər iki əlində  Dadaşovun
iki il ərzində çantasına gizlətdiyi qırmızı-sarı dəstəli iki bıçağı parıldadı. az qala bu
dəqiqə  Seymurun üstündə  dişi  aslan  tək  atılacaqdı.  Sarı-qırmızı  dəstəli  bıçağın
üçüncüsünü isə  Dadaşov bilək  hissəsində  gizlətmişdi.   Yerində olub-olmadığını
yoxlayanda  gözlərinə  inanmadı.  Son  bir  saat  ərzində  Dadaşovdan  bir  dəqiqə
uzaqlaşmayan bu iti alət müəmmalı şəkildə yoxa çıxmışdı. Ekranın arabir qığılcım
saçan dəliyində bir gümüşü işıltı gözünə sataşdı. Aha...həmin qırmızı-sarı dəstəli
bıçaq idi, məsələnin bir tərəfinə əmin oldu ki, ekranı bıçaq  atmaqla partladıblar,
ancaq həmin bıçağın onun biləyinin arasından neçə düşdüyünü və Keytin həmin
bıçaqla telekommunikasiya monitorunu niyə partlatdığını anlaya bilmədi. 
Keyt sağ əlindəki bıçağı sərrastca Seymurun sinəsi istiqamətində atsa da, “qazax”
vaxtında  tərpəndi  ,  ülgücü  yalnız  sağ  çiyni  cızıb-kəsdi  və  ayaqaltındakı  kiçik
dəmirbarmaqlıqların altında düşdü.   Sol əlindən sağ əlinə aldığı ikinci bıçaq bu
dəfə havada uçmadı.  Seymur  yaralanan  və al qana boyanan çiynini tutub, ona
tərəf  bıçaqla  hücum  edən  Keytə  müqavimət  göstərmək  üçün  lazımı  müdafiə
vəziyyətini aldı. Keyt ona çatar çatmaz, bütün bədən çəkisini arxaya atdığı ayağına
verib, sol əli ilə boynundan tutdu və ətaləti pozmadan, sağ əli ilə müşayət edə-edə
qəfil sağ əlini ani peyda olan taxta dirək kimi möhkəm saxlayıb əks istiqamətdə
hərəkət  etdirdi.  İki  əksqüvvənin  çarpışmasından,  bir  nöqtəyə  gələn  Keyt  və
Seymurun az qala beton qüvvəsi almış sağ qolu ilə toqquşmasından  Amerikalı
astranavt  boğaz  hissəsindən  gələn  xırçıltı  səsi  ilə  yerə  sərildi.    Seymur  yerdə
hərəkətsiz sərilmiş,  Keytin nəbzini yoxladı.
- Boynu sındı...  Qaldı biri.
Dadaşov  gözlərinə  inanmırdı.  Birinci  dəfə  idi  ki,  qarşısında  adam
öldürürdülər.Daxili  havanın normal  tələblərə  cavab verdiyi  haqqında kompyuter
car çəkdi.  Dadaşov başa düşdü ki, qonşu seqmentə keçib, hermetik qapını bloka
qoymaq üçün ta bundan yaxşı fürsət ola bilməz.  Yoxsa bu manyak tezliklə onun da
axırına çıxacaqdı.  Ayağa  qalxıb, seqmentin  kənarında naqillərdən tutaraq, güc
topladı və ikinci modula çəkisizlik şəraitində uçub, düşə bilmək üçün lazımı sürət
yığmağa çalışdı.  İki təkana artıq ikinci seqmentdə  idi. Hermetik qapını bağlayıb
pəncərəsindən  Qazaxın  hələ  də  Keytin   idman  geyiminə  bənzər  gündəlik
uniformasının ciblərini yoxladığını gördü. 
- Hə  əclaf  indi  içəridə  vakum  əmələ  gətirim,  onda  görüm  necə  sağ
qalırsan?
Seymur  onun  sözlərinə  reaksiya  verib,  ona  deyil  qarşı  3-cü  seqmentin  girişinə
doğru baxdı. İnana bilmədi, hermetik qapılar  əslində səsi keçirmirdi.
- Vakum əmələ gətirsən özün də  məhv olarsan...-
Səs arxasından gəlirdi.   Seymur qonşu seqmentdə, olduğu halda, onu pəncərədən
gördüyü halda, səs müəmmalı şəkildə arxadan gəlirdi.  Burulub bir də gördü ki,
Seymur   elə  həmin  vəziyyətdə  Keytin   meyitin  ciblərini  eşələyirdi.   Qapısını
bağladığı seqmentdə yox, gizləndiyi seqmentdə. Tam güzgü effektiydi.  Dadaşov
artıq dəli olmaq həddinə çatmışdı. Yenidən pəncərədən qonşu seqmentə təşviş dolu
baxışlarla nəzər saldı. Orda da Seymur  əyləşmişdi, indi gizləndiyini saydığı Yapon
modulunda da Seymur eyni vəziyyətdə durmuşdu.  Sadəcə mövqelər əks idi. 
- Bizdən   stansiya  ərazisində  heç  yerə  qaça  bilməzsən....  Hamsı  sənin
beynindədi...yox-yox,  şəxsiyyətin ikiləşməsi və çoxlaşması  deyilən şey
yaşamırsan.  Biz  proyeksiyalarıq,  kosmosun  uzaq  ulduzlarında
transmissiya olunmuş proyeksiyalar.  Əvvəl də dediyim ki, burda sənin
bircə dostun varsa o da mənəm,  Nado, Yeqor, Keyt, Andrey bunların hər
biri proyeksiyalardır. Sənə elə gəlir ki, onlarla son 2 ili keçirmisən, sənə
elə  gəlir  ki,  onlarla  birgə  duz-çörək  kəsmisən,  dərdlərini  bölüşmüsən,
onları  tənbeh  edib-tərifləmisən  və  ya  açıq  kosmosda  təmirə
göndərmisən,nə  bilim eh  digər  tapşırıqlar  vermisən.  Bunların  heç  biri
həqiqətdə olmayıb.  Proyeksiyalar da şəxsiyyətlər kimi fərdi xasiyyətlərə
malik olur, onlardan bəziləri  sənin beynində öz təyinatını bilir, məsələn
mənim kimi, və Rusiyalı kosmonavt saydığını Yeqor proyeksiyası kimi.
Ancaq   sobada  qalıqlarını  aşkarladığını  sandığın  Andrey və  ya  indicə
öldürdüyüm  Amerikalı  gözəlçə  Keytin  proyeksiyası  həqiqi  təyinatını
bilmir.  O  sadəcə  sənin  düşüncələrində,  məni  düşmən  sayır,  ekipaj
üzvlərini öldürdüyümü düşünür. Ona görə mənim üzərimə bıçaqla hücum
etdi. Əslinə qalanda heç kim heç kimə hücum etməyib, çünki biz mövcud
varlıqlar deyilik, sadəcə proyeksiyalarıq. Ona görə də, belə demək olarsa,
bütün  yaşananlar  sənin  beynində  gedən  bir  növ simulasiya  prosesidir.
Sənin üçün qeyri-reallığı reallığa çevirir.  Bax, indicə Mərkəzlə danışan
zaman əlaqənin sonunda ekrandakılar baxışlarında bir tuhaflıq duydun.
Çünki  sən  Keytin  ekranı  bıçaqla  dağıtdığını  düşünürdün.  Əslində  isə
onların son gördüyü şey, sənin əlindən qəzəbli şəkildə buraxılan qırmızı-
sarı  dəstəli  bıçaq  oldu.  İndi  sənin  beynində  2  proyeksiya  qalıb.  Mən
---sənin  dostun  və  Yeqor  göndərilən  ən  təhlükəli  proyeksiya,.....  bax
görürəm məni  anlamaqda çətinlik  çəkirsən.Ağlına  neçə-neçə  gümanlar
gəlir...Təsəvvür etdi ki, sən təhlükəsizlik proqramı, sizin dillə desək anti-
virusu olmayan bir  sistemsən, götürək sadə əməliyyat sistemini,  biz də
uzaq planetdən  super-istedadlı  hakerin göndərdiyi  təhlükəli viruslar və
ya  soxulcanlar.   Bizlər,   yəni  biz  deyəndəki  Yeqordan  başqa  qalan
proyeksiyalar,  qovluğun  içində  olan  adi  fayllarıq,  təyinatımız   həqiqi
virusu sistem istifadəçisinin diqqətindən yayındırmaqdır. Yeqor isə troyan
virusudur.  Əvvəl o da adi fayl kimi sistemdə istifadə olunur, bir pozuntu
yaratmr, ancaq sonradan saatlı bomba kimi işə düşür və ya elə adından da
məlum olur, necə ki, Troyaya hədiyyə edilən at heykəlin içindən gecəylə
spartalı əsgərlər axışıraq şəhəri viranə qoyur.
Dadaşov  bu fikirləri şüurlu şəkildə təkzib etməyə nə qədər çalışırdısa, şüar-altı
Seymurun dediklərinə inanmağa məcbur edirdi.  
- İndi deyirsən sizlər mövcud deyilsiz? Bunların hamsı xam-xəyallardı?
- Bəli, elədir ki var.
- Sən qarabasma və ya o söz ki, işlədirsən ...(“Proyeksiya”deyə Seymur
xatırlatdı)  hə  proyeksiyasansa,  onda   gözümü yumub  özümə  inandıra
bilərəm  ki,  mövcud  deyilsən,  sonra  gözlərimi  açaram  sən  də  yoxa
çıxarsan.
Seymur başını  bulaya-bulaya kapitana  yaxınlaşıb əlini  dostcasına onun çiyninə
qoydu.  Dadaşov bir qədər hürküdü.
- Sakit ol...  Nədən çəkinirsən, mən sənin burda yeganə dostunam. Bunu
yadda saxla...Sualına gəlincə, “YOX”
- Nə “YOX”
- Yox ki, məsələni müşkil tərəfi də elə ondadır, bəli bu faktı danmaq olmaz
ki,   şəxsiyyətin ikiləşməsindən, şizofreniyadan əziyyət çəksəydin, iradi
olaraq  onun  öhdəsindən  gələ  bilərdin.  Ancaq  biz  axı  proyeksiyalarıq,
anlaşılsın deyə sənə asan dildə başa saldım axı, viruslar...Kosmosun insan
üçün  əlçatmaz  bucağından  göndərilmiş  viruslar,    lazımı  təhlükəsizlik
tədbiri görmədiyin halda sistemi onlardan necə təmizləmək olar, yalnız
formatlaşdırmaqla,  bədxassəli  şişdirsə nə bilim kəsib tullamaqla,  sənin
beyninlə bu variant  sənin intihar etməyinə bərabərdir ki, bu heç bir tərəfə
sərf eləmir. Sənin yalnız iki variantın var. Qabaqcadan deyim ki,  bu iki
seçimdən heç biri sənin ürəyincə olmayacaq . İndi isə gəl səni təhlükəsiz
yerə  aparım.  Sənin  bilmədiyin  yer  olmalıdır.  Əks  halda,   səndən  hər
vəchlə istədiyini almaq məqsədi güdən Yeqor, yəni  rusiyalı kosmonavt
proyeksiyası  bizi  asanlıqla  tapacaq.  Dediyim kimi,  beynin bu saat  əks
fikirlərin, toqquşan xəyalların əsl döyüş meydanına çevrilib. Gedək.
IX
İBRA  HÜNDÜRLÜKLƏRİ
Təcrid  olunmuş  portal  sahəsininin  sərhədində  ucaldılmış  təxminən  2  metr
hündürlüklü çəpəri  adlamaq,  hər  biri  üçün son dərəcə vahiməli  gəlmişdi.  Yeni
yerlilər bir yana,  pul hərisliyi ucbatından adada təsadüfən teleportasiya zonasına
düşmüş və son 20 ili bu yad planetdə keçirmiş Russo üçün, doğmalaşmış sahəni
tərk etmək,  vətənə  qayıdış  üçün bir  ümid qığılcımı  yaratsa  da,  onu son dərəcə
həyəcanlandırmışdı.  Bitkiyə  bənzər  möhkəm  materialdan  toxunmuş  çəpəri,
sonuncu dırmaşan da elə Russo oldu. Nədənsə ona elə gəlirdi ki, təcrid zonası onu
geri çəkirdi, ürəyinə nəisə dammışdı.  Təlaş etməkdən özünü saxlaya bilmirdi.
  Ətrafa göz gəzdirdikdən sonra, qarşılarında açılan üfüqdə  iki çox hündür dağa
bənzər bir quruluş gördülər. Uzaqdan baxana da məlum  olurdu ki,  həmin quruluş
heç  də  Yer  planetinin dağları  ilə  eyni  cinsdən deyil.   Tam simmetrik,  çoxsaylı
bucaqları olan bir  göydələn tikiliyə bənzəyirdi.   Təxminən yer məsafəsi ilə beş
kilometr uzaqlıqda olan həmin nəhəng dağa irəliləmə başlamışdılar, ki,  yamacın
orta hissəsindən qırmızı bir işıltı gözə dəydi. Hər birinin gözləri qamaşdı. Əlləri ilə
gözlərini ovuşdurdular.
- Russo bu nəydi belə, gözlərimi yandırır? 
-  Nə olmağını bilmirəm, bircə onu bilirəm ki, bizim burda olmağımızdan
xəbərləri var, budur bax.
Eyni  mənbədən  çıxan  qırmızı  işıq  bu  dəfə  uzanan  lövhə  şəklində  onlara  tərəf
irəliləməyə başladı,  hər halda işıq şüası olmadığına əmin oldular, çünki işıq sürəti
üçün həmin məsafəni qət etmək bir göz qırpımından dəfələrlə az vaxt tələb edirdi. 
- Seymur başla saymağa !
- Nəyə sayım?
- Vaxtı say!
- Bir- iki – üç –dörd- beş – altı –yeddi ....
- Biz qaçaq ya dayanaq – deyə balıqçılardan biri həyəcan içində soruşdu.
- Russo?  İndi bəs fikrin nədi?-  ikinci balıqçının da sualı cavabsız qaldı.  
Seymur çevik hərəkətə keçib, yerdən boz rəngə çalan, kənarları iti, daş parçası
qaldırdı.  Əlini  dala  verib,  artıq  yaxınlaşan  naməlum ,  şüa  kütləsinə  tuşlamağa
hazırlaşırdı ki, Russo əli ilə “dayan” işarəsi verdi. Seymur birdə gördü ki, Russoyla
özündən başqa həmin yerdə heç kəs qalmayıb.Balıqçılar bir bir gəldikləri  təcrid
olunmuş zonaya qayıtmağa tələsərək,  çəpəri dırmaşırdı.   Üzünü çevirəndə  həmin
qırmızı  kütlənin  hər  tərəfdən  onu  və  Russonu  ehtiva  etdiyini  gördü.  Hər  tərəf
köpüyün içində çalxalanan su kimi  qeyri-real mühitə çevrilmişdi. Russo əmin oldu
ki,   sürət  yığan və  onları  üzərində  geri  çəkən qırmızı  şüalı  lövhə əslində  yerli
məkanın  bir  nəqliyyat  vasitəsiydi.   Seymur  bilmədi  ki,   qırmızı  lövhəyə  aya
basmaqla onların bəxti gətirdi yoxsa ölənə kimi təcrid olunmuz zonada qalmağı
üstün tutan balıqçıların .
 Son durağa çatmışdılar ki,  Russo Seymura dağın əslində nəhəng bir tikili
olduğunu göstərdi.   Qırmızı lövhə onları  üzü mamıra bənzər yaşıllıqla parıldayan
dumanlı eyvana daxil edən kimi, udduqları havada nəyinsə dəyişdiyini hiss etdilər.
Doğma planetlərində dağın zirvəsinə çıxsaydılar bəlkə, narahatlıq, ağırlıq keçirə
bilərdilər, burda isə tam əksini müşahidə edirdilər.  Tənəffüs sistemləri bir anlıq
çox  rahatlaşmışdı,  sanki  ağ  ciyərlərindən  keçən  hava  yox  bal  idi,  ifadə  edə
bilmədikləri  özəllikdə olan  hava dövranı bir məlzəmə tək  ürəklərini oxşayırdı.
Eyvan hər tərəfdən bağlı  olduğu üçün  qaranlıq otağa açılan  girişdən keçmək
lazım olduğunu anladılar.   Ağıllarına  minbir  güman gəldiyindən  içəri  keçməyə
tərəddüd edirdilər,  bu mütləq sükutdan pusqu qoxusu gəlirdi.  
- Seymur,   gəl  indidən  özümüz  üçün  bir  şey  qətiləşdirək.   Zonada
qalsaydığ  heç  vaxt  evə  geri  dönə  bilməyəcəkdik.  Risk  etmək
məcburiyyətindəyik,   təhlükəli,  ölüm riski  yüksək ola bilər  ,  ancaq ən
azından hərəkətə keçməklə azından Yerə qayıtmaq ümidi yaranır.
- Mənə görə narahat olma, qorxsamda bu lənətlənmiş torpaqlarda qalmaq
fikrində deyiləm. Sən zonanı tərk etmək planını bölüşəndə, bütün gecəni
kiprip-kipriyə vurmadım, oyağ qalıb özlüyümdə hər şeyi götürqoy etdim.
Mən spektra nəisə əvvəldən inanmıram. bizə sığortalanmaq lazımdı,  mən
bayaq yerdən götürdüyüm daşı özümdə saxlamışam. Sən də hər ehtimala
qarşı  bax o budağa bənzər əşyanı əlinə al. 
Russo təkkəbürə yol vermədən  gəncin müdrik məsləhətinə qulaq asdı .  Qaranlıq
dəhlizlə  irəliləyirdilər,  hər  addımda  uzun  illərdən  sonra  yırtığ  hala  gəlsə  belə
işlərinə yarayan çəkmələrinin altında şüşə qırıntıları tək xırçıltı səsləri çıxırdı, göz
bəbəkləri bir dəqiqədən sonra artıq qaranlığa alışdığından , sağa və sola burulan iki
ayrı dəhlizin açıldığının şahidi oldular sağa burulub, gördülər ki,  bu koridor   işıq
şüalarından əksik olmayan həyətə açılır.  Reflektiv şəkildə işığa doğru qaçmağa
başladılar . Açıqlığa çıxan və  məlum olmayan səbəbə ürək tutması keçirən biri tək
yerə sərilən birinci Russo oldu. Seymur yerə yıxılmış Russonun imdadına çatmaq
üçün tez özünü həmin yerə çatdırdı.  Arxadan boynundan aldığı ağır zərbədən yerə
yıxılan an son gördüyü şey Spektrin kinayəli- qırmızı-yaşıl-bənövşəyi təbəssümü
oldu. Birdə onda ayıldı ki, artıq onu və Russonu hərəkətdə olan soxulcana bənzər
yosunlardan ibarət tabuta bənzər çərçivənin içinə yerləşdiriblər.
*** ***  ***
- Sən?
- Bəli mən,....    – deyə Spektr kinayə ilə cavabladı.
Seymur  tabuta bənzər qapağı açıq qalmış bir çərçivəyə necə yapışmışısa, bircə
başını tərpədə bilirdi. Qarşısında   onlara artıq yaxşı tanış olan, karantin zonasının
baxıcılarından olan  aborigeni gördü. 
- Nahaqdan oyandın...
- Əclaf deməli, bizi həmin yerdən çıxarmaq hamsı bir tələ idi.
- Tələ...hmm...maraqlıdır  ki,  sənin gəldiyin ulduzun dilində belə  bir  söz
var,  mənim  xalqımda  isə  belə  bir  anlayış  yoxdur.  Ona  görə  də  fikir
dilində, bir zidiyyət yaranır. Ancaq sizinlə çox ünsiyyətdə olduğumdan
qismən  də  olsa  onun  hansı  anmala  gəldiyi  barədə  fikirlərinizi  oxuya
bilmişəm...Bəli bunu bir tələ kimi də qəbul edə bilərsən,  həmin təcrid
zonasında olan mühit sizin ulduzun fiziki şərtlərinə uyğun olduğundan,
dediyim  kimi,  sizə  toxuna  bilməzdik.  Hər  halda  bu  haqqda  sizi
aldatmadım.  Sizi  hər  necəsə  həmin  zonadan  uzaqlaşdırmaq  lazım  idi.
Ulduzun başbilənləri mənim bu dediyin “tələ” təklifini qəbul etdilər.
-  Murdar aborigen – deyə Seymur hiddətini saxlaya bilmədi. 
- Hələ  bir  tam  qulaq  as  nə  deyirəm...Siz  onsuzda  vətəninizə  qayıtmaq
istəyirdiz.  Bəlkə  elə  deyil?  Elə  bizdə  ona  görə  sizi  bura
gətizdirdik....Başqa  cür  desəydik,  könüllü  razı  olmazdız,  üstəlik  sizi
məcburi şəkildə həmin zonadan çıxarmaqda müşkül olacaqdı. 
-  Ay axmaq axı niyə biz burdan könüllü getmək istəmiyək axı....iyrənirəm
sizin heç bir  rahatlığı, yaşamaq yanğısı olmayan planetinizdən.
- Ona  görə  ki,  sizə  deyəcəyim  xəbərdən  sonra  buna  heç  vaxt  razı
olmayacaqdınız....Bizim ulduz sistemləri  arasında o qədər  ultra-massiv
məsafə var ki, sizin yalnız  “ideyanızı” həmin mavi planetə geri yollamaq
olar. Yəni ora  canlı şəkildə qayıda bilməyəcəksiz.
Qızğın  dialoq  gedən  bir  vaxtda,  Seymur  ayağına  hardansa  isti  mayenin
süzüldüyünü hiss edirdi. Məğzini bilmədiyi həmin maye onu yaman narahat edirdi,
çərçivənin  içində  yarı-iflic  vəziyyətdə  qaldığından   nəyin  nə  yerdə  olduğunu
anlaya  bilmirdi.   Aborigenlərdən  biri  çərçivənin  önündən  keçən  zaman  daimi
olaraq müxtəlif rənglərdə parlayan əlində nəisə qara bir ləkənin olduğunu gördü.
Əli çərçivənin kandarını toxunmasaydı bəlkə də, heç vaxt  həmin ləkənin qırmızı
qan  olduğunu  müəyyən edə bilməyəcəkdi.  Ayaqlarını hiss etmədiyindən birinci
ona elə  gəldi  ki,  aşağı  ətraflarını  kəsiblər.  Yerində var  gücü ilə  vurnuxduqdan
sonra,  bir ayağı hərəkətə gəldi və maye daha da aşağı süzülərək,  altında belinə
qədər yayıldı.  Mayenin paltarından bədəninə hopması və hər çevrilmədən sonra
köynəyinə yapışqan kimi yapışması və açılması, çox xoşagəlməz hiss idi.  Bİrdən
yadına düşdü ki, aborigenlərin tələsinə düşən təkcə özü deyildi.
- Russo,   Russo  –  deyə  çığıraraq,   sərt  çərçivənin  içində  çırpındı,
aborigenlərdən  biri  ona  yaxınlaşaraq  çərçivənin  hansısa  düymələrini
basdı və ayaqları yenidən keyimiş vəziyyətə düşdü. 
Spektr  adlandırdıqları gözətçi  onun ayaq tərəfinə yaxınlaşıb üzərinə nəisə ağır bir
şey qoydu. 
- Russonu axtarırsan? Çağır, bəlkə cavab verdi...Siz bizim ulduza gələnə
qədər  burda  yaşayırdıq firəvan ....sizin ulduzun başbilənləri  məhv edən
halqalara görə cəzalandırılacaq. 
Seymur instinktiv olaraq ayağının üzərində durub ona ağırlıq verən və elə ondan da
oxşar mayenin damcıladığı kütlənin nə olduğunu öz gözləri ilə görmək üçün, bir
qədər qabağı boylandı.   Bayaqda üzərinə qoyulmuş kütlə Russonun kəsilmiş və
qana qəltan olmuş başı idi.
- Aaaa......aaaaaa.  ....Ay  Allah...-  ayağı  yenidən  güc  toplayıb,  bu  dəfə
çərçivədən çıxdı. Russonun başı hərəkətdən top kimi çərçivənin qırağına
yuvarlandı.  Qəzəb  və  ölüm  qorxusunun  vəhdətindən  ona  nə  güc
gəldisə,əllərini  azad edib, yanındakı aborigeni bir təpik zərbəsinə kənara
uçurdu.  Çərçivədən  tam  çıxıb,  Russonun  qanına  bulaşmış  vücudu  ilə
Spektrin  üzərinə  atıldı.  İkinci  tam  çaşqınlıq  içində  müqavimət
göstərməyə belə macal tapmadı.  Bu planetdə tənəffüs orqanları həm də
həzm orqanlarını əvəz etdiyindən, dünyada adi insanı boğmaq təcrübəsini
burada tətbiq etmək qeyri mümkün və nəticəsiz idi.Ona görə də, Seymur
ilk aborigenin açıqda olan yeganə həssas orqanı , gözlərini barmaqları ilə
deşdi. Ağrıdan yerindən çalğalanan, və qəribə şəkildə zarıldayan Spektri
artıq hücuma həssas olan  boynunu hədəf alıb,  var  gücünü topladı  və
ayağ dabanı ölümcül zərbəsi  ilə  insankindən o qədər də fərqlənməyən
onurğasını “şaqqaladı”.  Keşikçilərin hadisə yerinə yaxınlaşdığını görən
Seymur,  aradan çıxdı.  
X
SONUNCU RİSK 
Sonuncu  dəfə  Stansiyanın  bu  seqmentinə  nə  vaxt   “ayaq  basdığı”  yadına
gəlmirdi. Təqribi bilirdi ki, 2-3 ay əvvəl  Yerdən göndərilən su birələri üçün  həmin
seqmentdə süni olaraq su ekosistemi yaratmışdılar. Əvvəl sınaq uğurlu alınsa da,
sonradan     - özü də bilmir - çəkisizlik şəraitinə görəmi, yoxsa  açıq kosmosda
qurduqları su hövzəsinin ətrafla əlaqəda olmamasına görəmi – həşəratlar bir-bir
ölməyə  başladı.   Külli  miqdarda  vəsaitin  ayrıldığı  ,  böyük  bir  elmi-tədqiqat
institutunun  beyinməhsulu  olan  bu  layihənin  iflasına  nəyin  səbəb  olduğu
aydınlaşmadığından  Yerə  təkrar  olaraq  sınaqlar  üçün  su  birələri  göndərməyi
tapşırmışdı.  Sonradan  bu  məsələ  nədənsə  unuduldu,  heçə  Bakı  da  ona  bu
istiqamətdə  planları  barədə  bir  məlumat  vermədi.    İndi   akvariuma bənzər  su
saxlancında olan  çöküntü vermiş mayeyə baxır və həmin sınaq günləri bircə-bircə
yadına düşürdü.  Sınağın uğursuzluğundan sonra ta bu seqmentə bir dəfə olsun
girməmişdi. Ehtiyac da yox idi azından. Çünki bu seqmentdə yalnız su canlıları ilə
bağlı bio-tibbi eskperimentlər aparıla bilərdi.  Ondan savayı heç nəyə yaramırdı.
İndi isə özünü illüziya adlandıran Seymurla bu seqmentdən son istinadgah kimi
istifadə edirdi.   Seymur başına gələnləri,  yadplanetə  necə düşdüyünü,   hələ  ki,
məğzini tam bilmədiyi sınaqlar nəticəsində kosmik portalların açılmasını və onları
kainatda  yaratdığı  fəsadları  ətraflı  şəkildə   kapitana  başa  saldı.   Seymurun
dediklərində  axır  ki,  cüzi  də  olsa  bir  məntiqi  əlaqə   gördü.  Məlum  oldu  ki,
teleportasiyaların açılmasında əsas vasitəçi məhz onun hazırda yerləşdiyi  kosmik
stansiya idi, ta bilmirdi, ondan  ulduz keçidlərinin yaranması üçün enerji mənbəyi
qismində istifadə edirdilər, yoxsa ötürücü kimi. Bunlar hamısı nə qədər fantastik
səslənsə də, Dadaşova bir xəfif inandırıcı gəlmişdi. Lakin burda oturub,  bu saat,
elə indi  mövcud olmayan bir illüziya , beynində canlanan Seymurun proyeksiyası
ilə, - əslində isə özü-özüylə danışmasına heç cür inana bilmirdi. Çox absurd bir
vəziyyət idi.
- Xəritən var? – deyə Seymur soruşdu.
-  Smartfonunmda lap qlobusda var. 
Dadaşov  barmağını  toxunuşa  həssas  ekran  üzərinə  sürüşdürüb,  lazımı
düyməni seçdi və smartfonu masanın  statik durması üçün xüsusi dəstəyin
içinə yerləşdirdi.  Dərhal  otaqda  mavi kürə şəklində olan planetin  geniş
miqyaslı  üçölçülü modelinin holloqraması canlandı.Dadaşova elə gəldi ki,
holloqramın peyda olması ilə arada yaranan təxminən bir dəqiqəlik sükut
vaxt, Xəzər dənizi səmtə diqqətlə baxan Seymurun gözləri azca yaşardı.
- Seymur...
- Hə, bir qədər yayındım....vaxt  yoxdur.  -  deyə Dadaşova  3D qlobusa
müvafiq əmrlər verməyi tapşırdı.
- “İstiqamətlər”  Buve adası  ---> növbəti  Çilov adası, Azərbaycan -----
axtar! – Kapitan tətbiqə səsli əmr verdi.
Həmən,  iki seçilmiş nöqtəni birləşdirən sarı rəngli, xəttli ,  bir qədər  assimetrik
olsa belə kürəyə ən mükəmməl paralel əmələ gətirən zolaq ərsəyə gəldi.   Hər iki
hədəfin  kordinatları  göstərildi.  Dadaşov  hələ  ki,  bir  uyğunluq  bir  əlaqə  tapa
bilmirdi.
- Demə ki, beynini oxuyuram, ancaq əlaqə heç axtarmada, mən Russo ilə
illər  ərzində  bu  portalların  açılması  ilə  bağlı  baş  sındırmışam..  Bir
məntiqli  cavab  tapa  bilməmişik.  Ona  görə  buna  heç  qalxışmağa  da
dəyməz.  Yığışdıra bilərsən holloqramı.
Dadaşov  əlinin  işarəsi  ilə  virtual  görüntünü  yoxa  çıxardı  və  smartfonu  cibinə
qaytardı.
- Əsas məsələ termotoksin aparatını  dağıtmaqdır.
- Nə? dağıtmaq? Sənin başına hava gəlib... Neçə milyonluq qurğunu məhv
etmək....Belə  olsa  məni  yüz faiz  qayıdanda içəri  basacaqlar. Bu mənə
yaramır. 
- Ay axmaq, sən kiminlə mübahisə edirsən?! Sən özünlə söz güləşdirirsən,
hamımız  bu andıra  qalmış  qurğunun və  stansiyanın  zibilinə  keçmişik.
Onu  mütləq  zərərsizləşdirmək  lazımdır.  Bütün  kosmik  paradoksların
yaranmasının səbəbi  odur.
- Bəlkə  onu sadəcə söndürək....
- Heç dediyivi qulağın eşidir. Tutalım onu söndürdün. Bəs bilmirsən ki,
Yeqorun proyekiyası   səni  onu yenidən işə  salmağa məcbur edə bilər.
Üstəlik onun termotoksinlə bağlı öz xüsusi planları var, hansı ki, sənin
çətin ki, xoşuna gəlsin. Onu ya dinc yolla  vaxtında məhv edirik, ya da
sənin əlinlə onunla yeni dağıntılar törədə bilər. 
- Heç bilmirəm..
- Tələsmək lazımdır....Bir qərara gəl...
- Neylək,  görünür  başqa  əlacım  yoxdur....Heç  olmasa  demə  ki,  onu
partladacaqsan?- deyə Kapitan yarı-zarafat yarı ciddi soruşdu.
- Mən yox  sən  partladacaqsan,  ...-  bir  qədər  fasilə  edib,  təkəbbür  dolu
təbəssümlə -  bütün stansiyanı.
*** *** ***
Seymur onu partlayıcı materialların saxlanıldığı qaranlıq alt modula müşayət edən 
zaman, ağlına müxtəlif gümanlar gəlirdi. İlk növbədə onu təsəvvür  edirdi ki, bu 
dəqiqə əslində onu qaranlıq otağa ötürən,  və ya  stansiyanı partlatmağa cəhd edən 
heç kim yoxdur. Daha  əmin idi ki, bunlar hamısı onun beynində dolanır. Kosmik 
“kabusun” içində “gic” kimi var-gəl edəndə,   kosmik idarəetmə mərkəzi ilə 
əlaqəni kəsib-bərpa edəndə,   “qoca” stansiyanı da hava uçurmağ və uçurmamağla 
bağlı tərəddüd oyununa qapanan özüdür. Axı niyə indiyənə kimi  seqmentlərdə 
gizli partlayıcıların saxlandığından bixəbər idi. 
 Əgər bütün bunlar onun ağlında dolanırdısa, lap süni şəkildə beyinə yeridilən 
proyeksiya olsa belə, onlara qarşı bir suiqəsd planı ərsəyə gətirə bilərdi.    İradəli 
şəkildə beynini bu proyeksiyaları rədd etməyə məcbur edə bilərdi...
- Etibar, sənə dedim axı, heç ağlına da götürmə, - aşağı seqmentə  eniş 
edən kimi Seymurun əlində tutduğu fənər yerə düşdü. Gözləri qarşısına 
zülmət pərdəsi qalxdığından, bir anlıq qaranlıqda çaş-baş oldu, yalnız 
onu gördü ki, Seymur  üzərinə hücum çəkən kölgə ilə boğuşur. Nədənsə 
artıq  fiziki çərçivələri aşmışdılar. Elə bil ağırlıq qüvvəsi birdən birə tam 
bərqərar olmuşdu. Çünki  seqmentin döşəməsinə üzərində güləşib, bir 
birlərini boğmağa çalışırdılar. Dadaşova isə nədənsə bu paradoksal cazibə
şamil olunmurdu. Hələ də havada süzür, gözlərini qaranlığa alışdırıb, 
nəyin nə yerdə olduğunu dəqiqləşdirməyə çalışırdı.
Seymurun  yardımına  gəlmək  üçün  özü  də  aşağı  seqmentə  atıldı.  İlk  növbədə
seqmentin üst blokunda yerləşən sarı düyməni bazaraq,  işıqlandırma sistemini işə
saldı.  Bəyaz  zərbə gözünü onun gözlərini  qamaşdırsa  da,  proyeksiyalar   ölüm-
dirim mübarizəsini  ətrafada  olanların  fərqinə  varmadan  davam etdirirdi.  Rəqibi
seymuru fənn işlədib altına saldıqdan sonra, Dadaşov ikincinin Yeqor  olduğunu
başa düşdü.  Hmm... nəyahət ki, reallığla qeyri-reallıq arasında tarazlığı özü üçün
təsbit   edə  bilmişdi.  Ona  görə  Seymurun  planını  əsas  tutmaq  lazım  idi,  o
proyeksiya  olsaydı  belə.   Yeqor   var  gücü  ilə  Seymurun  çiyinlərini  silkələyib,
başını bir neçə dəfə möhkəmdən  metal korpusa çırpdı. Seymur əl-qol atıb, üzünə
bir neçə dəfə zərbə  endirsə də,  daha sərt əzələlər öz sözünü deyirdi.   Yeqor  hər
iki əli ilə Seymurun boğazına sarılıb, onu sıxmağa başladı. 
- Aaa...app...apar...bombanı yerləşdir –deyə xırıltılı səslə  Dadaşova işarə
etdi.
Dadaşov   onun  stansiyadakı  yeganə  dostunun  –  proyeksa  olsa  belə  -  yoxa
çıxmasına  yol  verə  bilməzdi    Biləyində  gizlətdiyi  bıçağı  çıxarıb,  havada   rus
pəhləvana doğru arxadan həmlə etməyə çalışdı. Qəfildən qarşısnı  stansiyanın əsas
baxıcısı    -  robot Patsak heybətli  duruşu ilə kəsib,  onunla toqquşmasına gətirib
çıxardı. Təmasdan Dadaşovun başı Patsakın dəmirdən olan sinəsinə  çırpıldı.
- Müdaxilə etməyiniz məsləhət görülmür, cənab kapitan. 
 Dadaşov qərara gəlməli idi, ya vaxtını itirib reallıqda mövcud olmayan proyeksiya
uğrunda həyatını və planet sakinlərini təhlükəyə salacaq, yada  SeymurunYeqorun
başını  qatmasından  istifadə  edib,  xəlvətcə  partlayıcı  ilə  termotoksin  aparatını
havaya uçuracaqdı.  İkinci varianta üstünlük verib,  Seymurun bundan əvvəl ona
barəsində  dediyi  alt  rəfdən  üzərində  rəqəmsal  gerisayım  indikatoru  olan
partlayıcını  aşkarladı.    Seymur  hələ  də  rəqibinə  müqavimət  göstərir,  arabir
boğazının dərisini siyirmiş, o vandal əlləri boynundan aralayıb, Dadaşov üçün vaxt
qazanmağa çalışırdı.
- Bağışla qardaş  ? –deyə əlində partlayıcı qurğu uzaq səfərə gedən biri
kimi seqmentin qapısından sonuncu dəfə baxıb, termotoksin moduluna
tərəf tələsdi. 
*** *** ***
Termotoksin  qurğusu  stansiyanın  eksteryerində  diyircəkli  plaftormanın
üzərinə quraşdırılmış  istənilən bucağa gözəgörünməyən şüalar göndərə bilən və
stansiyanın elektrik enerjisinin 80 faizinə yaxınını işlədən,  milyonlarla dəyəri olan
avadanlıq idi. Hələ bir neçə il əvvəl dostu bildiyi Nemanzadə ona bu lənətə gəlmiş
affidaviti  və  müqaviləni  imzaladanda,orda  spesifik  olaraq  göstərilirdi  ki,   bu
bahalıqda  avadanlığın  nasazlığı  və  ya  bilərəkdən  sıradan  çıxarılması  və  ya
təlimatdan  kənar,  etinadsız  istismarına  görə  qarşı  tərəf   mütləq  şəkildə  cinayət
məsuliyyətinə  cəlb  olunur.   “O  bəndə  imza  atan  yerdə  əlim  quruyaydı”-  deyə
Dadaşov öz-özlüyündə gileyləndi.   Müqavilədə termotoksin aparatının istifadəsi
qaydaları  barədə  heç  bir  məlumat  yox  idi.  Cəmi-cümi  bir  səhifə  yarım  olan
auqmentasiyalı  (artırılmış)  reallığ  əsasında  hazırlanmış   təlimatda  isə  yandırıb,
söndürmək, texniki qulluq haqqında əsas göstərişlər verilirdi. Təlimatda  başı top
şəklində ucu isə  3 ədəd beş santim diametrli bizlərdən oluşan, və işə düşən zamanı
yalnız aparatın başında üçbuçaq şəklində mavi gur işıqlı  xətt  əmələ gətirən  bu
elmin son nailiyyəti olan “silahın” istiqamətini dəyişdirmək barədə bir kəlmə belə
qeyd olunmurdu.  2-ci  təlimat  –  fövqəladə təlimat  idi  və kodlaşdırılmış  təlimatı
yalnız termotoksin qurğusu ilə bağlı nasazlıq və ya stansiyada böyük qəza, məsələn
ammonyak sızması, yanğın zamanı istifadəsinə icazə verilir.  Termotoksin qurğusu
xaricdən  sadə  artileriya  topuna  bənzəsə  də,   onun  işə  düşməsinə  və
idarəolunmasına  aid  modulu  12  kvadrat  metrə  yaxın  sahəsi  olan  bir  gəmi
motorxanasını xatırladırdı.   
Stansiyada olan elektron avadanlıqların və qurğuların temperaturunu normal
saxlamaq  üçün    soyutma  sistemindən  toksik  ammonyak  maddəsindən  istifadə
olunurdu. Ancaq termotoksin qurğusunun sobasında o qədər yüksək hərarət ərsəyə
gəlirdi ki, burada istiliyin izolasiyası üçün heç bir ammonyak və ya başqa maddə
işə yara bilməzdi. Bu məqsədlə qurğuların ətrafları bərk halda olan azbest maddəsi
və  qalın  şüşəpambıq  təbəqəsi  ilə   izolasiya  edilmişdi.  Azbest  karsogen  yəni
asanlıqla xərçəng əmələ gətirən maddə olduğundan  termotoksin moduluna yalnız
xüsusi qoruyucu kostyumla girməyə icazə verilirdi. 
Dadaşov  Afrikada  ölümcül virusu olan xəstələri müalicə edən həkimlər kimi
ağ rəngli qoruyucu kostyumun içinə daxil olub,   termotoksin modulunun hermetik
qapısını açdı. Çəkisizlik şəraitindən rəhbərlik heyət üzvləri və ya konkret üzvünün
belə bahalı avadanlıqla ehtiyatsız işləməsinə imkan verə bilməzdi. Ona görə də,
içəridə süni ağırlıq qüvvəsi yaratmasalarda, döşəmədə maqnit üzərinə bərkidilimş
və istifadəçinin beynindən gələn motor əmrləri sayəsində istənilən nöqtəyə hərəkət
etməyə  icazə  verən  dəmir  ayaqlıqlarla  təchiz  etmişdilər.  Seymurun  ayaqlarını
həmin qurğuya keçirib, üzərindəki lazımı düyməni basmaqla içi rahat pambıq və
kauçuk  materialdan  hazırlanmış  olan  ayaqlığı  öz  ölçülərinə  uyğun  köklədi.
Termotoksin qurğusunu deaktivləşdirmək kifayət etmirdi. Seymur modulun havaya
uçurulmasına israr edirdi. Əks halda onu proyeksiyaların təsiri altında yenidən işə
sala bilərdi. Birinci növbədə indiyənə kimi yalnız üzünü gördüyü qəza təlimatını
gözdən keçirib, qurğunun partlayışa həssas hissələrini öyrənməli idi.  Termotoksin
qurğusu durmadan işlədiyindən içəridə olan uğultu adamın qulaqlarını  “dəlirdi”
.Ventilasiya  sistemi  ideal  işlədiyindən  havada  bir  toz  dənəsinə  və  ya  azbest
fraqmentlərinə rast gələ bilməzdin.  Bununla belə nədənsə Kapitana elə gəldi ki, bu
yaxınlarda kimsə içəri girib. Seymurun versiyasını əsas götürsə, bura ümumiyyətlə
heç kim girə bilməz, çünki, stansiyanın yeganə ekspediya üzvü özüdür. Hər halda
içəridə dəyişikliyin baş verdiyini “altıncı hissiyatı” ilə duyurdu. 
Budur  yadına  düşdü.  1  il  əvvəl  seqmentdə   avadanlığın  icbari  təftişini
aparanda  təlimatları borulardan və elektrik naqillərindən, simlərdən azad olan, bir
bucaqda  yerləşən  dəmir   siyirtmənin  içinə  qoymuşdu.  İndi  isə  hər  iki  təlimat,
çertyojlara  ,  planlara  baxılması  üçün  nəzərdə  tutulmuş  seqmentin  divarına
dayanmış  qalın təbəqə şüşədən hazırlanmış masanın üzərinə necə gəldi atılmışdı.
Üstəlik  qəza  təlimatı  açıq  idi  .  Təlimatın  üz  qabığı  elektronlaşdırıldığından,
üzərində qovluğun yaradılma tarixi, etibarlılq müddəti göstərilir, ən əsası isə son
istifadə  tarixi  müntəzəm  olaraq  təzələnirdi.  Son  istifadə  müddətinin  rəqəmsal
yazısına  baxdıqda  gözləri  kəlləsinə  çıxdı.  Dünənki  təqvimi  göstərirdi.  Axı  bu
mümkün olan şey deyil. O azı bir il bu otağa girməyib. 
- Niyə  mümkün deyil,  mümkündür...Bəlkə  qeyri-iradi  şəkildə   olmusan
burda, yuxuda cəsəddən çıxan ruh kimi. 
Dadaşov arxadan gələn səs çevrilib, qapının ağzında Yeqorun  heybətli siluetini
gördü. 
- Mən qapını kilidləmişdim axı?
-  Özün sualına cavabı bilirsən.
Birdə onu seçdi ki, Yeqor əlində saxladığı qırmızı-sarı dəstəli bıçağla qəfil üzərinə
hücum  çəkib,  qarın  nayihəsinə  iki  ildırımsürətli  zərbə  endirdi.  Bıçağın  ülgüc
hissəsini qarnında çıxarmağa güc tapsada, əli-qolu az bir an içində qana bulaşdı.
Yeqor  daha bıçağa dəymədi, Dadaşovun onu yerə atmasına icazə verdi və kənara
çəkildi. Dadaşovun ayaqlarının altından döşəmə qaçmağa başladı, başı birdən birə
bərk gicəllənirdi. Kəsmə yarası və çox güman yoğun bağırsağını zədələmiş bıçaq
zərbəsi o qədər ağrılı idi ki, bir anlıq ağrısını unutdurdu. Diziüstü yerə yıxılıb, başı
taqətsizlidkən oyan-buyana sallayıb,havada uçan  qırmızı  damlalara  tamaşa  etdi,
yortulmuş qarnın çıxarından  xaric olan qan damlaları irili xırdalı, havada xaotik
şəkildə dolanır,  termotoksin sobasının isti sobalarına dəyib, buxarlanır, özündən
sonra hərbi hospitallar üçün spesifik olan dişləri  qıcıqlandıran quru qan qoxusu
buraxırdı.Yeqorun bədəninə qəribə şeylər baş verirdi. Gah ayaqları yoxa çıxardı,
gah  əlləri,  hərdən  bir  üzü  Seymura  bənzəyirdi.  Bəzən  də   ona  elə  gəlirdi  ki,
qarşısında  duran,  onu  bıçaqlayan  elə  öz  əksidir.  Elə  bil  güzgüyə  baxırdı.  Ən
maraqısı isə o idi ki,  Yeqor onu hardan bıçaqlamışdısa, özündə də həmin yerdə
dərin  dəlik  əmələ  gəlmişdi.  Bircə  fərqi  vardı  ki,  oradan  qırmızı  “köpüklər”
çıxmırdı. 
Dadaşov özündə güc tapıb soruşdu
-  Məndən qabaq içəri girmişdinsə, bu lənətə gəlmiş aparatı istədiyin kimi
istifadə  edə  bilərdin,  tam  sərəncamında  olacağdı....Təlimatı  da
oxumuşdun.
- Mən deyəndəki sən, olmusan bu seqmentdə, sadəcə termotoksin aparatını
Yer  planetinə  yönəltmək üçün  sənin  təkcə  fiziki  iştirakın  deyil,  şüurli
iştirakın  da  vacib  idi.  Sənin  şüuraltı  şəkildə   termotoksin  qurğusunu
idarəedə bilməzdin.
 Dadaşov  artıq  halsızlıqdan  müvazinətini  itirdi.  Əli  ilə  yarasını  nə  qədər  bərk
sıxırdısa,  qırmızı mayenin nəbzə uyğun bir oqədər güclü sıçradığını hiss edirdi.
Ayaqları   hələ döşəməyə yapışmış maqnit qurğunun içində olduğundan ,   rahat
uzanıb,   özünü çəkisizliyin  ağuşuna  təslim edə  bilmirdi.   Yeqor  axsaya-axsaya
termotoksin qurğusunun idarəetmə çubuğuna yaxınlaşıb, Dadaşovun ekrandan seçə
bilmədiyi  kordinatları  verdi.  Termotoksinin  bayaq  topa  bənzətdiyi  ötürücü
hissəsinin  mövqeyini  dəyişməsi  zamanı  bir  qayda olaraq termotoksin sobası  və
generatoru avtomatik olar keçirdi.  Ekranın qaranlıq otaqda divarlara əks olunan
işıqlarından  anladı  ki,  Yeqor  hədəf  olaraq  Yeri  seçib.   Sobanın  və  generatorun
sönməsi ilə,  stansiyanı tam sükut bürüdü, daimi uğutlu səsləri yoxa çıxdı. Sonuncu
dəfə stansiyada belə sakitliyin nə vaxt olduğunu xatırlaya bilmirdi.  Termotoksin
aparatı  stansiyanın üzərində əmr olunan mövqeyi tutduqdan sonra bircə düyməni
basmaq qalırdı. 
- Əgər  Yeqor  mənim beynimdə  canlanan  proyeksiyadırsa,  istəsəm onun
qarşısını  ala  bilərəm  –  deyə  qan  itkisinə  baxmayaraq,  soyuq  başla
özlüyündə plan cızdı. 
Yeqor  barmağını  düyməyə  az  qala  toxundurmuşdu  ki,   taqətini  itirib  yerə
yıxıldı.Çünki Dadaşov  “eyni bədən” fərziyəsinin həqiqliyini sınamaq məqsədilə ,
var  gücü  ilə  qarnındakı  dəliyi  barmağı  ilə  aralayırdı.   Daha  ağrıdan  dayana
bilməyib reflektiv olaraq əlini yaradan çıxardı. 
Yeqor  yenidən ayağa qalxıb,
- Bacardığın elə buydu?Hmm... – dedi və işinə davam etdi
Üzünü  çevirə  də  bilmədi  heç,   müəmmalı  şəkildə  peyda  olan  Seymur  əlində
tutduğu  dəmir  dəyənəklə  Yeqorun   ənsə  nayihəsindən   necə  vurdusa  ,  kəllə
sümüyünün qırıntıları qan laxtaları və beyin fraqmentləri ilə birgə termotoksinin
nəzarət panelinə dağıldı. 
Seymur   Yeqorun cansız cəsədini  idarəetmə pultundan kifayət qədər aralaşdırıb,
kapitanın  imdadına  gəldi.    Modulun  yuxarı  rəfində  yerləşən  ilkin  yardım
bağlamasını  çıxarıb  antiseptiklərlə   Dadaşovun  yarasını  işlədi,  qanaxmanı
dayandırmaq  üçün  bütün  qarnına  xüsusi  qoruyucu  materialdan  ibarət  sarğı
doladı.Dadaşov bilirdi ki, indi əslində ona ilkin yardım göstərən özüdür. Sadəcə
Yeqorun proyeksiyası ona öz qarnını yortdurmuşdusa, Seymur əksinə öz qeydinə
qalmağa kömək edirdi. 
Seymur ağ-yaşıl şaxmatlı həb çıxarıb halsız vəziyyətdə olan Dadaşova söylədi:
- Al  bunu  iç,  xeyli  qan  itirmisən...  Müvəqqəti  olaraq  qan  təzyiqini  və
tonusu  qaldıracaq.   Qanaxmanı  hələlik  sarğı  ilə  dayandırdım,    sonra
tikmək lazım gələcək.
- Nə  yaxşı  vaxtında  özünü  çatdırdın....silahı  Yerə  yönəltmək
istəyirdi....mən elə bildim öldürdü səni, əclaf.
- Yaxşı  sakitləş...sənə  güc  lazımdı.   Bu  Şər   qurğusuna  birdəfəlik  son
qoymalıyıq. 
Udduğu həb həqiqətən də öz sözünü demişdi, tərkibində olan analqinin təsirindən
ağrı  öldü,  taqətsizliyi  dəyişməz qalsa  da,  artıq   beyni  iti  şəkildə  fikirləşə  bilir,
ayağa qalxıb, hərəkət edə bilirdi.   Seymur ilk əvvəl qəza təlimatını ona ötürdü,
holloqramlı səhifələrə ötəri göz gəzdirən  Dadaşov ona lazım ölən bölməni tapıb,
özlüyündə partlayışa ən həssas olan hissələri müəyyənləşdirdi. Rəqəmsal saatı olan
2  bombadan  birini  sobanın  alt  hissəsinə   digərini   generatorun   mikroçipinin
yerləşdiyi   çərçivəyə  quraşdırdı  və   saatları  sinxronlaşdırdı.   Seymur  ona
yaxınlaşıb, tələm-tələsik 10 dəqiqəlik geriyə sayım təyin etdi.
- Seymur dəlisən, on dəqiqə bizim evakusiya olunmağımıza kifayət etməz
birdən?
-  Narahat olma, bəs edər. Üstəlik sən tək gedirsən. 
- Necə yəni tək, mənimlə gəlmirsən.
-  Mənim  proyeksiya  olaraq   səni  xilas  etmək  üçün  daşıdığım
cavabdehliyim burda bitir. Mən stansiyada qalıram... Mənə görə narahat
olma, onsuzda çoxdan ölmüşəm... Ala bu hesabatları da götür yollan 2-ci
kapsula. 
Dadaşovun gözləri doldu, hər halda proyeksiya, qeyri-real bir görüntü olsa belə,
qısa  zamanda  ona  doğmalaşmış  bu  insanla  vidalaşmaq  ona  acılı  gəlirdi.
Stansiyanın  “qara qutusu” adlandırılan son hesabatları  qoltuğuna alıb,  Seymuru
qucaqladı.  Köks ötürüb seqmentin çıxışına doğru irəlilədi. 
- Diqqət!  Stansiyada  olan  heyətin  nəzərinə,  bu  təlim  həyacanı  deyil,
stansiyada partlayış təhlükəsi var, stansiyada partlayış təhlükəsi var,  ən
tez  zamandan  evakuasiya  olunun,  diqqət  mütləq  evakuasiya  olunun  –
deyə stansiyanın avtomat bələdçisinin həyəcan çağırışı eşidildi. 
Buna qədər Allah bilir harda dolanan xidməti-robot Patsak da gəlib, çıxdı. 
- Yoldaş kapitan, evakuasiya olunmalısız. 7 dəqiqə 50 saniyəyə partlayış
baş verərəcək
Dadaşov  Patsakın  ardınca  düşüb  seqmenti  tərk  etməyə  hazırlaşırdı  ki,  birdən
tüklərini  ürpədən  bir  səs  eşitdi.  Kapitan  Nemanzadənin  səsi  idi,  termotoksin
modulunun səs sütunlarından çıxan. Yerində donub  qaldı. Heç geri çönmədidə,
sadəcə qulaqlarını şəklədi:
- Etibar ordasansa mütləq cavab ver,  sənə son dərəcə kritik xəbərim var,
bəli sən orda tək deyilmişsən...Sən yadplanetlilərin eniqmatik siqnallarla
göndərdiyi proyeksiyaların tələsinə düşmüsən..
Dadaşov  Patsakın  qolundakı  klavişlərdə  qəbul  dümyəsini  basıb,  onun  əlindən
mikrofon kimi istifadə etdi.
- Çox gecə başa düşdüz, mənə inanmırdız, artıq hər şeyi yoluna qoymuşuq.
- Heç  bir  şeyi  yoluna  qoymamısan  əksinə  pisləşdirmisən...Bax  sənin
gözünə  görünən  dostlarından  birinin  adının  Seymur  olduğunu
bilirəm...Səncə bu mənə hardan məlum olub.
Doğurdanda Yerdə olan Nemanzadə onun beynində dolanan bu görüntülərdən necə
xəbərdar ola bilərdi.  Seymura baxdı:
- Kapitan sən tələs, ona fikir vermə, istəyir bu andıra qalmış qurğu bundan
sonra da işləsin, səni tovlamağa çalışırlar. –deyə Seymur müdaxilə etdi.
Nemanzadə isə həyəcanlı səsi ilə tələm-tələsik dialoqu davam etdirirdi. 
- Sən yaxşısı budur Seymurdan soruş, o stansiyaya necə gəlib çıxıb, yəni
sənə  teleportasiyanın yan təsirləri nəticəsində yapplanetə düşdüyünü və
orada  edam  edib  beyin  proyeksiyasını  işıq  sürətilə  bizim  qalaktikaya
göndərən aborigenlərdən xilas olduğunu danışmışdı. Bəs niyə sonrasını
danışmadı.  Xilas  oldusa  necə  oldu  ki,  digərləri  kimi   stansiyaya  elə
proyeksiya  kimi  gəlib  çıxdı.  Yəni  yalnız  sənin beyninə sirayət  olunan
görüntü kimi?
Dadaşovun onsuzda qanaxmadan başı ağrıyırdı, indi isə belə ekstrimal  şəraitdə,
bomba həyacanı şəraitində bu ağılçaşdıran ironiyadan  özünü son dərəcə düşük
hiss edirdi.
- İndi dəstəyi bir nəfərə verim. Onda hər şey sənə aydın olar.
Bir-iki saniyədən sonra ona yad olan gənc bir oğlan səsi eşitdi.
- Yoldaş Kapitan, sizin nələr çəkdiyinizi, başınıza nələrin gəldiyini yaxşı
başa düşürəm,  partlayış anına artıq cəmi 5 dəqiqə qalıb. Ona görə fikrimi
qısa və konkret çatdıracam.  Çilov adasında dəniz qırağına təmiz hava
almaq üçün gedib,  təsadüfən termotoksinin  yaratdığı  portala  düşən və
kainatın naməlum bucağında peyda olan mən idim Seymur. Düşdüyüm
planetin yerli sakinləri –  məni və dostlarımı pusquya saldılar və məndən
başqa hamını edam etdilər, dostlarımın beynindən ötürücü kimi istifadə
etdilər,  proyeksiya olaraq  onlara ziyan vurmuş teleportalın mənbəyinə
yəni  kosmik  stansiyaya  göndərdilər.  Mən  isə  qaçmağa  macal  tapdım.
Riskə gedərək, açılan teleportala daxil oldum, bir qədər fərqli  zamana
qayıtsamda, hər halda doğma planetimə dönə bildim. Çətinliklə də olsa,
stansiya  rəhbərliyinə   sizə  qarşı  hazırlanan  sui-qəsd  planını  inandıra
bildim.   İndi  mənə  diqqətlə  qulaq  asın...  Sizi  xaincəsinə  pusquya
salıblar.Özünü  mənim  kimi  qələmə  verən  və  guya  sizi  xilas  etməyə
çalışan əslində ən böyük manipulyator, ən mənfi proyeksiyadır. Həyatda
olanda mənim dostum idi, ancaq proyeksiya kimi, yadplanetlilər insanın
elmi-fiziki  bacarıqlarından  istənilən  şəkildə  istifadə  edə  bilirlər.
Stansiyanı  lap  əvvəldən  havaya  uçurmağa  çalışan  əsl  adı  Russo  olan
təhlükəli  proyeksiyadır.Nə  badə  onun  qurğunu  işlək  vəziyyətdə
partlatmasına imkan verəsən.  Böyük pozuntular  böyük fəsadlar  yarana
bil....-deyə sözü yarımçıq qaldı. 
Kosmik  İdarə  etmə  Mərkəzi  ilə   rabitə  kəsildi.  Dadaşov  əvvəl  Qazax,  sonra
Seymur kimi tanıdığı indi isə həqiqi adının Russo olduğu məlum olan “virusun”
rabitə xəttlərini əlində tutduğu bıçaqla kəsdiyini gördü. Dadaşov əvvəldən onun
danışıqlarında bir tuhaflıq, bir hiylə duyurdu.
- Patsak dərhal partlayıcıları zərərsizləşdir.- deyə yanında duran robota əmr
etdi. 
- Bay-bay-  deyə  Russo  əlilə  sağollaşma işarəsi  göstərib,  üzündə kinayə
dolu təbəssüm əmələ gətirdi. 
Patsak əvəzində  kapitanın əllərini qandallayıb, onu dəmir qucağına aldı. Dadaşov
nəqədər qışqır-bağır salıp, çırpındısada  bir xeyri olmadı. 
- Yoldaş kapitan. əsas prioritet sizin evakuasiyanızdir. Dünənnən bu əmri
vermisiz  –  deyə  robot  israrlı  şəkildə  onu  seqmentdən  çıxardı.  Dəmir
ovucları qarnının yarasını bərk sıxdığından huşu özündən getdi. 
Patsakın  kapsula  mindirdiyi  kapitanın   yuxuya getməsi  ilə  Russo  da  birdəfəlik
yoxa çıxdı.  Dadaşov birdə bir nəfərlik kapsulun korpusunu silkələyən dalğanın
mənbəyi olan güclü partlayış səsinə oyandı.  Beşdəqiqə əvvəl yeganə ekipaj üzvü
və  ekspedisiya  rəhbəri  olduğu  Azərsat  kosmik  stansiyasından  əsər  əlamət
qalmamışdı.
EPİLOQ
Kapsul yerin orbitini keçdikdən sonra illüminatordan seyr edən Dadaşovun
gözləri aşağıda getdikcə yaxınlaşan Qobustan çöllüyünə zillənsədə, fikirləri hələ də
gözünün qarşısında məhv olan kosmik stansiyada idi. İndi Bakıda nələr baş verirdi,
nələr!?  Təkcə  Bakı  deyil,  dünya  mediasının  da  gündəmini  zəbt  edəcək,  BBC,
CNN, AL-Jazeera, daha dünyanın ən azbüdcəli xəbər agentliklərin bir həftə ərzində
maraq dairəsində olacaqdı. Stansiyada qəza niyə baş verdi? Onun partladılmasında
2—ci  dövlətin  əli  ola  bilərmi?   Uğursuz  kapitan  bu  haqda  nə  deyə  bilər?
Stansiyanın  dağıntılarının   yaşayış  sahələrini  düşmə  ehtimalı  nədərəcədə
yüksəkdir?  Və sayır  bu kimi  tamaşaçını  diqqəni  cəlb  etməyə yönəlmiş  suiqəsd
nəzəriyyələri, “şok” açıqlamalar. Hər halda kapitan olaraq stansiyanı sonuncu tərk
etmişdi. Ancaq bu özünə təsəlli verən yazılmamış qayda hər halda yeganə ekipaj
üzvü olan kapitana şamil oluna bilməzdi.  Özünün həbs olunacağına artıq yüz faiz
əmin idi, bu barədə heç bir şübhə ola bilməz. Affidavit və müqavilədə açıq aydın
qeyd  olunurdu  ki,  hər  hansı  etinadzıslığa  görə  birbaşa  kapitan  Etibar  Dadaşov
məsuliyyət daşıyacaq.  Ancaq ölkəsi üçün belə bir vacib layihəni, iflasa uğratması,
soyadına bir neçə nəsillik qara ləkə salacaqdı. Ən yaxşı halda ailəsi təqib olunacaq,
vəzifədə olan qohumlara məcburi olaraq istefa ərizəsi yazmalı olacaqdılar. Bunun
heç cür qarşısını almaq olmazdı. 
Kapsulun  paraşutu  açıldı.  Deməli  artıq  yerlə  təmasa  cüzi  məsafə  qalıb.
Görəsən indi onu qarşılamağa bu çöllü-biyabana nəqədər insan, nəqədər məmur, nə
qədər hüquq mühafizə orqanı əməkdaşı toplaşıb. Özünü toparlamaq lazımdı. Gözü
ilə təxmini eniş sahəsinə baxıb, bir qəribəliyin şahidi oldu. Onu aşağıda heç kim
gözləmirdi. Bir Bəni adəm övladı belə yox idi. Bəlkə kapsul təyin olunmuş enmə
bucağından  sapıb.  Yox  mümkün  olan  şey  deyildi.  İndikatorlar  onun  əzbərdən
bildiyi kordinatları göstərirdi. Bəs heç kim yoxdusa onu kapsuldan çıxarmağa kim
kömək  edəcəkdi.  Uzun  müddət  kosmosda  çəkisizlik  şəraitində  qalanlar,  geriyə
“qayğanaq şəkilində” dönür və sümükləri ağırlıq qüvvəsinin ani təsirindən bir anlıq
qıc olurdu. Budur güclü silkələnmədə baş verdi. Kapsul artıq yerə toxundu. Onun
köməyinə  gələn  olmasa  yəqin  ki,  azı  yarım  saat  burada  çıxılmaz  vəziyyətdə
qalmalı olacaqdı. Dadaşovun uzaqgörənliyi onu aldatmadı.
*** *** ***
Boz  hərbi  uniformada  olan  əsgərlər   Dadaşovun  əllərindəki  qandalı  açıb,
polkovik  rütbəli  zabitin  masasının  qarşısında  otuzdurdular. On məlum olmayan
xidmətin zabiti əl  ilə hərbçilərə işarə edib qapını tərk etmələrinə göstəriş verdi.
Çəkdiyi siqaretin kötükcəsini külqabıya basıb, söndürdü, beli kresloya söykədi.
- Dünən  səni  huşsuz  vəziyyətdə,  koskim  gəminin  içindən  çıxarmışıq-
polkovnik rus dilində danışırdı – bu sorğusualım sadəcə formal xarakter
daşıyır... sonradan iynə vurub hər şeyi bircə-bircə danışdıracağıq,  ancaq
dedik bəlkə işlərimizi asanlaşdırıb, özün hər şeyi etiraf edərsən.
-  Nəyi etiraf edim? 
Polkovnik özünü qabağa verib,  sinəsini qollarının üzərinə söykədi və pıçıltı ilə:
- Kimə  işləyirsən?
- Kimə işləyirəm.....-Dadaşov  əsəbləşib  azərbaycan  dilinə  keçdi...Birinci
mənə  başa  salız  görüm,  rusca  niyə  danışırsız....  mən  heç  kim
işləmirəm...Bəli  stansiyanın  mənim  tərəfimdən  partladıldığını  təsdiq
edirəm,  ancaq   normadan  artıq  çəkisizlik  şəraitində  qaldığım  üçün
psixoloji  problemlər  keçirmişəm,  ona  görə  həbs  qəti  imkan  tədbiri
seçilməzdən əvvəl tibbi komissiyadan keçirilməyimi tələb edirəm (deyə
Dadaşov proyeksiyalarla bağlı qalmaqal barədə bir kəlmə demədi) 
Polkovnik qaş-gözünü büzüb, artıq əsəbi tonda elə azərbaycanca:
- Sizin yaranızı sağaldıb, ayağa qaldırmışıq, ta casusa qarşı bundan başqa
nə  nəvaziş  gözləyirsiz.Üstəlik  hansısa  tələblər  irəli  sürəcək  durumda
deyilsiz.  Siz  aşkar  olunan  zaman,  geydiyiniz  uniformada  naməlum
təşkilatın təxribat məqsədilə yazdığı, mövcud olmayan ölkənin nişanlar
olub.
Dadaşov artıq tam çaş-baş qalmışdı. Mövcud olmayan ölkənin nişanı? Nəyi deyir?
Vətəndaşı  olduğu 50 ilə  yaxın müstəqil  olan  Azərbaycanımı nəzərdə tutur. Bəs
onda onu dindirən hansı ölkənin xüsusi xidmət orqanı zabitidir. 
Polkovnik  yerindən  qalxıb,  qarşısındakı  qırmızı  qovluğu   Dadaşovun  qarşınına
vızıldatdı.
- Al, protokolla tanış, verəcəyini cavabları yaxşıca fikirləş. Beş dəqiqəyə
gəlirəm.
Dadaşov qovluğu açıb gözlərinə inanmadı.  Sənədin yuxarısında  SSRİ-nin gerbi
durudu.  Birdən hardansa  radiosiqnal  pozuntularının qulaq dələn  səsləri  eşidildi.
Başını  çevirib,  sağda komod şəklində radioqəbuledicinin durduğunu gördü.  Səs
ordan çıxırd. 
- Dadaşov, ordasanmı....bilirəm ordasan....qorxma...
Kapitanın  rəngi   həyəcandan  ağappaq  oldu.   Nəyin  nə  yerdə  olduğunu  anlaya
bilmədi..
- Səni aldatdığım üçün bağışla, ancaq stansiyanı partlatmaq yeganə çıxış
yolu  idi.  Hər  halda  mənim  proyeksiyamı  bu  missiya  ilə
proqramlaşdırmışdılar.   Yəqin  bildində  səninlə  danışan  kimdir.  İstəsən
Seymurda  deyə  bilərsən,  ancaq  sənə  məlum  olduğu  kimi  əsl  adım
Russodur. 
Kapitanın hələ də cınqırı çıxmırdı.
- Bilirəm beynində min sual oyanır. Ancaq bir şeyi bilsən, hər şeyin cavabı
aydın  olacaq.  Termotoksin  aparatı  işlək  vəziyyətdə  partladığı  üçün
teleportallar  ulduz  qapılarının  bucağını  əydi,  nəticədə  zamanda  bir
paradoks yaranıb, məlum olduğu kimi sən Azərbaycana Respublikasına
yox,  Sovet Sosialist Respubikasına qayıtmsısan yəni keçmişə.  Burdan
çıxmaq istəyirsənsə mənə diqqətlə qulaq as. İlk növbədə...
Dadaşov   danışanın cümləni tamamlamasına imkan verməyib, radioqəbuledicini
keçirdi.   Yerinə  qayıdıb  əyləşdi  və  dərin  fikirə  getdi....Azından  ölkənin  strateji
proqramını  alt-üst  edən  səriştəsiz  biri  kimi   tarixə  düşmədi.  Hələ  heç
valideynlərinin “doğum planında” deyilsə , deməli gəcələyi dəyişmək olar” deyə
özünə təsəlli verib, həvəssiz şəkildə protokolu oxudu.
SON
